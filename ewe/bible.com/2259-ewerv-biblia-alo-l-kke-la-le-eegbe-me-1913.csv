GEN.1.1	Le gɔmedzedzea me Mawu wɔ dziƒo kple anyigba. 
GEN.1.2	Ke anyigba le nyama, nɔnɔme meli nɛ o, ele ƒuƒlu, eye viviti do ɖe tsi gbana la ŋku me, eye Mawu ƒe Gbɔgbɔ le agba sam le tsia dzi.
GEN.1.3	Eye Mawu gblɔ be: Kekeli nedo! Eye kekeli do. 
GEN.1.4	Eye Mawu kpɔ kekelia bena enyo. Eye Mawu ma kekeli la kple viviti la dome. 
GEN.1.5	Mawu yɔ kekeli la be ŋkeke; ke viviti la eyɔe be zã. Ale zã do, eye ŋu ke, eya nye ŋkeke gbãtɔ.
GEN.1.6	Eye Mawu gblɔ be: Alili nenɔ tsia titina, be wòanye dometsonu anɔ tsi kple tsi dome! 
GEN.1.7	Eye Mawu wo alili la, eye wòmã tsi, si le alilia te, kple tsi, si le alilia ta me la dome. Eye wòva me nenema. 
GEN.1.8	Eye Mawu yɔ alilia be dziƒo. Ale zã do, eye ŋu ke, eya nye ŋkeke evelia. 
GEN.1.9	Eye Mawu gblɔ be: Tsi, si le dziƒoa te la, neƒo ƒu ɖe teƒe ɖeka, bena ƒuƒuiƒe nadze! Eye wòva me nenema. 
GEN.1.10	Mawu yɔ ƒuƒuiƒe la be anyigba, ke tsi ƒoƒua la eyɔe be atsiaƒu. Eye Mawu kpo bena enyo. 
GEN.1.11	Eye Mawu gblɔ be: Anyigba nemie gbe fẽwo, nu miemie, siwo tsea ku, kple ati tseku, siwo tsena wo tɔ wo tɔwoe, esiwo me ku le, le anyigba la dzi. Eye wòva me nenema. 
GEN.1.12	Anyigba mie gbe fẽwo, nu miemie, siwo tsea ku wo tɔ wo tɔwoe, kple ati, siwo tsena, siwo me ku le, wo tɔ wo tɔwoe. Eye Mawu kpo bena enyo. 
GEN.1.13	Ale zã do, eye ŋu ke, eya nye ŋkeke etɔ̃lia.
GEN.1.14	Eye Mawu gblɔ be: Nu keklẽwo nado ɖe dziƒolilia ŋu, bena woade vovo ŋkeke kple zã dome, eye woanɔ anyi anye dzesiwo, afia azãgbewo, ŋkekewo kple ƒewo, 
GEN.1.15	eye woanye nu keklẽwo anɔ dziƒolilia ŋu, bene woaklẽ ɖe anyigba dzi! Eye wòva me nenem. 
GEN.1.16	Tete Mawu wɔ nu keklẽ gã eveawo. Ewɔ gãtɔ, bena woaɖu ŋkeke dzi, kple suetɔ, bena woaɖu zã dzi, hekpe ɖe ɣletiviwo ŋu. 
GEN.1.17	Eye Mawu tsɔ wo ɖo dziƒolilia ŋu, bena woaklẽ ɖe anyigba dzi, 
GEN.1.18	woaɖu ŋkeke kple zã dzi, eye woamã kekeli kple viviti dome. Eye Mawu kpɔ bena enyo. 
GEN.1.19	Ale zã do, eye ŋu ke, eya nye ŋkeke enelia.
GEN.1.20	Tete Mawu gblɔ bena: Nu gbagbewo neƒu tsi le tsia me, eye xe dzodzoewo nedzo le ya me le dziƒolilia ƒe ŋku me. 
GEN.1.21	Eye Mawu wo ƒumelã klitsuwo kple nu gbagbe, siwo katã tana, eye woʋãna le tsia me, hamehame, kple xe, siwo katã dzona. Eye Mawu kpo bena enyo. 
GEN.1.22	Eye Mawu yra wo gblɔ bena: Midzi, ne miasɔ gbɔ, eye miayɔ atsiaƒutsia me, eye xe dzodzoeawo nasɔ gbã le anyigba dzi! 
GEN.1.23	Ale zã do, eye ŋu ke, eya nye ŋkeke atɔ̃lia.
GEN.1.24	Eye Mawu gblɔ bena: Nu gbagbewo nedo tso anyigba me hamehame, aƒemelãwo kple nu tatawo kple gbemelãwo hamehame! 
GEN.1.25	Ale Mawu wɔ gbemelãwo hamehame, aƒemelãwo hamehame kple lã, siwo katã tana le anyigba dzi hamehame. Eye Mawu kpɔ bena enyo.
GEN.1.26	Eye Mawu gblɔ be: Mine míawɔ ame ɖe míaƒe nɔnɔme, woaɖi mí, eye wòaɖu ƒumelãwo, dziƒoxe dzodzoewo, aƒemelãwo kple gbemelãwo katã kpakple lã, siwo katã tana le anyigba dzi la dzi! 
GEN.1.27	Eye Mawu wɔ ame ɖe ye ŋutɔ ƒe nɔnɔme, Mawu ƒe nɔnɔme nue wòwɔe ɖo; ŋutsu kple nyɔnu wòwɔ. 
GEN.1.28	Eye Mawu yra wo, eye Mawu gblɔ na wo bena: Midzi, ne miasɔ gbɔ, eye miayɔ anyigba la dzi, eye mianye agbo ɖe edzi, miaɖu ƒumelãwo kple dziƒoxe dzodzoewo kple lã, siwo katã zɔna le anyigba dzi la dzi! 
GEN.1.29	Eye Mawu gblɔ be: Kpɔ ɖa, metsɔ nu miemie tseku, siwo katã le anyigba blibo la dzi, kple ati, siwo katã tsena, siwo me ku le la, na mi, bena woanye nuɖuɖu na mi; 
GEN.1.30	ke gbewo kple amagbewo katã nanye nuɖuɖu na anyigba dzi lãwo katã kple dziƒoxe dzodzoewo katã kple nusiwo katã tana, siwo me agbe le, le anyigba dzi. Eye wòva me nenema. 
GEN.1.31	Eye Mawu kpo nusiwo katã wòwɔ la, eye kpɔ ɖa, wonye ŋutɔ. Ale zã do, eye ŋu ke, eya nye ŋkeke adelia.
GEN.2.1	Ale wowu dziƒo kple anyigba kple wo me nu gbogboawo katã nu enye si. 
GEN.2.2	Eye Mawu wu eƒe ɖo, si wòwɔ la nu le ŋkeke adreagbe, eye wòdzudzɔ le ŋkeke adreagbe tso eƒe do, siwo katã wòwɔ la me. 
GEN.2.3	Eye Mawu yra ŋkeke adrelia, eye wòkɔ eŋuti, elabena eya dzi wòdzudzɔ eɖokui le tso eƒe dɔwɔwɔ, siwo katã Mawu wɔ, eye wòna wodo la me.
GEN.2.4	Esia nye dziƒo kple anyigba ƒe dzɔdzɔmenyawo le wo wɔwɔ me le ɣeyiɣi, si me Yehowa Mawu wo anyigba kple dziƒo. 
GEN.2.5	Ke gbemetia ɖeke mele anyigba dzi haɖe o, eye nu miemiea ɖeke medo ɖe gbe me haɖe o; elabena Yehowa Mawu mena tsi dza ɖe anyigba dzi haɖe o, eye ame meli ade anyigba la o. 
GEN.2.6	Eye afu do tso anyigba dzi, eye wònyɔ ɖe anyigba la katã ƒe ŋku me. 
GEN.2.7	Azã Yehowa Mawu tsɔ anyi mè ame, eye wògbɔ agbegbɔgbɔ ɖe eƒe ŋɔti me; ale ame la zu luʋɔ gbagbe. 
GEN.2.8	Tete Yehowa Mawu tso abɔ ɖe Eden le ɣedzeƒe, eye wotsɔ ame, si wòmè la, ɖo afima. 
GEN.2.9	Eye Yehowa Mawu na ati vovovo, siwo nya kpɔna, siwo ƒe tsetse nyo na ɖuɖu la, mie tso anyigba me; eye agbeti la kpakple sidzedze nyui kple vɔ̃ ƒe ati la le abɔ la titina. 
GEN.2.10	Eye tɔsisia ɖe do tso Eden, be woade tsi abɔ la; eye tso afima wòdze ɖe alɔ ene me. 
GEN.2.11	Gbãtɔ ŋkɔ nye Pison; eƒo xlã Xawila-nyigba blibo la katã; afima sika le; 
GEN.2.12	eye anyigba sia ƒe sika nyo ŋutɔ; afima bedolax- kple soham-kpe hã le. 
GEN.2.13	Tɔsisi evelia ŋkɔ nye Gixon; eƒo xlã Kus-nyigba blibo la katã. 
GEN.2.14	Tɔsisi etɔ̃lia ŋkɔ nye Xidekel; esi to Asur ƒe ɣedzeƒe gome. Eye tɔsisi enelia nye Frat. 
GEN.2.15	Eye Yehowa Mawu tsɔ ame la ɖo Eɖen-bɔ me, be woaŋlɔ eme, eye wòakpɔ edzi.
GEN.2.16	Eye Yehowa Mawu de se na ame gblɔ bena: Ɖu abɔmetiawo katã ƒe tsetse faa; 
GEN.2.17	ke ati, si na wodzea si nyui kple vɔ la, megaɖu eya ƒe tsetsea ɖeke o; gbesigbe naɖu eƒe ɖe, ku ke naku. 
GEN.2.18	Eye Yehowa Mawu gblɔ bena: Menyo bena ame la natsi akogo o; mawɔ kpeɖeŋutɔ, si asɔ ɖe eŋu la nɛ. 
GEN.2.19	Tete Yehowa Mawu tsɔ anyi mè gbemelãwo katã kple dziƒoxe dzodzoewo katã, eye wòkplɔ wo va amea gbɔe, be yeakpɔ alesi wòayɔ woe; eye alesi ame la yɔ nu gbagbeawoe la, nenema anye woƒe ŋkɔ. 
GEN.2.20	Eye ame la tsɔ ŋkɔ na aƒemelãwo katã kple dziƒoxe dzodzoewo kpakple gbemelãwo katã; ke amea ya mekpɔ kpeɖeŋutɔ, si asɔ nɛ o.
GEN.2.21	Eye Yehowa Mawu na ame dɔ alɔ̃ yi me ʋĩ, eye wòɖe eƒe agbaƒutiwo dometɔ ɖeka, eye wotsɔ lã ɖo eteƒe. 
GEN.2.22	Tete Yehowa Mawu tsɔ agbaƒuti, si wòɖe le amea me la, wɔ nyɔnui, eye wòkplɔe va ame la gbɔe. 
GEN.2.23	Eye ame la gblɔ be: Azɔ ko! Esia enye ƒu tso nye ƒu me kple lã tso nye lã me; woayɔ ame sia bena nyɔnu, elabena ŋutsu mee woɖee tsoe. 
GEN.2.24	Eya ŋuti ŋutsu agblẽ fofoa kple dadaa ɖi ahaku ɖe srɔ̃a ŋuti, eye woanye ŋutilã ɖeka. 
GEN.2.25	Eye wo kpakple eve la wole ƒeƒle, ame la kple srɔ̃a, eye ŋu mekpea wo o.
GEN.3.1	Ke da dze aye wu gbemelã, siwo katã Yehowa Mawu wɔ la, eye wògblɔ na nyɔnu la bena: Vavãe Mawu gblɔ bena, migaɖu abɔmetiawo katã ƒe tsetsea ɖeke o mahã? 
GEN.3.2	Nyɔnua ɖo ŋu na da la be: Míeɖua abɔmetiawo ƒe tsetse faa; 
GEN.3.3	ke Mawu gblɔ le ati, si le abɔa titina la ƒe tsetse ŋuti bena: Migaɖu eƒe ɖeke o, eye migaka asi eŋu hã o, be miagaku o! 
GEN.3.4	Eye da la gblɔ na nyɔnua bena: Miele kuku ge akpɔ o; 
GEN.3.5	ke boŋ Mawu nyae bena, gbesigbe ke miaɖu eƒe ɖe la, miaƒe ŋkuwo laʋu, eye mianɔ abe Mawu ene, anya nyui kple vɔ̃. 
GEN.3.6	Esi nyɔnu la kpɔ bena, ati la nyo na ɖuɖu, ebiã ŋu na ame, eye wòdzroa ame, eye wònana wodzea nunya la, egbe eƒe tsetsea ɖe heɖu, eye wòna srɔ̃a, si le egbɔ hã woɖu. 
GEN.3.7	Tete wo kpakple eve ƒe ŋkuwo ʋu, eye wodze sii bena, yewole amama, eye wòtɔ amagbawo hesa ɖe ali.
GEN.3.8	Eye esi wose Yehowa Mawu ŋkɔ le anyinufaɣi le abɔa me la, amea kple srɔ̃a woɣla wo ɖokui ɖe Yehowa Mawu ɖe abɔmetia ɖe te. 
GEN.3.9	Tete Yehowa Mawu yɔ amea gblɔ nɛ bena: Afika nèle? 
GEN.3.10	Eɖo ŋu nɛ bena: Mese ŋkɔwò le abɔa me, eye meva; elabena mele amama, eye meɣla ɖokuinye. 
GEN.3.11	Egblɔ be: Ameka toe na wò be, amamae nèle? Alo ɖe nèɖu ati, si ŋuti meɖe se na wò be, megaɖu eƒe ɖeke o la ƒe ɖe mahã? 
GEN.3.12	Ame la ɖo ŋu bena: Nyɔnu, si nètsɔ nam la, eyae na atia ɖem meɖu. 
GEN.3.13	Eye Yehowa Mawu gblɔ na nyɔnua bena: Nukaŋuti nèwɔ alea? Nyɔnu la ɖo ŋu ne be: Da lae blem, eye meɖui.
GEN.3.14	Eye Yehowa Mawu gblɔ na da la bena: Esi nèwɔ alea la, eyata woaƒo fi ade wò le aƒemelãwo kple gbemelãwo katã dome: Wò ƒodo dzi nazɔ, eye ʋuʋudedie naɖu le wò agbe me ŋkekewo katã me! 
GEN.3.15	Made adikã mia kple nyɔnu la dome, wò dzidzime kple nyɔnu la ƒe dzidzime dome, eya la agbã ta na wò, eye wò la àɖu afɔkpodzi nɛ. 
GEN.3.16	Eye wògblɔ na nyɔnua bena: Mana nakpe fu geɖe le fufɔfɔ me, alé ku hafi àdzi vi, ke wò tame anɔ srɔ̃wò ŋu, eye eya anye gã ɖe dziwò. 
GEN.3.17	Eye wògblɔ na Adam bena: Esi nèse srɔ̃wo ƒe gbe, eye nèɖu ati, si ŋuti mede se na wò be, megaɖu eƒe ɖekeɖeke o la ƒe ɖe la, eyata woaƒo fi ade anyigba le tawò, àkpe fu hafi akpɔ nu àɖu tso me le wò agbe me ŋkekewo katã me. 
GEN.3.18	Ŋu kple aŋɔka amie na wò, eye naɖu anyigba dzi amagbewo! 
GEN.3.19	Fifia ate wò, hafi nakpɔ abolo aɖu, vaseɖe esime nagatrɔ azu anyi, elabena eya mee woɖe wò tsoe. Anyi nènye, eye anyi ke nagatrɔ azu!
GEN.3.20	Eye ame la tsɔ ŋkɔ na srɔ̃a bena Xawa, elabena eya ava nye ame gbagbewo katã dada. 
GEN.3.21	Eye Yehowa Mawu tsɔ lãgbalẽwu do na Adam kple srɔ̃a. 
GEN.3.22	Eye Yehowa Mawu gblɔ be: Kpɔ ɖa, ame zu sigbe mía dometɔ ɖeka ene, eye wònya nyui kple vɔ. Ke be wòagaɖo asi ɖa agbe agbetia hã ƒe ɖe aɖu, eye wòanɔ agbe ɖoɖoɖo o la, 
GEN.3.23	Yehowa Mawu ɖe ame ɖa tso Eden-bɔ la me, bene woaŋlɔ anyigba, si me woɖee tsoe. 
GEN.3.24	Tete wònyã ame la, eye wòna Kerubiwo tsɔ yi, si trɔa eɖokui, eye wòklẽna abe dzo ƒe aɖe ene la, ɖanɔ Eden-bɔ la ƒe ɣedzeƒe gome, bena woadzɔ agbeti la mɔ nu.
GEN.4.1	Eye Adam ɖo kple srɔ̃a Xawa, eye wòfɔ fu dzi Kain, eye wògblɔ bena: Yehowa ɖi nam be, medzi ŋutsu. 
GEN.4.2	Emegbe la edzi enɔvia Habel, eye Habel va zu lãnyila, ke Kain ya zu agbledela. 
GEN.4.3	Esia megbe la eteƒe medidi o, Kain tsɔ agblemenua ɖewo wɔ vɔsae na Yehowa. 
GEN.4.4	Habel hã tsɔ eƒe lãwo ƒe ŋgɔgbevi, siwo dami la ƒe ɖewo vɛ. Eye Habel kple eƒe nunana dze Yehowa ŋu; 
GEN.4.5	ke Kain kple eƒe nunana ya medze eŋu o. Eye Kain bi dzi ŋutɔ, eye wòɖo adã. 
GEN.4.6	Tete Yehowa gblɔ na Kain bena: Nukaŋuti nèle dzi bim, eye nukaŋuti nèle adã ɖom? 
GEN.4.7	Alo menye ale wòle oa? Ne èwɔ nyui la, wò ŋku me akɔ, ke ne mèwɔ nyui o la, ekema nuvɔ̃ de xa ɖe ʋɔtru nu, eye wòɖo tamea ɖe ɖe ŋuwò; ke wò la ɖu edzi!
GEN.4.8	Esia megbe la Kain gadɔ nu kple nɔvia Habel. Ke eva ve me bena, esime wole gbe me la, Kain tso ɖe nɔvia Habel ŋuti, eye wòwui. 
GEN.4.9	Tete Yehowa gblɔ na Kain bena: Afika noviwò Habel le? Eye wòɖo ŋu nɛ be: Nyemenyae o! Alo nɔvinye dzikpɔla menyea? 
GEN.4.10	Eye wògblɔ nɛ bena: Nuka enye esi nèwɔ? Kpɔ ɖa, nɔviwò ƒe ʋu, si nèkɔ ɖe anyi la ƒe gbe le ɖiɖim tso anyigba dzi mese! 
GEN.4.11	Azã la woaƒo fi ade wò, adzo le anyigba, si ke eƒe nu xɔ nɔviwò ƒe ʋu le asiwò no la dzi. 
GEN.4.12	Ne eŋlɔ anyigba la, megale nu ʋẽ ge na wò o; tsatsala kple godzela nanye le anyigba dzi! 
GEN.4.13	Eye Kain gblɔ na Yehowa bena: Nye vodada la kpe wu nye tsɔtsɔ. 
GEN.4.14	Wòe nyãm egbe tso agbledenyigba la dzi; madzo le wò ŋkuta anye tsatsala kple godzela le anyigba dzi, eye ava me bena, amesiame, si akpɔm la, awum. 
GEN.4.15	Eye Yehowa gblɔ nɛ bena: Eyata amesiame, si awu Kain la, woabia hlɔ̃e zi gbɔ zi adre. Eye Yehowa de dzesi Kain, bena amesiame, si ado goe la, nagawui o. 
GEN.4.16	Eye Kain dzo le Yehowa ƒe ŋku me, eye wòva nɔ Nod-nyigba dzi le Eden ƒe ɣedzeƒe gome.
GEN.4.17	Eye Kain da kple srɔ̃a, eye wòfɔ fu dzi Henox. Eye wòtso du, tso via ƒe ŋkɔ na du la bena Henox. 
GEN.4.18	Eye wodzi Irad na Henox, eye Irad dzi Mehuyael, eye Mehuyael dzi Metusael, eye Metusael dzi Lamex. 
GEN.4.19	Ke Lamex ɖe srɔ̃ eve; ɖeka ŋkɔ enye Ada, eye evelia ŋkɔ enye Zila. 
GEN.4.20	Eye Ada dzi Yabal, amesi nye agbadɔ me nɔlawo kple lãnyilawo fofo. 
GEN.4.21	Enɔvia ŋkɔ nye Yubal, amesi nye saŋkuƒolawo kple dzekulawo fofo. 
GEN.4.22	Eye Zila hã dzi Tubalkain, amesi nye akɔbli- kple gaŋudowolawo fofo; eye Tubalkain nɔvinyɔnu ŋkɔ nye Naama. 
GEN.4.23	Eye Lamex gblɔ na srɔ̃wo bena: Ada kple Zila, miɖo to nye gbe; mi Lamex srɔ̃wo, mise ye nyawo! Vavã, mewu ŋutsu ɖe nye abi teƒe kple ɖekakpui ɖe nye dodro teƒe. 
GEN.4.24	Elabena wòbia hlɔ̃ Kain zi adre, ke Lamex la zi blaadre vɔ adre.
GEN.4.25	Eye Adam gadɔ kple srɔ̃a, eye wòdzi ŋutsuvi, eye wòna ŋkɔe bena Set; elabena egblɔ be: Mawu ɖo dzidzime bubu Habel, amesi Kain wu la teƒe nam. 
GEN.4.26	Eye wodzi ŋutsuvi na Set hã, eye wòna ŋkɔe bena Enos. Le ɣemaɣi me la wode asi Yehowa ŋkɔ yɔyɔ me.
GEN.5.1	Esia nye Adam ƒe dzidzimeviwo ŋutinyagbalẽ. Esi Mawu wɔ Adam la, ewɔe ɖe eya ŋutɔ ƒe nɔnɔme. 
GEN.5.2	Ewɔ wo wonye ŋutsu kple nyɔnu, eye wòyra wo: eye wòna ŋkɔ wo bena „ame“ le gbesigbe wòwɔ wo. 
GEN.5.3	Eye esi Adam xɔ ƒe alafa ɖeka kple blaetɔ̃ la, edzi ŋutsuvia ɖe, si ɖii, eye wòyɔe bena Set. 
GEN.5.4	Esi Adam dzi Set megbe la, eganɔ agbe ƒe alafa enyi, eye wòdzi ŋutsuwo kple nyɔnuwo. 
GEN.5.5	Eye Adam ƒe agbe me ŋkekewo katã nye ƒe alafa asieke kple blaetɔ̃, eye woku. 
GEN.5.6	Eye esi Set xɔ ƒe alafa ɖeka kple atɔ̃ la, edzi Enos. 
GEN.5.7	Esi Set dzi Enos megbe la, eganɔ agbe ƒe alafa enyi kple adre, eye wòdzi ŋutsuwo kple nyɔnuwo. 
GEN.5.8	Eye Set ƒe agbe me ŋkekewo katã nye ƒe alafa asieke kple wuieve, eye wòku. 
GEN.5.9	Eye esi Enos xɔ ƒe blaasieke la, edzi Kenan. 
GEN.5.10	Esi Enos dzi Kenan megbe la, eganɔ agbe ƒe alafa enyi kple wuiatɔ̃, eye wòdzi ŋutsuwo kple nyɔnuwo. 
GEN.5.11	Eye Enos ƒe agbe me ŋkekewo katã nye ƒe alafa asieke kple atɔ̃, eye woku. 
GEN.5.12	Eye esi Kenan xɔ ƒe blaadre la, edzi Mahalalel. 
GEN.5.13	Esi Kenan dzi Mahalalel megbe la, eganɔ agbe ƒe alafa enyi kple blane, eye wòdzi ŋutsuwo kple nyɔnuwo. 
GEN.5.14	Eye Kenan ƒe agbe me ŋkekewo katã nye ƒe alafa asieke kple ewo, eye woku. 
GEN.5.15	Eye esi Mahalalel xɔ ƒe blaade vɔ atɔ̃ la, edzi Yered. 
GEN.5.16	Esi Mahalalel dzi Yered megbe la, eganɔ agbe ƒe alafa enyi kple blaetɔ̃, eye wòdzi ŋutsuwo kple nyɔnuwo. 
GEN.5.17	Eye Mahalalel ƒe agbe me ŋkekewo katã nye ƒe alafa enyi kple blaasieke vɔ atɔ̃, eye woku. 
GEN.5.18	Eye esi Yered xɔ ƒe alafa ɖeka kple blaade vɔ eve la, edzi Henox. 
GEN.5.19	Esi Yered dzi Henox megbe la, eganɔ agbe ƒe alafa enyi, eye wòdzi ŋutsuwo kple nyɔnuwo. 
GEN.5.20	Eye Yered ƒe agbe me ŋkekewo katã nye ƒe alafa asieke kple blaade vɔ eve, eye woku. 
GEN.5.21	Eye esi Henox xa ƒe blaade vo atɔ̃ la, edzi Metusala. 
GEN.5.22	Esi wòdzi Metusala megbe la, Henox zɔ kple Mawu ƒe alafa etɔ̃, eye wòdzi ŋutsuwo kple nyɔnuwo. 
GEN.5.23	Eye Henox ƒe agbe me ŋkekewo katã nye ƒe alafa etɔ̃ kple blaade vɔ atɔ̃. 
GEN.5.24	Esi Henox zɔ kple Mawu ta la, ebu vĩ, elabena Mawu kplɔe dzoe. 
GEN.5.25	Eye esi Metusala xɔ ƒe alafa ɖeka kple blanyi vɔ adre la, edzi Lamex. 
GEN.5.26	Esi Metusala dzi Lamex megbe la, eganɔ agbe ƒe alafa adre kple blanyi vɔ eve, eye wòdzi ŋutsuwo kple nyɔnuwo. 
GEN.5.27	Eye Metusala ƒe agbe me ŋkekewo katã nye ƒe alafa asieke kple blaade vɔ asieke, eye wòku. 
GEN.5.28	Eye esi Lamex xɔ ƒe alafa ɖeka kple blanyi vɔ eve la, edzi ŋutsuvia ɖe. 
GEN.5.29	Eye wòna ŋkɔe bena Noa, elabena egblɔ be: Ame sia ana gbɔdzɔe mí tso míaƒe dɔwɔwɔ kple fuɖeɖewo me le anyigba, si Yehowa ƒo fi de la dzi. 
GEN.5.30	Esi Lamex dzi Noa megbe la, eganɔ agbe ƒe alafa atɔ̃ kple blaasieke vɔ atɔ̃, eye wòdzi ŋutsuwo kple nyɔnuwo. 
GEN.5.31	Eye Lamex ƒe agbe me ŋkekewo katã nye ƒe alafa adre kple blaadre vɔ adre, eye wòku. 
GEN.5.32	Esi Noa xɔ ƒe alafa atɔ̃ la, edzi Sem, Xam kple Yafet.
GEN.6.1	Ke esi amewo de asi agbɔsɔsɔ me le anyigba dzi, eye wodzi nyɔnuwo la, 
GEN.6.2	mawuviwo kpɔ bena, amegbetɔviwo ƒe nyɔnuwo dze tugbe ŋutɔ, eye woɖe wo dometɔ, siwo katã dze wo ŋu. 
GEN.6.3	Eye Yehowa gblɔ bena: Nye gbɔgbɔ maganɔ amewo me boo o, elabena ŋutilã wonye le woƒe vodada me, eye woƒe agbe me ŋkekewo nanye ƒe alafa ɖeka kple blave! 
GEN.6.4	Le ŋkeke mawo me la ame dzɔtsuwo le anyigba dzi; eye esi Mawu viŋutsuwo ɖe amegbetɔwo ƒe vinyɔnuwo, eye wodzi vi na wo megbe la hã wogale; woawo nye ame kako ŋkɔxɔla, siwo nɔ agbe le blema. 
GEN.6.5	Eye esi Yehowa kpɔ bena, amegbetɔwo ƒe vɔɖivɔ̃ɖi va sɔ gbɔ le anyigba dzi, eye woƒe tamesusuwo kple dzimedidiwo nye vɔ̃ ko ɖaa la, 
GEN.6.6	eve Yehowa bena, wòwɔ ame ɖe anyigba dzi, eye woɖu dzi nɛ. 
GEN.6.7	Eye Yehowa gblɔ bena: Matsrɔ̃ ame, siwo mewɔ la ɖa le anyigba blibo la katã dzi, tso amewo kple lãwo dzi vaseɖe nu tatawo kple dziƒoxe dzodzoewo dzi, elabena evem bena, mewɔ wo. 
GEN.6.8	Ke Yehowa ve Noa nu.
GEN.6.9	Esia enye Noa ƒe dzidzimeviwo ŋutinya Noa enye ame dzɔdzɔe kple ame maɖifɔ le eŋɔlimetɔwo dome, eye Noa zɔ kple Mawu. 
GEN.6.10	Eye Noa dzi ŋutsuvi etɔ̃: Sem, Xam kple Yafet. 
GEN.6.11	Eye xexeame gblẽ le Mawu ƒe ŋku me, eye nu vlo wɔwɔ xɔ anyigba la dzi. 
GEN.6.12	Eye Mawu kpɔ bena, xexeame gblẽ keŋ; elabena amegbetɔwo katã ƒe zɔzɔme gblẽ le anyigba dzi.
GEN.6.13	Tete Mawu gblɔ na Noa bena: Ŋutilãwo katã ƒe nuwuwu ɖo azɔ, elabena woƒe nu vlo wɔwɔ xɔ anyigba la dzi; kpɔ ɖa, matsrɔ̃ wo kple anyigba siaa. 
GEN.6.14	Tsɔ dzatiwo kpa aɖakaʋu na ɖokuiwò, eye natso eme keŋ, atsɔ aŋɔ atre eme kple ekɔgo. 
GEN.6.15	Eye ale nawɔe enye si; Aɖakaʋu la ƒe didime nanye abɔklugui alafa etɔ̃, eƒe kekeme nanye abɔklugui blaatɔ̃, eye eƒe kɔkɔme nanye abɔklugui blaetɔ̃. 
GEN.6.16	Eye naɖe fesre, siwo akɔ abɔklugui ɖeka la, ɖe aɖakaʋu la ƒe gliwo dzi aƒo xlãe godoo va kpe; eye naɖe ʋɔtru aɖakaʋu la ƒe axa dzi, eye nawɔ dzisasrã etɔ̃, etetɔ, titinatɔ kple elametɔ. 
GEN.6.17	Elabena nye la mana tsi naɖe anyigba la, bena ŋutilã, siwo katã le dziƒoa te, esiwo me agbegbɔgbɔ le la, natsrɔ̃, eye anyigba dzi nuwo katã naku. 
GEN.6.18	Ke mabia nu kpli wò bena, nayi ɖe aɖakaʋu la me, wò ŋutɔ, viwòŋutsuwo kple srɔ̃wò hekpe ɖe viwòŋutsuawo srɔ̃wo ŋu. 
GEN.6.19	Ɖe nu gbagbewo katã kple ŋutilãwo katã eveveve yi ɖe aɖakaʋu la me, ne woanɔ agbe kpli wò; woanye atsu kple asi 
GEN.6.20	Dziƒoxe dzodzoewo le woƒe ƒomeviwo nu, aƒemelãwo le woƒe ƒomeviwo nu kple nu, siwo katã tana le anyigba la dzi, le woƒe ƒomeviwo nu, wo dome eveveve woava gbɔwò, bena woanɔ agbe. 
GEN.6.21	Ke wò la tsɔ nuɖuɖu ƒomevi vovovo, siwo katã woɖuna la, dzra ɖo ɖe gbɔwò, bena woanye nuɖuɖu na mia kpli wo siaa. 
GEN.6.22	Eye Noa wɔe; alesi Mawu de se nɛ la, nenema pɛ wòwɔ.
GEN.7.1	Tete Yehowa gblɔ na Noa be na: Yi ɖe aɖakaʋu la me, wò ŋutɔ kple aƒewò me katã, elabena mekpɔ bena, ame dzɔdzɔe nènye le dzidzime sia dome. 
GEN.7.2	Ɖe lã matsrimatsriwo katã atsu kple asi adreadre, kple lã tsitsriwo atsu kple asi eveveve. 
GEN.7.3	Nenema ke naɖe dziƒoxe dzodzoewo hã atsu kple asi adreadre, bena woƒe ƒome natsi agbe le anyigba dzi. 
GEN.7.4	Elabena esusɔ ŋkeke adre mana tsi nadza ɖe anyigba dzi ŋkeke blane kple zã hã blane, eye matsrɔ̃ nusianu, si mewɔ ɖe anyigba dzi. 
GEN.7.5	Eye Noa wɔe, abe alesi Mawu de se nɛ ene. 
GEN.7.6	Noa xɔ ƒe alafa ade, esime tsiɖɔɖɔ ɖe anyigba. 
GEN.7.7	Eye Noa kple viaŋutsuwo kple srɔ̃a hekpe ɖe viaŋutsuawo srɔ̃wo ŋuti, woyi ɖe aɖakaʋu la me, hafi tsi va ɖe anyigba. 
GEN.7.8	Lã matsrimatsriwo kple lã tsitsriwo kple xe dzodzoewo hekpe ɖe nusiwo katã tana le anyigba dzi la ŋuti 
GEN.7.9	woyi ɖe Noa gbɔ atsu kple asi eveveve le aɖakaʋu la me, abe alesi Mawu de se na Noa ene. 
GEN.7.10	Eye wòva me le ŋkeke adreagbe bena, tsi dza ɖe anyigba la dzi.
GEN.7.11	Esi Noa xɔ ƒe alafa ade, le ɣleti evelia ƒe ŋkeke wuiadrelia dzi tututu la, anyigbatu me tsiwo katã ŋɔ, eye dziƒo nu ʋu. 
GEN.7.12	Eye tsi dzi ɖe anyigba dzi ŋkeke blane kple zã blane sɔŋ. 
GEN.7.13	Le ŋkeke ma dzi tututu Noa kple viaŋutsuwo: Sem, Xam kple Yafet kple Noa srɔ̃ hekpe ɖe viaŋutsuawo srɔ̃ etɔ̃awo ŋuti, woyi ɖe aɖakaʋu la me; 
GEN.7.14	woawo kple gbemelãwo katã le woƒe ƒomeviwo nu kple aƒemelãwo katã le woƒe ƒomeviwo nu kple nu tata, siwo katã tana le anyigba dzi, le woƒe ƒomeviwo nu hekpe ɖe xewo kple nusiwo katã dzona la ŋuti le woƒe ƒomeviwo nu. 
GEN.7.15	Eye lãwo tsyo ƒomevi, siwo me agbegbɔgbɔ le la, woyi de Noa gbɔ eveveve le aɖakaʋu la me. 
GEN.7.16	Eye lã, siwo yi ɖe egbɔ la, wonye atsu kple asi; lã vovovowo yi ɖe egbɔ, abe alesi Mawu ɖe se nɛ ene. Eye Yehowa do ʋɔ ɖe enu. 
GEN.7.17	Eye tsia le anyigba la ɖem ŋkeke blane sɔŋ, eye tsia le agbɔ sɔm hekɔ aɖakaʋu la ɖe dzi, ale bena, aɖakaʋu la le tsia ŋgɔ. 
GEN.7.18	Eye tsia le ɖɔɖɔm ɖe dzi hesɔ gbɔ ɖe anyigba la dzi, eye aɖakaʋu la le tsatsam le tsia ŋgɔ. 
GEN.7.19	Eye tsia do agbogbo de anyigba dzi ŋutɔŋutɔ hede to kɔkɔ, siwo katã le dziƒoa te la. 
GEN.7.20	Eye tsia dɔ gbɔ to kɔkɔwo ta me abɔklugui wuiatɔ̃; ale wɔ, eye towo katã bu de tsia me. 
GEN.7.21	Eye nu gbagbe, siwo ʋãa wo ɖokui le anyigba dzi; xe dzodzoewo, aƒemelãwo, gbemelãwo kple nusiwo katã tana le anyigba dzi, hekpe ɖe amewo ŋu, wo katã wotsi tɔ la me. 
GEN.7.22	Nusianu, si agbegbɔgbɔ le eme, si gbɔna toa ŋɔti me, eye wonɔa agbe le anyigba ƒuƒui dzi la ku. 
GEN.7.23	Nusianu, si nɔ anyigba dzi, tso amewo dzi vaseɖe aƒemelãwo kple nu tatawo kpakple dziƒoxe dzodzoewo dzi, wotsrɔ̃ wo ɖa le anyigba dzi; negbe Noa kple nusiwo le egbɔ le aɖakaʋua me koe tsi agbe. 
GEN.7.24	Eye tsia le ɖɔɖɔm ɖe anyigba dzi ŋkeke alafa ɖeka kple blaatɔ̃ sɔŋ.
GEN.8.1	Eye Mawu ɖo ŋku Noa kple gbemelã kple aƒemelã, siwo katã le egbɔ le aɖakaʋua me la dzi, eye Mawu na ya ƒo ɖe anyigba dzi, ale bena tsia de asi miemie me. 
GEN.8.2	Eye anyigbatu me tsiwo nu tso, eye dziƒo nu tu; ale wɔ tsi la ke. 
GEN.8.3	Eye tsia le miemiem le anyigba la dzi ʋeʋeʋe. Edze miemie gɔme le ŋkeke alafa ɖeka kple blaatɔ̃ megbe. 
GEN.8.4	Le ɣleti adrelia ƒe ŋkeke wuiadrelia dzi aɖakaʋu la va xa ɖe Ararat-towo dometɔ ɖeka ta me. 
GEN.8.5	Eye tsia le miemiem ʋeʋeʋe vaseɖe ɣleti ewolia dzi; le ɣleti ewolia ƒe ŋkeke gbãtɔ dzi towo ƒe tagbɔ dze. 
GEN.8.6	Le ŋkeke blane megbe la Noa ʋu aɖakaʋua ƒe fesre, si wòwɔ la. 
GEN.8.7	Eye wòʋu nu le akpaviãa ɖe nu ɖo ɖa, eye wòle dzodzom tso afi yi afi, vaseɖe esime tsia mie le anyigba dzi vo. 
GEN.8.8	Tete wòʋu nu le ahɔnea ɖe nu ɖo ɖa, ne yeakpɔ bena, tsia mie vo le anyigba blibo la katã dzi hã? 
GEN.8.9	Ke esi ahɔne la mekpɔ afisi wòadze ɖo o la, egatrɔ va egbɔ le aɖakaʋu la me, elabena tsi le anyigba blibo la katã dzi, eye wòdo asi ɖa lée de aɖakaʋu la me. 
GEN.8.10	Emegbe wòlala ŋkeke adre, eye wòʋu nu le ahɔnea nu le aɖakaʋu la me. 
GEN.8.11	Eye ahɔne la va egbɔ le fiẽ me, eye kpɔ ɖa, amitiɖɔmee le enu. Azɔ Noa dze sii bena, tsia mie le anyigba dzi. 
GEN.8.12	Eye wògalala ŋkeke adre bubu, eye wògaʋu nu le ahɔnea nu, ke megado va egbɔ o. 
GEN.8.13	Le ƒe alafa ade kple ɖeka me le ɣleti gbãtɔ ƒe ŋkeke gbãtɔ dzi tsia mie le anyigba dzi. Eye Noa fo aɖakaʋu la tame ɖa, eye wotsa ŋku, eye kpɔ ɖa, anyigba dzi ƒu. 
GEN.8.14	Le ɣleti evelia ƒe ŋkeke blave vɔ adrelia dzi anyigba dzi ƒu keŋkeŋ.
GEN.8.15	Eye Mawu ƒo nu kple Noa gblɔ bena: 
GEN.8.16	Do go le aɖakaʋu la me, wò ŋutɔ kple srɔ̃wo kple viwòŋutsuwo hekpe ɖe viwòŋutsuawo srɔ̃wo ŋuti! 
GEN.8.17	Lã vovovo, siwo katã le gbɔwò; xe dzodzoewo kple aƒemelãwo kpakple nu tata, siwo katã tana le anyigba dzi la, nado go kpakpli wò, ne woaʋã wo ɖokui le anyigba dzi, eye wòadzi asɔ gbɔ le anyigba dzi! 
GEN.8.18	Tete Noa do go, eye viaŋutsuwo kple srɔ̃a kpakple viaŋutsuawo srɔ̃wo hã kpe ɖe eŋuti. 
GEN.8.19	Lãwo katã, nu tata wo katã kple xe dzodzoewo katã kpakple nusi wo katã zɔna le anyigba dzi la, wodo go le aɖakaʋu la me hamehame.
GEN.8.20	Tete Noa ɖi vɔsamlekpui, eye wòtsɔ lã matsrimatsriwo kple xe matsrimatsriwo ƒe ɖewo na Yehowa hemè wo le vɔsamlekpui la dzi.
GEN.8.21	Ke esi Yehowa se ʋeʋẽ lililia la, egblɔ le eƒe dzi me bena: Nyemagaƒo fi ade anyigba akpɔ le amegbetɔ ta o. Elabena ame ƒe dzimesusu enye vɔ̃ tso ɖevime ke, eye nyemagatsrɔ̃ nu gbagbewo katã, abe alesi mewo ene o. 
GEN.8.22	Tso esia dzi, ŋkeke alesi anyigba li la, nuƒaƒã kple nuŋeŋe, viwo kple fifia, dzomeŋɔli kple pepi, ŋkeke kple zã nu matsi o.
GEN.9.1	Eye Mawu yra Noa kple viaŋutsuawo, eye wògblɔ na wo bena: Midzi, ne miasɔ gbe, eye miayɔ anyigba la dzi! 
GEN.9.2	Metsɔ anyigba dzi lãwo katã kple dziƒoxe dzodzoewo katã kple nusiwo katã tana le anyigba dzi, kple tɔmelãwo katã de asi na mi, eye mianye vɔvɔ̃ kple ŋɔdzi na wo. 
GEN.9.3	Nu gbagbe, siwo katã ʋãna, nenema nu siawo katã metsɔ na mi, bena woanye miaƒe nuɖuɖu abe amagbewo ke ene. 
GEN.9.4	Hafi lã, si ʋu tsi lã me na la, migaɖui o! 
GEN.9.5	Ke mia ŋutɔwo miaƒe ʋu la, mabiae le lãwo kple amewo siaa si, mabia amesiame ƒe agbe le nɔvia si. 
GEN.9.6	Amesi kɔ ameʋu ɖi la, amewo akɔ eya hã ƒe ʋu ɖi; elabena Mawu ƒe nɔnɔme nue wowɔ ame ɖo. 
GEN.9.7	Ke miawo la midzi, ne miasɔ gbɔ, miʋã mia ɖokui le anyigba dzi, eye mikeke ta ɖe edzi!
GEN.9.8	Eye Mawu gblɔ na Noa kple viaŋutsuawo bena: 
GEN.9.9	Kpɔ ɖa, mebia nu kpli mi kple míaƒe dzidzimeviwo 
GEN.9.10	kpakple nu gbagbe, siwo katã le mia gbɔ, xe dzodzoewo, aƒemelãwo kple gbemelãwo katã, esiwo le mia gbɔ, kple anyigba dzi lãwo tsyo ƒomevi, siwo do go le aɖakaʋu la me. 
GEN.9.11	Mebia nu kpli mi bena, nyemagatsrɔ̃ ŋutilã sia ŋutilã kple tsiɖɔɖɔ o; tsi magaɖe anyigba agblẽ nu le edzi akpɔ o. 
GEN.9.12	Eye Mawu gblɔ bena: Esia enye nubabla, si meɖo anyi le mía kple miawo kple nu gbagbe, siwo katã le mia gbɔ la dome hena dzidzimeawo katã tegbetegbe la ƒe dzesi. 
GEN.9.13	Meɖo nye anyieʋɔ ɖe alilikpowo ŋu, bena wòanye nubabla, si le mía kple anyigba dome la ƒe dzesi. 
GEN.9.14	Eye ava me bena, ne mele ƒu ƒom alilikpowo le dziƒo, eye anyieʋɔ ɖi ɖe alilikpoawo ŋu lã, 
GEN.9.15	ekema maɖo ŋku nye nubabla, si mebia kpli mi kpakple ŋutilã sia ŋutilã, siwo me agbegbɔgbɔ le la dzi, eye tsi magaɖɔ aɖe anyigba la bena, nu gbagbewo katã natsrɔ̃ o.
GEN.9.16	Eyata ne anyieʋɔ do ɖe alilikpowo ŋu la, makpɔe ahaɖo ŋku nubabla, si le Mawu kple ŋutilã, siwo katã me agbegbɔgbɔ le le anyigba dzi dome la dzi tegbee. 
GEN.9.17	Eye Mawu gblɔ na Noa bena: Esia enye nubabla, si meɖo anyi le mia kple ŋutilã, siwo katã le anyigba dzi dome la ƒe dzesi. 
GEN.9.18	Noa ƒe viŋutsu, siwo do go le aɖakaʋua me la, woawo nye: Sem, Xam kple Yafet; Xam sia enye Kanaan fofo. 
GEN.9.19	Noa viŋutsu etɔ̃ siawo me amegbetɔwo katã dzo tso hekaka ɖe anyigba blibo la katã dzi.
GEN.9.20	Eye Noa de asi agbledede me, eye wòde weingblea ɖe. 
GEN.9.21	Ke esi wòno wein mu la, eɖe ama ɖe eƒe agbadɔ me. 
GEN.9.22	Eye Xam, Kanaan fofo, kpɔ fofoa ƒe ama, eye wòɖagblɔe na nɔvia eveawo le xexe. 
GEN.9.23	Tete Sem kple Yafet tsɔ avɔ lé ɖe abɔta hezɔ megbemegbee, eye wotsyɔe na wo fofo, eye wometrɔ kɔ kpɔ wo fofo ƒe ama o. 
GEN.9.24	Ke esi aha la kɔ le mo na Noa, eye wòse nusi via ɖevitɔ wɔ ɖe eŋu la, 
GEN.9.25	egblɔ bena: Woaƒo fi ade Kanaan, kluviwo ƒe kluvi wòanye na nɔviawo! 
GEN.9.26	Eye wògagblɔbena: Woakafu Yehowa, Sem ƒe Mawu; eye Kanaan anye kluvi na wo! 
GEN.9.27	Mawu ana be, Yafet ƒe nɔƒe nakeke ɖe nu, eye wòano Sem ƒe agbadɔwo me; eye Kanaan anye kluvi na wo! 
GEN.9.28	Eye le tsiɖɔɖɔ la megbe la Noa ganɔ agbe ƒe alafa etɔ̃ kple blaatɔ̃, eye Noa ƒe agbe me ŋkekewo katã nye ƒe alafa asieke kple blaatɔ̃, eye wòku.
GEN.10.1	Esia nye Noa viŋutsuwo, Sem, Xam kple Yafet ƒe dzidzimeviwo ŋutinya: Le tsiɖɔɖɔ la megbe la wodzi ŋutsuviwo na wo. 
GEN.10.2	Yaƒet viŋutsuwo nye: Gomer, Magog, Madai, Yawan, Tubal, Mesex kple Tiras. 
GEN.10.3	Gomer viŋutsuwo nye: Askenaz, Rifat kple Togarma. 
GEN.10.4	Yawan viŋutsu wo nye: Elisa, Tarsis, Kititowo kple Dodanitɔwo. 
GEN.10.5	Amesiawo me dukɔ, siwo nɔa ƒukpowo dzi la, dzɔ tso. Esiawo nye Yafet viŋutsuwo le woƒe anyigbawo, woƒe gbe vovovowo, woƒe ƒomewo kple woƒe dukɔwo nu.
GEN.10.6	Xam viŋutsuwo nye: Kus, Mizrayim, Put kple Kanaan. 
GEN.10.7	Kus viŋutsuwo nye: Seba, Xawila, Sabta, Rama kple Sabtexa; Raema viŋutsuwo nye Seba kple Dedan. 
GEN.10.8	Kus dzi Nimrod; ame sia de asi gãɖuɖu me le anyigba dzi. 
GEN.10.9	Ame sia enye adela kalẽtɔ le Yehowa ƒe ŋku me, eyata wogblɔna bena: Adela kalẽtɔ le Yehowa ƒe ŋku me abe Nimrod ene. 
GEN.10.10	Eƒe fiaɖuƒe ƒe gɔmeɖoɖo enye Babel, Erek, Akad kple Kalne le Sinear-nyigba dzi. 
GEN.10.11	Eye wòʋu le anyigba sia dzi yi ɖe Asur, eye wotso Niniwe, Rexobot-Ir, Kalax 
GEN.10.12	kple Resen le Niniwe kple Kalax dome, esia enye du gãtɔ. 
GEN.10.13	Eye Mizrayim dzi Luditɔwo, Anamitɔwo, Lehabitɔwo, Naftuxitɔwo, 
GEN.10.14	Patrusitɔwo, Kasluxitɔwo, amesiwo dome Filistitɔwo dzɔ tso, kple Kaftoritɔwo. 
GEN.10.15	Eye Kanaan dzi Zidon, eƒe ŋgɔgbevi, kple Xet, 
GEN.10.16	Yebusitɔwo, Amoritɔwo kple Girgasitɔwo, 
GEN.10.17	Xiwitɔwo, Arkitɔwo kple Sinitɔwo, 
GEN.10.18	Arwatitɔwo, Zemaritɔwo kple Xamatitɔwo; emegbe Kanaan ƒe ƒome va keke ta ɖe dzi. 
GEN.10.19	Eye Kanaan ƒe anyigba keke tso Zidon ɖo ta Gerar kple Gaza, ɖo ta Sodom, Gomora, Adma kple Zeboyim vaseɖe Lasa. 
GEN.10.20	Esiawo nye Xam-viwo le woƒe ƒomewo, gbewo, anyigbawo kple woƒe dukɔwo nu.
GEN.10.21	Eye wodzi ŋutsuwo na Sem, amesi nye Eber-viwo katã tɔgbui kple Yafet nɔvi xoxoetɔ. 
GEN.10.22	Sem viŋutsuwo nye: Elam, Asur, Arpaxsad, Lud kple Aram. 
GEN.10.23	Aram viŋutsuwo nye: Uz, Xul, Geter kple Mas. 
GEN.10.24	Arpaxsad dzi Selax, eye Selax dzi Eber. 
GEN.10.25	Eye wodzi ŋutsuvi eve na Eber. Gbãtɔ ŋkɔ nye Peleg; elabena amegbetɔwo mã le eƒe ŋɔli me, eye nɔvia ŋkɔ nye Yoktan. 
GEN.10.26	Yoktan dzi Almodad, Salep, Xazarmawet, Yarax, 
GEN.10.27	Hadoram, Uzal, Dikla, 
GEN.10.28	Obal, Abimael, Seba, 
GEN.10.29	Ofir, Xawila kple Yobab. Ame siawo katã nye Yoktan viŋutsuwo. 
GEN.10.30	Eye woƒe nɔƒe keke tso Mesa ɖo ta Safar vaseɖe ɣedzeƒetowo gbɔ. 
GEN.10.31	Esiawo nye Sem viŋutsuwo le woƒe ƒomewo, gbewo, anyigbawo kple woƒe dukɔwo nu. 
GEN.10.32	Esia nye Noa viŋutsuwo ƒe ƒomewo le woƒe dzidzimewo kple woƒe dukɔwo nu, eye woawo me anyigba dzi dukɔwo dzɔ tso le tsiɖɔɖɔ la megbe.
GEN.11.1	Ke gbe ɖeka kple nuƒoƒo ɖeka ŋugbe le amegbetɔwo katã nu. 
GEN.11.2	Eye wòva me bena, esi wodze mo ɖo ta ɣedzeƒe gome la, wokpɔ gbadzaƒea ɖe le Sinear-nyigba dzi, eye wonɔ afima. 
GEN.11.3	Eye wogblɔ na wo nɔewo bena: Mina míamè anyikpe, eye míaƒo dzoe! Ale anyikpe zu xɔtukpe na wo, eye aŋɔ le akaloba teƒe na wo. 
GEN.11.4	Eye wogblɔ bena: Mina míatso du, eye miatu mɔ̃ kɔkɔa ɖe, si tame nato dziƒo, ne míaƒe ŋkɔ nanyɔ, bena míagakaka ɖe anyigba blibo la katã dzi o! 
GEN.11.5	Tete Yehowa ɖi va anyi, be yeakpɔ du kple mɔ̃ kɔkɔ, si amegbetɔviwo le tutum la ɖa.
GEN.11.6	Eye Yehowa gblɔ bena: Kpɔ ɖa, dukɔ ɖeka wonye, eye gbe ɖeka le wo katã nu, eye esia nye woƒe nuwɔwɔ ƒe gɔmedzedze ko; azɔ nusianu, si dim wole be, woawɔ la, womado kpoe o. 
GEN.11.7	Mina míaɖi ayi afima, ne míatɔtɔ woƒe gbe, bena amea ɖeke nagase nɔvia ƒe gbe o! 
GEN.11.8	Eye Yehowa na bena, wokaka tso afima ɖe anyigba blibo la katã dzi, eye wodzudzɔ ɖu la tsotso. 
GEN.11.9	Eyata woyɔnɛ bena Babel, le esi Yehowa tɔtɔ amegbetɔwo katã ƒe gbe le afima, eye Yehowa na wokaka tso afima ɖe anyigba blibo la katã dzi ta.
GEN.11.10	Esia nye Sem ƒe dzidzimeviwo ŋutinya. Esime Sem xa ƒe alafa ɖeka la, edzi Arpaxsad, le ƒe evelia me le tsiɖɔɖɔ la megbe. 
GEN.11.11	Esi Sem dzi Arpaxsad megbe la, eganɔ agbe ƒe alafa atɔ̃, eye wòdzi ŋutsuwo kple nyɔnuwo. 
GEN.11.12	Esi Arpaxsad xɔ ƒe blaetɔ̃ vɔ atɔ̃ la, edzi Selax. 
GEN.11.13	Eye esi Arpaxsad dzi Selax megbe la, eganɔ agbe ƒe alafa ene kple etɔ̃, eye wòdzi ŋutsuwo kple nyɔnuwo. 
GEN.11.14	Esi Selax xɔ ƒe blaetɔ̃ la, edzi Eber. 
GEN.11.15	Eye esi Selax dzi Eber megbe la, eganɔ agbe ƒe alafa ene kple etɔ̃, eye wòdzi ŋutsuwo kple nyɔnuwo. 
GEN.11.16	Esi Eber xɔ ƒe blaetɔ̃ vɔ ene la, edzi Peleg. 
GEN.11.17	Eye esi Eber dzi Peleg megbe la, eganɔ agbe ƒe alafa ene kple blaetɔ̃, eye wòdzi ŋutsuwo kple nyɔnuwo. 
GEN.11.18	Esi Peleg xɔ ƒe blaetɔ̃ la, edzi Regu. 
GEN.11.19	Eye esi Peleg dzi Regu megbe la, eganɔ agbe ƒe alafa eve kple asieke, eye wòdzi ŋutsuwo kple nyɔnuwo. 
GEN.11.20	Esi Regu xɔ ƒe blaetɔ̃ vɔ eve la, edzi Serug. 
GEN.11.21	Eye esi Regu dzi Serug megbe la, eganɔ agbe ƒe alafa eve kple adre, eye wòdzi ŋutsuwo kple nyɔnuwo. 
GEN.11.22	Esi Serug xɔ ƒe blaetɔ̃ la, edzi Naxor. 
GEN.11.23	Eye esi Serug dzi Naxor megbe la, eganɔ agbe ƒe alafa eve, eye wòdzi ŋutsuwo kple nyɔnuwo. 
GEN.11.24	Esi Naxor xɔ ƒe blave vo asieke la, edzi Tarax. 
GEN.11.25	Eye esi Naxor dzi Tarax megbe la, eganɔ agbe ƒe alafa ɖeka kple wuiasieke, eye wodzi ŋutsuwo kple nyɔnuwo. 
GEN.11.26	Eye esi Tarax xɔ ƒe blaadre la, edzi Abram, Naxor kple Haran.
GEN.11.27	Tarax ƒe dzidzimeviwo ŋutinya enye si: Tarax dzi Abram. Naxor kple Haran; eye Haran dzi Lot. 
GEN.11.28	Ke Haran tre kuku na fofoa Tarax le Kaldea-nyigba dzi le wo de Ur. 
GEN.11.29	Eye Abram kple Naxor woɖe srɔ̃; Abram srɔ̃ ŋkɔ nye Sarai, eye Naxor srɔ̃ ŋkɔ nye Milka, amesi nye Haran, Milka kple Yiska fofo ƒe vinyɔnu. 
GEN.11.30	Ke Sarai tsi ko, vi mele esi o. 
GEN.11.31	Eye Tarax ʋu kple via Abram kple tɔgbuiyɔvia Lot, si nye Haran vi, hekpe ɖe Sarai, via Abram srɔ̃ ŋuti tso Ur le Kaldea, bene wòayi Kanaan-nyigba dzi Ke esi wova Xaran la, wònɔ afima. 
GEN.11.32	Eye Tarax ƒe agbe me ŋkekewo katã nye ƒe alafa eve kple atɔ̃, eye Tarax ku le Xaran.
GEN.12.1	Eye Yehowa gblɔ na Abram bena: Ʋu le wò anyigba dzi kple ƒowòmeawo gbɔ kple fofowò ƒe me, eye nayi anyigba, si mafia wò la dzi! 
GEN.12.2	Mawɔ wò dukɔ gã, eye mayra wò, mana wò ŋkɔ nanyɔ, eye nazu yayra. 
GEN.12.3	Mayra amesiwo yra wò, ke amesiwo doa vlo wò la, maƒo fi ade wo, eye le wò me woayra anyigba dzi meawo katã le.
GEN.12.4	Tete Abram ʋu, abe alesi Yehowa gblɔ nɛ ene, eye Lot hã yi kplii. Abram xɔ ƒe blaadre vo atɔ̃, esime wòʋu tso Xaran. 
GEN.12.5	Eye Abram kplɔ srɔ̃a Sarai, kple tɔgãyɔvia Lot, eye wotsɔ woƒe kesinɔnuwo katã kple amesiwo katã wokpɔ le Xaran la, eye woʋu, be wòayi Kanaan-nyigba dzi, eye wova Kanaan-nyigba la dzi. 
GEN.12.6	Eye Abram tsa le anyigba la dzi vaseɖe Sixem kple Moreli gã la gbɔ; ke ɣemaɣi la Kanaantɔwo le anyigba la dzi.
GEN.12.7	Eye Yehowa ɖe eɖokui fia Abram gblɔ nɛ bena: Wò dzidzimeviwo matsɔ anyigba sia ana. Eye wòɖi vɔsamlekpui ɖe afima na Yehowa, amesi ɖe eɖokui fiae. 
GEN.12.8	Eye wòʋu tso afima yi ɖe to dzi le Betel ƒe ɣedzeƒe, eye wòtu eƒe agbadɔ ɖi; eɖe Betel ɖe ɣetoɖoƒe kple Ai ɖe ɣedzeƒe, eye wòɖi vɔsamlekpui na Yehowa heyɔ Yehowa ŋkɔ le afima. 
GEN.12.9	Eye Abram le ʋuʋum le dziehe gome yim ʋeʋeʋe.
GEN.12.10	Eye do to le anyigba la dzi. Eye Abram yi ɖe Egipte, be wòa nye amedzro le afima; elabena dɔa nu sẽ ŋutɔ le anyigba la dzi? 
GEN.12.11	Ke esi wògogo Egipte la, egblɔ na srɔ̃a Sarai bena: Kpɔ ɖa, menya bena, nyɔnu dzetugbe nènye. 
GEN.12.12	Ne Egiptetɔwo akpɔ wò la, ekema woagblɔ bena, srɔ̃e sia, eye woawum; ke woana wòa natsi agbe. 
GEN.12.13	Gblɔ ko dzro bena, nɔvinyenyɔnu nènye, ne manɔ dedie le tawò, eye matsi agbe le tawò! 
GEN.12.14	Eye esi Abram va Egipte la, Egiptetɔwo kpɔ nyɔnu la bena, edze tugbe ŋutɔ. 
GEN.12.15	Eye esi Farao ŋumewo kpɔe la, wokafui na Farao, eye wokplɔ nyɔnu la va Farao ƒe me. 
GEN.12.16	Eye wòwɔ Abram nyuie le eta, eye wotso alẽwo, nyiwo, tedzitsuwo, kluviwo, kosiwo, tedzinɔwo kple kposɔwo nɛ. 
GEN.12.17	Ke Yehowa ɖe fu geɖe na Farao kple eƒe aƒe katã le Sarai, Abram srɔ̃ ŋuti. 
GEN.12.18	Eye Farao yɔ Abram ve gblɔ ne bena; Nuka enye si nèwɔ ɖe ŋunye; nukaŋuti megblɔe nam bena, ye srɔ̃e wònye o mahã? 
GEN.12.19	Nukaŋuti nègblɔ bena, ye nɔvinyɔnue, eye mena wòzu srɔ̃nye mahã? Ke azɔ kpɔ ɖa, meɖe asi le srɔ̃wò ŋuti na wò, kplɔe yii! 
GEN.12.20	Eye Farao do amewo, bena woakplɔ eya kple srɔ̃a kple etɔwo katã aɖo ɖa.
GEN.13.1	Ale Abram ʋu le Egipte kple srɔ̃ kple nusiwo katã le esi la, hekpe ɖe Lot ŋuti, gatrɔ va dziehe gome. 
GEN.13.2	Eye lãwo, klosalo kple sika geɖe le Abram si taŋ. 
GEN.13.3	Eye wòzɔ tso dziehe gome vaseɖe Betel, vaseɖe teƒe, si wòtu eƒe agbadɔ ɖo tsã, le Betel kple Ai dome, 
GEN.13.4	afisi wòɖi vɔsamlekpui ɖo gbã. Eye Abram yɔ Yehowa ƒe ŋkɔ le afima. 
GEN.13.5	Ke Lot, amesi ʋu kple Abram hã, kpɔ alẽwo, nyiwo kple agbadɔwo. 
GEN.13.6	Eye anyigba mede wo nu bena, woanɔ wo nɔewo gbɔ o; elabena woƒe kesinɔnuwo sɔ gbɔ akpa, eyata womete ŋu nɔ wo nɔewo gbɔ o. 
GEN.13.7	Eye dzre dzɔ ɖe Abram ƒe lãnyilawo kple Lot ƒe lãnyilawo dome. Ke Kanaanitɔwo kple Perizitɔwo hã nɔ anyigba la dzi le ɣemaɣi me. 
GEN.13.8	Tete Abram gblɔ na Lot bena: Megana dzre nanɔ mía kpli wò, nye lãnyilawo kple wò lãnyilawo dome o, elabena nɔviwo míenye. 
GEN.13.9	Alo menye anyigba blibo la nye esi le ŋkuwò me oa? De megbe tso gbɔnye dzro! Ne ètia mia me la, matsɔ ɖusi me, eye ne ètia ɖusi me la, matsɔ mia me. 
GEN.13.10	Tete Lot tsa ŋku Yordan-nutowo katã me, eye wòkpɔ bena, tsi li ŋutɔ, elabena Yehowa metsrɔ̃ Sodom kple Gomora haɖe o, ele abe Yehowa ƒe abɔ me ene, eɖi Egipte-nyigba vaseɖe Zoar ke. 
GEN.13.11	Eye Lot tia Yordan-nutowo me katã na eɖokui, eye Lot ʋu yi ɖe ɣedzeƒe gome; ale nɔvi kple nɔvi dome klã. 
GEN.13.12	Abram nɔ Kanaan-nyigba dzi; ke Lot nɔ nuto ma ƒe duwo me le eƒe agbadɔ hom le tutum, vaseɖe esime wòɖo Sodom. 
GEN.13.13	Ke Sodomtɔwo nye ame baɖawo, eye woda vo geɖe ɖe Yehowa ŋuti.
GEN.13.14	Esi Lot klã le Abram gbɔ megbe la, Yehowa gblɔ na Abram bena: Tsa ŋku tso afisi nele, eye nakpɔ anyiehe, dziehe, ɣedzeƒe kple ɣetoɖoƒe ɖa. 
GEN.13.15	Elabena anyigba blibo la katã, si kpam nèle la, matsɔe ana wò kple wò dzidzimeviwo tegbetegbe. 
GEN.13.16	Eye mana wò dzidzimeviwo nasɔ gbɔ abe ʋuʋudedi ene ale be, ne amea ɖe ate ŋu axlẽ ʋuʋudedi la, eya koe ate ŋu axlẽ wo dzidzimeviwo hã. 
GEN.13.17	Tsi tre natsa, eye nakpɔ anyigba la ƒe didime kple eƒe kekeme, elabena wòe màtsɔe ana! 
GEN.13.18	Eye Abram le eƒe agbadɔ hom le tutum, le ŋgɔgbe yimii, eye wòva nɔ Mamre ƒe ati gã gbɔ le Xebron-nutowo me, eye wòɖi vɔsamlekpui ɖe afima na Yehowa.
GEN.14.1	Eye wòva me le ŋkeke mawo me bena, Amrafel, Sinear-fia, Ariok, Elasar-fia, Kedorlaomer, Elam-fia kple Tideal, Goyim-fia, 
GEN.14.2	wova wɔa aʋa kple Bera, Sodom-fia, Birsa, Gomora-fia, Sineab, Adma-fia, Semeber, Zeboyim-fia, kple Bela- alo Zoar-fia. 
GEN.14.3	Nenem me siawo katã bla nu va Sidim-gbadzaƒe, afisi Dzeƒu le azɔ. 
GEN.14.4	Fe wuieve sɔŋ wosubɔ Kedorlaomer; ke le ƒe wuietɔ̃lia me la wodze aglã. 
GEN.14.5	Le ƒe wuienelia me Kedorlaomer kple fia, siwo kpe ɖe eŋuti la, va si Refaitɔwo le Astarot-Kamayim, Zuzitɔwo le Ham, Emitɔwo le Kiryatayim-gbadzaƒe 
GEN.14.6	kple Xoritɔwo le woƒe to Seir dzi vaseɖe El-Paran, si te ɖe gbedzi lɔƒo. 
GEN.14.7	Emegbe wòtrɔ va En-Mispat, si enye Kades, eye wòsi Amalekitɔwo katã kple Amoritɔ, siwo nɔ Xazazon-Tamar la hã. 
GEN.14.8	Tete Sodom-fia, Gomora-fia, Adma-fia, Zeboyim-fia kple Bela-alo Zoar-fia woho, eye wodze aʋa ɖe Sidim-gbadzaƒe 
GEN.14.9	ɖe Kedorlaomer, Elam-fia, Tideal, Goyim-fia, Amrafel, Sinear-fia, kple Ariok, Elasar-fia ŋuti; fia ene tsitre ɖe fia atɔ̃ ŋuti. 
GEN.14.10	Ke aŋɔʋe geɖewo le Sidim-gbadzaƒe la. Esi Sodom-kple Gomora-fia wòsi la, woge ɖe wo me; ke ame mamleawo si yi to dzi. 
GEN.14.11	Eye woha Sodom kple Gomoratɔwo ƒe kesinɔnuwo kple nuɖuɖuwo katã hedzoe. 
GEN.14.12	Eye wole Lot, Abram ƒe tɔgãyovi, amesi nɔ Sodom hã, eye woha eƒe kesinɔnuwo dzoe.
GEN.14.13	Tete amea ɖe si va gblɔe na Hebritɔ Abram, si le Amoritɔ Mamre, Eskol kple Aner nɔvi ƒe ali gãwo te la. Ame siawoe bia nu kple Abram. 
GEN.14.14	Azɔ esi Abram se bena, woɖe aboyo nɔvia la, eɖe eƒemevi alafa etɔ̃ kple wuienyi, amesiwo nya aʋawɔwɔ la, eye wòti wo yome vaseɖe Dan. 
GEN.14.15	Eye eya ŋutɔ kple eƒe ameawo dze aʋa va fiti wo le zã me hesi wo, eye wonyã wo vaseɖe Xoba le Damasko ƒe anyiehe. 
GEN.14.16	Eye wògaxɔ kesinɔnuawo katã kple nɔvia Lot hã le wo si hekpe ɖe eƒe kesinɔnuawo, nyɔnuawo kple ameha la ŋuti. 
GEN.14.17	Azɔ esi woɖu Kedorlaomer kple fia, siwo kpe ɖe eŋuti dzi hetrɔ gbɔna va aƒe la, Sodom-fia va kpee le Sawebali me, si woyɔna be fiabali me la me.
GEN.14.18	Ke Melxizedek, Salem-fia, tsɔ abolo kple wein vɛ; ame sia enye Mawu dziƒoʋitɔ ƒe nunɔla. 
GEN.14.19	Eye wòyrae gblɔ bena Mawu dziƒoʋitɔ, si wɔ dziƒo kple anyigba, nayra Abram! 
GEN.14.20	Eye woakafu Mawu dziƒoʋĩtɔ, si tso wò futɔwo ɖe asi na wò la! Tete Abram tso nuawo katã ƒe ewolia ne. 
GEN.14.21	Eye Sodom-fia gblɔ na Abram bena: Tsɔ ameawo nam, ne kesinɔnuawo nasusɔ na wò! 
GEN.14.22	Ke Abram gblɔ na Sodom-fia bena. Meta Yehowa, Mawu dziƒoʋitɔ, si wɔ dziƒo kple anyigba la 
GEN.14.23	bena, nyemaxɔ naneke atso nusiwo katã nye tɔwo la me o, ka loo, alo atokotaka gɔ̃ hã o, bena nagagblɔ bena, yee wɔ Abram wòzu kesinɔtɔ o! 
GEN.14.24	Nyemele naneke dim o, negbe nusi ɖekakpuiawo ɖu, kple ŋutsu, siwo yi kplim, Aner, Eskol kple Mamre ƒe gome la ko woawo naxɔ wo tɔ gome.
GEN.15.1	Le nya siawo megbe la Abram se Yehowa ƒe nya le ŋutega me bena Abram, megavɔ̃ o; nye enye wò akpoxɔnu; wò fetu sɔ gbɔ ŋutɔ. 
GEN.15.2	Tete Abram gblɔ bena: Aƒetɔ Yehowa, esi vikoe le wɔyem, eye ye nuwo domenyila enye Damaskotɔ Eliezer la, nuka gɔ̃ natsɔ nama? 
GEN.15.3	Eye Abram gblɔ bena: Mèna vim o, eye kpɔ ɖa, nye aƒedzikpɔla anyi ye dome. 
GEN.15.4	Ke Yehowa gblɔ nɛ bena: Menye eya anyi wò dome o; boŋ amesi nava dzi la, eya anyi wò dome.
GEN.15.5	Eye wòkplɔe yi ɖe xexe gblɔ nɛ bena: Kpɔ dziƒo ɖa, eye naxlẽ ɣletiviwo, ne ate ŋu axlẽ wo la. Eye wògblɔ nɛ bena: Nenema wò ƒome anɔ. 
GEN.15.6	Eye wòxɔ Yehowa dzi se, eye wòbui nɛ dzɔdzɔenyenyee.
GEN.15.7	Eye wògblɔ nɛ bena: Nye enye Yehowa, si kplɔ wò tso Ur le Kaldea, bena matsɔ anyigba sia na wò, ne wòanye wò domenyinu. 
GEN.15.8	Ke egblɔ nɛ bena: Aƒetɔ Yehowa, nuka me madze sii le bena, màtsɔe anyi domee mahã? 
GEN.15.9	Eye wòɖo ŋu nɛ bena: Lé nyinɔ, si xɔ ƒe etɔ̃, gbɔnɔ, si xɔ ƒe etɔ, agbo, si xɔ ƒe etɔ̃, akpakpa kple ahɔne ve nam! 
GEN.15.10	Tete wotsɔ nu siawo katã vɛ nɛ hefe wo me, eye wòɖo akpa afafãawo ɖe agbaka eve me ɖewo nɔewo gbɔ; ke mefe xeawo ya me o. 
GEN.15.11	Tete xe ƒonuwo va dze ɖe lãwo dzi, ke Abram nyã wo ɖa. 
GEN.15.12	Esi ɣe le to ɖom la, Abram dɔ alɔ̃ yi me ʋĩ, eye kpɔ ɖa, vɔvɔ̃ lée, eye tsizi do ɖee. 
GEN.15.13	Eye wògblɔ na Abram bena: Nyae, naganyae bena, wò dzidzimeviwo anye amedzrowo le anyigbaa ɖe, si menye wo tɔ o la dzi, eye woasubɔ anyigba ma dzi tɔwo, eye woamawo ate wo ɖe anyi ƒe alafa ene sɔŋ. 
GEN.15.14	Gake hã mava wɔ fu dukɔ, si subɔm wole la, eye le esia megbe la woatsɔ kesinɔnu geɖewo adzoe. 
GEN.15.15	Ke wò la ayi ɖe tɔgbuiwòwo gbɔ le ŋutifafa me, eye àku amegã belibeli hafi àku. 
GEN.15.16	Hafi wò dzidzime enelia agatrɔ ava afisia, elabena Amoritɔwo ƒe vodada mesɔ gbɔ vɔ haɖe o. 
GEN.15.17	Eye wòva ve me bena, esime ɣe ɖo to, eye viviti do la, kpɔ ɖa, dzudzɔ le dodom le kpɔa ɖe me kɔlikɔli, eye dzo ƒe ade le dzi dem le lãwo domee. 
GEN.15.18	Le ŋkeke ma dzi Yehowa bla nu kple Abram gblɔ bena: Wò dzidzimeviwo matsɔ anyigba sia, si tso Egipte-tɔsisi la nu vaseɖe Frat-tɔsisi gã la nu ana: 
GEN.15.19	Kenitɔwo, Kinizitɔwo, Kadmonitɔwo, 
GEN.15.20	Xititɔwo, Perizitɔwo, Refaitɔwo, 
GEN.15.21	Amoritɔwo, Kanaanitɔwo, Girgasitɔwo kple Yebusitɔwo.
GEN.16.1	Eye Abram srɔ̃ Sarai medzi vi nɛ kpɔ o. Ke Egipte-nyɔnua ɖe, si woyɔna be Hagar la, nye eƒe kosi. 
GEN.16.2	Eye Sarai gblɔ na Abram bena: Kpɔ ɖa, Yehowa xe nye vidzidɔ, eyata dɔ kple nye kosi la, ɖewohĩ maxɔ mamayɔvi mahĩ? Eye Abram ɖo to Sarai ƒe gbe. 
GEN.16.3	Le Abram ƒe Kanaan-nyigba dzi nɔnɔ ƒe ewo megbe la, Sarai, Abram srɔ̃, tsɔ eƒe kosi, Egipte-nyɔnu Hagar, na srɔ̃a Abram wòɖe. 
GEN.16.4	Eye wòdɔ kple Hagar, eye wòtɔ fu. Ke esi wòkpɔ bena, yefɔ fu la, eva eƒe aƒenɔ kpɔ ge ɖe ƒomevii. 
GEN.16.5	Eye Sarai gblɔ na Abram bena: Nu manyomanyo, si teƒe kpɔm mele la, etso gbɔwò. Nye ŋutɔ metsɔ nye kosi na wò; ke azɔ esi wòkpɔ bena, yefɔ fu ko la, eva kpɔ ye ge ɖe ƒomevii. Yehowa nadrɔ̃ ʋɔnu le mía kpli wò dome! 
GEN.16.6	Tete Abram gblɔ na Sarai bena: Kpɔ ɖa, wò kosi la le asiwò me, wɔ nusianu, si nyo ŋuwò la, ɖo eŋu faa! Tete Sarai bɔbɔe ɖe anyi; eyata wòsi le egbɔ.
GEN.16.7	Ke Yehowa ƒe dɔla kpɔe le tsivudoa ɖe, si le gbe dzi le Sur-mɔ dzi la to. 
GEN.16.8	Eye wògblɔ nɛ bena; Hagar, Sarai ƒe kosi, afika nètso, eye afika néyina? Eɖo ŋu bena: Ɖe mesi le nye aƒenɔ Sarai gbɔ. 
GEN.16.9	Eye Yehowa ƒe ɖɔla la gblɔ nɛ bena: Trɔ yi wò aƒenɔ gbɔ, eye nabɔbɔ ɖokuiwò ɖe ete! 
GEN.16.10	Eye Yehowa ƒe dɔla la gblɔ nɛ bena: Mawɔ wò dzidzimeviwo nasɔ gbɔ ŋutɔ, ale bena le woƒe agbɔsɔsɔ ta womate ŋu axlẽ wo o. 
GEN.16.11	Yehowa ƒe dɔla la gagblɔ nɛ bena: Kpɔ ɖa, èfɔ fu, eye àdzi ŋutsuvi, eye nayɔ eƒe ŋkɔ bena Ismael; elabena Yehowa se wò konyi, si nèfa le wò fukpekpe la ŋuti 
GEN.16.12	Awɔ nu abe lu ene, akɔ asi dzi ɖe amesiame ŋu, eye amesiame akɔ asi dzi ɖe eya hã ŋu, eye wòatigi nɔvia wo katã ɖo. 
GEN.16.13	Tete wòyɔ Yehowa, amesi ƒo nu kplii la ƒe ŋkɔ bena: Wòe nye Mawu nusianu kpɔla! Elabena egblɔ bena: Alo menye amesi le kpɔyem la yome mekpɔ ɖa vava oa? 
GEN.16.14	Eyata woyɔ vudo ma bena: Agbetɔ, si le kpɔyem la ƒe vudo; ele Kades kple Bared dome. 
GEN.16.15	Eye Hagar dzi ŋutsuvi na Abram, eye Abram tsɔ ŋkɔ na ŋutsuvi, si Hagar dzi nɛ la, be Ismael. 
GEN.16.16	Abram xɔ ƒe blanyi vɔ ade, esime Hagar dzi Ismael nɛ.
GEN.17.1	Esi Abram xɔ ƒe blaasieke vɔ asieke la, Yehowa ɖe eɖokui fia Abram, eye wògblɔ nɛ bena: Nye enye Mawu ŋusẽkatãtɔ; zɔ le ŋkunye me, eye nazu blibo! 
GEN.17.2	Eye nye nubabla nanɔ mia kpli wò dome, eye mana nasɔ gbɔ ɖe edzi. 
GEN.17.3	Tete Abram tsyɔ mo anyi, eye Mawu ƒo nu kplii bena: 
GEN.17.4	Kpɔ ɖa, mebia nu kpli wò, eye nazu dukɔ geɖewo fofo. 
GEN.17.5	Eyata womagayɔ wò bena Abram akpɔ o, ke boŋ Abraham anye wò ŋkɔ. Elabena meɖo wò dukɔ geɖewo fofoe. 
GEN.17.6	Eye mana nadzi ɖe dzi ŋutɔ, eye dukɔwo kple fiawo adzɔ tso mewo. 
GEN.17.7	Eye maɖo nye nubabla anyi le mía kpli wò kple megbewòviwo katã dome, eye wòanye nubabla mavɔ, bena manye wò ŋutɔ kple megbewòviwo ƒe Mawu tegbee. 
GEN.17.8	Eye matsɔ Kanaan-nyigba blibo la katã, si dzi nènye amedzro le la, na wò, be wòanye wò ŋutɔ kple megbewòviwo tɔ tegbee, eye manye Mawu na wo.
GEN.17.9	Eye Mawu gblɔ na Abraham bena: Ke wò la lé ye nubabla la me ɖe asi; wò ŋutɔ kple megbewòviwo katã milé ye nubabla la me ɖe asi! 
GEN.17.10	Nye nubabla, si le mia kpli mi kple megbewòviwo dome, si me dim mele be, mialé ɖe asi la, enye esi: Woatso aʋa na ŋutsu sia ŋutsu le mia dome! 
GEN.17.11	Woaɖe miaƒe aʋanuyiwo ɖa, eye esia anye mia kple mia dome nubabla la ƒe dzesi. 
GEN.17.12	Ne ŋutsuvia ɖe xɔ ŋkeke enyi le miaƒe ƒome sia ƒome me la, woatso aʋa nɛ; eɖanye aƒevi alo ame ƒeƒle, si menye tɔwò dzidzia o. 
GEN.17.13	Woatso aʋa na aƒevi kple kluvi siaa, eye wòanye nye nubabla ƒe dzesi le miaƒe ŋutilã ŋu tegbee. 
GEN.17.14	Eye ne ŋutsua ɖe ti, si womeɖe aʋanuyi ɖa nɛ o la, woaɖe nenem bolobolotɔ sia ɖa le eƒe dukɔ la dome, elabena etu nye nubabla la.
GEN.17.15	Eye Mawu gagblɔ na Abraham bena: Megayɔ srɔ̃wò Sarai bena Sarai azɔ o, ke boŋ Sara anye eƒe ŋkɔ. 
GEN.17.16	Mayrae, eye mana wòadzi ŋutsuvi hã na wò. Mayrae ale bena, wòava nye dukɔwo kple dukɔwo dziɖulawo dada. 
GEN.17.17	Tete Abraham tsyɔ mo anyi, eye wòko nu, elabena esusu le eƒe ta me bena: Alo ɖe wòadzi vi na ŋutsu, si xɔ ƒe alafa ɖeka laa? Alo ɖe Sara, si xɔ ƒe blaasieke la, agate ŋu adzi vi mahã? 
GEN.17.18	Eye Abraham gblɔ na Mawu bena: Ismael netsi agbe na wò ko!
GEN.17.19	Tete Mawu gblɔ bena: Nyateƒe! Srɔ̃wò Sara adzi ŋutsuvi na wò, eye nayɔ eƒe ŋkɔ bena Isak, eye mabia nu kple eya kpakple emegbeviwo tegbee. 
GEN.17.20	Ke le Ismael to gome la, mese wò nyawo. Kpɔ ɖa, mayrae, eye mana wòadzi, eye wòasɔ gbɔ ɖe dzi. Adzi fia wuieve, eye mawɔe wòazu dukɔ gãa ɖe. 
GEN.17.21	Ke mabia nu kple Isak, amesi Sara adzi na wò le ƒe, si gbɔna ƒe woalèwoɣi la. 
GEN.17.22	Esi Mawu wu eƒe nuƒoƒo nu kplii la, edzo yi dzi le Abraham gbɔ.
GEN.17.23	Gbemagbe tututu Abraham tso via Ismael kple amesiwo katã wodzi le eƒe me, kple eƒe kluviwo, ŋutsu sia ŋutsu, si le Abraham ƒe me la ƒe aʋanuyiwo ɖa, abe alesi Mawu gblɔ nɛ ene. 
GEN.17.24	Abraham xɔ ƒe blaasieke vɔ asieke, hafi wotso aʋa nɛ, 
GEN.17.25	eye via Ismael xɔ ƒe wuietɔ̃ hafi wotso aʋa nɛ. 
GEN.17.26	Gbe ɖeka ma ke wotso aʋa na Abraham kple via Ismael. 
GEN.17.27	Eye eƒe me ŋutsuwo katã, amesiwo wodzi le eƒe me, kple dzrovi, siwo woƒle kple ga la, wotso aʋa kpe ɖe eŋu.
GEN.18.1	Eye Yehowa ɖe eɖokui fiae le Mamre ƒe ati gãwo gbɔ, le esime wòbɔbɔ nɔ eƒe agbadɔ nu le ŋdɔ me. 
GEN.18.2	Esi wòfɔ mo te la, kasia ekpɔ ŋutsu etɔ̃ le tsitre le eŋgɔ ɖa; eye esi wòkpɔ wo ko la, eƒu du tso eƒe agbadɔ nu yi ɖakpe wo, eye wobɔbɔ tsyɔ mo anyi. 
GEN.18.3	Tete wògblɔ bena; Aƒetɔ, ne eve nunye la, ekema megato wò dɔla ŋu yi o. 
GEN.18.4	Woaku tsi via ɖe ve, ne miaklɔ miaƒe afɔwo ŋuti; emegbe la miagbɔ ɖe eme vie, 
GEN.18.5	eye matsɔ abolo via ɖe vɛ, ne míado ŋusẽ mia ɖokui hafi adzo; elabena esia ta mieva to miaƒe dɔla gbɔ ɖo. Eye woxɔ dzi bena: Wɔ, abe alesi negblɔ ene! 
GEN.18.6	Tete Abraham ƒu ɖu yi ɖe Sara gbɔ le agbadɔ me, eye wògblɔ nɛ bena: Wɔ kaba, ku wɔ memee asiʋlo etɔ̃a ɖe, nablui, eye natsɔe atɔ tatalii. 
GEN.18.7	Eye Abraham ƒu ɖu yi ɖe nyiwo dome, eye wòlé nyivi nyuia ɖe tsɔ na eƒe dɔla wòɖawu enumake, eye wòmee wòbi nyuie. 
GEN.18.8	Eye wòtsɔ notsi kpekẽtɔ kple notsi tsrolotɔ hekpe ɖe nyilã memee la ŋu va ɖo wo kɔme; ke eya ŋutɔ tsitre ɖe wo gbɔ le atia te, esime wole nua ɖum.
GEN.18.9	Eye wògblɔ nɛ bena: Afika srɔ̃wò Sara le? Eɖo ŋu bena: Ele agbadɔ me. 
GEN.18.10	Eye wògblɔ nɛ bena: Le ƒe, si gbɔna ƒe woalewoɣi la, magatrɔ ava gbɔwò, eye ŋutsuvi anɔ srɔ̃wò Sara si. Ke Sara le agbadɔ nu le emegbe le esem. 
GEN.18.11	Eye Abraham kple Sara wotsi xɔ ƒe geɖe ŋutɔ, ale bena Sara megaléa gbe gɔ̃ hã o. 
GEN.18.12	Tete Sara ko nu ɖe dɔ me gblɔ bena: Esi metsi lé ayi ale la, ɖe nu agavivi nunyea? Eye ye aƒetɔ hã ku amegã ɖeɖi! 
GEN.18.13	Tete Yehowa gblɔ na Abraham bena: Nukaŋuti Sara le nu kom le susum bena: Nye amesi ku nyagã la, magate ŋu adzi via? 
GEN.18.14	Ɖe nane sesẽ na Yehowa? Le ƒe, si gbɔna ƒe woleawoɣi la, magato ava gbɔwò, eye ŋutsuvi anɔ Sara si. 
GEN.18.15	Tete Sara sẽ nu gblɔ bena: Nyemeko nu o; elabena ele vɔvɔ̃m. Ke egblɔ ne bena: O, èko nu tso!
GEN.18.16	Esia megbe la ŋutsuawo dze mɔ tso afima, eye wokpɔ Sodom le abu me ɖa; ke Abraham yi kpli wo, be yeaɖo wo ɖa. 
GEN.18.17	Eye Yehowa gblɔ bena: Ɖe maɣla nusi wɔ ge mala la, ɖe Abraham, 
GEN.18.18	esi wònye Abraham ava nye dukɔ gã sẽŋua ɖe, eye woayra anyigba dzi dukɔwo katã le eme laa? 
GEN.18.19	Elabena metiae, bena wòade se na emegbeviwo kple eƒe me katã bena, woalé ŋku ɖe Yehowa ƒe mɔ ŋuti, eye woawɔ nu dzɔdzɔe kple nu nyui, bena ne nusi ŋugbe Yehowa do la, nava me na Abraham. 
GEN.18.20	Tete Yehowa gblɔ bena: Dodo ɖe Sodom kple Gomora ta sɔ gbɔ akpa, eye woƒe dzidadawo tso me akpa. 
GEN.18.21	Eyata maɖi ayi, ne makpɔ bena, nya, siwo katã sem mele le wo ŋuti la, le eme loo, alo mele eme o, ne manya.
GEN.18.22	Esia megbe la ŋutsuawo trɔ yi Sodom; ke Abraham gatɔ ɖe Yehowa gbɔ ko. 
GEN.18.23	Eye Abraham te ɖe eŋu gblɔ bena: Ɖe atsrɔ̃ ame dzɔdzɔewo kple ame vɔ̃ɖiwo siaa mahã? 
GEN.18.24	Ɖewohi ame dzɔdzɔe blaatɔ̃ anɔ dua me; ɖe àtsrɔ̃e, eye màtsɔe ake teƒe la le ame dzɔdzɔe blaatɔ̃, siwo le eme la ta o mahã? 
GEN.18.25	Esia nede megbe xaa tso gbɔwò be, nagawu ame dzɔdzɔe kple ame vɔ̃ɖi siaa zi ɖeka, eye ame dzɔdzɔe nanɔ abe ame vɔ̃ɖi ene o! Esia nede megbe xaa tso gbɔwò! Ɖe xexeame ƒe ʋɔnudrɔ̃la madrɔ̃ ʋɔnu dzɔdzɔe oa? 
GEN.18.26	Yehowa ɖo ŋu nɛ bena: Ne makpɔ ame dzɔdzɔe blaatɔ̃ le Sodom-dua me la, ekema màtsɔe ake teƒe blibo la le woawo la. 
GEN.18.27	Abraham xɔ dzi gblɔ bena: Kpɔ ɖa, nye amesi nye anyi kple afi ko la, meɖo dzi be, maƒo nu kpli wò, Aƒetɔ! 
GEN.18.28	Ɖewohi ame atɔ ato le ame dzɔdzɔe blaatɔ̃ me; le ame atɔ ta la, ɖe atsrɔ̃ ɖu blibo la katã mahã? Eɖo ŋu be: O, ne makpɔ ame blane vɔ atɔ̃ le eme la, nyematsɔe o. 
GEN.18.29	Eye wògayi dzi ƒo nu kplii gblɔ bena: Ɖewohĩ woakpɔ ame blane le eme. Eɖo ŋu be: Le ame blane ta nyemawòe o. 
GEN.18.30	Eye wògblɔ bena: Aƒetɔ, megabi dzi be, megale nu ƒo ge o loo! Ɖewohi woakpɔ ame blaetɔ̃ le eme. Eɖo ŋu nɛ bena: Ne makpɔ ame blaetɔ̃ le eme la, nyemawɔe o. 
GEN.18.31	Eye wògblɔ nɛ bena: Kpɔ ɖa, medo dzi be, maƒo nu kpli wò Aƒetɔ. Ɖewohi woakpɔ ame blave le eme. Eɖo ŋu nɛ be: Le ame blave ta nyematsrɔ̃ wo o. 
GEN.18.32	Eye wògblɔ be: Aƒetɔ, megabi dzi o loo, ne magaƒo nu zi ɖeka pɛ ko. Ɖewohĩ woakpɔ ame ewo le eme. Eɖo ŋu nɛ be: Le ame ewo ta nyematsrɔ̃ wo o. 
GEN.18.33	Ke esi Yehowa wu nuƒoƒo kple Abraham nu la, edzo; eye Abraham hã trɔ yi aƒe.
GEN.19.1	Mawudɔla eveawo va ɖo Sodom le fiẽ me, eye Lot bɔbɔ nɔ Sodom gbɔ nu. Ke esi Lot kpɔ wo la, etsi tre yi ɖakpe wo, eye wobɔbɔ tsyɔ mo anyi. 
GEN.19.2	Eye wògblɔ bena: Oo, nye aƒetɔwo, mitrɔ va dze miaƒe dɔla gbɔ, ne míatsi adɔ, eye miaklɔ miaƒe afɔwo ŋu; etsɔ ŋdi kanya hafi miagadze miaƒe mɔ dzi. Ke woɖo ŋu ne bena: O, míatsi dugbɔdzi le ablɔ me adɔ boŋ. 
GEN.19.3	Eye esi wòƒoe ɖe wo nu ʋuu la, wòtrɔ va dze eƒe me. Eye wòto tatali heɖo kplɔ̃ na wo, eye woɖu nu. 
GEN.19.4	Ke esi womekpɔ mia anyi haɖe o la, Sodom ŋutsuwo, ɖekakpuiwo kple ame tsitsiwo, keke dua ƒe mlɔenutɔwo ke hã va, eye woɖe to ɖe aƒe la. 
GEN.19.5	Tete wodo ɣli yɔ Lot gblɔ bena: Afika ŋutsu, siwo va gbɔwò egbe fiẽ la le? Kplɔ wo do go va mía gbɔe, ne míanya wo. 
GEN.19.6	Eye Lot do go yi wo gbɔ le agbo la godo, eye wòtu ʋɔ ɖewo nu. 
GEN.19.7	Eye wògblɔ bena: Nɔvinyewo, migawɔ nu baɖa o! 
GEN.19.8	Míkpɔ ɖa, vinyenyɔnu eve li, amesiwo medo ŋutsu gbɔ kpɔ o, makplɔ wo vɛ na mi, ne miawɔ nusi mielɔ̃ la, ɖe wo ŋu faa; ɖeko migawɔ nu baɖa ɖe ŋutsu siawo ŋu o, elabena esiata wova dze gbɔnye ɖo. 
GEN.19.9	Eye wodo ɣli ɖe eta gblɔ bena: Te ɖa afia! Wò amedzro ɖeka hã sia, si va dze mía gbã la, nanɔ ɖokuiwò wum amegãe alea? Azɔ la miawo vo ɖe wòa ŋuwò wu woawo gɔ̃. Eye wonyẽ zi ɖe Lot dzi gbidigbidi, be yewoagbã ʋɔa. 
GEN.19.10	Ke ŋutsuawo do abɔ ɖa he Lot va wo ɖokui gbee le aƒea me, eye wotu ʋɔa. 
GEN.19.11	Eye wotsɔ ŋkuagbã ƒo ŋutsu, siwo le xexe le ʋɔtrua nu, ɖeviwo kple ame tsitsiwo siaa, ale bena ɖeɖi koe te wo ŋu dzodzro le ʋɔtrua nu didi me.
GEN.19.12	Eye ŋutsuawo gblɔ na Lot bena: Amea ɖewo gale asiwò le afisia? Kplɔ towòwo kple viwònyɔnuwo kple tɔwo to, siwo katã le dua me la, do go tso teƒe sia. 
GEN.19.13	Miele teƒe sia tsrɔ̃ ge, elabena dodo ɖe wo ta ɖi ɖe Yehowa ƒe to me; eyata Yehowa ɖo mí ɖa, bena míatsrɔ̃e. 
GEN.19.14	Tete Lot do go yi ɖagblɔe na toa, siwo le vianyɔnuwo ɖe ge la bena: Mitso, ne míado le ɖu la me, elabena Yehowa le etsrɔ̃ ge! Ke toawo bui nukonyae.
GEN.19.15	Esi dzite tso la, mawudɔlawo ƒo du ɖe Lot te gblɔ bena: Tso nakplɔ srɔ̃wò kple viwònyɔnu eve, siwo le gbɔwò la, ne màgatsrɔ̃ le ɖu la ƒe vodada ta o! 
GEN.19.16	Ke esi wòle tɔtrɔm la, ŋutsuawo lé eya kple srɔ̃a kpakple vianyɔnu eveawo ƒe alɔnu hekplɔ wo do goe, eye woɖe asi le wo ŋu ɖe du la godo; elabena Yehowa ve woawo nu. 
GEN.19.17	Eye esi wokplɔ wo do goe vo la, wogblɔ bena: Ekpo ɖe asiwò azɔ, eyata ɖe ɖokuiwò! Megakpɔ megbe o, eye megatɔ ɖe afia ɖeke hã o; ke boŋ si yi ɖe to la dzi, bena màgatsrɔ̃ o! 
GEN.19.18	Ke Lot gblɔ bena: O, Aƒetɔ, meganɔ nenema o! 
GEN.19.19	Kpɔ ɖa, ève wò ɖɔla nu xoxo, eye wò amenuveve, si nètsɔ ve nunye be, megale agbe la, esɔ gbã. Gake ɖewo nyemate ŋu asi ade toa dzi, hafi gbegblẽ la nava tum, eye maku o mahi. 
GEN.19.20	Kpɔ ɖa, dua ɖe nye kem tsɔ ɖe mía gbɔ, ne masi ayi ɖe afima. Du suea ɖe ko wònye; eyata na mɔm, nemasi ayi ɖe eme, bena matsi agbe! Alo menye du suea ɖe ko wònye oa? 
GEN.19.21	Eye wògblɔ nɛ bena: Le nya sia me hã meɖo to wò, eye nyemagblẽ du, si nẽwɔnɛ la o. 
GEN.19.22	Ɖe abla yi afima kaba; elabena nyemate ŋu awɔ naneke o, vaseɖe esime naɖo afima. Eyata woyɔa ɖu la be Zoar. 
GEN.19.23	Eye ɣe dze, hafi Lot de Zoar.
GEN.19.24	Eye Yehowa na aŋɔ kple dzo dza tso dziƒo tso Yehowa gbɔ ɖe Sodom kple Gomora dzi. 
GEN.19.25	Eye wotsrɔ̃ du siawo kple nuto ma me katã; dua me nɔlawo tsrɔ̃, eye nusiwo miena ɖe anyigba dzi hã gblẽ. 
GEN.19.26	Ke srɔ̃a nye kɔ kpɔ megbe, eye wòzu dzekɔ. 
GEN.19.27	Eye Abraham fɔ ŋdi kanya yi ɖe teƒe, si wòtsi tre ɖe Yehowa ƒe ŋku me le tsã la. 
GEN.19.28	Eye esi wòkpɔ Sodom kple Gomora kple afima nutowo katã me le abu me ɖa la, kpo ɖa, dzudzɔ gãa ɖe le dzi dem tso anyigba la dzi abe aŋɔɖaƒe ene. 
GEN.19.29	Esi Mawu tsrɔ̃ nuto ma me duawo la, eɖo ŋku Abraham dzi, eye wòɖe Lot hekplɔe tso ɖu, siwo me Lot nɔ la ƒe gbegblẽ me.
GEN.19.30	Eye Lot kple vianyɔnu eveawo dzo le Zoar yi ɖanɔ to la dzi, elabena ele Zoar nɔnɔ vɔ̃m, eye woa kple vianyɔnu eveawo va no agadoa ɖe me. 
GEN.19.31	Eye tsitsitɔ gblɔ na ɖevitɔ bena: Mía fofo tsi, eye ŋutsua ɖeke megale anyigba dzi aɖe mí le amegbetɔwo ƒe kɔ la nu o. 
GEN.19.32	Va míana wein mia fofo wòano, eye míadɔ egbɔ, ne wòado fu mi míadzi vi. 
GEN.19.33	Tete wona wein wo fofo le zã ma me wono, eye tsitsitɔ yi ɖamlɔ fofoa gbɔ; ke eya menya naneke le eƒe egbɔ mɔmlɔ kple fɔfɔdzo ŋuti o. 
GEN.19.34	Esi ŋu ke la, tsitsitɔ la gblɔ na ɖevitɔ bena: Eto ƒe zã la memlɔ fofonye gbɔ. Míagana wòano wein egbe ƒe zã hã; ekema wò hã nayi aɖamlɔ egbɔ, bena mía fofo nado fu mí míadzi vi. 
GEN.19.35	Eye le zã sia me hã wona wein wo fofo wono, eye ɖevitɔ hã yi ɖamlɔ egbɔ; ke eya menya naneke le eƒe egbɔ mɔmlɔ kple fɔfɔdzo ŋuti o. 
GEN.19.36	Ale wɔ Lot ɖo fu vianyɔnu eveawo. 
GEN.19.37	Eye tsitsiwo dzi ŋutsuvi, eye wòtsɔ ŋkɔ nɛ bena Moab; eya nye egbegbe Moabitɔwo tɔgbui. 
GEN.19.38	Eye ɖevitɔ hã dzi ŋutsuvi, eye wòtsɔ ŋkɔ ne be Ben-Ami, eya nye Amonitɔwo tɔgbui.
GEN.20.1	Eye Abraham ʋu le afima yi ɖe dziehenyigba dzi heva nɔ Kades kple Sur dome, eye wònɔ Gerar vie? 
GEN.20.2	Eye Abraham gblɔ le srɔ̃a Sara ŋuti bena, ye nɔvinyɔnue; eyata Abimelex, Gerar-fia, na wokplɔ Sara vɛ na ye. 
GEN.20.3	Ke le zã me la Mawu va Abimelex gbɔ le ɖrɔ̃eƒe gblɔ nɛ bena: Kpɔ ɖa, àku kokoko le nyɔnu, si nèxɔ la ta, elabena ame srɔ̃e. 
GEN.20.4	Ke Abimelex meɖe asi eŋu haɖe o, eye wògblɔ nɛ bena: Aƒetɔ, ame maɖifɔwo hãe nawua? 
GEN.20.5	Alo menye eya ŋutɔ gblɔ nam bena, ye nɔvinyɔnue, eye nyɔnua hã gblɔ nam bena, ye nɔviŋutsue oa? Nye dzime kɔ, eye nye asi dza le ekpɔkplɔme. 
GEN.20.6	Tete Mawu gblɔ nɛ le drɔ̃eƒe bena: Nye hã menyae bena, wò dzime kɔ le ewɔwɔ me; eyata metso wò xɔ ɖo, be nagade asi eŋu ahawɔ nuvɔ̃ ɖe ŋunye o. 
GEN.20.7	Azɔ gagbugbɔ nyɔnu la na srɔ̃a, elabena nyagblɔɖila wònye, eye wòaɖe kuku ɖe tawo, be natsi agbe. Ke ne meɖe asi le eŋu o la, ekema nyae bena, mia kple aƒewòmetɔwo katã miaku. 
GEN.20.8	Esi Abimelex fɔ ŋdi la, eya eƒe dɔlawo katã vɛ heto nya siawo katã na wo, eye ŋutsuawo vɔ ŋutɔ. 
GEN.20.9	Tete Abimelex yɔ Abraham, eye wògblɔ nɛ bena: Nuka nye esi nèwɔ ɖe mía ŋu? Nuvɔ̃ ka gɔ̃ mewɔ de ŋuwò bena, nèhe dzɔgbevɔ̃e gã sia va nye ŋutɔ kple nye fiaɖuƒe la dzi mahã? Nusi womewɔna o la, eya nye esia nèwɔ ɖe ŋutinye. 
GEN.20.10	Eye Abimelex gagblɔ na Abraham bena: Nukae nèɖo ɖe ŋunye, hafi wɔ nu sia? 
GEN.20.11	Abraham gblɔ bena: Mebu be, afisiatɔwo manya vɔ̃a Mawu o, eye woawum le srɔ̃nye ta mahi. 
GEN.20.12	Evɔ, nyateƒe, nɔvinyenyɔnue; elabena fofonye vie, gake menye danye vie o, eye meɖee. 
GEN.20.13	Esi Mawu gblɔ nam bena, maʋu le fofonye ƒe me ayi dzronyigba dzi la, eya me kee megblɔ nɛ bena: Ve nunye, eye afisiafi, si míava la, nagblɔ bena, ye nɔvi ŋutsu menye.
GEN.20.14	Tete Abimelex tso alẽwo, nyiwo, kluviwo kple kosiviwo na Abraham, eye wògagbugbɔ srɔ̃a Sara hã nɛ. 
GEN.20.15	Eye Abimelex gblɔ bena: Nye anyigba enye si, no afisiafi, si nyo ŋuwò. 
GEN.20.16	Eye wògblɔ na Sara bena: Kpɔ ɖa, metso afia na wò, eye metsɔ klosalo akpe ɖeka na nɔviwò heɖe ŋukpe le mo na wò le gbɔwò viwo katã ŋku me. 
GEN.20.17	Eye Abraham ɖe kuku na Mawu ɖe Abimelex kple srɔ̃a kple atsusiawo katã ta, eye wòyɔ dɔ wo, bena woate ŋu adzi vi. 
GEN.20.18	Elabena Yehowa xe nyɔnu, siwo katã le Abimelex ƒe me la ƒe vidzidɔ le Sara, Abraham srɔ̃ la ta.
GEN.21.1	Ke Yehowa ɖo ŋku ŋugbe, si wòɖo na Sara la dzi, eye Yehowa wɔ na Sara, abe alesi wògblɔ ene. 
GEN.21.2	Ale Sara fɔ fu, eye wòdzi ŋutsuvi na Abraham le eƒe amegãkuku me le ɣeyiɣi, si Mawu gblɔ ɖi xoxo la dzi. 
GEN.21.3	Eye Abraham yɔ ŋutsuvi, si Sara dzi nɛ la ƒe ŋkɔ bena Isak. 
GEN.21.4	Esi via Isak xɔ ŋkeke enyi la, Abraham tso aʋa ne, abe alesi Yehowa de se nɛ ene. 
GEN.21.5	Ke Abraham xɔ ƒe alafa ɖeka, esime wodzi via Isak nɛ. 
GEN.21.6	Eye Sara gblɔ bena: Mawu do nukokoe nam, eye amesiame, si asee la, ako nu le ŋutinye. 
GEN.21.7	Eye wògblɔ bena: Ameka susu le Abraham ŋuti bena, Sara ana no viwò mahã? Elabena medzi ŋutsuvi nɛ le eƒe amegãkuku me. 
GEN.21.8	Eye ɖevi la tsi, eye wòɖi no, eye gbesigbe Isak ɖi no la, Abraham ɖo kplɔ̃ gãa ɖe.
GEN.21.9	Ke esi Sara kpo bena, Egipte-nyɔnua Hagar ƒe vi, si wòdzi na Abraham, lɔ̃a gaflumuwɔwɔ la, 
GEN.21.10	egblɔ na Abraham bena: Nyã kosi sia kple via ɖa; elabena kosi sia ƒe vi mate ŋu anyi dome kple vinye Isak o. 
GEN.21.11	Ke nya la medze Abraham ŋu o le viaŋutsu la ta. 
GEN.21.12	Eye Mawu gblɔ na Abraham bena: Megana nya sia nave wò le ŋutsuvi la kple wò kosi la ta o; ke boŋ ɖo to Sara le nusianu, si wodi tso gbɔwò la me, elabena Isak me wò dzidzime-viwo adzo tso. 
GEN.21.13	Ke mana dukɔ nadzo tso kosi la ƒe vi hã me, elabena viwoe. 
GEN.21.14	Eye Abraham fɔ ŋdi kanya tso abolo, eye woku tsi ɖe lãgbalẽgolo me taŋ, eye wotsɔ ɖevi la kple nu mawo ɖo abɔta na Hagar hedo mɔ wo. Ke esi wole yiyim la, wova tra mɔ le Beer-Seba gbe dzi. 
GEN.21.15	Esi lãgbalẽgolo me tsi la vɔ la, etsɔ ɖevi la yi ɖamlɔ ati dodoea ɖe te, 
GEN.21.16	eye wòyi ɖabɔbɔ na ɖevi la kasa le adzɔge boo, wo dome didi abe aŋutrɔ ƒe duɖiɖi me ene; elabena egblɔ bena: Nyemate ŋu akpa ɖevi la ƒe kuƒe o. Eyata wòyi ɖabɔbɔ no adzɔge boo ɖo; tete ɖevi la de asi avifafa me sesĩe. 
GEN.21.17	Ke Mawu se ɖevia ƒe avifafa, eye mawudɔla yɔ Hagar tso dziƒo gblɔ nɛ bena: Hagar, nuka le wɔwòm? Megavɔ̃ o, elabena Mawu se ɖevi la ƒe gbe tso afisi wòle. 
GEN.21.18	Tsi tre, yi ɖakɔ ɖevi la, eye nalée ɖe asi, elabena mana woazu dukɔ gãa ɖe. 
GEN.21.19	Tete Mawu ʋu eƒe ŋkuwo, eye wòkpɔ tsivudoa ɖe. Enumake woyi ɖaku tsi ɖe lãgbalẽgolo la me taŋ, eye wòna ɖevia wono. 
GEN.21.20	Eye Mawu nɔ kple ɖevi la, eye wòtsi, eye wònɔ gbe dzi hezu aŋutrɔdala. 
GEN.21.21	Eye wònɔ Paran-gbe dzi, eye dada ɖe srɔ̃ nɛ tso Egipte-nyigba dzi.
GEN.21.22	Le ɣemaɣi me la Abimelex kple eƒe aʋafia Pixol wogblɔ na Abraham bena: Mawu li kpli wò le nusianu, si nèwɔna la me. 
GEN.21.23	Azɔ ka atam le Mawu ƒe ŋku me le afisia be, nagable nye ŋutɔ, vinyewo kple nye dzidzimeviwo o! Abe alesi meve nu wòe ene la, nenema ke wò hã nawɔ nam kple anyigba, si dzi nènye amedzro le la! 
GEN.21.24	Eye Abraham gblɔ bena: Melɔ̃, maka atam la. 
GEN.21.25	Tete Abraham ƒo nu kple Abimelex le tsivudo, si eƒe dɔlawo xɔ sesẽe la ŋuti. 
GEN.21.26	Abimelex xɔ edzi ne bena: Nyemenya amesi wɔ nu sia o, eye wò hã mègblɔ nyaa ɖeke le eŋuti nam kpɔ o, egbe ko hafi nye hã mese nyaa ɖe le eŋu. 
GEN.21.27	Tete Abraham tsɔ alẽwo kple nyiwo na Abimelex, eye wo kple eve wòbia nu. 
GEN.21.28	Ke Abraham ɖe alẽvi adre ɖo vovo. 
GEN.21.29	Eye Abimelex bia Abraham be: Alẽvi adre, siwo neɖo vovo la gome ɖe? 
GEN.21.30	Eɖo ŋu nɛ bena: Alẽvi adre siawo naxa le asinye, ne wòanye ɖase nam bena, nyee ɖe vudo sia. 
GEN.21.31	Eyata woyɔ teƒe ma bena: Beer-Seba, elabena afima wo ame eve la woka atam na wo nɔewo le. 
GEN.21.32	Eye esi wòbia nu le Beer-Seba la, Abimelex kple eƒe aʋafia Pixol wodze mɔ gatrɔ yi ɖe Filistitowo ƒe anyigba dzi. 
GEN.21.33	Eye Abraham do atiwo ɖe Beer-Seba, eye wòyɔ Yehowa Mawu, si le agbe tegbee la ƒe ŋkɔ dzi le afima. 
GEN.21.34	Ke Abraham nye amedzro le Filistitowo ƒe anyigba dzi eteƒe didi.
GEN.22.1	Le nya siawo megbe la Mawu do Abraham kpɔ, eye wògblɔ nɛ bena: Abraham! Eɖo ŋu nɛ bena: Nye enye si! 
GEN.22.2	Eye wògblɔ nɛ bena: Kplɔ Isak, wò tenuvi, si gbɔ mèlɔ̃a nu lena o la, yi ɖe Moria-nyigba dzi, eye natsɔe amè nui le afima le vɔsamlekpui dzi le toa ɖe, si mafia wò la dzi! 
GEN.22.3	Tete Abraham tɔ ŋdi kanya, bia akpa na eƒe tedzi, eye wòkplɔ dɔla eve kple via Isak ɖe asi, eye esi wòdze nake ɖe numemea ŋu la, edze mɔ yi teƒe, si Mawu gblɔ nɛ la. 
GEN.22.4	Le ŋkeke etɔ̃agbe la Abraham wu mo dzi kpɔ teƒe la le adzɔge ɖa ʋĩ. 
GEN.22.5	Tete Abraham gblɔ na dɔlawo bena: Mitsi afisia kple tedzi la; ke mía kple vinye la míayi afime aɖado gbe ɖa, emegbe míagatrɔ ava mia gbɔ. 
GEN.22.6	Eye Abraham tsɔ numènake la ɖo la na via Isak, ke eya ŋutɔ ɖe dzo, eye wòɖo hɛ asi; ale wo kpakple eve woyi. 
GEN.22.7	Tete Isak gblɔ na fofoa Abraham bena: Fofonye! Eɖo ŋu ne bena: Nye enye si, vinye! Eye wògblɔ nɛ bena: Kpɔ ɖa, dzo kple nake enye si, ke afika alẽ le miatsɔ ame nui? 
GEN.22.8	Abraham xɔ edzi bena: Vinye, Mawu ŋutɔ aɖi alẽ miatsɔ amè nui. Eye wo kpakple eve wogayi ŋgɔ. 
GEN.22.9	Esi woɖo teƒe, si Mawu gblɔ nɛ la, Abraham ɖi vɔsamlekpui, eye wòtɔ nakeawo ɖo edzi; emegbe la ebla via Isak, eye wòkɔe mlɔ nake, siwo le vɔsamlekpuia dzi la dzi. 
GEN.22.10	Eye Abraham do asi ɖa tsɔ hɛ, be yeawu via. 
GEN.22.11	Tete Yehowa ƒe dɔla yɔe tso dziƒo gblɔ bena: Abraham, Abraham! Eye wòtɔ bena: Nye enye si! 
GEN.22.12	Eye wògblɔ bena: Megaka asi ɖevi la ŋu o, eye megawɔ nanekee o! Menyae azɔ bena, èvɔ̃a Mawu, elabena mete wò tenuvi lam o. 
GEN.22.13	Tete Abraham fɔ kɔ dzi, eye kpɔ ɖa, agboa ɖe nye ekem, si ƒe dzowo ku aveka le emegbe, eye Abraham yi ɖalé agbo la hetsɔ mè nui ɖe via teƒe. 
GEN.22.14	Eye Abraham yɔ teƒe ma bena: Afisi Yehowa ɖe eɖokui fia le. Eyata wogblɔna vaseɖe egbegbe bena: Le to dzi, afisi Yehowa ɖea eɖokui fiana le.
GEN.22.15	Eye Yehowa ƒe dɔla gayɔ Abraham zi evelia tso dziƒo 
GEN.22.16	hegblɔ bena: Mefa ɖokuinye, elabena esi nèwɔ nu sia, eye mete wò tenuvi ɖeka lam o la, 
GEN.22.17	eyata mayra wò geɖe ŋutɔ, eye viwòwo asɔ gbɔ fũ abe dziƒoɣletiviwo kple ƒutake ene, eye wò dzidzimeviwo atsɔ woƒe futɔwo ƒe duwo anyi domee. 
GEN.22.18	To wò dzidzimeviwo me woayra anyigba dzi dukɔwo katã le, elabena èɖo to nye gbe. 
GEN.22.19	Emegbe Abraham gatrɔ va eƒe dɔlawo gbɔ, eye wodze mɔ yi Beer-Seba, eye Abraham nɔ Beer-Seba.
GEN.22.20	Le nya siawo megbe la Abraham se bena, Milka hã dzi ŋutsuviwo na nɔvia Naxor. 
GEN.22.21	Woƒe ŋkɔwo nye: Uz, eƒe ŋgɔgbevi, kple nɔvia Bus, Kemuel, amesi me Aramtɔwo dzɔ tso, 
GEN.22.22	Kesed, Haso, Pildas, Yidlaf kple Betuel. 
GEN.22.23	Eye Betuel dzi Rebeka. Ame enyi siawo Milka dzi na Naxor, Abraham nɔvi. 
GEN.22.24	Eye srɔ̃ evelia ŋkɔ nye Rehuma, eya hã dzi Tebax, Gaham, Tahas kple Maxa nɛ.
GEN.23.1	Sara xɔ ƒe alafa ɖeka kple blave vɔ adre; esia nye Sara ƒe agbe me ƒewo. 
GEN.23.2	Eye Sara ku le Kiryat-Arba, eya nye Xebron le Kanaan-nyigba dzi. Eye Abraham va, be wòafa konyi, eye wòafa avi na Sara. 
GEN.23.3	Eye Abraham tso le ame kuku la gbɔ, eye wòƒo nu kple Xitiviwo bena: 
GEN.23.4	Amedzro menye le mia dome, mina ameɖiƒem, bena matsɔ nye ame kuku la aɖi ɖe afima! 
GEN.23.5	Eye Xitiviwo ɖo ŋu na Abraham bena: 
GEN.23.6	Amegã, se mía gbe! Mawu ƒe ame ɖoɖoa nenye le mia dome; ɖi wò ame kuku la ɖe míaƒe ame veviwo ɖiƒe. Mía dometɔa ɖeke magbe bena, megaɖi wò ame kukua ɖe eƒe ameɖiƒe o. 
GEN.23.7	Tete Abraham tsi tre, eye wobɔbɔ na anyigbadzitɔ, siwo nye Xitiviwo, 
GEN.23.8	eye wòƒo nu kpli wo bena: Ne mielɔ̃ bena, maɖi nye ame kukua la, ekema miɖo tom, eye miɖe kuku na Efron Zoxar-vi nam 
GEN.23.9	be, wòatsɔ eƒe kpeto Maxpela, si le eƒe agble ƒe nuwuƒe la nam, eye maxe fe ɖe eta blibo, ne wòanye nye ameɖiƒe koŋ le mia dome. 
GEN.23.10	Ke Efron le Xitiviawo dome Eye Efron Xititɔ la ɖo ŋu na Abraham le Xitiviwo kple amesiwo katã va dua me la ƒe ŋku me bena: 
GEN.23.11	Nye amegã, ɖo tom! Metsɔ agble lã kple kpeto, si le eme la, ke wò. Le nye dumetɔwo katã ŋku me metsɔe ke wò, ɖi wò ame kuku la ko! 
GEN.23.12	Tete Abraham bɔbɔ na duametɔwo, 
GEN.23.13	eye wòɖo ŋu na Efron bena: Mi duameviwo misee! Maxe fe ɖe agble la ta; meɖe kuku na wò, xɔ ga le asinye, be mate ŋu aɖi nye ame kukua ɖe afima! 
GEN.23.14	Efron ɖo ŋu na Abraham bena: 
GEN.23.15	Amegã, se nye gbe! Anyigba, si ke xɔ klosalo sekel alafa ene la, nuka wònye le mía kpli wò domee? Ɖi wò ame kukua ko. 
GEN.23.16	Abraham ɖo to Efron, eye Abraham xlẽ ho, si Efron yɔ le Xitiviawo ŋku me la ne, klosalo sekel alafa ene, ga nyui, si asitsalawo xɔna. 
GEN.23.17	Ale Efron ƒe agble, si le Maxpela le Mamre kasa, agble la kple kpeto, si le eme, kple ati, siwo katã le agblea me godoo la, 
GEN.23.18	zu Abraham tɔ le Xitiviawo kple amesiwo katã va dua me la ŋku me. 
GEN.23.19	Esia megbe la Abraham ɖi srɔ̃a Sara ɖe kpeto, si le Maxpela-gblea me la me le Mamre kasa; esia enye Hebron le Kanaan-nyigba dzi. 
GEN.23.20	Ale Xitiviwo ɖe asi le agble la kple kpeto, si le eme la ŋuti na Abraham, be wòanye ameɖiƒe nɛ koŋ.
GEN.24.1	Eye Abraham tsi xɔ ƒe geɖe, eye Yehowa yra Abraham le nuwo katã me. 
GEN.24.2	Eye Abraham gblɔ na eƒe dɔla tsitsitɔ, si kpɔa eƒe nuwo katã dzi bena. Tsɔ wò asi ɖo nye ali me, 
GEN.24.3	eye nata Yehowa, dziƒo kple anyigba ƒe Mawu la nam be, maɖe srɔ̃ na vinye atso Kanaantɔ, siwo dome mele la ƒe nyɔnuviwo dome o; 
GEN.24.4	ke boŋ nayi mía denyigba dzi kple ƒonyemeawo gbɔ, eye naɖe srɔ̃ na vinye Isak! 
GEN.24.5	Dɔla la ɖo ŋu ne bena: Evɔ, ne nyɔnua mehelɔ̃ be, yeakplɔm ɖo ava anyigba sia dzi o la, ɖe magbugbɔ viwò la ayi ɖe anyigba, si dzi neʋu tso la dzii mahã? 
GEN.24.6	Abraham gblɔ nɛ bena: Kpɔ nyuie, bena nagagbugbɔ vinye la ayi afimae o! 
GEN.24.7	Yehowa, dziƒo Mawu, si ɖem tso fofonye ƒe me kple mia denyigba dzi, amesi ƒo nu kplim, eye wòka atam nam bena: Wò dzidzimeviwo matsɔ anyigba sia ana la, adɔ eƒe ɖɔla ɖe ŋgɔwò, be naɖe srɔ̃ na vinye la tso afima 
GEN.24.8	Eye ne nyɔnua melɔ̃ be, yeakpɔ wò ɖo o la, ekema menye wòe tu nye atam sia o; ɖeko megakpɔ vinye la yi afimae gbeɖe o! 
GEN.24.9	Eye dɔla la tsɔ eƒe asi ɖo eƒe aƒetɔ Abraham ƒe ali me, eye wòka atam nɛ ɖe nya sia dzi. 
GEN.24.10	Tete dɔla la ɖe kposɔ ewo tso eƒe aƒetɔ ƒe kposɔwo dome, eye wotsɔ eƒe aƒetɔ ƒe nu vevi vovovowo ɖe asi, eye wòdze mɔ heyi Mesopotamia, ɖe Naxor ƒe ɖu la me. 
GEN.24.11	Le fiẽ, le nyɔnuwo ƒe tɔmedeɣi la, ena kposɔawo tsyɔ akɔ anyi ɖe dua xa le ʋudoa ɖe to. 
GEN.24.12	Eye wòdo gbe ɖa gblɔ bena: Yehowa, ye aƒetɔ Abraham ƒe Mawu! Meɖe kuku, na wòadze edzi nam egbea, eye nave nye aƒetɔ Abraham nu! 
GEN.24.13	Kpɔ ɖa, mele tsitre ɖe vudoa to, eye ne dua me nyɔnuviwo va tsi du ge, 
GEN.24.14	eye ava me be, nyɔnuvia ɖe ava, amesi magblɔ na bena: Na tsim mano, eye woaɖo ŋu nam be: Noe, eye mana wò kposɔwo hã nano lã, ekema eyae nye nyɔnu, si nèɖo ɖi na wò ɖɔla Isak, eye eya me madze sii le be, eve nye aƒetɔ nu! 
GEN.24.15	Ke esi mekpɔ ɖe nu le nya la me o la, kpɔ ɖa, Abraham nɔvi Naxor srɔ̃ Milka vi, Betuel ƒe vinyɔnuvi Rebeka lé ze ɖe abɔta va tsi du ge. 
GEN.24.16	Eye nyɔnuvi la dze tugbe ŋutɔ, ɖetugbi, si ŋutsua ɖeke mede asi eŋu kpɔ o la wònye, eye wòyi ɖe vudoa me ɖaku tsi ɖe eƒe ze la me, eye wògado go. 
GEN.24.17	Tete dɔla la ƒu du yi ɖakpee gblɔ bena: Meɖe kuku na wò, na tsi via ɖem mano! 
GEN.24.18	Eye wògblɔ bena: Amegã, anoe. Enumake wòdro ze la ɖi, eye wònae wono. 
GEN.24.19	Esi wòɖi kɔ la, nyɔnuvi la gblɔ nɛ bena: Madui na wò kposɔwo hã, vaseɖe esime woaɖi kɔ na wo. 
GEN.24.20	Enumake wòkɔ tsia ɖe lãto la me, eye wògaƒu du yi vudoa me ɖadu tsi la, eye woɖu tsi na eƒe kposɔwo katã. 
GEN.24.21	Ke ŋutsu la zi kpi le ekpɔm dũ, ne yeadze sii be, ɖe Yehowa na yeƒe mɔzɔzɔ dze dzi loo, alo medze edzi o. 
GEN.24.22	Esi kposɔwo ɖi kɔ la, ŋutsu la tsɔ sikaŋɔtigɛ, si da sekel afã, kple alɔnugɛ eve, siwo da sekel ewo la, do nɛ. 
GEN.24.23	Eye wògblɔ nɛ bena: Ameka vi nènyea? Meɖe kuku, gblɔe nam, ɖe dzeƒe le fofowò ƒe mea? 
GEN.24.24	Eɖo ŋu ne bena: Betuel, Milka vi, si wòdzi na Naxor la vinyɔnu menye. 
GEN.24.25	Eye wògagblɔ nɛ bena: Aƒla kple gbe le mia si lu, eye dzeƒe hã li. 
GEN.24.26	Eye ŋutsu la dze klo na Yehowa hetsyɔ mo anyi 
GEN.24.27	gblɔ bena: Woakafu Yehowa, nye aƒetɔ Abraham ƒe Mawu, amesi meŋlɔ nye aƒetɔ be le enu veve kple nuteƒewɔwɔ nɛ me o la. Elabena Yehowa fia mɔm, eye wòkplɔm va nye aƒetɔ nɔviwo gbɔe. 
GEN.24.28	Ke nyɔnuvi la ƒu du yi aƒe me, be woaɖagblɔ nya siawo na dadaa.
GEN.24.29	Ke nɔviŋutsu le Rebeka si, eŋkɔ nye Laban. Esi wòkpɔ ŋɔ tigɛ kple alɔnugɛ le nɔvia ŋu eye wose Rebeka ƒe nya bena ale kple ale ŋutsua gblɔ nam enye si la, 
GEN.24.30	Laban ƒu du yi ŋutsua, si gale kposɔwo gbɔ le vudoa to ko la gbɔ. 
GEN.24.31	Tete wògblɔ bena: Va, wò amesi Yehowa yra! Nukaŋuti nètsi dugbɔ dzi? Medzra xɔ me ɖo, eye teƒe hã li na kposɔwo. 
GEN.24.32	Eye esi wòkplɔ ŋutsua va aƒe me la, eɖe akpa na kposɔawo, eye wòtsɔ aƒla kple gbe ve na kposɔawo; emegbe la eku tsi vɛ na ŋutsua kple amesiwo katã kpe ɖe eŋuti la, bena woaklɔ woƒe afɔwo. 
GEN.24.33	Ke esi wotsɔ nuɖuɖu ɖo ekɔme la, egblɔ bena: Nyemaɖu nu haɖe o, negbe ɖeko magblɔ nya, si mehe vɛ la hafi! Woɖo ŋu be: Gblɔe faa! 
GEN.24.34	Eye wògblɔ bena: Abraham ƒe dɔla menye. 
GEN.24.35	Yehowa yra nye aƒetɔ wòkpɔ nu ŋutɔ, eye wòna alẽwo kple nyiwo, klosalo kple sika, kluviwo kple kosiviwo, kpo-sɔwo kple tedziwoe. 
GEN.24.36	Eye nye aƒetɔ srɔ̃, Sara, dzi ŋutsuvi nanye aƒetɔ, esime woku nyagã, eye nye aƒetɔ tsɔ eƒe kesinɔnuwo katã na via. 
GEN.24.37	Eye nye aƒetɔ gblɔ nam, eye wòna meka atam ɖe dzi nɛ bena: Megaɖe srɔ̃ na vinye tso Kanaantɔ, siwo ƒe anyigba dzi mele la ƒe nyɔnuviwo dome o; 
GEN.24.38	ke boŋ yi ɖe fofonye ƒe me, ɖe ƒonyemeawo gbɔ, eye naɖe srɔ̃ na vinye le afima! 
GEN.24.39	Eye megblɔ na nye aƒetɔ bena: Ne nyɔnu la melɔ̃ be, yeakplɔm ɖo o ɖe? 
GEN.24.40	Eɖo ŋu nam bena: Yehowa, amesi ƒe ŋku me zɔm mele la, adɔ eƒe dɔla akpe ɖe ŋuwò, bena wò mɔzɔzɔ la nadze edzi na wò, eye naɖe srɔ̃ na vinye atso ƒonyemeawo gbɔ le fofonye ƒe me. 
GEN.24.41	Ne ava ƒonyemeawo gbɔ, eye womelɔ̃ be, woatsɔe na wò o la, ekema menye wòe tu nye atam la o. 
GEN.24.42	Esi meva ɖo vudoa to egbea la, medo gbe ɖagblɔ bena: Yehowa, wò nye aƒetɔ Abraham ƒe Mawu! Ne ana nye azɔli, si dzi mele, nadze edzi nam la, — kpɔ ɖa, mele tsitre ɖe vudoa to — 
GEN.24.43	ekema na bena, nyɔnuvi, si ava tsi ɖu ge, eye magblɔ nɛ bena: Na tsi via ɖem mano, 
GEN.24.44	eye woaɖo ŋu nam be: Noe, eye mana wò kposɔwo hã la, eya nanye nyɔnu, si Yehowa ɖo ɖi na nye aƒetɔ ƒe vi la! 
GEN.24.45	Esi nyemekpɔ ɖe nu le nya la me o la, tete Rebeka lé ze ɖe ta vɛ, eye wòyi ɖe vudo la me ɖaku tsi. Eye megblɔ ne bena. Meɖe kuku, na tsim mano! 
GEN.24.46	Enumake wòdro eƒe ze la ɖi gblɔ bena: Noe, eye mana wò kposɔwo hã. Esi menoe vɔ la, ena kposɔwo hã wono. 
GEN.24.47	Emegbe mebiae bena: Ameka vi nènyea? Eɖo ŋu bena: Betuel, amesi Milka dzi na Naxor ƒe vi menye, eye metsɔ ŋɔtigɛ kple alɔnugɛ ɖo ne. 
GEN.24.48	Tete medze klo na Yehowa, eye metsyɔ mo anyi hekafu Yehowa, nye aƒetɔ Abraham ƒe Mawu, si kplɔm nyuie ale, be maɖe nye aƒetɔ nɔvi ƒe vinyɔnu na ye aƒetɔ ƒe vi la. 
GEN.24.49	Azɔ, ne miedi be, miave nye aƒetɔ nu, eye miaɖi anukware nɛ la, ekema migblɔe nam; ke ne mielɔ̃ o la, migblɔe nam, bena nenye ɖusi me alo mia mee hã, ne maɖo tae.
GEN.24.50	Tete Laban kple Betuel wogblɔ bena: Nya sia tso Yehowa gbɔ, eyata míate ŋu agblɔ nya vɔ̃ alo nya nyui ɖe eŋu o. 
GEN.24.51	Kpo ɖa, Rebeka anye si, ele asiwò me, kplɔe yii, ne wòanye wò aƒetɔ vi la srɔ̃, abe alesi Yehowa gblɔe ene! 
GEN.24.52	Ke esi Abraham ƒe dɔla se nya siawo la, etsyɔ mo anyi na Yehowa. 
GEN.24.53	Eye dɔla la ɖe klosalo- kple sikanuwo kple avɔ veviwo na Rebeka, eye wotsɔ akpedanu xɔasiwo na nɔvia kple dadaa. 
GEN.24.54	Esia megbe la eya kple ŋutsu, siwo kpe ɖe eŋu la, woɖu nu, eye wono nu, eye wotsi dɔ. Ke esi wofɔ ŋdi la, egblɔ bena: Mido mɔm, ne mayi nye aƒetɔ gbɔ! 
GEN.24.55	Eye nɔvia kple dadaa gblɔ bena: Na nyɔnuvi la nanɔ mía gbɔ ʋee abe ŋkeke ewo ene, emegbe la ayi faa. 
GEN.24.56	Eɖo ŋu na wo bena: Migasikam ɖi o! Yehowa na nye mɔzɔzɔa dze edzi nam; eyata mido mɔm, ne mayi nye aƒetɔ gbɔ. 
GEN.24.57	Eye wogblɔ bena: Míayɔ nyɔnuvi la vɛ, bena míabia eya ŋutɔ ase. 
GEN.24.58	Tete woyɔ Rebeka vɛ, eye wobiae bena: ayi kple ŋutsu sia? Eɖo eŋu bena: E, mayi. 
GEN.24.59	Eye wodo mɔ wo nɔvi Rebeka kple amesi na noe le ɖevime la, kpe ɖe Abraham ƒe dɔla kple eŋumewo ŋuti. 
GEN.24.60	Eye woyra Rebeka gblɔ nɛ bena: Wò, mía nɔvinyɔnu, nadzi ame akpe nanewo, eye viwòwo natsɔ woƒe futɔwo ƒe duwo anyi domee! 
GEN.24.61	Esia megbe Rebeka kple eƒe nyɔnudɔlawo ɖe kposɔwo dzi, eye wodze mɔ dze ŋutsu la yome. Ale ŋutsu la kplɔ Rebeka hedzoe. 
GEN.24.62	Ke Isak gbɔ tso Agbetɔ, si le kpɔyem la ƒe vudo me; elabena enɔ dziehenyigba dzi. 
GEN.24.63	Gbe ɖeka Isak yi gbe me le fiẽ, be wòado gbe ɖa. Eye esi wòfɔ mo te la, ekpɔ kposɔwo gbɔna ɖa. 
GEN.24.64	Ke esi Rebeka fɔ kɔ dzi la, ekpɔ Isak ɖa; tete wòɖi le kposɔ la dzi, 
GEN.24.65	eye wòbia ɖɔla la bena: Ŋutsu ka enye kem le gbe me zɔm gbɔna mía kpe ge? Dɔla la ɖo ŋu nɛ bena: Nye aƒetɔe. Tete wòtsɔ motsyɔnu tsyɔ ŋku me. 
GEN.24.66	Esia megbe la dɔla la xlẽ nusiwo katã wòwɔ la fia Isak. 
GEN.24.67	Eye Isak kplɔe yi ɖe dada Sara ƒe agbadɔ me, eye wòɖe Rebeka wòzu srɔ̃a, eye wòlɔnɛ ŋutɔ. Ale Isak ƒe ake fa le dada ƒe ku ŋuti.
GEN.25.1	Eye Abraham gaɖe srɔ̃, si ŋkɔ nye Ketura. 
GEN.25.2	Eya dzi Simran, Yoksan, Medan, Midian, Yisbak kple Suax nɛ. 
GEN.25.3	Yoksan dzi Seba kple Dedan; eye Asuritɔwo, Letusitɔwo kple Leumitɔwo dzɔ tso Dedan me. 
GEN.25.4	Eye Midianviwo nye: Efa, Efer, Henox, Abida kple Edaa. Ame siawo katã dzɔ tso Ketura me. 
GEN.25.5	Eye Abraham tsɔ eƒe nuwo katã na Isak. 
GEN.25.6	Ke Abraham na nu srɔ̃ bubuawo ƒe viwo heɖe wo ɖa le Isak ŋu, eye wòɖo wo ɖe ɣedzeƒenyigba dzi le eya ŋutɔ ƒe agbenɔɣi me.
GEN.25.7	Eye ƒe, siwo katã Abraham nɔ agbe la, wonye ƒe alafa ɖeka kple blaadre vɔ atɔ̃. 
GEN.25.8	Ke Abraham ku amegã ɖeɖi, eye agbenɔnɔ tii hafi wòku, eye wòyi ɖe tɔgbuiawo gbɔ. 
GEN.25.9	Eye via Isak kple Ismael woɖii ɖe Maxpela-kpeto la me, le Xititɔ Efron, Zoxarvi ƒe agble, si le Mamre kasa la me. 
GEN.25.10	Le agble, si Abraham ƒle le Xitiviwo si la me woɖi Abraham kple srɔ̃a Sara ɖo. 
GEN.25.11	Le Abraham ƒe ku megbe la Mawu yra via Isak. Eye Isak nɔ „Agbetɔ, si le kpɔyem la“ ƒe vudo gbɔ.
GEN.25.12	Esiawo nye Abrahamvi Ismael, amesi Egipte-nyɔnu Hagar, Sara ƒe kosi, dzi na Abraham la ƒe dzidzimeviwo. 
GEN.25.13	Esiawo nye Ismaelviwo ƒe ŋkɔwo le woƒe ƒomeŋkɔwo nu. Nebayot, Ismael ƒe ŋgɔgbevi, Kedar, Adbeel, Mibsam, 
GEN.25.14	Misma, Duma, Masa, 
GEN.25.15	Xadad, Tema, Yetur, Nafis kple Kedma. 
GEN.25.16	Ame siawo nye Ismaelviwo kple woƒe ŋkɔwo. Fia wuieve le woƒe aƒetsotsowo, agbadɔwo kple woƒe dukɔwo nu. 
GEN.25.17	Ismael ƒe agbe me ŋkekewo nye ƒe alafa ɖeka kple blave vɔ adre, eye wòku, eye wòyi ɖe tɔgbuiawo gbɔ. 
GEN.25.18	Eye woƒe nɔƒe tso Xawila vaseɖe Sur le Egipte ƒe ɣedzeƒe heɖo ta Asur ke; ale wɔ womimi wo nɔviwo katã ɖo. Esau kple Yakob. 
GEN.25.19	Esia nye Abraham vi Isak ƒe dzidzimeŋutinya: Abraham ye dzi Isak. 
GEN.25.20	Isak xɔ ƒe blane, esime wòɖe Rebeka, si nye Aramtɔ Betuel tso Mesopotamia ƒe vi kple Aramtɔ Laban ƒe nɔvinyɔnu. 
GEN.25.21	Ke Isak, ƒo koko na Yehowa le srɔ̃a ta, elabena etsi ko. Eye Yehowa ɖo to eƒe kokoƒoƒo la, eye srɔ̃a Rebeka fɔ fu. 
GEN.25.22	Ke esi ɖeviawo le ŋu ɖom wo nɔewo le eƒe dɔ me la, egblɔ bena: Ne ele alea la, nukaŋuti megale agbe ɖo? Eye wòyi ɖabia Yehowa se. 
GEN.25.23	Eye Yehowa gblɔ nɛ bena; Dukɔ evee le wò dɔ me, eye dukɔ eveawo amã atso wò dɔ me ke; dukɔ ɖeka asesẽ awu ɖeka, eye tsitsitɔ asubɔ ɖevitɔ! 
GEN.25.24	Eye esi eƒe vidziɣi ɖo la, wokpɔ bena, venɔviwoe le eƒe do me. 
GEN.25.25	Esi gbãtɔ do la, eŋuti bia hẽ, eye fu le eŋu kedzekedze, eyata woyɔ eƒe ŋkɔ bena Esau. 
GEN.25.26	Eyome nɔvia hã do, eye wòlé Esau ƒe afɔkpodzi ɖe asi; eyata woyɔ eƒe ŋkɔ bena Yakob. Isak xɔ ƒe blaade, eye wòdzi wo. 
GEN.25.27	Esi ɖeviawo va tsi la, Esau zu adela, eye wòlɔ̃a gbe me nɔnɔ; ke Yakob enye ame fafa, eye wòlɔ̃a agbadɔ me nɔnɔ. 
GEN.25.28	Eye Isak lɔ̃a Esau, elabena adelã vivia enu; ke Rebeka ya lɔ̃a Yakob.
GEN.25.29	Gbe ɖeka Yakob ɖa nu, eye Esau gbɔ tso gbe me, eye dɔ wui ɖi tsi ɖe eŋu. 
GEN.25.30	Tete Esau gblɔna Yakob bena: Na nu dzia ɖem maɖu, elabena ɖɔ wum ɖi tsi ɖe ŋunye. Eyata woyɔ eƒe ŋkɔ be Edom. 
GEN.25.31	Yakob ɖo ŋu nɛ be: Tsɔ wò ŋgɔgbevinyenye ƒle nam gbã gbɔ. 
GEN.25.32	Tete Esau gblɔ be: Mele kuku ge tso, nuka gɔ̃ ŋgɔgbevinyenye awɔ nam? 
GEN.25.33	Eye Yakob gblɔ be: Ka atam ƒu dzi nam gbɔ! Tete wòka atam nɛ, eye wòtsɔ eƒe ŋgɔgbevinyenye ƒle na Yakob. 
GEN.25.34	Eye Yakob tsɔ abolo kple bɔbɔ na Esau. Tete wòɖu nu no nu, eye wòtso dzo. Ale wo, eye Esau do vlo eƒe ŋgɔgbevinyenye enye esi.
GEN.26.1	Ke do to le anyigba la dzi, abe alesi wòto le Abraham ŋɔli ene; tete Isak ʋu yi ɖe Filistitowo ƒe fia Abimelex gbɔ le Gerar. 
GEN.26.2	Eye Yehowa ɖe eɖokui fiae gblɔ bena: Megayi Egipte o, ke boŋ na anyigba, si mafia wò la dzi! 
GEN.26.3	Nye amedzro le anyigba sia dzi, eye manɔ anyi kpli wò, eye mayra wò. Elabena matsɔ anyigba blibo la katã ana mia kple wò dzidzimeviwo, eye mawɔ atam, si meka na fofowò Abraham la dzi. 
GEN.26.4	Mana wò dzidzimeviwo nasɔ gbɔ abe dziƒo ɣletiviwo ene, eye matsɔ anyigba sia katã ana wò dzidzimeviwo, eye le wò dzidzimeviwo me woayra anyigba dzi dukɔwo katã le. 
GEN.26.5	Elabena Abraham ɖo to nye gbe, eye wòwɔ nye se, nye ɖoɖo kple nye mɔnufiame, siwo megblɔ nɛ la dzi.
GEN.26.6	Eye Isak nɔ Gerar. 
GEN.26.7	Ke esi afima ŋutsuwo bia srɔ̃a ta se la, egblɔ bena, ye nɔvinyɔnue. Elabena ele vɔvɔ̃m be, ne yeʋu me be, ye srɔ̃e la, ekema afima ŋutsuwo awu ye le ye srɔ̃ Rebeka ta; elabena edze tugbe ŋutɔ. 
GEN.26.8	Eye esi wonɔ afima eteƒe didi la, gbe ɖeka Filistitɔwo ƒe fia Abimelex kpɔ, alesi Isak kple srɔ̃a Rebeka wole fefemi, to fesre nu. 
GEN.26.9	Tete Abimelex yɔ Isak hegblɔ bena: Kpɔ ɖa, srɔ̃wo wònye tso! Menye wòe gblɔ bena, ye nɔvinyɔnue oa? Isak ɖo ŋu nɛ bena; Elabena mele vɔvɔ̃m be, woawum le eta. 
GEN.26.10	Eye Abimelex gblɔ nɛ bena: Nuka enye si nèwɔ ɖe mía ŋu? Esusɔ vie vinyewo dometɔ ɖeka de asi srɔ̃wòa ŋu kloe, eye ahe dzɔgbevɔ̃e gãa ɖe ava mía dzi. 
GEN.26.11	Tete Abimelex de se na eƒe dukɔ blibo la katã bena: Amesi ke awɔ nane ɖe ŋutsu sia kple srɔ̃a ŋu la, woawui.
GEN.26.12	Eye Isak ƒã nu ɖe anyigba ma dzi eye wòŋe nu le ƒe ma me wòdzi ɖe dzi zi alafa ɖeka sɔŋ, elabena Yehowa yrae. 
GEN.26.13	Ale ŋutsu la kpɔ nu gakpɔ nu ɖe dzi, vaseɖe esime woɖo kpo le eme. 
GEN.26.14	Eye wòkpɔ alẽhawo kple nyihawo hekpe ɖe kluvi geɖewo ŋuti, ale bena Filistitowo ʋã ŋui. 
GEN.26.15	Vudo, siwo katã fofoa ƒe dɔlawo ɖe le fofoa Abraham ŋɔli la, Filistitɔwo yi ɖaxe wo, eye wole anyi ɖe wo me taŋ. 
GEN.26.16	Eye Abimelex gblɔ na Isak bena: Dzo le mía gbɔ, elabena ekpɔ ŋusẽ ɖe mía dzi akpa! 
GEN.26.17	Tete Isak ʋu le afima ɖatu eƒe agbadɔ ɖe Gerar bali me, eye wònɔ afima. 
GEN.26.18	Eye Isak na wogaha vudo, siwo woɖe le fofoa Abraham ŋɔli, eye Filistitɔwo va xe wo, le Abraham ƒe ku megbe la me, eye wògatsɔ ŋkɔ na wo, abe alesi fofoa yɔ wòe ene. 
GEN.26.19	Eye Isak ƒe dɔlawo ɖe vudo ɖe bali la me, eye wotu tsi dzidzi le afima. 
GEN.26.20	Ke Gerartɔwo ƒe lãnyilawo wɔ dzre kple Isak ƒe lãnyilawo gblɔ bena: Mía tɔe nye; tsi la. Eyata wòna ŋkɔ vudo la be Esek, elabena wowɔ dzre ɖe eta. 
GEN.26.21	Eyome la wogaɖe vudo bubu, eye wogawɔ dzre ɖe eya hã ta; eyata wòna ŋkɔe bena Sitma. 
GEN.26.22	Eye wòʋu le afima ɖo ta ŋgɔ, eye wòɖe vudo bubu; ke womewɔ dzre ɖe eya ta o; eyata wòna ŋkɔe be Rehobot hegblɔ be: Azɔ Yehowa na nɔƒe mí, bena míakeke ta ɖe anyigba la dzi. 
GEN.26.23	Emegbe la eʋu le afima va Beer-Seba. 
GEN.26.24	Tete Yehowa ɖe eɖokui fiae le zã ma me gblɔ bena: Nyee nye fofowò Abraham ƒe Mawu! Megavɔ̃ o, elabena nye la meli kpli wò; mayra wò, eye mana wò dzidzimeviwo nasɔ gbɔ ɖe dzi le nye dɔla Abraham ta. 
GEN.26.25	Tete wòɖi vɔsamlekpui heyɔ Yehowa ƒe ŋkɔ dzi le afima, eye wòtu eƒe agbadɔ ɖe afima. Emegbe Isak fe dɔlawo ɖe vudo ɖe afima hã.
GEN.26.26	Gbe ɖeka Abimelex kple xɔlɔ̃a Ahusat kple eƒe aʋafia Pixol wotso Gerar va egbɔ. 
GEN.26.27	Eye Isak gblɔ na wo bena: Nuka ta mieva gbɔnye ɖo, esi mielé fum, eye mienyãm le mia gbɔ? 
GEN.26.28	Wogblɔ nɛ bena: Míekpɔ dze sii keŋ bena, Yehowa li kpli wò; eyata míegblɔ be, anyo be, míaka atam na mía nɔewo, eye míabla nu kpli wò, 
GEN.26.29	be nagawɔ vɔ̃a ɖeke mi o, abe alesi miawo hã miewɔ naneke wò o, ke boŋ nyui sɔŋ ko miewɔ na wò, eye miena nedzo le ŋutifafa me la ene, elabena amesi Yehowa yra nènye. 
GEN.26.30	Emegbe eɖo kplɔ̃ na wo, woɖu nu, eye wono nu. 
GEN.26.31	Esi ŋu ke la, woka atam na wo nɔewo, eye Isak do mɔ wo, eye wodzo le egbɔ le ŋutifafa me. 
GEN.26.32	Gbemagbe ke Isak ƒe dɔlawo va gblɔ nɛ le vudo, si woɖe la ŋuti be: Mieke ɖe tsi ŋu! 
GEN.26.33	Eye wòna ŋkɔe be Siba, eyata du la ƒe ŋkɔ nye Beer-Seba vaseɖe egbegbe.
GEN.26.34	Ke esi Esau xɔ ƒe blane la, eɖe Xititɔ Beervii ƒe vinyɔnu Yudit kple Xititɔ Elon ƒe vinyɔnu Basmat. 
GEN.26.35	Woawo zu nuxaxa gãa ɖe na Isak kple Rebeka.
GEN.27.1	Esi Isak ku amegã ɖeɖi, eye eƒe ŋkuwo dzi tsyɔ, ale be megale nu kpɔm o la, eya via xoxoetɔ Esau gblɔ nɛ bena: Vinye! Eɖo ŋu nɛ bena: Nyee nye si. 
GEN.27.2	Tete wògblɔ nɛ bena: Kpɔ ɖa, metsi, eye nyemenya nye kugbe o. 
GEN.27.3	Eyata tsɔ wò adedanuwo, ɖaku kple da, eye nayi gbe me aɖawu lãa ɖe vɛ nam! 
GEN.27.4	Emegbe naɖa nu nyuia ɖe nam, abe alesi nyoa ŋunye ene, eye natsɔe vɛ nam, ne maɖu, be mayra wò hafi aku! 
GEN.27.5	Eye Rebeka se nya, siwo Isak gblɔ na via Esau la. Ke esi Esau yi gbe me, be woawu lã atsɔ va aƒee la, 
GEN.27.6	Rebeka gblɔ na via Yakob be: Mese alesi fofowò gblɔ na noviwò Esau bena: 
GEN.27.7	Di adelã, eye naɖa nu nyuia ɖe vɛ nam, ne maɖu, eye mayra wò le Yehowa ƒe ŋku me hafi aku. 
GEN.27.8	Eyata vinye, se nye gbe, eye nawɔ nusi magblɔ na wò la! 
GEN.27.9	Yi lãhawo gbɔ, eye nalé gbɔ̃vi nyui eve vɛ nam, bena maɖa nu nyuia ɖe na fofowò, abe alesi nyoa eŋu ene. 
GEN.27.10	Emegbe natsɔe ayi na fofowò, ne wòaɖu, eye wòayra wò hafi aku. 
GEN.27.11	Tete Yakob gblɔ na dadaa Rebeka bena: Enyo hafi, gake nɔvinye Esau la ɖu me wònye, ke nye la fu mele ŋunye o. 
GEN.27.12	Misela fofonye ali asi ŋunye akpɔ, ekema abum ameflulae, eye mayram o, ke aƒo fi boŋ adem. 
GEN.27.13	Dadaa ɖo ŋu ne bena: Vinye, nye boŋ ŋue wò fiƒoɖe la laɖi; ɖo tom ko, eye nayi aɖalée vɛ! 
GEN.27.14	Tete wòyi ɖalée vɛ na dadaa, eye dadaa ɖa nu nyuia ɖe, abe alesi nyoa fofoa ŋu ene. 
GEN.27.15	Emegbe la Rebeka tsɔ via xoxoetɔ Esau ƒe atsyɔɖowu, siwo le egbɔ la, hedo na via ɖevitɔ Yakob. 
GEN.27.16	Eye wotso gbɔ̃viawo ƒe agbalẽ bla ɖe eƒe asiwò kple eƒe ko, siwo ŋu ɖi niŋɔniŋɔ la ŋu. 
GEN.27.17	Eye wòtsɔ nuɖuɖu la kple abolo, si wòƒo la, ɖe asi na via Yakob. 
GEN.27.18	Tete wòyi ɖe fofoa gbɔ gblɔ bena: Fofonye! Eɖo ŋu bena: Nye enye si! Vinye, wò amekae? 
GEN.27.19	Yakob gblɔ na fofoa bena: Nye enye Esau, wò ŋgɔgbevi, mewɔ abe alesi nègblɔ nam ene. Fɔ ɖe ali nu, ne naɖu nye adelã la, eye nayram. 
GEN.27.20	Tete Isak gblɔ na via bena: Aleke wɔ nèkpɔe kaba ale, vinye? Eɖo ŋu nɛ bena: Elabena wò Mawu la na wòva ɖo gom. 
GEN.27.21	Isak gblɔ na Yakob bena: Te ɖe ŋunye, vinye, ne mali asi ŋuwò akpɔ, be vinye Esau nènye loo, alo menye eyae o! 
GEN.27.22	Tete Yakob te ɖe fofoa Isak ŋu, eye esi wòli asi eŋu kpɔ la, egblɔ bena: Gbe la enye Yakob ƒe gbe, ke asiawo nye Esau ƒe asi. 
GEN.27.23	Ale medze sii o, elabena eƒe asiwò to fu kedzekedze abe nɔvia Esau ƒe asi ene, eye wòyrae. 
GEN.27.24	Eye wògblɔ nɛ bena: Vinye Esau nènyea? Eɖo ŋu bena: E, nyee! 
GEN.27.25	Eye wògblɔ bena: Tsɔe vɛ nam, ne maɖu vinye ƒe adelã la, eye mayra wò! Tete wòtsɔe ve nɛ woɖu, emegbe wotsɔ wein vɛ nɛ wònɔ. 
GEN.27.26	Eyome la fofoa Isak gblɔ nɛ bena: Te ɖe ŋunye azɔ, vinye, eye naɖuɖɔ nu nam! 
GEN.27.27	Esi wote ɖe eŋu ɖuɖɔ nu nɛ la, eʋẽ eƒe awu me se; eye wòyrae gblɔ bena: Ehɛ̃, vinye le ʋeʋẽm abe alesi gbe, si Yehowa yra, ʋẽnae ene. 
GEN.27.28	Mawu ana dziƒozãmu kple anyigba wɔnu wò, eye àkpɔ bli kple wein geɖe fũ ŋutɔ. 
GEN.27.29	Dukɔwo asubɔ wò, eye ƒomewo anɔ wò ŋusẽ te. Aɖu aƒetɔ ɖe nɔviwòwo nu, eye dawòviwo adze klo na wò. Amesi ke aƒo fi ade wò la, woaƒo fi adee, eye amesi ke ayra wò la, wõayrae!
GEN.27.30	Ke esi Isak wu Yakob yayra nu, eye Yakob ɖo go tso fofoa Isak gbɔ la, tete nɔvia Esau gbɔ tso adegbe. 
GEN.27.31	Eye eya hã ɖa du nyuia ɖe tsɔ vɛ na fofoa, eye wògblɔ na fofoa bena: Fofonye, fɔ ɖe ali nu, eye naɖu viwò ƒe adelã la, bena nayram! 
GEN.27.32	Fofoa Isak gblɔ nɛ bena: Wò amekae? Eɖo ŋu bena: Nye enye Esau, wò ŋgɔgbevi. 
GEN.27.33	Tete Isak ɖi vo ŋutɔ gblɔ bena: Ameka gɔ̃ enye si tsɔ adelã vɛ nam, eye meɖu nuawo katã ƒe ɖe, hafi neva, eye meyrae mahã? Eya tɔ ko yayra la anye! 
GEN.27.34	Esi Esau se fofoa ƒe nyawo la, edo ɣli sesĩe nublanuitɔe gblɔ na fofoa bena: Fofonye, yra nye hã! 
GEN.27.35	Ke egblɔ bena: Nɔviwò to aye meva xɔwo yayra la xoxo. 
GEN.27.36	Eɖo ŋu bena: Yakob ye woyɔnɛ vavã! Zi eve enye si wòblem: Exɔ ŋgɔgbevinyenye le asinye, azɔ egaxɔ nye yayra hã! Eye wòbiae bena: Mèkpɔtɔ yayraa ɖeke ɖi nam oa? 
GEN.27.37	Tete Isak gblɔ na Esau bena: Kpɔ ɖa, meɖoe aƒetɔ ɖe dziwò, metsɔ nɔviawo katã wɔ eƒe dɔlawoe, eye metsɔ bli kple wein hã nɛ: azɔ nuka gɔ̃e gali mawɔ na wò, vinye? 
GEN.27.38	Esau xɔ edzi na fofoa bena: Alo yayra sia ɖeka koe le asiwòa, fofonye? Yra nye hã, fofonye! Eye Esau gbã avi doo. 
GEN.27.39	Tete fofoa Isak gblɔ nɛ bena: Manɔ anyigba wɔnu dzi akpɔ o, eye dziƒozãmua ɖeke madza na wò o. 
GEN.27.40	Wò yi anyi wò, eye àsubɔ nɔviwò. Ke ne èle ʋiʋlim la, aɖe eƒe kɔkuti ɖa le wò kɔ dzi.
GEN.27.41	Ke Esau lé Yakob ɖe fu me le yayra, si fofoa tsɔ nɛ la ta, eye Esau ɖo ta me gblɔ bena: Ne fofonye aku, eye woanɔ fu nyim nɛ la, ekema mawu nɔvinye Yakob! 
GEN.27.42	Esi Rebeka se via xoxoetɔ Esau ƒe nyawo la, ena woyɔ via ɖevitɔ Yakob vɛ, eye wògblɔ nɛ bena: Kpɔ ɖa, nɔviwò Esau ɖo be, yeabia hlɔ̃ awu wò. 
GEN.27.43	Eyata vinye, ɖo to nye gbe! Tso, eye nasi ayi ɖe nɔvinye Laban gbɔ le Xaran! 
GEN.27.44	Eye nanɔ egbɔ ŋkekea ɖewo, vaseɖe esime nɔviwò ƒe dziku la nu nata nɛ, 
GEN.27.45	vaseɖe esime dzi nadzudzɔ ekuku ɖe ŋuwò, eye wòaŋlɔ nusi nèwɔ ɖe eŋu la be! Ekema mado woakplɔ wò tso afima vɛ. Nukaŋuti mi ame eve miabu ɖem gbe ɖeka? 
GEN.27.46	Eye Rebeka gblɔ na Isak bena: Agbenɔnɔ tim le Xitivi-nyɔnuawo ta. Ne Yakob hã aɖe anyigba sia dzi tɔ, siwo nye Xitiviwo ƒe vinyɔnua ɖe la, ekema nukaŋuti megale agbe ɖo?
GEN.28.1	Emegbe la Isak yɔ Yakob vɛ, eye wòyrae, eye wòde se nɛ gblɔ nɛ bena: Megaɖe srɔ̃ tso Kanaan-vinyɔnuwo dome o! 
GEN.28.2	Yi Mesopotamia ɖe dawo fofo Betuel ƒe me, eye naɖe dawo nɔvi Laban ƒe vinyɔnua ɖe! 
GEN.28.3	Mawu ŋusẽkatãtɔ nayra wo, eye wòana nadzi asɔ gbɔ ɖe dzi, bena natrɔ azu dukɔ geɖe. 
GEN.28.4	Eye woatsɔ Abraham ƒe yayra ana mia kple wò dzidzimeviwo, bena nanyi anyigba, si Mawu tsɔ na Abraham, si dzi nènye amedzro le la dome. 
GEN.28.5	Tete Isak do mɔ Yakob, eye wòyi ɖe Aramtɔ Betuel vi Laban, amesi enye Yakob kple Esau dada Rebeka nɔvi la gbɔ.
GEN.28.6	Ke esi Esau kpɔ bena, Isak yra Yakob, eye wòɖoe ɖe Mesopotamia, bena wòaɖe srɔ̃ le afima, eye wòyrae de se nɛ gblɔ bena: Megaɖe srɔ̃ tso Kanaan-vinyɔnuwo dome o, 
GEN.28.7	eye bena Yakob ɖo to fofoa kple dadaa, eye wòyi Mesopotamia la, 
GEN.28.8	Esau dze sii bena, Kanaan-vinyɔnuawo medze fofoa Isak ŋu o. 
GEN.28.9	Eyata Esau yi ɖe Ismael gbɔ, eye wòɖe Mahalat, Abraham vi Ismael ƒe vinyɔnu, si enye Nebayot nɔvinyɔnu, hekpe ɖe srɔ̃ bubuawo ŋu.
GEN.28.10	Ke Yakob dze mɔ tso Beer-Seba heyina Xaran. 
GEN.28.11	Eye wòva ɖo teƒea ɖe hetsi afima dɔ, ela bena ɣe ɖo to xoxo. Tete wòmia anyi ɖe afima, eye wòtsɔ afima kpea ɖe heziɔ tae. 
GEN.28.12	Eye wòku drɔ̃e kpɔ atsrɔea ɖe tɔ anyigba, eye eƒe nugbɔ de dziƒo, eye wòkpɔ mawudɔlawo le eflɔm le dzi yim gale ɖiɖim. 
GEN.28.13	Eye wòkpɔ Yehowa le tsitre ɖe eŋgɔ gblɔ bena: Nye enye Yehowa, fofowò Abraham ƒe Mawu kple Isak ƒe Mawu: Anyigba, si dzi nèmlɔ la, màtsɔe ana mia kple wò dzidzimeviwo. 
GEN.28.14	Eye wò dzidzimeviwo asɔ gbɔ abe ʋuʋudedi ene, eye nakeke ta ɖe ɣetoɖoƒe, ɣedzeƒe, anyiehe kple dziehe, eye woayra anyigba dzi dukɔwo katã. Ne mia kple wò dzidzimeviwo me. 
GEN.28.15	Manɔ anyi kpli wò, eye afisiafi, si nayi la, makpɔ dziwò, eye mana nagatrɔ ava anyigba sia dzi. Elabena nyemagblẽ wò ɖi, vaseɖe esime mawɔ nya, siwo megblɔ na wò la dzi o. 
GEN.28.16	Esi Yakob nyɔ tso alɔ me la, egblɔ be: Vavã, Yehowa le afisia, gake nyemenyae o! 
GEN.28.17	Eye wòyɔ gblɔ bena: Ŋɔdziƒe ka enye si! Afi sia menye afia ɖeke o, negbe Mawu ƒe aƒe kple dziƒogbo ko wonye.
GEN.28.18	Ke esi Yakob fɔ ŋdi kanya la, etsɔ kpe, si wòziɔ la, ɖo dzesikpee, eye wòkɔ ami ɖe edzi. 
GEN.28.19	Eye wòna ŋkɔ teƒe ma bena: Betel; ke tsã la woyɔnɛ be Lus. 
GEN.28.20	Eye Yakob ɖe adzɔgbe gblɔ bena: Ne Mawu anɔ anyi kplim, eye wòakpɔ dzinye le mɔ, si dzi mele la dzi, eye wòana abolom maɖu kple awum mado, 
GEN.28.21	eye wòana maganɔ ava fofonye ƒe me dedie la, ekema Yehowa anye nye Mawu. 
GEN.28.22	Eye kpe sia, si meɖo dzesikpee la, anye Mawu ƒe aƒe, eye matsɔ nusianu, si nanam la ƒe ewolia na wò kokoko.
GEN.29.1	Tete Yakob dze mɔ, eye wòyi ɖe ɣetoɖoƒetɔwo ƒe anyigba dzi 
GEN.29.2	Eye wòkpɔ vudoa de le gbea dzi, eye alẽha etɔ̃ wotsyɔ akɔ anyi ɖe afima; elabena vudo sia me wokua tsi lena na alẽhawo wonona, eye kpe gãa ɖe le vudo la nu. 
GEN.29.3	Eye ne alẽhawo katã va ƒo ƒu ɖe afima la, ekema womlia kpe la le vudoa nu, eye wonaa tsi alẽawo; emegbe wogamlia kpe la tua vudoa nu ɖe eteƒe. 
GEN.29.4	Yakob bia wo bena: Nɔvinyewo, afika mietso? Woɖo ŋu bena. Míetso Xaran! 
GEN.29.5	Egblɔ na wo bena: Mienyã Naxor vi Laban mahã? Woɖo ŋu bena: Ẽ, mienyae! 
GEN.29.6	Egabia wo bena: Eli sesĩe mahã? Woɖo ŋu bena: Eli sesĩe! Kpɔ ɖa, via Raxel hã kplɔ alẽwo gbɔnae. 
GEN.29.7	Eye wògblɔ bena: Kpɔ ɖa, ɣe gale dzi, eye womaƒo alẽwo nu ƒu haɖe o. Mina tsi alẽawo woano, emegbe miana woagaɖu gbe. 
GEN.29.8	Wogblɔ bena: Míale ŋui o, vaseɖe esime woaƒo alẽhawo katã nu ƒu; ekema míamli kpe la ɖa le vudoa nu, hafi miana tsi alẽawo woano. 
GEN.29.9	Esi wògale nu ƒom kpli wo la, tete Raxel kplɔ fofoa ƒe alẽwo vɛ, elabena alẽkplɔla wònye. 
GEN.29.10	Ke esi Yakob kpo Raxel, edada nɔvi Laban ƒe vinyɔnu kple edada nɔvi Laban ƒe alẽwo la, Yakob te va, eye wómli kpe la ɖa le vudoa nu, eye wòna tsi edada nɔvi Laban ƒe alẽwo wono. 
GEN.29.11	Emegbe la Yakob ɖuɖɔ nu na Raxel, eye wòɖe asi avifafa me. 
GEN.29.12	Eye Yakob gblɔ na Raxel bena, fofoa nɔvi yenye, eye Rebeka vi yenye; tete wòƒu ɖu yi ɖagblɔe na fofoa. 
GEN.29.13	Esi Laban se nya siawo le nɔvianyɔnu ƒe vi Yakob ŋuti la, eƒu ɖu yi ɖakpee, eye wòkpla asi kɔ nɛ heɖuɖɔ nu nɛ, eye wòkplɔe va eƒe me. Eye wòxlẽ nya, siwo katã va dzɔ la, na Laban. 
GEN.29.14	Tete Laban gblɔ nɛ bena: Nyateƒee, nɔvinye kpamkpam nènye! Ke esi wònɔ egbɔ ɣleti ɖeka la, 
GEN.29.15	Laban gblɔ na Yakob bena: Nɔvinye nènye! Ɖe nawɔ ɖɔ nam dzodzroa? Gblɔe nam, nuka lanye wò fetu? 
GEN.29.16	Nyɔnuvi eve le Laban si, xoxoetɔ ŋkɔ nye Lea, eye ɖevitɔ ŋkɔ nye Raxel. 
GEN.29.17	Lea ƒe ŋkuwo dzi wɔ dɔ; ke Raxel ya nyo, eye wòdze tugbe. 
GEN.29.18	Eye Yakob lɔ̃a Raxel, eyata wògblɔ bena: Masubɔ wò ƒe adre le Raxel, wò nyɔnuvi ɖevitɔ la ta. 
GEN.29.19	Laban gblɔ bena: Enyo be, màtsɔe na wò, wu esi màtsɔe na ŋutsu bubu; nɔ gbɔnye! 
GEN.29.20	Ale Yakob subɔ ƒe adre ɖe Raxel ta, eye wòle nɛ abe ŋkekea ɖewo ko ene, le alesi gbegbe wòlɔ̃ne la ta.
GEN.29.21	Emegbe la Yakob gblɔ na Laban bena: Tsɔ srɔ̃nye nam azɔ, elabena nye ŋkekewo ɖe, bena maɖee! 
GEN.29.22	Tete Laban kpe dua me ŋutsuwo katã, eye wòɖo kplɔ̃ na wo. 
GEN.29.23	Ke esi zã ɖo la, ekplɔ vianyɔnu Lea yi nɛ, eye wòdɔ kplii. 
GEN.29.24	Eye Laban tsɔ eƒe kosi Silpa na via Lea, bena woasubɔe. 
GEN.29.25	Ke esi ŋu ke la, ekpɔ be, Lea ye. Eye wògblɔ na Laban bena: Nuka enye si nèwɔ ɖe ŋunye? Alo menye Raxel ta mesubɔ wò ɖo oa? Nukaŋuti nèblema? 
GEN.29.26	Laban ɖo ŋu ne bena: Menye míaƒe kɔ be, woatre ɖevitɔ ɖeɖe na xoxoetɔ o. 
GEN.29.27	Ne ewu kwasiɖa sia nu la, ekema matsɔ eya hã na wò ɖe ɖɔ, si nagawɔ nam le ƒe adre bubu me la nu. 
GEN.29.28	Yakob wɔ nenema, eye wowu kwasiɖa la nu; emegbe wotsɔ via Raxel hã nɛ wòɖe. 
GEN.29.29	Eye Laban tsɔ eƒe kosi Bilha na via Raxel, bena woasubɔe. 
GEN.29.30	Azɔ edɔ kple Raxel hã, eye wolɔa Raxel wua Lea. Eye wòsubɔe ƒe adre bubu la.
GEN.29.31	Ke esi Yehowa kpɔ bena, womelɔ̃a Lea ƒe nya o la, enu eƒe vidzidɔ, eye wòxe Raxel tɔ. 
GEN.29.32	Eye Lea fɔ fu dzi ŋutsuvi, eye wòna ŋkɔe bena Ruben; elabena egblɔ be: Yehowa kpɔ nye nublanui, azɔ srɔ̃nye alɔ̃m. 
GEN.29.33	Eyome la egafɔ fu, eye wòdzi ŋutsuvi. Eye wògblɔ bena: Yehowa se bena, womelɔ̃a nye nya o; eyata wotso esia hã nam. Eye wòna ŋkɔe bena Simeon. 
GEN.29.34	Emegbe wògafɔ fu dzi ŋutsuvi, eye wògblɔ bena: Azɔ ko srɔ̃nye aku ɖe ŋunye, elabena medzi ŋutsuvi etɔ nɛ. Eyata wòna ŋkɔe be Lewi. 
GEN.29.35	Eye wògafɔ fu dzi ŋutsuvi, eye wògblɔ bena: Azɔ la makafu Yehowa! Eyata wòna ŋkɔe bena Yuda. Emegbe la edzudzɔ vidzidzi.
GEN.30.1	Ke esi Raxel kpɔ bena, yemedzi via ɖeke na Yakob o la, Raxel ʋã ŋu nɔvianyɔnu la, eye wògblɔ na Yakob bena: Na madzi vi; ne menye nenem o la, maku! 
GEN.30.2	Tete Yakob do dɔmedzoe ɖe Raxel ŋuti gblɔ bena: Alo Mawu ye menye, amesi xe wò vidzidɔa? 
GEN.30.3	Eye wògblɔ bena: Nye kosi Bilha enye si, ɖɔ kplii, bena wòadzi vi ɖe nye akɔ, eye maxɔ mamayɔvi tso egbɔ! 
GEN.30.4	Eye wòtsɔ eƒe kosi Bilha ne wòde, eye Yakob dɔ kplii. 
GEN.30.5	Eye Bilha fɔ fu dzi ŋutsuvi na Yakob. 
GEN.30.6	Tete Raxel gblɔ bena: Mawu tso afia nam, ese nye gbe, eye wòna ŋutsuvim. Eyata wòna ŋkɔe be Dan. 
GEN.30.7	Eyome la Raxel ƒe kosi Bilha gafɔ fu, eye wòdzi ŋutsuvi evelia na Yakob. 
GEN.30.8	Eye Raxel gblɔ bena: Meʋli heƒo koko na Mawu le nɔvinye ta, meɖu dzi Eyata wòna ŋkɔe bena Naftali. 
GEN.30.9	Ke esi Lea kpɔ bena, yemegale vi dzim o la, etsɔ eƒe kosi Silpa na Yakob wòɖe. 
GEN.30.10	Eye Silpa, Lea ƒe kosi la, dzi ŋutsuvi na Yakob. 
GEN.30.11	Tete Lea gblɔ bena: Nye Mawu ɖi! Eye wòna ŋkɔe be Gad. 
GEN.30.12	Eyome Silpa, Lea ƒe kosi la, gadzi ŋutsuvi evelia na Yakob. 
GEN.30.13	Tete Lea gblɔ bena: Mekpɔ dzɔgbe nyui! Azɔ vinyɔnuwo akafum bena, dzɔgbenyuitɔ menye. Eyata wòna ŋkɔe be Aser. 
GEN.30.14	Le luŋeɣi la Ruben yi agble me, eye wòkpɔ agbitsa tsɔ vɛ na dada Lea. Tete Raxel gblɔ na Lea bena: Meɖe kuku, na viwò ƒe agbitsa la ɖem! 
GEN.30.15	Eɖo ŋu nɛ bena: Alo mesɔ gbɔ be, nèxɔ srɔ̃nye le asinye oa? Azɔ nèle didim be, nagaxɔ vinye ƒe agbitsa hãa? Tete Raxel gblɔ bena: Ekema nedɔ gbɔwò egbe zã ɖe viwò ƒe agbitsa la nu! 
GEN.30.16	Esi Yakob gbɔ tso gbe me le fiẽ la, Lea yi ɖakpee gblɔ bena: Gbɔnyee nava, elabena mexe fe ɖe tawo kple vinye ƒe agbitsa! Eye wòdɔ egbɔ le zã ma me. 
GEN.30.17	Eye Mawu ɖo to Lea, eye wòfɔ fu dzi ŋutsuvi atɔ̃lia na Yakob. 
GEN.30.18	Eye Lea gblɔ bena: Mawu xe fe nam, elabena metsɔ nye kosi na srɔ̃nye wòɖe. Eyata wòna ŋkɔe be Isaxar. 
GEN.30.19	Eyome Lea gafɔ fu, eye wòdzi ŋutsuvi adelia na Yakob. 
GEN.30.20	Tete Lea gblɔ bena Mawu na nu nyuia ɖem, azɔ srɔ̃nye abum, elabena medzi ŋutsuvi ade nɛ. Eyata wòna ŋkɔe be Zebulon. 
GEN.30.21	Emegbe la edzi nyɔnuvi, eye wòna ŋkɔe be Dina. 
GEN.30.22	Tete Mawu ɖo ŋku Raxel dzi, eye Mawu ɖo toe, eye wòʋu eƒe vidzidɔ. 
GEN.30.23	Eye wòfɔ fu dzi ŋutsuvi, tete wògblɔ bena: Mawu ɖe nye ŋukpe ɖa! 
GEN.30.24	Eyata wòna ŋkɔe be Yosef; elabena egblɔ be: Yehowa agatsɔ ŋutsuvi bubu akpee nam.
GEN.30.25	Ke esi Raxel dzi Yosef megbe la, Yakob gblɔ na Laban bena: Do mɔm, ne mayi mía de. 
GEN.30.26	Tsɔ srɔ̃nye kple vinye, siwo ta mesubɔ wò ɖo la nam, ne madzo; elabena wò ŋutɔ ènya alesi mesubɔ wòe! 
GEN.30.27	Tete Laban gblɔ nɛ bena: Ve nunye dzro! Elabena medze sii bena, Yehowa yram le tawo. 
GEN.30.28	Eye wògayi edzi bena: Gblɔ fetu, si dim nèle la nam, ne mana wò! 
GEN.30.29	Eɖo ŋu nɛ bena: Wò ŋutɔ ènya alesi mesubɔ wòe, kple alesi wò lãha va zu le gbɔnye. 
GEN.30.30	Nusi le asiwò hafi meva la, ele sue ko; ke azɔ la edzi ɖe dzi ŋutɔ, eye afisiafi, si meto la, Yehowa yraa wò; ke ɣekaɣi gɔ̃e nye hã mawɔ dɔ na ɖokuinye? 
GEN.30.31	Tete wògblɔ bena: Nuka mana wò? Yakob ɖo ŋu bena: Nyemaxɔ agaga femee hã le asiwò o, negbe ne alɔ nusi magblɔ na wò la dzi ko; na maganyi wò alẽwo, eye makpɔ wo dzi. 
GEN.30.32	Egbe la matsa le wò lãha la katã me, eye maɖe lã, siwo le ŋɔtaŋɔta, kple esiwo tso kpɔ la, ɖe vovo: Alẽvi, siwo le yibɔ, kple gbɔ̃, siwo tso kpɔ, kple esiwo le ŋɔtaŋɔta la, nanye nye fetu! 
GEN.30.33	Gbesigbe nava kpɔ nye fetua ɖa la, ekema nye anukwareɖiɖi adze ƒã; ne àkpɔ gbɔ̃, si mele ŋɔtaŋɔta o, kple esi metso kpɔ o, kpakple alẽvi, si mele yibɔ o la, ekema ɖe mefii. 
GEN.30.34	Laban ɖo ŋu bena: Nenɔ nenema, abe alesi negblɔ ene. 
GEN.30.35	Gbemagbe ke wòɖe gbɔ̃tsu, siwo me fli to, kple esiwo tso kpɔ, kple gbɔ̃nɔ, siwo katã le ŋɔtaŋɔta, kple esiwo tso kpɔ — lã sia lã, si me ɣi to — kpakple alẽvi, siwo le yibɔ la, ɖe vovo, eye wòde wo asi na viawo. 
GEN.30.36	Eye wòɖo be, ye kple Yakob dome mɔ nadidi ŋkeke etɔ, eye Yakob nyi Laban ƒe lã mamleawo. 
GEN.30.37	Tete Yakob tsɔ logo, xe kple nyati mumuwo, eye woŋlɔ wo ŋu ale: eɖe tsroa ɖe le wo ŋu, eye wòkpɔtɔ ɖe ɖe wo ŋu. 
GEN.30.38	Emegbe la etsɔ ati, siwo woŋlɔ la, da ɖe lãwo ƒe tsinonu me, eye ne lãwo le asi yɔm le tsinɔƒea la, etsɔa wo dana ɖe woƒe ŋku me. 
GEN.30.39	Eye ne lãwo lé ŋku ɖe atiawo ŋu hafi fɔ fu la, ekema wodzia vi, siwo me fũ to, kple esiwo le ŋɔtaŋɔta, kple esiwo tso kpɔ. 
GEN.30.40	Eye Yakob ɖe lãviawo ɖo Laban ƒe lã, siwo le ŋɔtaŋɔta, kple esiwo tso kpɔ la kasa. Ale wòɖo lãha tɔxe na eɖokui, eye mena wotɔtɔ kple Laban towo o. 
GEN.30.41	Eye ne lã sesẽtɔwo le asi yɔm la, Yakob tsoa ati ŋɔŋlɔawo dana ɖe lãwo ƒe ŋku me le tsinonu la mè, bena woafɔ fu ɖe ati ŋɔŋlɔawo ŋu. 
GEN.30.42	Ke nenye lã beliwoe la, metsɔnɛ ɖoa woƒe ŋku me o; eyata lã beliawo zua Laban tɔ, ke sesẽawo zua Yakob tɔ. 
GEN.30.43	Eye ŋutsu la ƒe kesinɔnuwo le dzidzim ɖe dzi ŋutɔ, eye wòkpɔ alẽwo kple gbɔwò, kosiviwo kple kluviwo, kposɔwo kple tedzi geɖewo?
GEN.31.1	Ke esi Laban viŋutsuwo gblɔ bena: Yakob da dzo mía fofo ƒe nuwo katã, eye nusiwo nye mía fofo tɔ la, woawoe wòxɔ wɔ eƒe kesinɔnu siawo katãe. 
GEN.31.2	Eye Yakob kpɔ be, Laban megakɔa ŋku me ɖee abe tsã ene o. 
GEN.31.3	Eye Yehowa gblɔ na Yakob bena: Trɔ yi fofowò ƒe anyigba dzi kple ƒowòmeawo gbɔ, eye manɔ anyi kpli wò! 
GEN.31.4	Tete Yakob dɔ woyi ɖayɔ Raxel kple Lea va eƒe lãha gbɔ le gbe me. 
GEN.31.5	Eye wògblɔ na wo bena: Mekpɔ be, mia fofo megakɔa ŋku me ɖem abe tsã ene o; gake fofonye ƒe Mawu la li kplim. 
GEN.31.6	Mia ŋutɔwo mienyae bena, nye ŋusẽ katã metsɔ subɔ mia fofo lae. 
GEN.31.7	Gake mia fofo blem, eye wòɖɔ li nye fetu zi ewo; ke Mawu meɖe mɔ nɛ be, wòawɔ vɔ ɖe ŋunye o. 
GEN.31.8	Ne egblɔ bena: lã ŋɔtaŋɔtawo nanye wò fetu la, ekema lãha blibo la katã dzia vi ŋɔtaŋɔtawo sɔŋ, eye ne egagblɔ bena: lã, siwo me fli to, nanye wò fetu la, ekema lãha blibo la dzia vi, siwo me fli to la. 
GEN.31.9	Ale Mawu xɔ lãha blibo le mia fofo si hetsɔ nam. 
GEN.31.10	Eye esi lãwo le asi yɔm la, meku drɔ̃e kpɔ bena, lãtsu, siwo me fli to, esiwo le ŋɔtaŋɔta, kple esiwo tso kpɔ sɔŋ, le lãnɔwo liam. 
GEN.31.11	Eye mawudɔla gblɔ nam le drɔ̃e me bena: Yakob! Meɖo ŋu bena: Nye enye si! 
GEN.31.12	Eye wogblɔ bena: Kpɔ ɖa, lãtsu, siwo me fli to, esiwo le ŋɔtaŋɔta, kple esiwo tso kpɔ la, le lãnɔawo liam. Elabena mekpɔ nusi Laban wɔ ɖe ŋuwò la. 
GEN.31.13	Nye enye Mawu, si ɖe eɖokui fia wò le Betel, afisi nèkɔ ami ɖe kpe dzi, eye nèɖe adzɔgbe nam le. Tso, naʋu le anyigba sia dzi àgatrɔ yi ɖe mia denyigba dzi! 
GEN.31.14	Tete Raxel kple Lea woɖo ŋu nɛ bena: Ɖe gome kple domenyinyia ɖe gali na mi le mía fofo ƒe mea? 
GEN.31.15	Ɖe mele mia bum amedzrowoe oa? Elabena etsɔ mí dzra, eye wòle ga, si wòxɔ ɖe mía ta la ɖum vaseɖe mi. 
GEN.31.16	Elabena kesinɔnu, siwo katã Mawu xɔ le mía fofo si la, wonye mía ŋutɔwo kple mia viwo tɔ; eyata wɔ nusianu, si Mawu gblɔ ha wò la ko! 
GEN.31.17	Tete Yakob tsɔ viawo kple srɔ̃awo ɖo kposɔwo dzi. 
GEN.31.18	Emegbe la ekplɔ eƒe lãwo katã, eye wotsɔ eƒe kesinɔnuwo katã, nusianu, si wòkpɔ le Mesopotamia la, eye wòdzo yina ɖe fofoa Isak gbɔ le Kanaan-nyigba dzi. 
GEN.31.19	Ke esi Laban yi fu sẽ ge na lãwo la, Raxel fi fofoa ƒe aklama kpakpɛwo. 
GEN.31.20	Eye Yakob ble Laban Aramtɔ la, elabena megblɔe nɛ hafi dzo o. 
GEN.31.21	Ale wòsi yi kple nusiwo katã le esi la, eye wotso tɔsisi la heɖo ta Gilead-towo gbɔ.
GEN.31.22	Le ŋkeke etɔ̃ megbe la wova gblɔ na Laban bena, Yakob si. 
GEN.31.23	Tete wotsɔ nɔvia wo kpe ɖe eɖokui ŋu ti eyome ŋkeke adre sɔŋ, eye wòva tui le Gilead-towo dzi. 
GEN.31.24	Eye Mawu va Laban, Aramtɔ la gbɔ le zã me drɔ̃eƒe, eye wògblɔ nɛ bena: Kpɔ ɖokuiwò dzi, be nagaƒo nu yɔa ɖeke kple Yakob o. 
GEN.31.25	Eye Laban va tu Yakob; eye Yakob tu eƒe agbadɔ ɖe to la dzi, ke Laban kple nɔviawo tu wo tɔ ɖe Gilead-to la dzi. 
GEN.31.26	Tete Laban gblɔ na Yakob bena: Nuka nye esi nèwɔ, eye nèblem hekplɔ vinyenyɔnuwo dzoe abe aboyomewo ene? 
GEN.31.27	Nukaŋuti nèsi le adza me, eye nèblem, eye mèklãm, be maɖo wò ɖa kple aseyetsotso, hadzidzi, ʋuƒoƒo kple saŋkuƒoƒo o, 
GEN.31.28	eye mèna meɖuɖɔ nu na nye tɔgbuiyɔviwo kple vinyenyɔnuwo o mahã? Ewɔ bometsinu! 
GEN.31.29	Ŋusẽ le asinye be, mawɔ vɔ̃ mi hafi, gake le etsɔ ƒe zã, si va yi me la, mia fofo ƒe Mawu la gblɔ nam bena: Kpɔ ɖokuiwò dzi, be nagaƒonu vɔ̃a ɖeke kple Yakob o. 
GEN.31.30	Ke esi nèdzo, elabena aƒe le dzrowòm vevie la, nukaŋuti nefi nye mawuwo? 
GEN.31.31	Tete Yakob ɖo ŋu na Laban bena: Mele vɔvɔ̃m, elabena mesusu be, ɖewohĩ axa viwònyɔnuawo le asinye. 
GEN.31.32	Amesi ke gbɔ nakpɔ wò mawuawo le la, magano agbe o! Le mía nɔviawo katã ƒe ŋku me ka nye nuwo me, eye natsɔe! Ke Yakob menyae bena. Raxel ye fii o. 
GEN.31.33	Tete Laban ka Yakob kple Lea kpakple kosi eveawo ƒe agbadɔwo me, mekpɔe o; emegbe la; edze le Lea ƒe agbadɔ me heyi ɖe Raxel ƒe agbadɔ me. 
GEN.31.34	Ke Raxel fi aklama kpakpɛawo, eye wòtsɔ wo ɣla ɖe kposɔ ƒe akpa le hebɔbɔ no edzi. Eye Laban ka agbadɔ la katã me, ke mekpɔ naneke o. 
GEN.31.35	Eye wògblɔ na fofoa bena: Nye aƒetɔ, megabi dzi be, nyemate ŋu atsi tre o, elabena mekpɔ dzinu! Eye wódii gadu, ke mekpɔ aklama kpakpɛawo o. 
GEN.31.36	Azɔ Yakob bi dzi hedo dɔmedzoe ɖe Laban ŋuti. Eye Yakob bia Laban bena. Vo ka meda, eye vɔ ka mewo be, nele hosuhosu dom nam ale? 
GEN.31.37	Eka nye nuwo katã me, aƒewo me nu ka nakpɔ mahã? Tsɔe va da ɖe mia kple nɔviwòawo katã ŋku me, bena woatso atia na mia dometɔ, si to dzo! 
GEN.31.38	Ƒe blave enye si menɔ gbɔwò, fu mege le wò alẽnɔ kple wò gbɔ̃nɔa ɖeke ŋu kpo o, eye nyemele agboa ɖeke tso wò alẽha la me ɖu kpo o. 
GEN.31.39	Esiwo nu lé la, nyemetsɔa wo vanɛ na wò o, ke boŋ meɖoa eteƒe na wò, elabena èbianɛ tso asinye, eɖanye wofii le ŋɖɔ alo zã o. 
GEN.31.40	Le ŋkeke me ŋdɔ ɖuam, eye le zã me vuvɔ wɔam, eye nyemedɔa alɔ̃ hã o. 
GEN.31.41	Ƒe blave sɔŋ mena aƒewò me. Mesubɔ wò ƒe wuiene ɖe viwònyɔnuvi eveawo ta, eye ƒe ade ɖe alẽwo la; gake eɖo li nye fetu zi ewo. 
GEN.31.42	Ɖe menye tɔgbuinyewo ƒe Mawu, Abraham ƒe Mawu, si Isak hã vɔ̃na lae, nɔ anyi kplim o la, anye ne ado mɔm asi ƒuƒlui: gake Mawu kpo nye fukpekpe kple nye agbagbadzedze la, eyata wòtso afia nam etso ƒe zã, si va yi. 
GEN.31.43	Tete Laban ɖo ŋu na Yakob bena: Nyɔnuawo tɔnyewoe, ɖevia wo hã tɔnyewoe, lãwo tɔnyewoe, eye nusianu, si kpam nele la, tɔnyee! Ke nuka mawɔ ɖe vinyenyɔnuwo kple vi, siwo wodzi la ŋu? 
GEN.31.44	Na míabla nu kple mía nɔewo, eye esia anye ɖase le mia kpli wò dome. 
GEN.31.45	Tete Yakob tso kpea ɖe tu anyi, be wòanye dzesikpe. 
GEN.31.46	Eye Yakob gblɔ na nɔviawo bena: Mifa kpewo vɛ! Eye wofɔ kpewo li koe; emegbe la woɖu nu le afima le ka la dzi. 
GEN.31.47	Eye Laban na ŋkɔe be Yegar-Saxaduta; ke Yakob na ŋkɔe bena Galed. 
GEN.31.48	Eye Laban gblɔ bena: Kpekɔ sia enye ɖase le mia kple wò dome egbe. Eyata wona ŋkɔe bena Galed kple Mizpa, 
GEN.31.49	elabena egblɔ be Yehowa anɔ mia kple wò ŋuti dzom, ne miegale adzɔge tso mia nɔewo gbɔ hã la. 
GEN.31.50	Ne ate vinyenyɔnuwo ɖe anyi, alo naɖe srɔ̃ bubu akpe ɖe vinyenyɔnuawo ŋu la — amea ɖeke mele mia gbɔ o, Mawu koe nye ɖaseɖila le mia kpli wo dome. 
GEN.31.51	Eye Laban gblɔ na Yakob bena: Kpekɔ sia kple dzesikpe, si mia kpli wò mietu. — 
GEN.31.52	Kpekɔ sia kple dzesikpe la anye ɖase Nyemekpɔ mo ato kpekɔ sia kple dzesikpe sia ŋu ava gbɔwo o, eye wò hã mekpe mo aɖo tame vɔ̃ ato kpekɔ sia kple dzesikpe sia ŋu ava gbɔnye o! 
GEN.31.53	Abraham ƒe Mawu, Naxor ƒe Mawu kple wo tɔgbuiwo ƒe Mawu la anye ʋɔnudrɔ̃la le mía kpli wò dome. Eye Yakob tsɔ amesi fofoa Isak vɔ̃na la, ka atam. 
GEN.31.54	Emegbe la Yakob wu vɔsalãwo le to la dzi, eye wokpe nɔviawo be, woava ɖu nu. Eye woɖu nu, eye wotsi to la dzi dɔ.
GEN.32.1	Eye esi Laban fo ŋdi kanya la, eɖuɖɔ nu na tɔgbuiayɔviwo kple vianyɔnuwo, eye wòyra wo. Emegbe la Laban dze mɔ gatrɔ yi enɔƒe. 
GEN.32.2	Ke Yakob hã dze eƒe ma dzi, eye mawudɔlawo va do goe. 
GEN.32.3	Eye esi Yakob kpɔ wo la, egblɔ be Mawu ƒe asaɖa enye esia! Eyata wòyɔ teƒe ma be Maxanaim.
GEN.32.4	Eye Yakob dɔ dɔlawo ɖo ɖe eŋgɔ ɖe nɔvia Esau gbɔ le Seir-nyigba dzi le Edom gbedzi. 
GEN.32.5	Eye wògblɔ na wo bena: Ale miagblɔ na nye aƒetɔ Esau enye si: Wò dɔla Yakob be, míagblɔ na wò bena: Menɔ Laban gbɔ, eye metsi anyi ʋuu vaseɖe fifi. 
GEN.32.6	Eye mekpɔ aƒenyiwo, tedziwo kple alẽwo, kluviwo kple kosiviwo, eye meɖo dɔlawo ɖo ɖe nye aƒetɔ gbɔ, be wòave nunye. 
GEN.32.7	Eye dɔlawo gatrɔ va Yakob gbɔ, eye wogblɔ bena: Miede noviwò Esau gbɔ, eye eya hã gbɔna kpe wò ge kple ame alafa ene. 
GEN.32.8	Tete Yakob de asi vɔvɔ̃ me ŋutɔ, eye dzika tso eƒo, eye wòmã amesiwo le eŋu, alẽwo, aƒenyiwo kple kposɔwo ɖe akpa eve me. 
GEN.32.9	Elabena egblɔ bena: Ne Esau ava dze akpa ɖeka dzi, eye woade zi wo me la, ekema akpa ɖeka nasi adzo.
GEN.32.10	Eye Yakob gblɔ bena. Wò, fofonye Abraham ƒe Mawu kple fofonye Isak ƒe Mawu, Yehowa, wò amesi gblɔ nam bena: Trɔ yi ɖe wò anyigba dzi kple ƒowòmeawo gbɔ, eye mawɔ nyuie na wò la, 
GEN.32.11	nye medze wò nublanui, si nèkpɔ nam, kple wò anukware, si nẽɖi na wò dɔla la dometɔa ɖeke o; elabena nye ati sia metsɔ tso Yordan sia, ke azɔ la metrɔ zu asafokɔ eve. 
GEN.32.12	Meɖe kuku, ɖem tso nɔvinye si me, tso Esau si me; elabena mele evɔ̃m be, ava dze dzinye, eye wòaɖe zi dadawo kple viwo dome. 
GEN.32.13	Wò ŋutɔ gblɔ be: Mawɔ nyuie na wò vava, eye mana wò dzidzimeviwo nasɔ gbɔ abe ƒutake, si womate ŋu axlẽ le agbɔsɔsɔ ta o la ene.
GEN.32.14	Eye wòtsi afima dɔ. Eye wòtsɔ nusiwo le esi la ƒe akpa ɖeka ɖo ɖe nɔvia Esau: 
GEN.32.15	Gbɔ̃nɔ alafa eve kple gbɔ̃tsu blave, alẽnɔ alafa eve kple agbo blave, 
GEN.32.16	kposɔ vinɔ blaetɔ̃ kple wo viwo, nyinɔ blane kple nyitsu ewo, tedzinɔ blave kple tedzivi ewo. 
GEN.32.17	Eye wotsɔ wo de dɔlawo si hamehame, eye wògblɔ na dɔlawo bena: Midze ŋgɔnye, eye mina lãhawo dome naɖe. 
GEN.32.18	Eye wogblɔna ŋgɔgbetɔ bena: Ne nɔvinye ava do go wò, eye woabia wò bena: Ameka vi nènye, afika nèyina, eye nusiwo le ŋgɔwò la, ameka tɔe mahã la, 
GEN.32.19	ekema naɖo ŋu bena. Wò dɔla Yakob ɖo nu siawo ɖe nye aƒetɔ Esau: eye eya ŋutɔ le mia megbe gbɔna. 
GEN.32.20	Nenema wògblɔ na ame evelia, etɔ̃lia kple mamle, siwo katã le lãhawo kplɔm la, eye wògblɔ bena: Alea tututu miagblɔ na Esau, ne mieɖo goe! 
GEN.32.21	Eye miagblɔ bena: Wò dɔla Yakob hã le mía megbe gbɔna. Elabena egblɔ be, yeatsɔ nunana, siwo dze ŋgɔ nɛ la, akpatae gbã, hafi ye ŋutɔ yeado ɖe eƒe ŋku me, ɖewo ave ye nu axɔ ye matu. 
GEN.32.22	Ale nunanawo dze ŋgɔ, ke eya ŋutɔ tsi asaɖa me dɔ le zã ma me.
GEN.32.23	Emegbe la efɔ le zã ma me, eye eya kple esrɔ̃ eveawo kple kosi eveawo kpe ɖe ɖevi wuiɖekɛawo ŋu, wotso Yabok tɔsisi la. 
GEN.32.24	Eye esi wòna woɖe tsi wo kple nusiwo katã le esi, yi ɖe tɔa godo la, 
GEN.32.25	Yakob ɖeɖe tsi megbe. Tete ŋutsua ɖe va te kame kplii ʋuu, vaseɖe esime agu dze. 
GEN.32.26	Ke esi wòkpɔ be, yemate ŋui o la, etɔ asi eƒe aligo, eye Yakob ƒe aligokpeƒe ɖɔ li, le esime wole ka mea tem la. 
GEN.32.27	Eye ŋutsu la gblɔ bena: Ɖe asi le ŋunye, elabena agu le dzedzem! Ke eɖo ŋu bena: Nyemele asi ɖe ge le ŋuwò o, negbe ɖeko nayram hafi. 
GEN.32.28	Ebiae bena: Ŋkɔwò ɖe? Eɖo ŋu bena: Yakob. 
GEN.32.29	Eye wògblɔ bena: Womagayɔ wò be Yakob akpɔ o, ke boŋ Israel, elabena ete kame kple Mawu kpakple ame, eye nete ŋui. 
GEN.32.30	Tete Yakob biae bena: Meɖe kuku, yɔ wò ŋkɔ nam! Eɖo ŋu bena: Nukaŋuti gɔ̃ nèle nye ŋkɔ ta biam? Eye wòyrae lé afima. 
GEN.32.31	Eye Yakob na ŋkɔ teƒe la be Pniel, elabena egblɔ be: Mekpɔ Mawu ŋku me kple ŋku me: gake metsi agbe. 
GEN.32.32	Ke esi wòɖe Pniel ɖe megbe la, ɣe dze, eye wòle tɔtɔm ɖe aku dzi. 
GEN.32.33	Eyata Israel-viwo meɖua ka sesẽ, si la aligokpeƒe la o vaseɖe egbegbe, elabena wòtɔ asi ka, si le Yakob ƒe aligokpeƒe la dzi.
GEN.33.1	Eye esi Yakob kpɔ bena: Esau kple eŋume alafa eneawo gbɔna la, emã ɖeviawo na Lea, Raxel kple kosi eveawo. 
GEN.33.2	Eye wòtsɔ kosi eveawo kple wo viwo ɖo ŋgɔ, eyome Lea kple viawo, emegbe Raxel kple Yosef. 
GEN.33.3	Ke eya ŋuta dze wo ŋgɔ, eye wotsyɔ mo anyi zi adre, vaseɖe esime wòle tu nɔvia. 
GEN.33.4	Tete Esau ƒu du va kpee, kpla asi kɔ nɛ, eye wòɖuɖɔ nu nɛ, eye wòde asi avifafa me. 
GEN.33.5	Eye esi wòfɔ kɔ dzi kpɔ nyɔnuawo kple ɖeviawo la, ebia bena: Amekawo nye esiawo le ŋuwò mahã? Eɖo ŋu bena: Woawoe nye vi, siwo Mawu na wò dɔla! 
GEN.33.6	Tete kosiawo kple wo viwo va dze klo, 
GEN.33.7	eyome Lea kple viawo va dze klo, emegbe Yosef kple Raxel wova dze klo. 
GEN.33.8	Eye wòbiɛ bena: Ha blibo ka enye si va kpem le mɔ dzi? Eɖo ŋu be: Bena nye aƒetɔ nave nunye! 
GEN.33.9	Esau gblɔ bena: Nu geɖe le asinye, nɔvinye, wò nuwo nenɔ asiwò ko. 
GEN.33.10	Yakob ɖo ŋu nɛ bena: Gbeɖe! Ne ave nunye la, ekema xɔ nye nunana la! Elabena mekpɔ wò ŋku me abe Mawu ƒe ŋku mee mekpɔ ene, eye nève nunye. 
GEN.33.11	Xa nye nusi wotsɔ vɛ na wò la dzro, elabena Yehowa yram, mekpɔ nu geɖe! Eye wótèe ɖe ŋu, vaseɖe esime wòxɔe. 
GEN.33.12	Eye wògblɔ bena: Na miadze mɔ, ke nye la madze ŋgɔwò. 
GEN.33.13	Eɖo ŋu ne bena: Nye aƒetɔ, wò ŋutɔ ènyae bena, ɖevi dzawo kple alẽ kple nyi vinɔwo le ŋunye ne woaƒo du ɖe wo nu ŋkeke ɖeka ko la, ekema lãha blibo la atsrɔ̃. 
GEN.33.14	Meɖe kuku, nye aƒetɔ nedze eƒe dɔla ŋgɔ, eye nye la madze yowòme blewublewu, abe alesi lãha la kple ɖevi dzawo ate ŋui ene, vaseɖe esime matu nye aƒetɔ le Seir. 
GEN.33.15	Tete Esau gblɔ bena: Ekema magblẽ amesiwo le ŋunye la ɖewo ɖe gbɔwò! Eɖo ŋu bena: Nukaŋuti, esi nye aƒetɔ ve nunye xoxo ɖe! 
GEN.33.16	Eye Esau lé eƒe mɔ gbemagbe ke gatrɔ va Seir.
GEN.33.17	Eye Yakob dze mɔ va Sukot, eye wòtu xɔ ɖe afima, ke ewɔ agbadɔ na eƒe lãhawo; eyata woyɔ afima bena Sukot. 
GEN.33.18	Esi Yakob ʋu tso Mesopotamia la, eɖo Sixem, du, si le Kanaan-nyigba dzi la me dedie, eye wònɔ dua xa. 
GEN.33.19	Eye wòƒle anyigba, si dzi wòtu eƒe agbadɔ ɖo la, le Sixem fofo Hemor ƒe viwo si, kesita alafa ɖeka. 
GEN.33.20	Eye wòɖi vɔsamlekpui ete afima, eye wòna ŋkɔe bena: „Mawu, si enye Israel ƒe Mawu“.
GEN.34.1	Gbe ɖeka Dina, Lea ƒe vinyɔnu, tsi wòdzi na Yakob la, do go yi dua me nyɔnuviwo kpɔ ge ɖa. 
GEN.34.2	Tete anyigba ma dzi fia, Xamor Xiwitɔ, ƒe ŋutsuvi Sixem kpɔe, eye wolee de asi eŋu, hegblẽe sesẽe. 
GEN.34.3	Eye eƒe dzi ku de Yakob ƒe vinyɔnu Dina ŋu, eye wolã ɖetugbivi la, eye wòde asi eŋu beble me. 
GEN.34.4	Emegbe la Sixem gblɔ na fofoa Xamor bena: Ɖe ɖetugbi sia nam! 
GEN.34.5	Eye Yakob se be, wogblẽ vianyɔnu Dina, ke viaŋutsuwo le gbedzi le eƒe alẽhawo gbɔ, eye Yakob zi kpi, vaseɖe esime wogbɔ. 
GEN.34.6	Eye Xamor, Sixem fofo, yi Yakob gbɔ, be wòaƒo nu kplii. 
GEN.34.7	Esi Yakob viŋutsuwo gbɔ tso lãnyiƒe, eye wosee la, ŋutsuawo bi dzi, eye wodo dɔmedzoe ŋutɔ; elabena ewɔ ŋukpenanu ɖe Israel ŋuti, be wòde asi Yakob ƒe vinyɔnu ŋuti, nusi medze kura o. 
GEN.34.8	Eye Xamor ƒo nu kpli wo gblɔ bena: Vinye Sixem ƒe dzi ku de mia nɔvinyɔnu la ŋuti; mede kuku, mitsɔe nɛ, ne wòaɖe. 
GEN.34.9	Eye mina miaɖe srɔ̃ ɖekae, mitsɔ miaƒe nyɔnuviwo na mí, eye miawo hã miatsɔ míaƒe nyɔnuviwo na mi. 
GEN.34.10	Minɔ mía gbɔ, kpɔ ɖa, anyigba la enye si, minɔ edzi, eye miatsa le edzi, eye míatsi edzi dika. 
GEN.34.11	Tete Sixem gblɔ na fofoa kple nɔviawo bena: Ne miave nunye la, ekema nusianu, si miabiam la, mana. 
GEN.34.12	Tabianu kple akpedanu, alesi nu miabiam la, mana, abe alesi miedi ene; mitsɔ ɖetugbivi la nam made ko. 
GEN.34.13	Eye Yakob viŋutsuwo do ŋu na Sixem kple fofoa Xamor le aye me, elabena egblẽ wo nɔvinyɔnu Dina. 
GEN.34.14	Eye wogblɔ na wo bena: Míate ŋu awɔ nya sia dzi be, miatsɔ mía nɔvinyɔnu na bolobolotɔ o, elabena esia enye ŋukpe na mí. 
GEN.34.15	Negbe ne mianɔ abe miawo ene, eye mia dome ŋutsu sia ŋutsu natso aʋa la, eya ko hafi míalɔ̃. 
GEN.34.16	Ekema miatsɔ mía nyɔnuviwo na mi, eye miawo hã miaɖe mia nyɔnuviwo; mianɔ mia gbɔ, eye míazu dukɔ ɖeka. 
GEN.34.17	Ke ne mieɖo to mi, eye mietso aʋa o la, ekema miaxɔ mía nɔvinyɔnu la adzoe. 
GEN.34.18	Nya siawo dze to na Xamor kple via Sixem. 
GEN.34.19	Eye ɖekakpui la, amesi fofoa ƒemetɔwo buna ŋutɔ la, meɖe: ɖe megbe le ewɔwɔ me o, elabena Yakob vinyɔnu la ƒe nu nyo eŋu ŋuta. 
GEN.34.20	Eye Xamor kple via Sixem wova du la ƒe agbo nu, eye woƒo nu kple dua me ŋutsuwo bena: 
GEN.34.21	Ŋutsu siawo nye ame fafawo le mia dome; eyata mina, woatso aƒe ɖe miaƒe anyigba dzi, eye woatsa le edzi. Kpɔ ɖa, anyigba la keke na wo le goawo katã me. Miaɖe woƒe nyonuviwo faa, eye miawo hã miatsɔ mía nyɔnuviwo na wo. 
GEN.34.22	Ne mía dome ŋutsu sia ŋutsu atso aʋa, abe alesi woawo hã tso aʋae ene la, eya ko ŋutsuawo alɔ̃ anɔ mía gbɔ, bena míazu dukɔ ɖeka. 
GEN.34.23	Woƒe lãhawo, kesinɔnuwo kple woƒe dɔwɔlãwo katã la menye mia tɔ, woanye oa? Eyata mina míawɔ woƒe nya la dzi, ekema woanɔ mia gbɔ. 
GEN.34.24	Tete amesiwo katã va ƒo ƒu ɖe dua ƒe agbo nu la, ɖo to Xamor kple via Sixem, eye dua me ŋutsuwo katã tso aʋa.
GEN.34.25	Le ŋkeke etɔ̃agbe, esi abi la le wo vem, eye woɖe ŋu ɖi la, Yakob ƒe viŋutsu eve, Simeon kple Lewi, siwo nye Dina nɔviwò lã, wotsɔ woƒe yiwo dze du la dzi hewu ŋutsuwo katã. 
GEN.34.26	Wowu Xamor kple via Sixem hã kple yi, eye wokplɔ Dina tso Sixem ƒe me hedzoe. 
GEN.34.27	Ke Yakob vi mamleawo va ɖe nu le ame kukuawo ŋu, eye woha du la, elabena wogblẽ wo nɔvinyɔnu. 
GEN.34.28	Eye wokplɔ woƒe alẽwo, nyiwo kple tedziwo, eve wotso nusiwo wokpɔ le dua me kple agble me la, hedzoe 
GEN.34.29	Woha woƒe kesinɔnuwo katã, eye woɖe aboyo ɖeviwo kple nyɔnuwo siaa, eye woha woƒe xɔme nuwo hã. 
GEN.34.30	Tete Yakob gblɔ na Simeon kple Lewi bena: Miehe dzɔgbevɔ̃e va dzinye, eye anyi gbadzinɔla, siwo nye Kanaanitɔwo kple Perizitɔwo la, woalem ɖe fu me: kpɔ ɖa, ame ʋeea ɖewo koe míenye, eye ne woaƒo ƒu ɖe mia ŋu la, ekema woaɖu mía dzi, eye woatsrɔ̃m kple tɔnyetɔwo katã. 
GEN.34.31	Woɖo ŋu ne bena: Ɖe eya kpɔ mɔ abu mia nɔvi gboloe mahã?
GEN.35.1	Eye Mawu gblɔ na Yakob bena: Tso, naʋu ayi Betel, eye nanɔ afima, eye naɖi vɔsamlekpui ɖe afima na Mawu, si ɖe eɖokui fia wò, esime nesi le nɔviwò Esau nu! 
GEN.35.2	Tete Yakob gblɔ na eƒemetɔwo kple amesiwo katã le egbɔ la, bena: Miɖe dzromawu, siwo le mia dome la da, miklɔ mia ɖokui ŋuti, eye miɖɔ li miaƒe awuwo, 
GEN.35.3	eye míaʋu ayi Betel, bena maɖi vɔsamlekpui ɖe afima na Mawu, si ɖo tom, esi mele xaxa me, eye wònɔ anyi kplim le nye mɔzɔzɔ me la! 
GEN.35.4	Tete wotsɔ dzromawu, siwo katã le wo si, kple woƒe togɛwo na Yakob, eye Yakob ɖi wo ɖe ati gã, si le Sixem gbɔ la te. 
GEN.35.5	Emegbe la wodze mɔ, ke Mawu na vɔvɔ̃ va dze du, siwo ƒo xlã wo la dzi: eyata wometi Yakob viwo yome o. 
GEN.35.6	Eye Yakob kple amesiwo katã le eŋu la, wova Lus, esia nye Betel, le Kanaan-nyigba dzi. 
GEN.35.7	Eye wòɖi vɔsamlekpui ɖe afima, eye wòyɔ teƒe la be „Betel ƒe Mawu“, elabena afima Mawu ɖe eɖokui fiae le, esime wòsi le nɔvia nu. 
GEN.35.8	Ke Debora, amesi na no Rebeka le ɖevime la ku, eye woɖii ɖe Betel ƒe anyigbe ɖe logoti gãa ɖe te, eyata wona ŋkɔ afima bena „Konyifalogo“.
GEN.35.9	Eye Mawu gaɖe eɖokui fia Yakob, esime wògbɔ tso Mesopotamia, eye wòyrae. 
GEN.35.10	Eye Mawu gblɔ nɛ bena: Ŋkɔwò enye Yakob; tso esia dzi la womagayɔ wò bena Yakob o, ke boŋ wò ŋkɔ anye Israel. Eyata woyɔnɛ bena Israel. 
GEN.35.11	Eye Mawu gblɔ nɛ bena: Nye enye Mawu ŋusẽkatãtɔ, àdzi, eye nasɔ gbɔ; anye dukɔ kple dukɔhawo ƒe fofo, eye fiawo adzɔ atso mewò. 
GEN.35.12	Eye anyigba, si metsɔ na Abraham kple Isak la, màtsɔe ana wò, eye matsɔ anyigba la ana megbewòviwo. 
GEN.35.13	Eye Mawu dzo le egbɔ heyi dzi tso afisi wòƒo nu kplii le la. 
GEN.35.14	Tete Yakob tu dzesikpe, si enye ŋkuɖodzikpea ɖe, ɖe afisi wòƒo nu kplii le la, eye wòkɔ aha ɖe edzi, emegbe la ekɔ ami hã ɖe edzi. 
GEN.35.15	Eye Yakob na ŋkɔ teƒe, si Mawu ƒo nu kplii le la, bena Betel.
GEN.35.16	Emegbe la wodze mɔ tso Betel. Esi wote lu Efrat la, Raxel de asi kulele me: ke vidzidzi la nye dɔ nɛ. 
GEN.35.17	Eye esi vidzidzia nye dɔ nɛ la, vixela la gblɔ nɛ bena: Megavɔ̃ o, elabena esia hã nye ŋutsuvi! 
GEN.35.18	Esi wòle kudɔ ƒom, eye wòkpɔ bena, yele kuku ge la, ena ŋkɔe bena: Benoni; ke fofoa yɔe be Benyamin. 
GEN.35.19	Emegbe la Raxel ku, eye woɖu ɖe Efrat, si enye Betlexem, mɔ to. 
GEN.35.20	Eye Yakob tu dzesikpe ɖe eƒe yɔdo dzi, esia nye ŋkuɖodzikpe le Raxel ƒe yɔdo dzi vaseɖe egbegbe. 
GEN.35.21	Emegbe la Israel gadze mɔ, eye wòtu eƒe agbadɔ ɖe Migdal-Edel godo.
GEN.35.22	Ke esi Israel le nuto sia me la, Ruben de asi fofoa ƒe kosi Bilha ŋu, eye Israel see.
GEN.35.23	Eye viŋutsu wuieve le Yakob si. Lea viŋutsuwo nye Ruben, Yakob ƒe ŋgɔgbevi, eyome Simeon, Lewi, Yuda, Isaxar kple Zebulon. 
GEN.35.24	Raxel viŋutsu wo nye Yosef kple Benyamin. 
GEN.35.25	Raxel ƒe kosi Bilha ƒe viŋutsuwo nye Dan kple Naftali. 
GEN.35.26	Eye Lea ƒe kosi Silpa ƒe viŋutsuwo nye Gad kple Aser. Esiawo nye Yakob ƒe viŋutsu, siwo wodzi nɛ le Mesopotamia. 
GEN.35.27	Eye Yakob va fofoa Isak gbɔ le Mamre le Kiryat-Arba, esia nye Xebron, afisi Abraham kple Isak wonye amedzrowo le. 
GEN.35.28	Eye Isak ƒe agbe me ŋkekewo nye ƒe alafa ɖeka kple blanyi. 
GEN.35.29	Eye Isak ku amegã ɖeɖi, eye agbenɔnɔ tii, hafi woku, eye wòyi ɖe tɔgbuiawo gbɔ Eye via Esau kple Yakob woɖu.
GEN.36.1	Esia enye Esau, si enye Edom, ƒe dzidzimeviwo ŋutinya. 
GEN.36.2	Esau ɖe Kanaan-nyɔnuwo, woawo nye Ada, Xititɔ Elon ƒe vinyɔnu, Oholibama, Ana ƒe vinyɔnu, amesi enye Xititɔ Zibeon ƒe tɔgbuiyɔvi; 
GEN.36.3	kple Basmat, Ismael ƒe vinyɔnu, si enye Nebayot ƒe nɔvinyɔnu. 
GEN.36.4	Ada dzi Elifaz na Esau, eye Basmat dzi Reguel. 
GEN.36.5	Eye Oholibama dzi Yehus, Yaelem kple Korax. Esiawo nye viŋutsu, siwo wodzi na Esau le Kanaan-nyigba dzi. 
GEN.36.6	Eye Esau kplu srɔ̃awo, viaŋutsuwo kple vianyɔnuwo kple eƒe kluvi, siwo katã le eƒe me, kple eƒe lãhawo kple eƒe dɔwɔlãwo katã kpe ɖe eƒe kesinɔnu, siwo katã wòkpɔ le Kanaan-nyigba dzi la ŋuti, eye woʋu le nɔvia Yakob gbɔ heyi ɖe Seir-nyigba dzi. 
GEN.36.7	Elabena woƒe kesinɔnuwo so gbɔ akpa, ale bena womate ŋu anɔ wo nɔewo gbɔ o; eye anyigba, si dzi wonye amedzro le la, mede wo nu o, le woƒe lãhawo ta. 
GEN.36.8	Eye Esau nɔ Seir-to la dzi. Esau enye Edom.
GEN.36.9	Esia enye Esau, Edomtɔ, siwo le Seir-to dzi la, fofo ƒe dzidzimeviwo ŋutinya. 
GEN.36.10	Esiawo nye Esau viŋutsuwo ƒe ŋkɔwo Esau srɔ̃ Ada viŋutsu enye Elifaz, eye Esau srɔ̃ Basmat viŋutsu enye Reguel. 
GEN.36.11	Elifaz viŋutsuwo nye Teman, Omar, Zefo, Gaetam kple Kenas. 
GEN.36.12	Eye Esau viŋutsu Elifas srɔ̃ evelia ŋkɔ enye Timna, eya dzi Amalek na Elifaz. Esiawo nye Esau srɔ̃ Ada ƒe viŋutsuwo. 
GEN.36.13	Reguel viŋutsuwo nye: Naxat, Serax, Sama kple Misa. Woawo nye Esau srɔ̃ Basmat ƒe viŋutsuwo 
GEN.36.14	Esiawo nye Esau srɔ̃ Oholibama, Ana ƒe vinyɔnu, si enye Zibeon ƒe tɔgbuiyɔvi ƒe viŋutsuwo, eya dzi Yehus, Yaelam kple Korax na Esau.
GEN.36.15	Ame siawo nye amegãwo le Esau viwo dome. Esau ƒe ŋgɔgbevi Elifaz viwo nye, amegã Teman, amegã Omar, amegã Zefo, amegã Kenas, 
GEN.36.16	amegã Korax, amegã Gaetan kple amegã Amalek. Amegã siawo dzɔ tso Elifaz me le Edom-nyigba dzi. Woawo nye Ada viwo. 
GEN.36.17	Esiawo nye Esau vi Reguel ƒe viŋutsuwo: Amegã Naxat, amegã Serax, amegã Sama kple amegã Misa. Woawo nye amegã, siwo dzɔ tso Reguel me le Edom-nyigba dzi, eye wonye Esau srɔ̃ Basmat ƒe viwo. 
GEN.36.18	Esiawo nye Esau srɔ̃ Oholibama ƒe viwo. Amegã Yehus, amegã Yaelam kple amegã Korax. Amegã siawo dzo tso Esau srɔ̃ Oholibama, si enye Ana ƒe vinyɔnu la me. 
GEN.36.19	Esiawo nye Esau ƒe viŋutsuwo, eye woawo nye woƒe amegãwo Eya nye Edom.
GEN.36.20	Esiawo nye Xoritɔ Seir, amesi nɔ anyigba la dzi tsã la, ƒe viŋutsuwo Lotan, Sobal, Zibeon, Ana, 
GEN.36.21	Dison, Ezer kple Disan. Woawo nye amegãwo le Xoritɔ Seir, amesi nɔ Edom-nyigba dzi la, ƒe viwo dome. 
GEN.36.22	Lotan ƒe viŋutsuwo nye: Xori kple Hemam; eye Lotan nɔvinyɔnu enye Timna. 
GEN.36.23	Esiawo nye Sobal ƒe viŋutsuwo: Alwan, Manaxat, Ebal, Sefo kple Onam. 
GEN.36.24	Esiawo nye Zibeon ƒe viŋutsuwo: Aya kple Ana; eya nye Ana ma, si tɔ tsi dzodzoe vudo le gbedzi, esime wòle fofoa Zibeon ƒe tedziwo kplɔm la. 
GEN.36.25	Esiawo nye Ana ƒe viwo: Dison kple Ana ƒe vinyɔnu Oholibama. 
GEN.36.26	Esiawo nye Dison ƒe viŋutsuwo: Xemdan, Esban, Yitran kple Keran. 
GEN.36.27	Ezer viŋutsuwo nye Bilhan, Sawan kple Akan. 
GEN.36.28	Disan viŋutsuwo nye: Uz kple Aran. 
GEN.36.29	Esiawo nye Xoritɔwo ƒe amegãwo: Amegã Lotan, amegã Sobal, amegã Zibeon, amegã Ana, 
GEN.36.30	amegã Dison, amegã Ezer kple amegã Disan. Esiawo nye Xoritɔwo ƒe amegãwo le Seir-nyigba la dzi le woƒe duawo nu.
GEN.36.31	Esiawo nye fia, siwo ɖu Edom-nyigba dzi, hafi fia va ɖo Israel-viwo si. 
GEN.36.32	Beor vi Bela ɖu fia le Edom, eye eƒe fiadu enye Dinhaba. 
GEN.36.33	Esi Bela ku la, Serax vi Yobab tso Bozra ɖu fia ɖe eteƒe. 
GEN.36.34	Eye esi Yobab ku la, Xusam tso Temanitɔwo ƒe anyigba dzi ɖu fia ɖe eteƒe. 
GEN.36.35	Esi Xusam ku la, Bedad vi Hadad ɖu fia ɖe eteƒe; eya nye amesi ɖu Midiantɔwo dzi le Moab ƒe gbadzaƒe, eye eƒe fiadu enye Awit. 
GEN.36.36	Eye esi Hadad ku la, Samla tso Masreka ɖu fia ɖe eteƒe. 
GEN.36.37	Esi Samla ku la, Saul tso Rexobot, si le tɔsisia nu, ɖu fia ɖe eteƒe. 
GEN.36.38	Eye esi Saul ku la, Axbor vi Baal-Xanan ɖu fia ɖe eteƒe. 
GEN.36.39	Esi Baal-Xanan, Axbor vi ku la, Hadar ɖu fia ɖe eteƒe; eƒe fiadu enye Pagu, eye srɔ̃a ŋkɔ enye Mehetabeel. Matred ƒe vinyɔnu kple Mesahab ƒe tɔgbuiyɔvi.
GEN.36.40	Esiawo nye amegã, siwo dzɔ tso Esau me la, ƒe ŋkɔwo le woƒe ƒomewo, nɔƒewo kple ŋkɔwo nu. Amegã Timna, amegã Alwa, amegã Yetet, 
GEN.36.41	amegã Oholibama, amegã Ela, amegã Pinon, 
GEN.36.42	amegã Kenas, amegã Teman, amegã Mibzar, 
GEN.36.43	amegã Magdiel kple amegã Iram. Esiawo nye Edom-megãwo le woƒe nɔƒewo kple woawo ŋutɔwo ƒe anyigbawonu. Eya nye Esau, amesi nye Edomtɔwo ƒe fofo.
GEN.37.1	Ke Yakob nɔ anyigba, si dzi fofoa nye amedzro le la dzi, si enye Kanaan-nyigba la. 
GEN.37.2	Esia nye Yakob ƒe dzidzimeviwo ŋutinya. Esi Yosef nye ɖekakpuivi xɔ ƒe wuiadre la, enɔa alẽwo kplɔm kple tɔviawo, siwo nye fofoa srɔ̃ Bilha kple Silpa viŋutsuwo, eye ne wowɔ nu vloea ɖe wose la, Yosef va gblɔnɛ na fotoa. 
GEN.37.3	Eye Israel lɔ̃ Yosef wu viaŋutsu bubuawo katã, elabena edzii le eƒe amegãkuku me, eye wòtɔ awu ʋlaya nɛ. 
GEN.37.4	Ke esi nɔviawo kpɔ bena, wo fofo lɔ̃nɛ wu wo katã la, wolée ɖe fu me, eye womegaƒoa nu nɛ nyuie o. 
GEN.37.5	Gbe ɖeka Yosef ku drɔ̃e, eye wòlĩi na nɔviawo; tso ekema dzi la wogale fui ɖe dzi. 
GEN.37.6	Egblɔ na wo bena: Miɖo to, ne miase drɔ̃e, si meku! 
GEN.37.7	Miele mɔli biam le agble me, tete nye mɔli babla tsi tre, eye wòdzɔ kã; kasiaa mia tɔwo va ƒo xlãe, eye wode la agu nɛ. 
GEN.37.8	Tete nɔviawo gblɔ nɛ bena: Ɖe nèle didim be, naɖu fia ɖe mía nu, eye naɖu mía dzia? Tso ekema dzi wogalé fui ɖe dzi wu le eƒe drɔ̃ekuku kple eƒe nyawo ta. 
GEN.37.9	Gbe ɖeka egaku drɔ̃e bubu, eye woli eya hã na nɔviawo bena: Megaku drɔ̃e be, ɣe, ɣleti kple ɣletivi wuiɖekɛ wode ta agu nam. 
GEN.37.10	Eye esi wòlii na fofoa kple nɔviawo la, fofoa ka mo nɛ, eye wògblɔ nɛ bena: Drɔ̃e ka enye si nèku? Alo ɖe mia kple dawo kple nɔviwòwo míava dze klo ade ta agu na wò mahã? 
GEN.37.11	Tso esia dzi la nɔviawo ʋã ŋui; ke fofoa dzra nya la ɖo.
GEN.37.12	Gbe ɖeka esi nɔviawo yi wo fofo ƒe alẽwo kplɔ ge le Sixem la, 
GEN.37.13	Israel gblɔ na Yosef bena: Nɔviwòwo le alẽwo kplɔm le Sixem, va madɔ wò ɖe wo gbɔ. Eɖo ŋu bena: Nye enye si! 
GEN.37.14	Eye wògblɔ ne bena: Yi ɖakpɔ bena, nɔviwòwo kple lãhawo li sesĩe mahã? Emegbe la nava gblɔe nam. Ale wòdɔe tso Xebron-bali me, eye wòva Sixem. 
GEN.37.15	Ke esi wòtra mɔ le gbedzi la, ŋutsua ɖe kpɔe, eye wòbiae bena: Nuka dim nèle? 
GEN.37.16	Eɖo ŋu bena: Nɔvinyewo dim mele: mede kuku, gblɔ afisi wole woƒe lãhawo nyim le la nam. 
GEN.37.17	Ŋutsu la gblɔ bena: Mese wogblɔ bena: Mina míaʋu le afisia ayi Dotan! Tete Yosef li nɔviawo, eye wòva tu wo le Dotan. 
GEN.37.18	Ke esi wokpɔe le adzɔge, eye mekpɔ ɖo wo gbɔ haɖe o la, wode adaŋu le eŋu be, yewoawui le aye me. 
GEN.37.19	Eye wogblɔ na wo nɔewo bena: Mikpɔ drɔ̃ekula enye kem gbɔna ɖa! 
GEN.37.20	Mina miawui, eye miatsɔe aƒu gbe ɖe ɖoa ɖe me, eye míagblɔ bena, lã wodaa ɖe vuvui, ekema miakpɔ nusi eƒe drɔ̃e la ava zu. 
GEN.37.21	Esi Ruben see la, exɔ nya ɖe enu gblɔ bena: Gbeɖe, migana miawui o! 
GEN.37.22	Tete Ruben gblɔ na wo bena: Migakɔ ʋua ɖeke ɖi o: ke boŋ mitsɔe de do kema, si le gbedzi la me, eye migade asi eŋu o! Elabena ele didim be, yeaxɔe le wo si, eye yeaɖoe ɖe fofoa. 
GEN.37.23	Esi Yosef va nɔviawo gbɔ la, woɖe eƒe awu le eŋu, eƒe awu ʋlaya, si wòɖo. 
GEN.37.24	Eye wolée tsɔe ƒu gbe ɖe do la me; ke doa le ƒuƒlu, eye tsia ɖeke mele eme o. 
GEN.37.25	Emegbe wobɔbɔ na anyi, be yewoaɖu nu, kasiaa wokpɔ Ismael-sihawo tso Gilead gbɔna heyina ɖe Egipte, eye woƒe kposɔwo tsɔ aŋe, lifi kple kotoklobo. 
GEN.37.26	Tete Yuda golɔ na nɔviawo bena: Viɖe ka wònye na mi, ne míefi mía nɔvi wu? 
GEN.37.27	Mina míatsɔe adzra na Ismaeltɔwo, ke mígade asi eŋu o, elabena mía nɔvi kpamkpam wònye. Eye nɔviawo lɔ̃ ɖe edzi. 
GEN.37.28	Ke Midian-sitsalawo va to wo ŋuti yi, eye woɖe Yosef le do la me hetsɔ dzra na Ismaeltɔwo klosalo blave, eye wokplɔ Yosef yi Egipte. 
GEN.37.29	Esi Ruben gatrɔ va doa to la, megakpɔ Yosef le do la me o Tete wòdze eƒe awu, 
GEN.37.30	eye esi wògatrɔ va nɔviawo gbɔ la, egblɔ bena: Ɖevia megali o; azɔ afika nye la mayi?
GEN.37.31	Emegbe la wowu gbɔ̃tsua ɖe, eye wotso Yosef ƒe awu la nyrɔ ɖe ʋua me. 
GEN.37.32	Eye wotso awu ʋlaya la ɖo ɖe wo fofo gblɔ bena: Nusia míefɔ, le ŋku ɖe ŋu nyuie, be viwò ƒe awue loo, alo menye eyae o! 
GEN.37.33	Esi wòɖe ŋku ɖee nyuie la, edo ɣli bena: Vinye ƒe awu enye esia; lã wodaa ɖe vuvui, oo, evuvu Yosef vavã! 
GEN.37.34	Tete Yakob dze eƒe awu, sa papahũ ɖe ali, eye wofa konyi na via ŋkeke geɖewo. 
GEN.37.35	Eye viaŋutsuwo kple vianyɔnuwo katã la akɔ nɛ ʋuu do kpoe, ke egblɔ bena: Matsɔ konyifafa ayi vinye gbɔe le tsieƒe boŋ. Ale fofoa fa nɛ ŋutɔ. 
GEN.37.36	Ke Midiantɔwo ɖadzrae ɖe Egipte na Potifar, Farao ƒe aƒedzikpɔla kple eŋuti mewo ƒe amegã.
GEN.38.1	Le ɣemaɣi me la Yuda ʋu le nɔviawo gbɔ heyi ɖe Xira. Adulamtɔ la gbɔ. 
GEN.38.2	Afima Yuda kpo Kanaantɔ Sua ƒe vinyɔnu le, eye woɖee, eye wòdo kplii. 
GEN.38.3	Eye wòfa fu hedzi ŋutsuvi, eye wòna ŋkɔe bena Ger. 
GEN.38.4	Eyome la efɔ fu gadzi ŋutsuvi, eye wòna ŋkɔe be Onan. 
GEN.38.5	Emegbe la egadzi ŋutsuvi, eye wòna ŋkɔe bena Sela. Enɔ Kesib hafi dzii. 
GEN.38.6	Eye Yuda ɖe srɔ̃ na eƒe ŋgɔgbevi Ger, eŋku nye Tamar. 
GEN.38.7	Ke Yuda ƒe ŋgɔgbevi Ger enye ame vɔ̃ɖi le Yehowa ƒe ŋku me, eyata Yehowa wui. 
GEN.38.8	Tete Yuda gblɔ na Onan bena: Ɖe nɔviwò srɔ̃ ahoe, bena nado ƒome ɖi na nɔviwò. 
GEN.38.9	Ke esi Onan nya bena, ɖeviawo manye ye tɔ o la, ɖaa ne edɔ nɔvia srɔ̃ gbɔ la, enana tsi la duduna ɖe anyigba, bena yemagado ƒome ɖi na nɔvia o. 
GEN.38.10	Nuwɔwɔ sia vɔ̃ɖi le Yehowa ƒe ŋku me, eyata wowu eya hã. 
GEN.38.11	Eye Yuda gblɔ na lɔ̃xoa Tamar bena: Yi fofowò ƒe me, eye nanye ahosi, vaseɖe esime vinye Sela natsi. Elabena ele vɔvɔ̃m bena, eya hã ava ku abe nɔviawo ke ene. Tete Tamar yi ɖanɔ fofoa ƒe me. 
GEN.38.12	Le ŋkeke geɖewo megbe la Sua vinyɔnu, si nye Yuda srɔ̃ la ku. Eye esi Yuda fa nɛ vɔ la, eya kple xɔlɔ̃a Xira, Adulamtɔ la woyi ɖe Timnat, be woakpɔ amesiwo le fu sẽm na eƒe alẽwo la ɖa. 
GEN.38.13	Ke esi wogblɔ na Tamar bena, toa gbɔna va Timnat fu sẽ ge na eƒe alẽwo la, 
GEN.38.14	eɖe eƒe ahovɔwo ɖi, tsɔ motsyɔnu tsyɔ ŋku me, eye wòtsyɔ avɔ blukɔɔ heva bɔbɔ nɔ Enaim-gbo, si le Titmnat-mɔ dzi la nu; elabena ekpɔ be, Sela tsi, gake wometsɔ ye nɛ, be wòaɖe o. 
GEN.38.15	Ke esi Yuda kpɔe la, ebu be, gboloa ɖee; elabena etsyɔ nu ŋku me. 
GEN.38.16	Tete wòdze yi ɖe egbɔ gblɔ bena: Na mamlɔ gbɔwò! Elabena menyae bena, lɔ̃xoa wònye o. Eɖo ŋu nɛ bena: Nuka nanam hafi amlɔ gbɔnye? 
GEN.38.17	Egblɔ bena: Malé gbɔ̃tsu ɖeka le lãhawo me aɖo ɖe wò. Eɖo ŋu bena: Ekema tsɔ nane ɖo awɔba nam, vaseɖe esime naɖoe ɖem. 
GEN.38.18	Eye wòbiae bena: Nuka matsɔ aɖo awɔba na wò mahã? Eɖo ŋu be: Wò ŋkɔsigɛ, si nètsɔna ɖoa ŋkɔ nu dzi, kple eŋuti ka kpakple wò atikplɔ, si le asiwò la! Tete wotsɔ wo nɛ, eye wòmia egbɔ, eye wòfɔ lu nɛ. 
GEN.38.19	Tete wòdzo yi, eye wòɖe motsyɔnu la ɖi gatsɔ eƒe ahovɔwo ta. 
GEN.38.20	Emegbe la Yuda tsɔ gbɔ̃tsu la ɖe xɔlɔ̃a Adulamtɔ la si, be wòaxɔ awɔbaɖonu la le nyɔnu la si; gake mekpɔe o. 
GEN.38.21	Eye wòbia dua me ŋutsuwo bena: Afika gbolo, si nɔ Enaim-mɔ dzi la le? Woɖo eŋu ne bena: Gboloa ɖeke menɔ afisia kpɔ o. 
GEN.38.22	Tete wòtrɔ yi Yuda gbɔ gblɔ bena: Nyemekpɔe o, eye dua me ŋutsuwo hã gblɔ bena, gboloa ɖeke menɔ afisia kpɔ o. 
GEN.38.23	Yuda gblɔ bena: Nenɔ esi ko! Ne menya ɖu fewu le mía ŋuti o ko. Meɖo gbɔ̃tsu la ɖee, ke mèkpɔe o. 
GEN.38.24	Anɔ ɣleti etɔ̃ megbe la wogblɔ na Yuda bena: Lɔ̃xowò Tamar wɔ ahasi, eye wòfɔ fu ɖe eme. Tete Yuda gblɔ bena: Mikplɔe ɖo goe, ne míatɔ dzoe! 
GEN.38.25	Ke esi wokplɔe do goe la, edɔ ame ɖo ɖe toa gbɔ gblɔ bena: Ŋutsu, si ƒe nu enye esiawo la, eyae ɖo fum. Eye wògblɔ bena: Lé ŋku ɖe eŋu nyuie be, ameka tɔ enye ŋkɔsigɛ la kple eŋuti ka kpakple alikplɔ la mahã? 
GEN.38.26	Esi Yuda ɖe ŋku ɖee nyuie la, egblɔ bena: Etɔ dzɔ wu tanye, elabena nyematsɔe na vinye Sela wòɖe o. Tso ema dzi la megade asi eŋu kpɔ o.
GEN.38.27	Ke esi eƒe vidziɣi ɖo la, wokpɔ be, venɔviwo le eƒe dɔ me. 
GEN.38.28	Esime wòle vi dzim la, ɖeka do asi ɖa. Tete vixela tsɔ ka dzia ɖe sa ɖe asi ŋu nɛ gblɔ bena: Esiae tre dodo. 
GEN.38.29	Ke esi wògahe asi ɖe eme la, nɔvia do, eye vixela gblɔ bena: Nukaŋuti nèdze le nɔviwò ŋu ale? Eyata wòna ŋkɔe bena: Perez. 
GEN.38.30	Emegbe la nɔvia, si ƒe asi ŋu ka dzi le la, hã do; eyata wona ŋkɔe bena Serax.
GEN.39.1	Eye esi wokplɔ Yosef va Egipte la, Egiptetɔ Potifar, Farao ƒe aƒedzikpɔla kple eŋuti mewo ƒe amegã la ƒlee le Ismaeltɔ, siwo kplɔe yi afima la si. 
GEN.39.2	Ke Yehowa nɔ kple Yosef, eye nusianu dze edzi nɛ nyuie, eye wònɔ eƒe aƒetɔ, Egiptetɔ la, ƒe me 
GEN.39.3	Esi eƒe aƒetɔ kpɔ bena, Yehowa li kplii, eye Yehowa na nusianu, si wòwɔna, dzea edzi nɛ la, 
GEN.39.4	eve Yosef nu, eye wòtsɔe wɔ eƒe subɔlae, eye wòtsɔe ɖo eƒe me nu wo dzikpɔlae hetsɔ eƒe nuwo katã ɖe esi. 
GEN.39.5	Tso esime wòtsɔe ɖo eƒe aƒe me nuwo dzikpɔlae, eye wotsɔ eƒe nuwo katã de esi la, Yehowa yra Egiptetɔ la ƒe aƒe le Yosef ta, eye Yehowa ƒe yayra le nusiwo katã le esi le aƒe me kple agble me la dzi. 
GEN.39.6	Eye wotsɔ eƒe nuwo katã de Yosef si, eye megatsɔ ɖeke le nyaa ɖeke me o, negbe eƒe nuɖuɖu ko. Eye Yosef nyo, eye wòdze ɖeka ŋutɔ.
GEN.39.7	Le nusiawo megbe la eƒe aƒetɔ srɔ̃ nɔa ahiãmoe ɖom ɖe Yosef ŋu, eye wògblɔ bena: Va mlɔ gbɔnye. 
GEN.39.8	Ke egbe, eye wògblɔ na eƒe aƒetɔ srɔ̃ bena: Kpɔ ɖa, nye aƒetɔ megatsɔ ɖeke le aƒea ƒe nya me o, eye wòtsɔ eƒe nuwo katã ɖe asi nam. 
GEN.39.9	Amea ɖeke meɖe nunye le aƒe sia me o, eye womeɖe naneke le eme nam o, negbe wò ko, elabena srɔ̃a nènye. Aleke gɔ̃ mawɔ vɔ̃ gã sia, eye mada vo ɖe Mawu ŋuti mahã? 
GEN.39.10	Eye wonɔa nya sia gblɔm na Yosef ŋkeke sia ŋkeke, ke melɔ̃ be, yeamlɔ egbɔ, eye yeade asi eŋu o. 
GEN.39.11	Gbe ɖeka esi wòva aƒea me, be wòawɔ eƒe dɔwo, eye aƒeametɔa ɖeke meli o la, 
GEN.39.12	ele eƒe avɔ, eye wògblɔ bena: Va mlɔ anyi kplim! Ke egblẽ eƒe avɔ la ɖe esi me, eye wòsi do go le aƒea me. 
GEN.39.13	Esi wòkpɔ be, egblẽ eƒe avɔ ɖe ye si hesi do go la, 
GEN.39.14	eya aƒeametɔwo vɛ, eye wògblɔ na wo bena: Mikpɔ ɖa, ekplɔ Hebritɔ sia vɛ na mi, amesi ɖi be, yeado ŋukpe mí. Eva gbɔnye, be yeamlɔ anyi kplim, ke medo ɣli sesĩe! 
GEN.39.15	Esi wòkpɔ be, medo ɣli sesĩe la, egblẽ eƒe avɔ ɖe gbɔnye, eye wòsi do go le aƒea me. 
GEN.39.16	Eye wotsɔ eƒe avɔ ta da ɖe eɖokui gbɔ, vaseɖe esime eƒe aƒetɔ gbɔ. 
GEN.39.17	Eye wògblɔ nya mawo ke na eya hã bena: Kpɔ ɖa, Hebri-kluvi, si nekplɔ vɛ na mi la, va gbɔnye, be yeado ŋukpem. 
GEN.39.18	Ke esi medo ɣli sesĩe la, egblẽ eƒe avɔ ɖe gbɔnye, eye wòsi do go le aƒea me.
GEN.39.19	Esi eƒe aƒetɔ se nya, siwo srɔ̃a gblɔ nɛ bena: ale kple ale wò kluvi wɔ ɖe ŋunye la, dɔme vee ŋutɔ. 
GEN.39.20	Eye Yosef ƒe aƒetɔ lée de gaxɔ, si me fia ƒe gatɔwo nɔna la me, eye wònɔ afima le gaxɔa me. 
GEN.39.21	Ke Yehowa nɔ kple Yosef, eye wòna gaxɔdzikpɔla ƒe dzime kɔ ɖe eŋu, eye wòve enu. 
GEN.39.22	Eye gaxɔdzikpɔla tsɔ gatɔ, siwo katã le gaxɔa me la, de Yosef si, eye nusianu, si wowɔna le afima la, eyae ɖonɛ na wo. 
GEN.39.23	Eye gaxɔdzikpɔla metsɔ ɖeke le nusi wòwɔna la me o, elabena Yehowa li kplii, eye nusianu, si wòwɔ na la Yehowa na wòdzea edzi nɛ.
GEN.40.1	Le nya siawo megbe la Egipte-fia ƒe ahakula kple aboloƒola woda vo ɖe woƒe aƒetɔ, Egipte-fia ŋuti. 
GEN.40.2	Eye Farao do dɔmedzoe ɖe eŋuti me eveawo, ahakulawo ƒe amegã kple aboloƒola wo ƒe amegã ŋuti. 
GEN.40.3	Eye wotsɔ wo de gaxɔ, si le fia ŋuti mewo ƒe amegã ƒe xɔ, si me wode Yosef hãe la me. 
GEN.40.4	Fia ŋuti mewo ƒe amegã la tsɔ wo de Yosef si, bena wòakpɔ wo dzi, eye wonɔ gaxɔ me ɣeyiɣi didia ɖe. 
GEN.40.5	Gbe ɖeka ƒe zã Egipte-fia ƒe ahakula kple aboloƒola, siwo le gaxɔ me la, woku drɔ̃e wo tɔ wo tɔwoe, eye drɔ̃eawo gɔme le vovovo. 
GEN.40.6	Esi Yosef va wo gbɔ le ŋdi la, ekpɔ wo bena, woli kpoo. 
GEN.40.7	Tete wòbia Farao ŋuti me, siwo le gaxɔ me kplii le eƒe aƒetɔ ƒe xɔ me la, bena: Nuka wɔ mieɖo adã egbea ale? 
GEN.40.8	Woɖo eŋu nɛ bena: Míeku drɔ̃e, gake amesi aɖe egɔme, meli o. Tete Yosef gblɔ na wo bena: Alo drɔ̃e gɔmeɖeɖe la menye Mawu fɔe oa? Gake milii nam ko!
GEN.40.9	Tete ahakulawo ƒe amegã lĩ eƒe drɔ̃e la na Yosef, eye wògblɔ nɛ bena: Meku drɔ̃e kpɔ weinkaa ɖe le ŋkunye me. 
GEN.40.10	Alɔ etɔ̃ le weinka sia ŋu, eye esi wode asi dzedze me la, seƒoƒo ɖo wo dzi, eye woƒe tsetsewo de asi ɖiɖi me. 
GEN.40.11	Ke Farao ƒe kplu la le asinye; tete megbe weinkpoawo, eye mefiã wo ɖe Farao ƒe kplu la me, emegbe metsɔ kplu la de asi na Farao. 
GEN.40.12	Yosef ɖo ŋu nɛ bena: Drɔ̃e la gɔme enye si: Alɔ etɔ̃awo nye ŋkeke etɔ̃. 
GEN.40.13	Le ŋkeke etɔ̃agbe la Farao ado wò ɖe dzi, eye wòagatsɔ wò aɖo wò dɔ nu. Eye nagatsɔ kplu ade Farao si, abe alesi nèwɔna tsã, esi nenye eƒe ahakula ene. 
GEN.40.14	Ke ɖo ŋku dzinye, ne eva nyo na wò! Meɖe kuku, ve nunye, eye naɖo ŋku dzinye na Farao, bena wòaɖem le xɔ sia me. 
GEN.40.15	Elabena yakatsyɔe wofim le Hebritɔwo ƒe anyigba dzi, eye afi sia hã nyemewɔ naneke, hafi wolém de ga o.
GEN.40.16	Esi aboloƒolawo ƒe amegã kpɔ bena, drɔ̃e la gɔme nyo la, egblɔ na Yosef bena: Nye hã meku drɔ̃e, eye metsɔ abolo kusi etɔ̃ ɖe ta. 
GEN.40.17	Ke kusi etametɔ me la abolo vivi vovovowo li na Farao, eye xeviwo va le wo ɖum de kusia me le tanye. 
GEN.40.18	Yosef ɖo ŋu nɛ bena: Drɔ̃e la gɔme enye si: Kusi etɔ̃awo nye ŋkeke etɔ̃. 
GEN.40.19	Le ŋkeke etɔ̃agbe la Farao atso ta le nuwo, eye woahe wò ɖe ati ŋu, eye xeviwo ava ɖu wò ŋutilã.
GEN.40.20	Le ŋkeke etɔ̃agbe la Farao ɖu eƒe dzigbe, eye wòɖo kplɔ̃ na eƒe dɔlawo katã, eye wòɖe ahakulawo ƒe amegã kple aboloƒolawo ƒe amegã le gaxɔa me le eƒe dɔlawo katã ƒe ŋku me. 
GEN.40.21	Egatsɔ ahakulawo ƒe amegã la ɖo eƒe ahakudɔ nu, bena wòagatsɔ kplu anɔ asi ɖem na Farao. 
GEN.40.22	Ke ena wohe aboloƒolawo ƒe amegã ya ɖe ati ŋu, abe alesi Yosef ɖe egɔme na wo ene. 
GEN.40.23	Ahakulawo ƒe amegã megaɖo ŋku Yosef dzi o, ke boŋ eŋlɔe be.
GEN.41.1	Le ƒe eve megbe la Farao ku drɔ̃e. Ele tsitre ɖe Nil to. 
GEN.41.2	Eye wòkpɔ nyinɔ adre, siwo nyo, eye woda ami la, do go tso tɔsisi la me, eye wole gbe ɖum le tagba. 
GEN.41.3	Wo yome la ekpɔ nyinɔ bubu adre, siwo vlo, eye woɖi ku nyatsã la, do tso tɔsisi la me, eye wova tsitre ɖe nyinɔ kemeawo gbɔ le tɔsisi la to. 
GEN.41.4	Eye nyinɔ, siwo vlo, eye woɖi ku nyatsã la, lé nyinɔ adre, siwo nyo, eye woda ami la mi. Tete Farao nyo. 
GEN.41.5	Esi wògayi alo me la, egaku drɔ̃e, eye wòkpɔ liŋɔ adre, siwo ʋã, eye wodo ku la, do ɖe luti ɖeka ŋu. 
GEN.41.6	Wo yome la liŋɔ adre, siwo pepi lé, eye wòlé bu la do. 
GEN.41.7	Eye liŋɔ, siwo lé bu la, mi liŋɔ adre, siwo ʋã, eye wodo ku la. Esi Farao nyo la, edze sii bena, drɔ̃e yeku. 
GEN.41.8	Le ŋdi la Farao mekpɔ gbɔdzɔea ɖeke o, eye wòdo woyi ɖayɔ Egipte-fakalawo kple nunyalawo va ƒo ƒu, eye Farao li drɔ̃eawo na wo; ke wo dometɔa ɖeke mete ŋu ɖe egɔme na Farao o. 
GEN.41.9	Tete ahakulawo ƒe amegã ƒo nu kple Farao gblɔ bena: Egbe la meɖo ŋku nye vodada dzi. 
GEN.41.10	Esi Farao bi dzi ɖe eƒe dɔlawo ŋuti, eye wòna wòlé mía kple aboloƒolawo ƒe amegã de gaxɔ me le fia ŋuti mewo ƒe amegã ƒe me la, 
GEN.41.11	mía kple eve míeku drɔ̃e le zã ɖeka me mia ta míatɔe, eye drɔ̃eawo gɔme hã le vovovo. 
GEN.41.12	Eye Hebri-ɖekakpuia ɖe, si enye fia ŋuti mewo ƒe amegã ƒe kluvi la, nɔ mía gbɔ le afima. Mieli míaƒe drɔ̃eawo nɛ, eye wòɖe wo gɔme na mi mia to mía tɔe pɛpɛpɛ. 
GEN.41.13	Alesi wòɖe egɔme na mi la, nenema wòva mee; nye la wogatsɔm ɖo nye ɖa nu, ke eya la woɖee ɖe ati ŋu.
GEN.41.14	Tete Farao do woyi ɖayɔ Yosef vɛ. Enumake woɖee le gaxɔa me, eye wòko ta ɖɔ li eƒe awuwo hafi yi Farao gbɔ. 
GEN.41.15	Eye Farao gblɔ na Yosef bena: Meku drɔ̃e, eye amea ɖeke mete ŋu ɖe egɔme nam o. Ke mese le ŋuwò bena, ne ese drɔ̃e ko la, eɖea egɔme. 
GEN.41.16	Tete Yosef ɖo ŋu na Farao bena: Gbeɖe, menye nyee o; ke Mawu agblɔ nusi enyo la na Farao. 
GEN.41.17	Eye Farao gblɔ na Yosef bena: Meku drɔ̃e, eye mele tsitre ɖe Nil to. 
GEN.41.18	Kasiaa mekpɔ nyinɔ adre, siwo da ami, eye wonyo la, do tso tɔsisi la me, eye wole gbe ɖum le tagba. 
GEN.41.19	Wo yome la nyinɔ kudɔe adre, siwo vlo ŋuta, eye woɖi ku nyatsã la, hã do, nyemekpɔ nyinɔ vlo siawo tɔgbe le Egipte-nyigba blibo la katã dzi kpɔ o! 
GEN.41.20	Enumake nyinɔ, siwo ɖi ku, eye wovlo la, lé nyinɔ gbãtɔ adre, siwo da ami la mi. 
GEN.41.21	Gake esi womi wo hã la, ɖeko wole abe ɖe womemi wo o ene, eye woƒe nɔnɔme gavlo abe tsã ene. Tete menya. 
GEN.41.22	Emegbe megaku drɔ̃e kpɔ liŋɔ adre, siwo ʋã, eye wodo ku la, le luti ɖeka ŋu. 
GEN.41.23	Wo yome la liŋɔ adre, siwo pepi lé wo wòlé bu, eye wotsi to nu la do. 
GEN.41.24	Eye liŋɔ, siwo lé bu la, mi esiwo do ku la. Esia meli na afakalawo, ke wo dometɔa ɖeke mete ŋu ɖe egɔme nam o. 
GEN.41.25	Tete Yosef gblɔ na Farao bena: Farao ƒe drɔ̃eawo gɔme le ɖeka. Nusi wɔ ge Mawu gbɔna la, eyae wòɖe fia Farao. 
GEN.41.26	Nyinɔ dami adreawo nye ƒe adre, eye liŋɔ ʋaʋã adreawo hã nye ƒe adre, drɔ̃eawo kple eve gɔme le ɖeka. 
GEN.41.27	Nyinɔ kudɔe adre, siwo vlo, eye wodo ɖe wo yome la, wonye ƒe adre, eye liŋɔ adre, siwo pepi lé wotsi to nu la, wonye ɖɔŋɔliƒe adre. 
GEN.41.28	Eyatae megblɔ na Farao gbã bena: Nusi wɔ ge Mawu ala la, eya wòɖe fia Farao. 
GEN.41.29	Fe adre gbɔna, si me nuɖuɖu ado agbogbo ɖe Egipte-nyigba blibo la dzi. 
GEN.41.30	Eyome la dɔŋɔliƒe adre ava, eye woaŋlɔ alesi nuɖuɖu do agbogbo ɖe Egipte-nyigba dzi la be; eve dɔwuame agblẽ anyigba la. 
GEN.41.31	Ale bena womaganye naneke le alesi nuɖuɖu do agbogbo ɖe anyigba dzi la ŋuti o, le dɔ, si ava to la ta: elabena enu asẽ ŋutɔ. 
GEN.41.32	Ke nusi ta Farao ku drɔ̃ea zi eve ɖo la enye: Mawu ɖoe kplikpa, eye Mawu le ewo ge kaba. 
GEN.41.33	Azɔ Farao nedi ame, si dze aɖaŋu, eye tagbɔ li nɛ ta, ɖo Egipte-nyigba la nu. 
GEN.41.34	Eyata Farao nadi dzikpɔlawo aɖo anyigba la dzi kaba, bena ne nuɖuɖu do agbogbo ɖe anyigba dzi le ƒe adreawo me la, woadzɔ nuawo ƒe atɔ̃lia, 
GEN.41.35	eye woaƒo nuɖuɖuwo nu ƒu le ƒe nyui, siwo gbɔna la me, eye woadzra bliawo ɖo ɖe avawo me le duwo me na Farao. 
GEN.41.36	Eye nuɖuɖuawo anye nusi wotu ɖo na anyigba la ɖe dɔŋɔliƒe adre, siwo ava Egipte-nyigba dzi la ŋu, bena ne dɔwuame nagagblẽ anyigba la o.
GEN.41.37	Nya sia dze Farao kple eŋuti mewo katã ŋu. 
GEN.41.38	Tete Farao gblɔ na eŋuti meawo bena: Ɖe míate ŋu akpɔ amea ɖe, si me Mawu ƒe gbɔgbɔ la le abe eya ene mahã? 
GEN.41.39	Eye Farao gblɔ na Yosef bena: Esi Mawu ɖe nu, siawo katã fia wò la, amea ɖeke meli, si dze aɖaŋu, eye wònya nu abe wò ene o. 
GEN.41.40	Eyata wòe anɔ nye aƒe nu, eye nye dukɔ la katã aɖo to wò nyawo; negbe fiazikpui la ko matsɔ awu wò. 
GEN.41.41	Eye Farao gblɔ na Yosef bena: Kpɔ ɖa, meɖo wò Egipte-nyigba blibo la nu. 
GEN.41.42	Eye Farao ɖe eƒe ŋkɔsigɛ le asi hetsɔ do na Yosef, eye wòdo aklalabiɖibiɖiwu nɛ, eyome wòtsɔ sikakɔsɔkɔsɔ de kɔ nɛ. 
GEN.41.43	Emegbe la ena wòɖo tasiaɖam evelia, si kplɔ fia tɔ ɖo la, eye kpodolawo le eŋgɔ le gbɔgblɔm bena: Midze klo, midze klo! Ale wòɖoe Egipte-nyigba la katã nu. 
GEN.41.44	Eye Farao gblɔ na Yosef bena: Nye enye Farao, ke ne wòa melɔ̃ o la, amea ɖeke mate ŋu akɔ eƒe asi alo afɔ dzi le Egipte-nyigba blibo la dzi o. 
GEN.41.45	Eye Farao na ŋkɔ Yosef bena Zafnat Paneax (amewo ƒe agbeɖela), eye wòtsɔ On-nunɔla Potifera ƒe vinyɔnu Asnat nɛ wòɖe. Emegbe la Yosef tsa le Egipte-nyigba blibo la dzi. 
GEN.41.46	Yosef xɔ ƒe blaetɔ̃, esime wòtsi tre ɖe Egipte-fia Farao ƒe ŋku me. Eye Yosef dzo le Farao gbɔ yi ɖatsa le Egipte-nyigba blibo la dzi.
GEN.41.47	Eye anyigba la wɔ nu ŋutɔ le ƒe adreawo me. 
GEN.41.48	Eye wòƒo agblemenu siwo katã wɔ le ƒe adreawo me, le esime nuɖuɖu do agbogbo ɖe Egipte-nyigba dzi la, nu ƒu, eye wòdzra du sia du ƒe agblemetiwo ɖo ɖe ɖu la ŋutɔ me. 
GEN.41.49	Eye Yosef tu bliawo ɖo wòsɔ gbɔ ŋutɔ abe ƒutake ene, ale bena womagate ŋu adzidzee o, eye wodzudzɔ edzidzedzidze. 
GEN.41.50	Hafi dɔŋɔlia nava la, On-nunɔla Potifera ƒe vinyɔnu Asnat dzi ŋutsuvi eve na Yosef. 
GEN.41.51	Eye Yosef na ŋkɔ eƒe ŋgɔgbevia bena Manase, elabena egblɔ be Mawu na meŋlɔ nye fukpekpewo kple nye ƒometɔwo be. 
GEN.41.52	Eye wòna ŋkɔ evelia be Efrayim; elabena egblɔ be: Mawu na medzi ɖe dzi le afisi mekpe fu le la. 
GEN.41.53	Esi nuʋãƒe adre, siwo va Egipte-nyigba dzi nu yi vɔ la, 
GEN.41.54	tete dɔŋɔliƒe adreawo dze gɔme, abe alesi Yosef gblɔ ene. Eye dɔ to ɖe anyigbawo katã dzi, ke nuɖuɖu le Egipte-nyigba ya dzi. 
GEN.41.55	Ke esi dɔ va Egipte-nyigba blibo la dzi la, dukɔ la ƒo zi va bia nuɖuɖu Farao. Eye Farao gblɔ na Egiptetɔwo bena: Miyi Yosef gbɔ, eye nusi wòagblɔ na mi la, miawɔe. 
GEN.41.56	Eye esi ɖɔ to le afiawo katã la, Yosef ʋu blivawo katã, eye wòdzra blia na Egiptetɔwo. Eye dɔ la nu le sesẽm ɖe dzi le Egipte-nyigba la dzi. 
GEN.41.57	Eye amewo tso afiawo katã va Egipte, be woaƒle bli le Yosef gbɔ, elabena dɔ la nu sẽ ŋutɔ le afisiafi.
GEN.42.1	Esi Yakob se bena, bli le Egipte la, Yakob gblɔna viawo bena: Nukaŋuti miele mia nɔewo ƒe mo kpɔm ale? 
GEN.42.2	Eye wògblɔ bena: Mesee vavã bena, bli le Egipte; miyi ne míaƒle bli le afima na mí, bena míatsi agbe, eye miagaku o! 
GEN.42.3	Tete Yosef nɔvi ewo dze mɔ, be woayi aɖaƒle bli le Egipte. 
GEN.42.4	Ke Yakob meɖe mɔ na Yosef nɔvi Benyamin, be wòayi kple nɔviawo o, elabena ele vɔvɔ̃m be, dzɔgbevɔ̃ea ɖe ava dzɔ ɖe edzi. 
GEN.42.5	Tete Israel ƒe viwo kple ame bubuwo va bli ƒle ge, elabena dɔ to le Kanaan-nyigba dzi. 
GEN.42.6	Eye Yosef, si enye anyigba dzi ɖula la, dzra bli na anyigbadzitɔwo katã. Esi Yosef nɔviwo va, eye wodze klo de ta agu nɛ la. 
GEN.42.7	Yosef lé ŋku ɖe wo ŋu, eye wòdze si wo. Ke etrɔ eɖokui ame bubui ɖe wo, eye wòhe nya sesẽ kple wo bia wo bena: Afika mietso? Woɖo ŋu bena: Kanaan-nyigba dzi mietso va bli ƒle ge. 
GEN.42.8	Eye Yosef dze si nɔviawo, ke woawo medze sii o. 
GEN.42.9	Tete Yosef ɖo ŋku drɔ̃e, si wòku le wo ŋu la dzi, eye wògblɔ na wo bena: Ŋkutsalawo míenye! Ɖe mieva, be miadi mɔnu le anyigba la ŋu. 
GEN.42.10	Woɖo ŋu ne bena: Gbeɖe, amegã, wò dɔlawo va nuɖuɖu ƒle ge boŋ. 
GEN.42.11	Mí katã ŋutsu ɖeka viwo míenye, eye nyateƒetɔwo míenye: wò dɔlawo menye ŋkutsalawo o. 
GEN.42.12	Eɖo ŋu na wo bena: Kpao, mɔnu ɖi ge mieva le anyigba la ŋu! 
GEN.42.13	Woɖo ŋu bena: Nɔvi wuieve wò dɔlawo nye, eye ŋutsu ɖeka viwo míenye le Kanaan-nyigba dzi. Ɖevitɔ la tsi fofoa gbɔ, ke ɖeka megali o. 
GEN.42.14	Eye Yosef xɔ dzi na wo bena: Ele me kokoko bena, ŋkutsalawo míenye! 
GEN.42.15	Esia matsɔ ado mi akpɔe: Mefa Farao be, miadzo le afisia akpɔ o, negbe mia nɔvi ɖevitɔ la koe ava hafi! 
GEN.42.16	Mido mia dometɔ ɖeka ɖa, be wòakplɔ mia nɔvi la vɛ, ke malé mi ame mamleawo ade ga. Esia me mado mi akpɔ le be, ɖe mietoa nyateƒe loo; ke ne mele nenem o la, meta Farao bena, ŋkutsalawo míenye. 
GEN.42.17	Tete wòlé wo de ga ŋkeke etɔ sɔŋ. 
GEN.42.18	Le ŋkeke etɔ̃agbe la Yosef gblɔ na wo bena: Miwɔ esia, ne míatsi agbe, elabena mevɔ̃a Mawu. 
GEN.42.19	Ne mietoa nyateƒe la, ekema mina mia nɔvi ɖeka natsi ga me, ke mi mamleawo mitsɔ blia yi na mia ƒometɔwo, bena woatsɔ atsi dɔwuamea nui. 
GEN.42.20	Mikplɔ mia nɔvi ɖevitɔ vɛ nam, ekema miaƒe nyawo anye nyateƒe, eye miagaku o. Tete wowɔ nenema. 
GEN.42.21	Eye wogblɔ na wo nɔewo bena: Nyateƒe, mia nɔvi lae nu sia va mía dzi ɖo, elabena esi miekpɔ, alesi dzidzi ƒoe, eye wòƒo koko nam: la, mieɖo tokui! Eyata mieɖo xaxa sia me ɖo. 
GEN.42.22	Ruben xɔ dzi na wo bena: Ɖe nyemegblɔ na mi bena, migada vo ɖe ɖevi la ŋu oa? Ke miesee o, azɔ wole eƒe ʋuhlɔ̃ biam mí. 
GEN.42.23	Ke womenyae bena, Yosef le esem o, elabena gbesevi le wo dome. 
GEN.42.24	Tete wòtrɔ dzo le wo gbɔ ɖade asi avifafa me, emegbe egatrɔ va wo gbɔ heƒo nu kple wo, eye wòlé Simeon le wo dome hebla le wo katã ŋku me. 
GEN.42.25	Eyome Yosef de se bena, woade bli woƒe kotokuawo me taŋ, atsɔ amesiame ƒe ga ade eƒe kotokua me, eye woana mɔ dzi nuɖuɖu hã wo. Eye wowɔ na wo nenema. 
GEN.42.26	Tete wotsɔ bliawo ɖo woƒe tedziwo dzi, eye wodze mɔ tso afima. 
GEN.42.27	Ke esi woɖo dɔƒe, eye wo dometɔ ɖeka tu eƒe kotoku, be yeana nu yeƒe tedzi la, tete wòkpɔ be, yeƒe ga le blia dzi le kotokua me. 
GEN.42.28	Eye wògblɔ na nɔviawo bena: Kpɔ ɖa, wogagbugbɔ nye ga nam, eya enye si le nye kotokua me! Tete wolulu, eye wodzo nyanyanya kpo wo nɔewo hegblɔ bena: Nuka enye si Mawu wo ɖe mia ŋu?
GEN.42.29	Esi wogbɔ va wo fofo Yakob gbã le Kanaan-nyigba dzi la, wogblɔ nya, siwo katã dzo ɖe wo dzi la, nɛ bena: 
GEN.42.30	Ŋutsu, si enye anyigba dzi ɖula la, he nya sesẽ kple mí, eye wobu mí ŋkutsalawoe. 
GEN.42.31	Ke míegblɔ nɛ bena, nyateƒetɔwo míenye, eye míenye ŋkutsalawo o. 
GEN.42.32	Nɔvi wuieve míenye, eye fofo ɖekae dzi mí. Ke ame ɖeka megali o, eye miaƒe ɖevitɔ tsi fofoa gbɔ le Kanaan-nyigba dzi. 
GEN.42.33	Tete ŋutsu, si enye anyigba dzi ɖula la, gblɔ na mí bena: Esia me madze sii ale bena, nyateƒetɔwo míenye: Migblẽ mia nɔvi ɖeka ɖe gbɔnye, ke mi ame mamleawo mitso bli yi na mia ƒomeawo, bena woatsi dɔwuame nui. 
GEN.42.34	Mikplɔ mia nɔvi ɖevitɔ la vɛ nam, ne manyae bena, menye ŋkutsalawo mienye o, ke boŋ nyateƒetɔwo míenye. Emegbe maɖe asi le mia nɔvi la ŋu na mi, eye miatsa le anyigba la dzi faa. 
GEN.42.35	Ke esi wotrɔ blia le kotokuawo me la, wo dome ɖesiaɖe gakpɔ eƒe gale kotokua me. Eye esi woa kple wo fofo wokpɔ ga la la, wovɔ̃ ŋutɔ. 
GEN.42.36	Tete wo fofo Yakob gblɔ na wo bena: Vinyewo ko ɖem miele le ŋunye! Yosef meli o, eye Simeon hã meli o, eye miele didim be, miagaxɔ Benyamin hã! Dzinye koe nu siawo katã le dzɔdzɔm ɖo! 
GEN.42.37	Ruben gblɔ na fofoa bena. Ne nyemegakplɔe vɛ na wò o la, ekema nawu nye ŋutsuvi eveawo! Tsɔe de asi nam ko, eye magakplɔe vɛ na wò! 
GEN.42.38	Eɖo ŋu bena: Vinye la mayi kple mi o, elabena nɔvia ku, eye eya ɖeka koe susɔ ɖi. Ne dzɔgbevɔ̃ea ɖe adzɔ ɖe edzi le mɔ dzi la, ekema miawoe na nye amegã wɔtamee sia metsɔ konyifafa yi tsiẽƒee.
GEN.43.1	Ke dɔwuame la nu sẽ ŋutɔ le anyigba la dzi. 
GEN.43.2	Eye esi woɖu bli, siwo wotsɔ tso Egipte vɛ, vɔ la, wo fofo gblɔ na wo bena: Miyi, ne miagaƒle bli vɛ nam! 
GEN.43.3	Yuda gblɔ nɛ bena: Ŋutsu la ka ɖe dzi na mí bena: ne miekplɔ mia nɔvi vɛ o la, ekema migava ye ŋku me o. 
GEN.43.4	Ne èlɔ̃ ɖe asi le mía nɔvia ŋuti na mí la, ekema míayi aɖaƒle blia vɛ na wò. 
GEN.43.5	Ke ne mèlɔ̃ ɖe asi le eŋu na mí o la, ekema míayi o. Elabena ŋutsu la gblɔ na mí bena: ne miekplɔ mia nɔvi ɖe asi vɛ o la, ekema migava ye ŋku me o. 
GEN.43.6	Israel ɖo ŋu bena: Nukaŋuti miewɔ vɔ̃ ɖe ŋunye ale, eye mieʋu me na ŋutsu la be, nɔvi gale yewo si? 
GEN.43.7	Woɖo ŋu bena: Ŋutsu la bia mía ŋutɔwo kple míaƒe ƒome ta se kolokolo bena: Ɖe mia fofo gale agbea? Ɖe nɔvi gale mia sia? Eye mieʋu me ne, abe alesi wòle ene. Ɖe míenyae bena, agblɔ na mí be, míkplɔ mía nɔvi vɛ mahã? 
GEN.43.8	Yuda gblɔ na fofoa Israel bena: Ɖe asi le ɖevi la ŋuti nam, bene míadze mɔ ayi, ne míatsi agbe, eye mía ŋutɔwo, wò ŋutɔ kple mía nɔviwo míagaku o. 
GEN.43.9	Manɔ enu, eye nabiae atso asinye. Ne nyemegakplɔe va ɖo ŋkuwò me o la, ekema nabum vodalae le nye agbe me ŋkekewo katã me. 
GEN.43.10	Ɖe menye hehem míele ɖe megbe o la, anye ne miede zi eve gbɔ xoxo. 
GEN.43.11	Tete wo fofo Israel gblɔ na wo bena: Ne ele alea la, ekema miwɔ ale: Mitsɔ anyigba dzi nu vevia ɖewo de miaƒe kotokuwo me yi ɖana ŋutsu la: lifi kple anyitsi via ɖe, ami ʋeʋẽ, kotoklobo, ayedee kple newo. 
GEN.43.12	Migatsɔ ga bubu ɖe asi hekpe ɖe ga, siwo miekpɔ le blia dzi le kotokuawo me la ŋuti. Ɖewohi ɖe woɖe ŋu ɖi. 
GEN.43.13	Emegbe miakplɔ mia nɔvi la, eye miadze mɔ ayi ŋutsu la gbɔ. 
GEN.43.14	Mawu ŋusẽkatãtɔ la ana bena, ŋutsu la nave mia nu, eye woaɖe asi le mia nɔvi la kple Benyamin ŋuti na mi. Ke ne vinyewo le bubum hã, ne wònɔ bubum ko dzro.
GEN.43.15	Tete ŋutsuawo tsɔ nunanaawo kple ga bubu ɖe asi, eye wokplɔ Benyamin hã hedze mo yi Egipte, eye wova Yosef gbɔ. 
GEN.43.16	Esi Yosef kpɔ bena, Benyamin le wo dome la, egblɔ na eƒe aƒedzikpɔla bena: Kplɔ ŋutsu siawo yi aƒe mee, eye nawu lã aɖa nu, elabena ŋutsuawo le nu ɖu ge kplim egbe ŋdɔ. 
GEN.43.17	Eye ŋutsu la wo, abe alesi Yosef gblɔ nɛ ene, eye wòkplɔ ŋutsuawo yi Yosef ƒe mee. 
GEN.43.18	Tete ŋutsuawo vɔ̃, le esi wokplɔ wo yi Yosef ƒe mee la ta, eye wogblɔ bena: Ga, si miekpɔ le míaƒe kotokuawo me le míaƒe vava gbãtɔ me, tae wokplɔ mi vɛ ɖo, bena woanye zi atsyɔ mía dzi, eye woalé mí kple míaƒe tedziwo awɔ kluviwoe. 
GEN.43.19	Eye wote ɖe Yosef ƒe aƒedzikpɔla ŋu le xɔa ƒe mo nu, eye woƒo nu kplii gblɔ bena: 
GEN.43.20	Taflatse, mia aƒetɔ, mieva afi sia zi gbãtɔ va ƒle bli. 
GEN.43.21	Ke esi mieɖo dzeƒe, eye mietu míaƒe kotokuawo la, amesiame gakpɔ eƒe ga blibo la le eƒe bli dzi le kotokua me; kpɔ ɖa, míegatsɔe ɖe asi vɛ. 
GEN.43.22	Míegatsɔ ga bubu ɖe asi vɛ, be míaƒle bli lae, ke mienyã amesi tso ga la ɖe míaƒe kotokuawo me o. 
GEN.43.23	Eɖo ŋu na wo bena: Miaƒe dzi nedze eme, migavɔ̃ o. Miaƒe Mawu kple mia fofo ƒe Mawu la tsɔ kesinɔnu ɖe miaƒe kotokuawo mele adza me. Miaƒe ga la su asinye. Tete wòkplɔ Simeon do go va wo gbɔ. 
GEN.43.24	Emegbe la ekplɔ ŋutsuawo va Yosef ƒe me, ku tsi na wo woklɔ afɔe, eye wòtsɔ gbe na woƒe tedziwo.
GEN.43.25	Eye wotsa nunanaawo da ɖi, vaseɖe esime Yosef gbɔ le ŋdɔ me, elabena wose bena, yewole nu ɖu ge le afima. 
GEN.43.26	Esi Yosef va aƒea me la, wotsɔ nunana, si wotsɔ vɛ la, yi ne, eye wodze klo de ta agu nɛ. 
GEN.43.27	Eye wòdo gbe na wo nyuie bia wo bena: Mia fofo tsitsi, si ŋu mieƒo nu le nam la, li sesĩe, eye ele agbe mahã? 
GEN.43.28	Woɖo ŋu bena: Wò dɔla, mía fofo le sesĩe, eye wogale agbe, Tete wodze klo tsyo mo anyi nɛ. 
GEN.43.29	Esi wòfɔ kɔ dzi kpɔ dadavia Benyamin la, ebia bena: Esia nye mia nɔvi ɖevitɔ, si ŋu mieƒo nu le nam mahã? Eye wõgblɔ be: Mawu nayra wò, vinye! 
GEN.43.30	Enumake Yosef tso nuƒoƒo la, eye eƒe dɔme trɔ ɖe nɔvia ŋu, eye wòdi be, yeafa avi; eyata wòyi ɖe eƒe xɔgã me ɖafa avi le afima. 
GEN.43.31	Emegbe etutu mo, eye wògado go hezi eɖokui dzi gblɔ bena: Mido kplɔ̃! 
GEN.43.32	Tete woɖo kplɔ nɛ ɖe vovo, eye woɖoe na woawo hã ɖe vovo, nenema ke woɖoe ɖe vovo na Egiptetɔ, siwo ɖua nu kplii la hã. Egiptetɔwo meɖua nu kple Hebritɔwo o, elabena enye ŋunyɔnuwɔwɔ le woƒe ŋku me. 
GEN.43.33	Eye wobɔbɔ nɔ anyi dze ŋgɔe le kplɔ̃a ŋu, eye wòɖo wo tso tsitsitsɔ dzi vaseɖe ɖevitɔ dzi ɖe woƒe tsitsime nu; ke ŋutsuawo ƒe nu ku, eye wode asi wo nɔewo kpɔkpɔ me. 
GEN.43.34	Eye wòna womã nuɖuɖu, si le egbɔ la, na wo, ke Benyamin tɔ sɔ gbɔ wu wo katã tɔ zi atɔ̃. Emegbe la wono nu kplii, eye wokpɔ dzidzɔ.
GEN.44.1	Emegbe la ede se na eƒe aƒe dzikpɔla bena: De bli ŋutsuawo ƒe kotokuwo me taŋ, alesi nu anya tsɔ na wo, eye natsɔ amesiame ƒe ga ada ɖe blia dzi le kotokua me. 
GEN.44.2	Eye natsɔ nye klosalokplu ade ɖevitɔ ƒe kotoku me hekpe ɖe ga, si wòtsɔ va blia ƒle gee la ŋu. Tete wòwɔe, abe alesi Yosef gblɔ nɛ ene. 
GEN.44.3	Le ŋdi kanya la wodo mɔ ŋutsuawo woyi kple woƒe tedziwo. 
GEN.44.4	Eye esi wodo go le dua me, eye wo yome mebu haɖe o la, Yosef gblɔ na eƒe aƒedzikpɔla bena: Tso, nati ŋutsuawo yome, eye ne etu wo la, nagblɔ na wo bena. Nukaŋuti mietsɔ vɔ̃ ɖo nyui teƒe mahã? 
GEN.44.5	Alo menye eya me nye aƒetɔ noa nu lena, eye eya me wokpɔa nu lena dzea sii o mahã? Miewɔ busunu! 
GEN.44.6	Esi wòva tu wo la, eƒo nu kpli wo alea tututu. 
GEN.44.7	Wodo ŋu nɛ bena: Ao, aƒetɔ, nukaŋuti nèle nu ƒom ale? Nu sia wɔwɔ nede megbe xaa tso wò dɔlawo gbɔ! 
GEN.44.8	Ga, si miekpɔ le miaƒe kotokuawo mele blia dzi la, míegatsɔ wo tso Kanaan-nyigba dzi vɛ na wò, aleke awɔ míafi klosalo alo sika le wò aƒetɔ ƒe me mahã? 
GEN.44.9	Wo dɔla, si gbɔ nakpɔe le la, naku; ke mí ame mamleawo miazu mia aƒetɔ ƒe kluviwo. 
GEN.44.10	Eɖo ŋu bena: Enyo, woawɔ nenema, abe alesi miegblɔ ene. Amesi gbɔ woakpɔe ale la, nazu nye kluvi: ke mi ame mamleawo miadzo ayi faa. 
GEN.44.11	Enumake wo dome ɖesiaɖe ɖiɖi eƒe kotokua ɖe anyigba, eye amesiame tu eƒe kotoku la. 
GEN.44.12	Eye wòde asi edidi me, dze egɔme tso xoxoetɔ dzi va wu enu ɖe ɖevitɔ dzi, eye wòkpɔ kplu la le Benyamin ƒe kotoku me. 
GEN.44.13	Tete wodze woƒe awuwo, eye wo dometɔ ɖesiaɖe gado agba na eƒe tedzi, eye wogatrɔ va du la me.
GEN.44.14	Eye esi Yuda kple nɔviawo va Yosef ƒe me la, Yosef gale afima ko — tete wodze klo ɖe ta agu nɛ. 
GEN.44.15	Yosef gblɔ na wo bena: Nuka enye si miewɔ? Ɖe mienyae bena, amegã menye, eye mekaa nu o mahã? 
GEN.44.16	Eye Yuda ɖo ŋu bena: Nuka miagblɔ na nye aƒetɔ, eye nu ka míaƒo, alo aleke miaɖe mia ɖokui nuí, esi Mawu kpɔ wò dɔlawo ƒe vodada la? Kpɔ ɖa, miawo kple amesi gbɔ wokpɔ kplua le la, miazu nye aƒetɔ ƒe kluviwo. 
GEN.44.17	Eɖo ŋu bena: Esia wɔwɔ neɖe megbe xaa tso gbɔnye! Amesi gbɔ wokpɔ kplua le la, eya anye nye kluvi: ke miawo miagbugbɔ ayi mia fofo gbɔ faa. 
GEN.44.18	Tete Yuda te ɖe eŋu gblɔ be: Taflatse, nye aƒetɔ! Na wò dɔla naƒo nu kple nye aƒetɔ, eye megabi dzi ɖe wò dɔla ŋu o; elabena èle abe Farao ene. 
GEN.44.19	Nye aƒetɔ bia eƒe dɔlawo bena: Ɖe fofo alo nɔviŋutsu gale mia siá? 
GEN.44.20	Míegblɔ na nye aƒetɔ bena: fofo gale mia si, si ku amegã ɖeɖi, eye wodzi dɔmlɔea nɛ le eƒe amegãkuku me. Ke dadavia ku, eye eya ɖeka koe susɔ na dada, eye fofoa lɔ̃nɛ. 
GEN.44.21	Eye nègblɔ na wò dɔlawo bena: mikplɔe vɛ nam, ne makpɔ. 
GEN.44.22	Mieɖo ŋu na nye aƒetɔ bena: Ɖevi la mate ŋu agblẽ fofoa ɖi o, ne egblẽe ɖi la, ekema fofoa aku. 
GEN.44.23	Tete nègblɔ na wò dɔlawo bena: ne miekplɔ mia nɔvi ɖevitɔ vɛ o la, ekema migava do ɖe nye ŋku me o. 
GEN.44.24	Esi mietrɔ va wò dɔla, fofonye gbɔ la, miegblɔ nye aƒetɔ ƒe nyawo nɛ. 
GEN.44.25	Emegbe mía fofo gblɔ bena: Migayi ɖa ƒle bli vɛ. 
GEN.44.26	Ke mieɖo ŋu bena: Míate ŋui o! Ne mia nɔvi ɖevitɔ le eme la, eya ko míayi. Elabena miate ŋu ado ɖe ŋutsu la ƒe ŋku me o, ne mia nɔvi ɖevitɔ mele mía me o. 
GEN.44.27	Tete wò dɔla, fofonye gblɔ na mi bena: Mienyae bena, vi eve siawo ko srɔ̃nye dzi nam. 
GEN.44.28	Ɖeka gblẽm ɖi, eye mesusu be, lãa ɖe vuvui, eye va ɖo egbee nyemegakpɔe kpɔ o. 
GEN.44.29	Ne miekplɔ eya hã le gbɔnye yii, eye dzɔgbevɔ̃ea ɖe adzɔ ɖe edzi la, ekema etso mia gbɔ, ne nye amegã wɔtamee sia matsɔ konyifafa ayi tsiẽƒee. 
GEN.44.30	Azɔ ne mava ɖo wò dɔla fofonye gbɔ, eye ɖevi, si gbɔ melɔ̃a nu le o la, megale mia dome o la, 
GEN.44.31	ekema aku, ne ekpɔ be, ɖevi la megale mía dome o la. Eye wò dɔla aɖi fɔ, ne wò ɖɔla mía fofo wɔtamee la atsɔ konyifafa ayi tsiẽƒee. 
GEN.44.32	Elabena wò dɔlae nɔ ɖevia nu le fofonye gbɔ, eye medo ŋugbe ne be: ne nyemegakplɔ ɖevi la vɛ na wo o la, ekema manye fɔɖila le fofonye gbɔ le nye agbe me ŋkekewo katã me. 
GEN.44.33	Eyata meɖe kuku na wò, wò dɔla nazu kluvi na nye aƒetɔ ɖe ɖevi la teƒe, ne ɖevia nayi aƒe kple nɔviawo. 
GEN.44.34	Aleke wɔ mayi fofonye gbɔ, ne ɖevi la mele ŋunye oa? Nyemagate ŋu akpɔ fofonye ƒe konyifaƒe o.
GEN.45.1	Ke Yosef megate ŋu zi eɖokui dzi, abe alesi wòwɔ vaseɖe fifi, esime amewo le egbɔ la ene o; eye wògblɔ bena: Amesiame nado go le gbɔnye! Eye amea ɖeke menɔ Yosef gbɔ, hafi wòɖe eɖokui fia nɔviawo o. 
GEN.45.2	Tete wògbã avi doo, ale bena Egiptetɔwo kple Farao-ƒemetɔwo hã see. 
GEN.45.3	Eye Yosef gblɔ na nɔviawo bena: Nye enye Yosef! Fofonye gale agbea? Ke nɔviawo lulu le eƒe ŋku me, eye womete ŋu ɖo nyaa ɖeke ŋu nɛ o. 
GEN.45.4	Eye Yosef gblɔ na nɔviawo bena: Mite ɖe ŋunye dzro! Esi wole ɖe eŋu la, egblɔ bena: Nye enye mia nɔvi Yosef, si mietsɔ dzra ɖe Egipte la. 
GEN.45.5	Migana woazu nuxaxa na mi o, eye megave mi be, mietsɔm ƒle ɖe afisia o; elabena Mawue dɔm ɖe mia ŋgɔ, bena maɖe miaƒe agbe. 
GEN.45.6	Fe eve enye si dɔwuame le anyigba dzi, eye wògasusɔ ƒe atɔ̃, siwo me womaŋlɔ nu, eye womaŋe nu o. 
GEN.45.7	Ke Mawu dɔm ɖe mia ŋgɔ, bena mia ŋutɔwo kple mia viwo míatsi agbe, eye ame geɖewo nakpɔ ɖeɖe. 
GEN.45.8	Menye miawoe dɔm ɖe afisia o, ke boŋ Mawue, eye wòtsɔm wɔ adaŋudela vevi na Farao, eye wòɖom amegãe ɖe eƒe aƒe dzi kple dziɖulae ɖe Egipte-nyigba blibo la katã dzi. 
GEN.45.9	Eyata netsɔ, ne miayi fofonye gbɔ, eye miagblɔ nɛ bena: Ale viwò Yosef gblɔ esi: Mawu ɖom amegãe ɖe Egipte-nyigba blibo la katã dzi; va gbɔnye, megahe ɖe megbe o! 
GEN.45.10	Eye nanɔ Gosen-nyigba dzi, ate ɖe ŋunye, wò ŋutɔ, viwòŋutsuwo kple wò tɔgbuiyɔviwo, wò alẽwo kple nyiwo kpakple nusiwo katã le asiwò. 
GEN.45.11	Makpɔ dziwò le afima, elabena esusɔ ƒe atɔ̃ dɔwuame naganɔ anyi, bena hiã nagatu wò ŋutɔ, viwòwo kple aƒewòmetɔwo katã o. 
GEN.45.12	Mia ŋutɔwo kple nɔvinye Benyamin hã miekpɔe kple miaƒe ŋkuwo bena, nye ŋutɔe ƒo nu kpli mi. 
GEN.45.13	Migblɔ bubu, si katã mekpɔ le Egipte-nyigba dzi, kple nusiwo katã miekpɔ la, fia fofonye, eye netsɔ, miakplɔ fofonye ava afisiae. 
GEN.45.14	Emegbe la ekpla asi kɔ na Benyamin, eye wòfa avi, eye Benyamin hã fa avi ɖe eƒe kɔ dzi. 
GEN.45.15	Eyome la eɖuɖɔ nu na nɔviawo katã, eye wòfa avi ɖe woƒe kɔ dzi, emegbe la nɔviawo ƒo nu kplii.
GEN.45.16	Eye Farao kple eƒemetɔwo se bena, Yosef nɔviwo va. Eye wòdze Farao ŋuti mewo katã ŋu. 
GEN.45.17	Tete Farao gblɔ na Yosef bena: Gblɔ na nɔviwòawo be, mido agba na miaƒe lãwo, eye míayi Kanaan-nyigba dzi 
GEN.45.18	aɖakplɔ mia fofo kple mia ƒomeawo ava gbɔnye, eye mana anyigba nyuitɔ mi le Egipte, ne miaɖu nu ʋaʋãawo le anyigba la dzi. 
GEN.45.19	Ke wò la, gblɔ nusi woawɔ la na wo! Mitsɔ tasiaɖamwo tso Egipte-nyigba dzi ɖe asi hena mia viwo kple mia srɔ̃wo, eye mina mia fofo hã naɖoe ava. 
GEN.45.20	Eye migana miaƒe ŋkuwo nanɔ miaƒe xɔmenuwo ŋu, eye woƒe nu nave mi o, elabena Egipte-nyigba dzi nu nyuiwo katã lanye mia tɔ. 
GEN.45.21	Eye Israel viwo wɔ nenema, eye Yosef tsɔ tasiaɖamwo na wo le Farao ƒe nya la nu, eye wòna mɔ dzi nuɖuɖu hã wo. 
GEN.45.22	Eye wòna atsyɔɖowu wo dome amesiame: ke ena klosalo sekel alafa etɔ kple atsyɔɖowu atɔ Benyamin ya. 
GEN.45.23	Eye wòɖo tedzi ewo, siwo tsɔ Egipte-nu veviwo kple tedzinɔ ewo, siwo tsɔ bli kple abolo kple mɔ dzi nuɖuɖu, ɖe fofoa. 
GEN.45.24	Emegbe edo mɔ nɔviawo, eye hafi wòadze mɔ la, exlɔ̃ nu wo bena: Migawɔ dzre le mɔ dzi o! 
GEN.45.25	Ale wotso le Egipte, eye wova ɖo wo fofo Yakob gbɔ le Kanɔan-nyigba dzi. 
GEN.45.26	Eye wogblɔ nɛ bena: Yosef gale agbe, eye wònye dziɖula le Egipte-nyigba blibo la katã dzi. Ke nya la ka ɖe Yakob, eye mexɔe se o. 
GEN.45.27	Ke esi wogblɔ nya, siwo katã Yosef gblɔ na wo la, nɛ, eye wòkpɔ tasiaɖam, siwo Yosef ɖo ɖee, be woaɖo ava la, wo fofo Yakob ƒe dzi gaɖo me. 
GEN.45.28	Eye Israel gblɔ bena: Esɔ gbɔ be, vinye Yosef gale agbe! Mayi aɖakpɔe ɖa hafi aku!
GEN.46.1	Eye Israel dze mo kple eƒemetɔwo katã, eye esi wòɖo Berseba la, esa vɔ na fofoa Isak ƒe Mawu la. 
GEN.46.2	Tete Mawu ɖe eɖokui fia Israel le drɔ̃eƒe gblɔ bena: Yakob, Yakob! Eɖo ŋu bena: Nye enye si! 
GEN.46.3	Eye wògblɔ bena: Nye enye Mawu, fofowò ƒe Mawu la. Megavɔ̃ Egipte yiyi o, elabena mana nazu dukɔ gãa ɖe le afima. 
GEN.46.4	Nye ŋutɔ mayi Egipte kple wò, eye ye ŋutɔ magakplɔ wò agbɔe; ke Yosef ahe wò ŋkuyiwo akpe. 
GEN.46.5	Tete Yakob dze mɔ tso Berseba, eye Israel ƒe viŋutsuwo tsɔ wo fofo Yakob kple wo viwo kple wo srɔ̃wo de tasiaɖam, siwo Farao ɖo ɖa la me, be woakplɔ wo ayii. 
GEN.46.6	Eye wokplɔ woƒe lãwo, eye wotsɔ woƒe kesinɔnu, siwo katã wokpɔ le Kanaan-nyigba dzi la, yi Egipte, Yakob kple viawo katã. 
GEN.46.7	Eye wòkplɔ viaŋutsuwo kple tɔgbuiayɔviŋutsuwo, vianyɔnuwo kple tɔgbuiayɔvinyɔnuwo kple eƒe ƒome la katã va Egipte.
GEN.46.8	Esiawo nye Israel ƒe vi, siwo va Egipte la, ƒe ŋkɔwo, Yakob kple viaŋutsuwo. Yakob ƒe ŋgɔgbevi enye Ruben. 
GEN.46.9	Ruben viŋutsuwo nye: Henox, Palku, Xezron kple Karmi. 
GEN.46.10	Simeon viŋutsuwo nye: Yemuel, Yamin, Ohad. Yaxin, Zoxar kple Saul, si enye Kanaan-nyɔnu ƒe vi. 
GEN.46.11	Lewi ƒe viŋutsuwo nye: Gerson, Kehat kple Merari. 
GEN.46.12	Yuda viŋutsuwo nye: Ger, Onan, Sela, Perez kple Serax: ke Ger kple Onan ku le Kanaan-nyigba dzi. Eye Perez viŋutsuwo nye: Xezron kple Xamul. 
GEN.46.13	Isaxar viŋutsuwo nye: Tola, Pura, Yob kple Simron. 
GEN.46.14	Zebulon viŋutsuwo nye: Sered, Elon kple Yaxleel. 
GEN.46.15	Esiawo nye Lea ƒe viŋutsu, siwo wòdzi na Yakob le Mesopotamia hekpe ɖe vianyɔnu Dina ŋu: viaŋutsuwo kple vianyɔnuwo katã le ame blaetɔ̃ vɔ etɔ̃. 
GEN.46.16	Gad viŋutsuwo nye: Zifyon, Hagi, Lumi, Ezbon, Eri, Arodi kple Areli. 
GEN.46.17	Aser viŋutsuwo nye: Yimna, Yiswa, Yiswi, Beria kple wo nɔvinyɔnu Gerax. Beria viŋutsuwo nye: Xeber kple Malkiel. 
GEN.46.18	Esiawo nye Silpa, amesi Laban tsɔ na vianyɔnu Lea la ƒe viŋutsu, siwo wòdzi na Yakob; wo katã le ame wuiade. 
GEN.46.19	Yakob srɔ̃ Raxel ƒe viŋutsuwo nye Yosef kple Benyamin. 
GEN.46.20	Viŋutsu, siwo On-nunɔla Potifera ƒe vinyɔnu Asnat dzi na Yosef le Egipte-nyigba dzi wonye Manase kple Efrayim. 
GEN.46.21	Benyamin viŋutsuwo nye Bela, Bexer, Asbel, Gera, Naaman, Exi, Ros, Mupim, Xupim kple Ard. 
GEN.46.22	Esiawo nye Raxel ƒe viŋutsu, siwo wòdzi na Yakob; wo katã le ame wuiene. 
GEN.46.23	Dan ƒe viŋutsu enye Xusim. 
GEN.46.24	Naftali viŋutsuwo nye: Yaxzeel, Guni, Yezer kple Silem. 
GEN.46.25	Esiawo nye Bilha, amesi Laban tso na vianyɔnu Raxel la, ƒe viŋutsu, siwo wòdzi na: Yakob; wo katã le ame adre. 
GEN.46.26	Yakob vi, siwo katã nu kplii yi Egipte, ne woɖe viaŋutsuwo srɔ̃wo le eme la, wole ame blaade vɔ ade. 
GEN.46.27	Ŋutsuvi, siwo wodzi na Yosef le Egipte la, wole ame eve. Yakob vi, siwo katã va Egipte la, wole ame blaadre.
GEN.46.28	Ke edɔ Yuda ɖe eŋgɔ ɖo ɖe Yosef gbɔ, bena wòaɖe ame aɖo ŋgɔ nɛ, ne wòayi Gosen. Eye esi woɖo Gosen-nyigba dzi la, 
GEN.46.29	Yosef na woɖo eƒe tasiaɖam ɖo, eye wòɖoe yi fofoa Israel kpe ge le Gosen. Esi wòkpɔe la, ekpla asi kɔ ne, eye wòfa avi ɖe eƒe ko dzi ʋuu. 
GEN.46.30	Eye Israel gblɔ na Yosef bena: Azɔ maku faa, elabena megakpɔ wò agbagbee. 
GEN.46.31	Eye Yosef gblɔ na nɔvia wo kple fofoa ƒemetɔwo bena: Meyi maɖagblɔe na Farao bena: nɔvinyewo kple fofonyeƒemetɔ, siwo le Kanaan-nyigba dzi la, wova gbɔnye. 
GEN.46.32	Lãhawo le ŋutsuawo si, elabena lãnyilawo wonye, eye wova kple woƒe alẽwo, nyiwo kple woƒe kesinɔnuwo katã. 
GEN.46.33	Ne Farao ayɔ mi, eye woabia mi bena, dɔ ka wɔlawo míenye mahã la, 
GEN.46.34	ekema miaɖo ŋu bena: lãnyilawo wò dɔlawo nye tso ɖevime vaseɖe fifi abe mía tɔgbuiwo ke ene, bena wòaɖe mɔ na mi mianɔ Gosen-nyigba la dzi. Elabena Egiptetɔwo nyoa ŋu lãnyilawo.
GEN.47.1	Tete Yosef yi ɖagblɔ na Farao bena: Fofonye kple nɔvinyewo tso Kanaan-nyigba dzi va kple woƒe alẽwo, nyiwo kpakple nusianu, si le wo si la, eye wole Gosen-nyigba dzi. 
GEN.47.2	Eye wòkplɔ nɔvia atɔ̃ ɖe asi yi ɖatsɔ fia Farao. 
GEN.47.3	Eye Farao bia nɔviawo bena: Dɔ ka wɔlawo míenye? Woɖo ŋu na Farao bena: Lãnyilawo wò dɔlawo nye abe mia tɔgbuiwo ke ene. 
GEN.47.4	Eye wogblɔ na Farao bena: Amedzrowo míenye va afisia na ge; elabena gbe megali na wò dɔlawo ƒe lãwo o, eye dɔwuame nu sẽ ŋutɔ le Kanaan-nyigba dzi. Eyata miede kuku, na wò dolawo nano Gosen-nyigba dzi. 
GEN.47.5	Tete Farao gblɔ na Yosef bena: Fofowò kple nɔviwòwo va gbɔwò. 
GEN.47.6	Egipte-nyigba la enye si, na bena woano teƒe nyuitɔ, na fofowò kple nɔviwòwo nanɔ Gosen-nyigba la dzi Eye ne ekpa bena, ame zãzɛwo le wo dome la, ekema natsɔ nye lãhawo ade wo si.
GEN.47.7	Emegbe la Yosef kplɔ fofoa Yakob va fia Farao gbɔ, tete Yakob yra Farao. 
GEN.47.8	Eye Farao bia Yakob bena: Ƒe nenie nèxɔ? 
GEN.47.9	Yakob ɖo ŋu na Farao bena: Ƒe, siwo katã metsɔ zɔ mɔe la, wonye ƒe alafa ɖeka kple blaetɔ̃. Nye agbenɔƒewo mesɔ gbɔ o, eye mekpe hiã geɖe le wo me, eye mede tɔgbuinyewo ƒe ƒe, siwo wotsɔ zɔ mɔe la nu o. 
GEN.47.10	Emegbe la Yakob yayra Farao, eye wòdzo le Farao gbɔ. 
GEN.47.11	Eye Yosef fia nɔƒe fofoa kple nɔviawo, eye wòna anyigba wo le Egipte le Ramses, afisi anyigba nyuitɔ le, abe alesi Farao de se nɛ ene. 
GEN.47.12	Eye Yosef tsɔ nuɖuɖu kpɔ fofoa, nɔviawo kple fofoa ƒemetɔwo katã dzi, amesiame kple evia.
GEN.47.13	Ke nuɖuɖua ɖeke megale anyigba blibo la dzi o, elabena dɔ la nu sẽ ŋutɔ, eye dɔwuame na Egipte kple Kanaan-nyigba dzi ƒu. 
GEN.47.14	Mlɔeba la Yosef ƒo ga, siwo Egiptetɔwo kple Kanaantɔwo tsɔ ƒle bli le esi la, nu ƒu, eye wòtsɔ ga la yi Farao ƒe mee. 
GEN.47.15	Ke esi ga megale Egipte kple Kanaan-nyigba dzi o la, Egiptetɔwo katã va Yosef gbɔ, eye wogblɔ bena. Na nuɖuɖu mi, nukaŋuti míaku ɖe gbɔwò? Elabena ga vɔ! 
GEN.47.16	Yosef ɖo ŋu bena: Ne ga vɔ le mia si la, ekema mikplɔ miaƒe lãhawo ve, eye mana nuɖuɖu mi ɖe wo teƒe! 
GEN.47.17	Tete wokplɔ woƒe lãhawo ve na Yosef, eye Yosef na bli wo ɖe woƒe sɔwo, alẽhawo kple nyihawo kple tedziwo teƒe, eye wòtsɔ bli kpo wo dzi le ƒe ma me ɖe woƒe lãhawo teƒe. 
GEN.47.18	Ƒe sia va yi. Le ƒe bubu me la wogava egbɔ, eye wogblɔ nɛ bena: Aƒetɔ, míate ŋu aɣla nyaa ɖeke ɖe wò o. Míaƒe ga vɔ, eye míaƒe lãhawo ge ɖe mía aƒetɔ si me. Naneke megali miatsɔ na mía aƒetɔ o, negbe mía ŋutɔwo kple miaƒe agblenyigbawo koe susɔ. 
GEN.47.19	Nukaŋuti miaku ɖe gbɔwò? Tsɔ bli ƒle mia kple míaƒe agblenyigbawo, bena mía ŋutɔwo kple miaƒe agblenyigbawo nanye Farao tɔ! Na bli mí, bena míatsi agbe, eye miagaku, ne míaƒe agblenyigbawo nagazu afuti o. 
GEN.47.20	Tete Yosef ƒle Egiptetɔwo ƒe agblewo katã na Farao. Eye Egiptetɔwo dome amesiame tsɔ eƒe agblenyigba dzra, elabena dɔwuamea nu sẽ ŋutɔ; ale anyigba la katã zu Farao tɔ. 
GEN.47.21	Eye eƒe dukɔ la katã zu awɔbamewo tso Egipte ƒe go ɖeka me yi go bubu me. 
GEN.47.22	Ke meƒle nunɔlawo ƒe agblenyigbawo o, elabena nunɔlawo kpɔ wo tɔ gome le Farao gbɔ, eye woɖu gome, si wòxɔ tso Farao gbɔ la; eyata womedzra woƒe anyigbawo o. 
GEN.47.23	Tete Yosef gblɔ na dukɔ la bena: Kpɔ ɖa, egbe meƒle mia kple miaƒe anyigbawo na Farao. Mixɔ nuku, ne miaƒã ɖe miaƒe agblewo me. 
GEN.47.24	Eye ne nuŋeɣi ɖo la, ekema miatsɔ agblemenuawo ƒe atɔ̃liawo ɖeka na Farao; ke atɔ̃liawo ene nanye mia ŋutɔwo mia tɔ, bena miatsɔ ɖe aƒa ɖe agbleawo me, eye ɖe nanye nuɖuɖu na mia ŋutɔwo, mia ƒemetɔwo kple mia viwo. 
GEN.47.25	Tete wogblɔ bena: Wòe xɔ mí ɖe agbe! Aƒetɔ, ne ànya ve mia nu ko, ekema mianye Farao ƒe awɔbamewo faa. 
GEN.47.26	Eye Yosef tsɔe wɔ see na Egiptetɔwo vaseɖe egbegbe bena, woatsɔ woƒe agblemenuwo ƒe atɔ̃liawo ɖeka ana Farao; negbe nunɔlawo ƒe anyigbawo koe menye Farao tɔ o.
GEN.47.27	Ke Israel nɔ Egipte le Gosen-nyigba dzi, eye wotsi edzi, eye wodzi viwo hedzi ɖe dzi ŋutɔ. 
GEN.47.28	Yakob nɔ Egipte-nyigba dzi ƒe wuiadre, eye Yakob ƒe agbe me ŋkekewo nye ƒe alafa ɖeka kple blane vɔ adre. 
GEN.47.29	Esi Israel kpɔ be, yeƒe kuɣi le ɖoɖom la, ena woyɔ via Yosef vɛ, eye wògblɔ nɛ bena: Ne mele vevie na wò la, ekema tsɔ wò asi ɖo nye ali me, eye nave nunye, aɖi anukware nam bena, màɖim ɖe Egipte o; 
GEN.47.30	ke boŋ naɖim ɖe tɔgbuinyewo gbɔ, eye natsɔm atso Egipte aɖaɖi ɖe woƒe yɔdo me. Tete wòɖo ŋu bena: Mawɔe, abe alesi nèdi ene. 
GEN.47.31	Eye wògblɔ bena: Ka atam! Eye wòka atam nɛ. Tete Yakob gadze ŋe ɖe eƒe abati la dzi.
GEN.48.1	Le nusiawo megbe la wogblɔ na Yosef bena: Fofowò le dɔ lém. Tete wòkplɔ viaŋutsu eveawo, Efrayim kple Manase, ɖe asi. 
GEN.48.2	Eye wogblɔ na Yakob bena: Kpɔ ɖa, viwò Yosef va gbɔwò. Tete Israel do ŋusẽ eɖokui hefɔ ɖe ali nu. 
GEN.48.3	Eye Yakob gblɔ na Yosef bena: Mawu ŋusẽkatãtɔ la ɖe eɖokui fiãm le Lus le Kanaan-nyigba dzi, eye wòyram 
GEN.48.4	gblɔ nam bena: Mana nadzi, eye wò dzidzimeviwo nasɔ gbɔ ɖe dzi; mana nazu dukɔha, eye matsɔ anyigba sia ana megbewò viwo, be wòanye wo tɔ tegbee. 
GEN.48.5	Ke viwòŋutsu eveawo, Efrayim kple Manase, siwo wodzi na wò le Egipte, hafi meva gbɔwò le Egipte la, nazu vinyewo abe Ruben kple Simeon ene. 
GEN.48.6	Ke vi, siwo nèdzi ɖe wo yome la, nanye tɔwo; eye woayɔ woƒe ŋkɔwo ɖe wo nɔviwo ƒe domenyinyi ŋu. 
GEN.48.7	Esi metrɔ tso Mesopotamia gbɔna va Kanaan la, Raxel ku le gbɔnye le mɔ dzi, esi mele tu Efrat, eye meɖii ɖe afima le Efrat, si enye Betlexem, mɔ to. 
GEN.48.8	Ke esi Israel kpɔ Yosef viwo la, ebia bena: Amekawoe nye esiawo? 
GEN.48.9	Yosef ɖo ŋu na fofoa bena: Woawo nye vi, siwo Mawu nam le afisia! Eye wògblɔ bena: Kplɔ wo va gbɔnyee, ne mayra wo. 
GEN.48.10	Ke Israel tsi, eye eƒe ŋkuwo dzi tsyɔ, ale bena megate ŋu le nu kpɔm o. Eye esi wòkplɔ wo te ɖe eŋu la, ekpla asi kɔ na wo heɖuɖɔ nu na wo. 
GEN.48.11	Tete Israel gblɔ na Yosef bena: Nyemesusu be, magakpɔ wo ŋku me o, ke azɔ Mawu na mekpɔ viwò wo gɔ̃ hã. 
GEN.48.12	Emegbe Yosef ɖe wo ɖa le eƒe ata dzi, eye wòdze klo de ta agu. 
GEN.48.13	Eyome la Yosef le via eveawo ɖe asi Efrayim ɖe ɖusi, be woatrɔ ɖe Israel ƒe miã me, eye Manase ɖe miã, be wòatrɔ ɖe Israel ƒe ɖusi me, eye wokplɔ wo te ɖe eŋu. 
GEN.48.14	Ke Israel da eƒe nuɖusi ɖe Efrayim ƒe ta dzi, wònye eyae nye ɖevia hafi, eye wòda eƒe mia ɖe Manase ƒe ta dzi, ale wotso ga eƒe asiwò, evɔ wonye Manase enye tsitsia hafi. 
GEN.48.15	Eye woyra Yosef gblɔ bena: Mawu, si ƒe ŋku me fofonye Abraham kple Isak zɔ le, Mawu, si nye kplɔlanye le nye agbe me ŋkekewo katã me va do egbee, 
GEN.48.16	mawudɔla, si ɖem tso nye hiãwo katã me la, ayra ɖeviawo eye woayɔ nye ŋkɔ kple fofonye Abraham kple Isak ƒe ŋkɔ ɖe wo ŋu, wòadzi ɖe dzi, eye woasɔ gbɔ le anyigba la dzi. 
GEN.48.17	Esi Yosef kpɔ bena, fofoa da eƒe nuɖusi ɖe Efrayim ƒe ta dzi la, menyo eŋu o; eyata wòlé fofoa ƒe asi, be yeaɖee ɖa le Efrayim ƒe ta dzi ahada ɖe Manase ƒe ta dzi. 
GEN.48.18	Eye Yosef gblɔ na fofoa bena: Fofonye, menye nenema o; esia nye ŋgɔgbetɔ, tsɔ wò nuɖusi da ɖe eƒe ta dzi! 
GEN.48.19	Ke fofoa gbe, eye wògblɔ bena: Menyae, vinye, menyae! Eya hã ava nye dukɔ, eye wòasẽ ŋu. Gake nɔvia ɖevitɔa asẽ ŋu awui, eye eƒe dzidzimeviwo anye dukɔ gã. 
GEN.48.20	Eye wòyra wo gbemagbe gblɔ bena: Wò ŋkɔ Israel-viwo atsɔ ayra amewo agblɔ bena: Mawu naɖi na wò abe Efrayim kple Manase ene! Ale wotsɔ Efrayim ɖo tsitsii na Manase. 
GEN.48.21	Emegbe Israel gblɔ na Yosef bena: Mele kuku ge kaba, ke Mawu anɔ anyi kpli mi, eye woakplɔ mi ayi mia togbɛwo ƒe anyigba la dzi. 
GEN.48.22	Ke metsɔ anyigbaa ɖe, si mexɔ le Amoritɔwo si kple nye yi kple da la na wò, si natsɔ awu nɔviwòwo.
GEN.49.1	Eye Yakob ya viawo gblɔ bena: Miƒo ƒu, ne magblɔ nusi le dzɔdzɔ ge ɖe mia dzi le ɣeyiɣi, siwo gbɔna me la afia mi! 
GEN.49.2	Miƒo ƒu, eye mike to, nu Yakob viwo, miɖo to mia fofo Israel! 
GEN.49.3	Ruben! wòe nye nye ŋgɔgbevi, nye ŋusẽ kple nye ali me vi gbãtɔ, gbãtɔ le bubu me kple gãtɔ le ŋusẽ me. 
GEN.49.4	Ele fiefiẽm abe tsi ene, maganye gbãtɔ akpɔ o, elabena ede fofowò ƒe aba dzi, eye nedo ŋunyɔe gbemagbe, ẽ, nye aba dzie nede! 
GEN.49.5	Simeon kple Lewi la, nɔviwoe, wotsɔ woƒe lãnuwo do biae. 
GEN.49.6	Nye luʋɔ made woƒe adaŋu me o, eye nye dzi mabɔ ha kple wo o, elabena de dziku me wowu ŋutsuwo eye le dzidzɔ teƒe wòŋe ata na nyitsuwo. 
GEN.49.7	Aɖi woƒe nyanyrã ŋu, elabena enu sẽ, kple woƒe dziku ŋu, elabena eteƒe meka o! Mamã wo de Yakob viwo dome, eye makaka wo ɖe Israel. 
GEN.49.8	Yuda! wòe nɔviwòwo akatu, wò asi axe wò funɔwo ƒe ve, eye fofowoviwo adze klo na wò. 
GEN.49.9	Dzatavi enye Yuda. Le nuléle ta, vinye, anɔ to dzi. Emlɔ anyi tsyɔ akɔ abe dzatatsu ene, eye abe dzatanɔ ene; ameka ate ŋu aʋuʋui? 
GEN.49.10	Atamkayi magbe Yuda si nanɔ o, eye womede fiatikplɔ da le ekɔme o, vaseɖe esime amesi tɔ wònye nava; amesi dukɔwo ana tae. 
GEN.49.11	Ede ka eƒe tedzivi de weinka ŋuti, kple eƒe tedzinɔvi ɖe weinka nyui ƒe abɔwo ŋui! Enyã eƒe avɔ le wein me, kple eƒe avu le weintsetse me tsi me. 
GEN.49.12	Wein na eƒe ŋku bia, eye notsi na eƒe aƒu fu. 
GEN.49.13	Zebulon anɔ ƒutanyigbawo dzi le ʋudzeƒewo, eye eƒe liƒo ade Zidon ke. 
GEN.49.14	Isaxar enye tedzi, si ƒu tsi de lãme na, eye wotsyɔ akɔ de lãkpɔwo domee. 
GEN.49.15	Esi wòkpɔ be, dzudzɔ vivina, eye eƒe anyigba dze ani la, ebi eƒe abɔ ta, be wòatsɔ agba, eye wòzu agbatetsɔla. 
GEN.49.16	Dan aʋli eƒe dukɔ ta abe Israel to bubuwo ke ene. 
GEN.49.17	Dan enye da tsomɔ, dakpui le afɔmɔe dzi; eɖu sɔ ƒe afɔʋume, eye sɔdola dze anyi megbe megbee. 
GEN.49.18	Yehowa, wò ɖeɖe la ko lalam mele! 
GEN.49.19	Gad la, adzohawo ava dze edzi; ke eya ayɔ wo de nu. 
GEN.49.20	Aser la, nu ado agbogbo de esi, eye woadzra nuɖuɖu veviwo na fiawo. 
GEN.49.21	Naftali enye zinɔ, si ʋlãna, eye wògblɔa nu me vivi nyawo. 
GEN.49.22	Ati fẽ enye Yosef, ali fe le vudo to, eye wòɖe ala ɖe gli dzi. 
GEN.49.23	Wole fui, eye wotee kple ɖa, eye aŋutrɔdalawo ɖee ɖe nu. 
GEN.49.24	Ke eva eƒe dati goŋgoŋ, eye eƒe asiwò le tsatsam; elabena exɔ ŋusẽ tso Yakob ƒe ŋusẽtɔ kple Israel ƒe kplɔla kple kpe la gbɔ, 
GEN.49.25	tso fofowò ƒe Mawu la gbɔ, eya akpe ɖe ŋuwò! tso ŋusẽkatãtɔ la gbɔ, eya ayra wò! Atsɔ dziƒo nu nyuiwo ayra wò, atsɔ tɔ gɔme nu nyuiwo ayra wò, eye atsɔ notsi kple vidzidɔ geɖe ayra wò! 
GEN.49.26	Fofowò ƒe yayra, si gbɔ tonyigba xoxo wɔnuwo kple togbe dzeani, siwo li tegbee ŋu la, ava Yosef ƒe ta dzi kple nɔviawo ƒe amegã ƒe dzodome. 
GEN.49.27	Benyamin enye amegãxi lénu. Ŋdi la eɖua eƒe nuléle, eye fiẽ la emãa eƒe adzonu la.
GEN.49.28	Esiawo nye Israel ƒe to wuieveawo; eye esiawo nye nya, siwo wo fofo gblɔ na wo. Eyra wo dometɔ ɖesiaɖe wo tɔ wo tɔe. 
GEN.49.29	Eye wòde se na wo gblɔ na wo bena: Ne meyi ɖe tɔgbuinyewo gbɔ la, ekema miaɖim ɖe fofonyewo gbɔ, ɖe kpeto, si le Efron Xititɔ ƒe agble me la me, 
GEN.49.30	ɖe kpeto, si le Maxpela gble me le Mamre kasa le Kanaan-nyigba dzi, agble, si Abraham ƒle le Efron Xititɔ si, be wòanye ameɖiƒe nɛ la me. 
GEN.49.31	Afima woɖi Abraham kple srɔ̃a Sara ɖo, afima wodi Isak kple srɔ̃a Rebeka ɖo, eye afima meɖi Lea hã ɖo, 
GEN.49.32	ɖe kpeto, si le agble la me, si wòƒle le Xitiviwo si la me. 
GEN.49.33	Esi Yakob wu nyawo nu na viawo vɔ la, eƒo ata ƒu ɖe aba dzi, eye wòmia nu, eye wòyi ɖe tɔgbuiawo gbɔ.
GEN.50.1	Tete Yosef dze fofoa dzi, fa avi ɖe edzi, eye wòɖuɖɔ nu nɛ. 
GEN.50.2	Emegbe Yosef de se na eƒe dɔla, siwo nye atikewɔlawo, bena woasi atike na fofoa. Tete atikewɔlawo si atike na Israel. 
GEN.50.3	Esi ŋkeke blane, si wosia atike na ame kuku, de vɔ la, Egiptetɔwo fa nɛ ŋkeke blaadre sɔŋ. 
GEN.50.4	Ke esi konyifaɣiawo va yi vɔ la, Yosef gblɔ na Farao ŋuti mewo bena: Meɖe kuku, ne miave nunye la, ekema migblɔ na Farao bena: 
GEN.50.5	Fofonye na meka atam ne bena, ne yeku la, ekema maɖi ye ɖe yɔdo, si yeɖe ɖe Kanaan-nyigba dzi la me. Eyata meɖe kuku, mayi aɖaɖi fofonye, emegbe magatrɔ agbɔ. 
GEN.50.6	Farao ɖo ŋu nɛ bena; Yi naɖaɖi fofowò, abe alesi nèka atam nɛ ene! 
GEN.50.7	Tete Yosef dze mɔ, be wòaɖaɖi fofoa. Eye Farao ƒe subɔlawo katã kple eŋuti mewo kpakple Egipte-nyigba dzi megãwo katã yi kplii. 
GEN.50.8	Eye Yosef ƒemetɔwo katã, nɔviawo, kple fofoa ƒemetɔwo katã yi kplii; negbe wo viwo, woƒe alẽwo kple nyiwo ko wogblẽ ɖe Gosen-nyigba la dzi. 
GEN.50.9	Eye tasiaɖamwo kple sɔɖolawo kplɔe yii ale bena, wonye ameha gãa ɖe. 
GEN.50.10	Esi wova ɖo Gorenhatad, si le Yordan godo la, wofa konyi ŋutɔŋutɔ le afima, eye wowɔ yɔƒe na wo fofoa ŋkeke adre. 
GEN.50.11	Esi Kanaantɔ, siwo nye anyigba dzi nɔlawo, kpɔ yɔƒewɔwɔ la le Gorenhatad la, wogblɔ bena: Afisia Egiptetɔwo wɔ yɔƒe gãa ɖe le. Eyata woyɔa teƒe ma bena Abel-Mizraim, si le Yordan godo. 
GEN.50.12	Eye viaŋutsuwo wo nɛ, abe alesi wòde se na wo ene. 
GEN.50.13	Eye viawo tsoe yi Kanaan, eye woɖii ɖe kpeto, si le Maxpela gble me, le Mamre kasa la me; agble, si Abraham ƒle le Efron Xititɔa si, be wòanye ameɖiƒe nɛ. 
GEN.50.14	Esi wòɖi fofoa va la, Yosef kple nɔviawo kple amesiwo katã kpe ɖe eŋu woɖaɖi fofoa la, wogatrɔ va Egipte.
GEN.50.15	Le wo fofo ƒe ku megbe la Yosef nɔviwo le vɔvɔ̃m gblɔ bena: Ɖewohĩ Yosef alé fu mi, eye wòaɖo vɔ̃, siwo katã miewɔ ɖe eŋu la, teƒe na mí. 
GEN.50.16	Eye wodɔ ame ɖo ɖe Yosef gbɔ gblɔ bena: Hafi fofowò naku la, ede se gblɔ bena: 
GEN.50.17	Ale miagblɔ na Yosef enye si: Meɖe kuku, tsɔ nɔviwòwo ƒe nuvɔ̃ kple woƒe vodada ke wo; elabena wowɔ vɔ ɖe ŋuwò. Eyata míeɖe kuku, tsɔ míaƒe nuvɔ̃wo ke mí, elabena miawo hã míesubɔa fofowò ƒe Mawu la. Tete Yosef fa avi le nya sia ŋuti. 
GEN.50.18	Emegbe la nɔviawo ŋutɔ yi, eye wodze klo de ta agu nɛ gblɔ bena: Miawo nye si, tsɔ mi wɔ wò kluviwoe! 
GEN.50.19	Eye Yosef ɖo ŋu na wo bena: Migavɔ̃ o! Alo Mawu teƒe melea? 
GEN.50.20	Miawo miesusu vɔ̃ ɖe ŋunye, ke Mawu trae wòzu nyuie, be yeawɔe axɔ ame geɖe ɖe agbe, abe alesi miele ekpɔmi egbegbe ene. 
GEN.50.21	Eyata migavɔ̃ o, manyi mia kple mia viwo siaa! Ale wòfa ako na wo, eye wòde dzi ƒo na wo. 
GEN.50.22	Eye Yosef kple fofoa ƒemetɔwo tsi Egipte-nyigba dzi, eye Yosef xɔ ƒe alafa ɖeka kple ewo. 
GEN.50.23	Eye Yosef nɔ agbe tso Efrayim ƒe tɔgbuiyɔviwo ɖo, eye Maxir Manase vi hã dzi viwo le Yosef ƒe agbenɔɣi me.
GEN.50.24	Eye Yosef gblɔ na nɔviawo bena: Nye la mele kuku ge; ke Mawu aɖo ŋku mia dzi, eye wòakplɔ mi atso anyigba sia dzi ayi ɖe anyigba, si ŋugbe wodo na Abraham, Isak kple Yakob la dzi. 
GEN.50.25	Tete Yosef na Israel ƒe viwo ka atam, eye wògblɔ bena: Ne Mawu aɖo ŋku mia dzi la, ekema mitso nye ƒuwo hã tso afisia yii! 
GEN.50.26	Esi Yosef xa ƒe alafa ɖeka kple ewo la, eku, eye wòsi atike nɛ hetsɔe de aɖaka me le Egipte.
EXO.1.1	Israel viŋutsu, siwo kpe ɖe Yakob ŋuti va Egipte la, ƒe ŋkɔwo nye si, amesiame va kple eƒemetɔwo: 
EXO.1.2	Ruben, Simeon, Lewi kple Yuda, 
EXO.1.3	Isaxar, Zebulon kple Benyamin, 
EXO.1.4	Dan, Naftali, Gad kple Aser. 
EXO.1.5	Yakob ƒe dzidzimeviwo katã le ame blaadre: ke Yosef ya tre Egipte vava. 
EXO.1.6	Emegbe Yosef kple nɔviawo kple wo viwo katã ku. 
EXO.1.7	Eye Israel-viwo dzi hele agbɔ sɔm ɖe dzi ŋutɔŋutɔ, wokeke ta, eye woxɔ anyigba la dzi.
EXO.1.8	Eye fia yeyea ɖe ɖu fia le! Egipte, amesi menya naneke le Yosef ŋuti o. 
EXO.1.9	Eye wògblɔ na eƒe dukɔ la bena: Mikpɔ ɖa, Israel-dukɔ la sɔ gbɔ, eye wosẽ ŋu wu mi. 
EXO.1.10	Enyo, mina miadze aye ɖe wo ŋuti, bena womagasɔ gbɔ ɖe edzi o, eye ne aʋa dzɔ la, womagade míaƒe futɔwo dzi awɔ aʋa kpli mí ahaʋu le anyigba la dzi o. 
EXO.1.11	Tete wotsɔ dzikpɔlawo ɖo wo nu, bena woate wo ɖe anyi, ne woawɔ dɔ sesẽwo; eye wotu nudzraɖoƒewo na Farao, siwo nye Pitom kple Ramses. 
EXO.1.12	Gake esi wole wo tem ɖe anyi hã la, dzidzim ko wole ɖe dzi, eye wole ta kekem, ale be wòde asi Israel-viwo vɔvɔ̃ me. 
EXO.1.13	Eye Egipte-tɔwo zi Israel-viwo dzi nublanuitɔe, be woawɔ dɔ sesẽ. 
EXO.1.14	Eye dɔ sesẽ wowɔ na agbenɔnɔ ti wo; wonyã anyi, me anyikpe, eye wowɔ agbledɔ ƒomevi vovo vo, siwo wozi wo dzi nublanuitɔe de asi na wo la.
EXO.1.15	Eye Egipte-fia de se na Hebritɔwo ƒe vixela, siwo dometɔ ɖeka ŋkɔ nye Sifra, eye evelia ŋkɔ nye Pua la bena; 
EXO.1.16	Ne miele vi xem na Hebri-nyɔnua ɖe, eye miekpɔ le viadziƒe bena, ŋutsuvie la, ekema miawui, ke nenye nyɔnuvi la, ekema mina wòanɔ agbe! 
EXO.1.17	Ke vixelawo vɔ̃ Mawu, eye womewɔ se, si Egipte-fia de na wo la dzi o, boŋ wona ŋutsuviawo nɔ agbe. 
EXO.1.18	Tete Egipte-fia ya vixelawo vɛ, eye wòbia wo bena: Nukaŋuti miewɔ alea, eye miena ŋutsuviawo tsi agbe? 
EXO.1.19	Vixelawo ɖo ŋu na Farao bena: Hebri-nyɔnuwo mele abe Egipte-nyɔnuwo ene o, ke boŋ wosesẽ; kasiaa vixela nava wo gbɔ la, woawɔ ŋutɔ dzia vi la xoxo. 
EXO.1.20	Ke Mawu wo nyuie na vixelawo. Eye dukɔ la dzi ɖe dzi, eye wosẽ ŋu. 
EXO.1.21	Esi vixelawo vɔ̃ Mawu ŋuti la, eyata wòna vi geɖe wo. 
EXO.1.22	Emegbe Farao de se na eƒe dukɔ la katã bena: Ne Hebritɔwo dzi ŋutsuvi la, ekema mitsɔe ƒu gbe ɖe Nil-tɔsisi la me, ke mina nyɔnuviwo katã nanɔ agbe.
EXO.2.1	Ŋutsua ɖe tso Lewito la me ɖe Lewi-nyɔnua ɖe. 
EXO.2.2	Eye nyɔnu la fɔ fu dzi ŋutsuvi. Esi wòkpɔ bena, edze ɖeka la, eɣlae ɣleti etɔ̃. 
EXO.2.3	Ke esi megate ŋu le eɣlam o la, etsɔ kusi, si wotso aɖa lɔ̃e, eye wòtree kple aŋɔ keŋ, emegbe la etsɔ ɖevi la mlɔ me, eye wòkɔe ɖada ɖe Nil-tɔsisi to le aƒlawo me. 
EXO.2.4	Eye nɔvianyɔnu le adzɔge, bena yeakpɔ nusi ava dzo ɖe edzi.
EXO.2.5	Tete Farao vinyɔnu va tsi le ge le Nil me. Ke egbɔ nyɔnuviwo le tsa ɖim le tɔa to. Kasiaa wòkpɔ kusia ɖe le aƒlawo dome ɖa, eye wòdo eƒe dɔlanyɔnu ɖa, be wòaɖatsɔe vɛ. 
EXO.2.6	Esi wòʋui la, ekpa ŋutsuvia ɖe le avi fam le ame. Eye eƒe nu wo nublanui ne wògblɔ bena: Ɖewo Hebri-ŋutsuviwo dometɔa ɖee! 
EXO.2.7	Tete nɔvianyɔnu gblɔ na Farao ƒe vinyɔnua bena: Nyemayi aɖayɔ Hebri-nyɔnua ɖe vɛ, bena wòana no ɖevi la na wò oa? 
EXO.2.8	Farao vinyɔnu la ɖo ŋu nɛ bena: Heyi! Tete nyɔnuvi la yi ɖayɔ ɖevi la ɖada vɛ. 
EXO.2.9	Eye Farao vinyɔnu la gblɔ nɛ bena: Xɔ ɖevi sia, eye nana noe nam, ekema mana adzɔ wò! Tete nyɔnu la xɔ ɖevi la, eye wòna noe. 
EXO.2.10	Esi ŋutsuvia tsi la, ekplɔe ve na Farao vinyɔnu la, eye wòxɔe wɔ viae hetsɔ ŋkɔ nɛ bena Mose: elabena egblɔ be: To mee meɖee tsoe. 
EXO.2.11	Esi Mose va tsi la, gbe ɖeka eyi nɔviawo gbɔ, eye wòkpɔ, alesi wole woƒe dɔ sesẽ la wɔmi. Tete wòkpɔ Egiptetɔa ɖe le nɔvia Hebritɔa ɖe ƒom. 
EXO.2.12	Eye esi wotsa ŋu mlamlamla mekpɔ amea ɖeke o la, eƒo Egiptetɔ la wu, eye wòlɔ ke ɖe edzi. 
EXO.2.13	Esi ŋu ke la, egayi, eye wòkpɔ Hebritɔ ɖeɖe eve le avu wɔm. Tete wògblɔ na amesi le ge dim la bena: Nukaŋuti nele nɔviwò ƒom? 
EXO.2.14	Ke eya ɖo ŋu bena: Amekae ɖo wò amegã kple ʋɔnudrɔ̃la ɖe mía nu? Ɖe nèbe, yeawu nye hã, abe alesi nèwu Egiptetɔ la enea? Tete Mose ɖe asi vɔvɔ̃ me, elabena ekpɔ bena, nya la ɖi wose.
EXO.2.15	Farao hã se nya la, eye wòle didim be, yeawu Mose. Ke Mose si le Farao nu heyi ɖe Midian-tɔwo ƒe anyigba dzi, eye wòva bɔbɔ no vudoa ɖe to. 
EXO.2.16	Eye vinyɔnu adre le Midian-nunɔla si, amesiwo va tsi du ge ɖe lãwo ƒe towo me, bena woana tsi wo fofo ƒe alẽwo. 
EXO.2.17	Eye alẽkplɔlawo va tutu wo ɖe megbe. Ke Mose tsi tre xɔ na wo, eye wòna woƒe alẽwo no tsi. 
EXO.2.18	Esi wogbɔ va wo fofo Reguel gbɔ la, ebia wo bena: Nukaŋuti miegbã egbe kaba ale? 
EXO.2.19	Woɖo ŋu bena: Egipte-ŋutsua ɖe xɔ mí le alẽkplɔlawo si, eye wòdu tsi gɔ̃ hã na miaƒe alẽwo wono. 
EXO.2.20	Egblɔ na vianyɔnuawo bena: Afika wòle? Nukaŋuti miegblẽ ŋutsu la ɖe afima? Miyi ɖayɔe vɛ, ne woaɖu nu! 
EXO.2.21	Eye Mose lɔ̃ bena, yeatsi ŋutsu la gbɔ, eye wotsɔ vianyɔnu Zipora na Mose wòɖe. 
EXO.2.22	Eye wòdzi ŋutsuvi ne, eye wòyɔ eƒe ŋkɔ bena Gersom; elabena egblɔ bena: Amedzro menye le dzronyigba dzi.
EXO.2.23	Esi eteƒe va didi la, Egipte-fia ku Eye Israel-viwo fa konyi le woƒe dɔ sesẽ la ŋu, eye wodo ɣli. Eye woƒe ɣli, si wodo, be woavo tso woƒe dɔ sesẽa me la, de Mawu gbɔ. 
EXO.2.24	Eye Mawu se woƒe konyifafa, eye wòɖo ŋku nu, si wòbia kple Abraham, Isak kple Yakob la dzi. 
EXO.2.25	Eye Mawu kpɔ Israel-viwo ƒe nublanui, eye wòve wo nu.
EXO.3.1	Eye Mose kpɔ toa Midian-nunɔla Yetro ƒe alẽwo dzi. Gbe ɖeka esi wòkolɔ alẽawo yi gbedzi la, eva Mawu ƒe to Xoreb gbɔ. 
EXO.3.2	Eye Yehowa ƒe dɔla ɖe eɖokui fiae le dzobibi me le ŋuvea ɖe me. Esi wòlé ŋku ɖe eŋu la, ekpɔ bena, ŋuve la le bibim, gake mele fiafiãm o. 
EXO.3.3	Tete Mose gblɔ bena: Mate ɖe eŋu, ne makpɔ nukpekpe gã sia ɖa, nusi ŋuti ŋuve la mele fiefiẽm o ɖo. 
EXO.3.4	Ke esi Yehowa kpɔ bena, ele tetem ta, be yeakpɔe ɖa la, Mawu yɔe tso ŋuve la me bena: Mose, Mose! Eɖo ŋu bena: Nyee nye si! 
EXO.3.5	Eye wògblɔ bena: Megale va afisia o, ɖe wò atokotawo le afɔ; elabena anyigba, si dzi nèle la, teƒe kɔkɔee! 
EXO.3.6	Eyome egblɔ be: Nyee nye fofowò ƒe Mawu, Abraham ƒe Mawu, Isak ƒe Mawu kple Yakob ƒe Mawu. Tete Mose tsɔ nu tsyɔ mo, elabena ele Mawu kpɔkpɔ yɔm. 
EXO.3.7	Eye Yehowa gblɔ bena: Mekpɔ alesi wole nye dukɔ tem ɖe anyi le Egipte keŋ, eye mese woƒe ɣli, si wodo, be yewoavo atso yewo dzikpɔlawo si me la; ẽ, menya woƒe fukpekpewo. 
EXO.3.8	Eye meɖi va, be maɖe wo le Egiptetɔwo si me, eye makplɔ wo atso anyigba sia dzi ayi ɖe, anyigba, si nyo, eye wòlólo la dzi, anyigba, si dzi notsi kple anyitsi bɔ do, afisi Kanaanitɔwo. Xititɔwo, Amoritɔwo, Perizitɔwo, Xiwitɔwo kple Yebusitɔwo le. 
EXO.3.9	Eye esi Israel-viwo ƒe ɣli ɖi mese, eye mekpɔ, alesi Egiptetɔwo le fu wɔm wo la, 
EXO.3.10	eyata mele dɔwòm ɖe Farao gbɔ, be nakplɔ nye dukɔ Israel-viwo adzoe tso Egipte. 
EXO.3.11	Ke Mose gblɔ na Mawu bena: Ameka menye, be mayi Farao gbɔ, eye makplɔ Israel-viwo adzoe atso Egipte? 
EXO.3.12	Eye wògblɔ bena: Manɔ anyi kpli wò! Eye esia anye dzesi na wo bena, nyee dɔ wò: Ne èkplɔ dukɔ la dzoe tso Egipte la, ekema miasubɔ Mawu le to sia dzi.
EXO.3.13	Eye Mose gblɔ na Mawu bena: Ne meva Israel-viwo gbɔ, eve megblɔ na wo be: mia fofowo ƒe Mawu dɔm do de mia gbɔ, eve woabiam bena eŋkɔ ɖee hã la, aleke maɖo ŋu na wòe? 
EXO.3.14	Mawu gblɔ na Mose be: „Amesi menye, eyae menye,“ eye wògblɔ bena: Ale nagblɔ na Israel-viwo enye si: „Menye“ ye dɔm do ɖe mia gbɔ; 
EXO.3.15	esia nye nye ŋkɔ tegbee, eye nye ŋkɔ sia dzidzimewo katã woayɔ. 
EXO.3.16	Heyi, ne naƒo Israel-viwo ƒe ame tsitsiwo nu fu, eye nagblɔ na wo bena: Yehowa, mia fofowo ƒe Mawu, Abraham ƒe Mawu, Isak ƒe Mawu kple Yakob ƒe Mawu la, de eɖokui liam gblɔ bena: Medo ŋku mia dzi, eye mekpɔ nusi dzɔ de mia dzi le Egipte. 
EXO.3.17	Eyata medo bena, made mi atso Egiptetɔwo ƒe teteɖanyi la me akplɔ mi ayi Kanaanitɔwo, Xititɔwo, Amoritɔwo, Perizitɔwo, Xiwitɔwo kple Yebusitɔwo ƒe anyigba dzi, afisi notsi kple anyitsi bɔ ɖo. 
EXO.3.18	Eye ne woɖo to wò gbe la, ekema mia kple Israel-viwo ƒe ame tsitsiwo miayi Egipte-fia gbɔ, eye miagblɔ nɛ bena: Yehowa, Hebritɔwo ƒe Mawu la, ɖe eɖokui fia mí; eyata na miazɔ ŋkeke etɔ̃ ƒe mɔ ayi gbedzi, aɖamè nu na Yehowa mia Mawu la. 
EXO.3.19	Gake menyae bena, Egipte-fia maɖe mɔ na mi miadzo o, negbe ɖeko woazi edzi hafi. 
EXO.3.20	Mado nye asi da, eye matsɔ nye nukunuwo katã, siwo mawɔ le wo dome la, aɖee le mo na Egiptetɔwo: emegbe hafi woana miayi. 
EXO.3.21	Eye mana Egipte-tɔwo nave dukɔ sia nu, bena ne miele dzodzo ge la, miayi asi gbɔloe o; 
EXO.3.22	ke nyɔnu sia nyɔnu nabia klosalo kple sikanuwo kpakple avɔwo le eƒe aƒelika kple eƒe me medzrowo si, eye miatsɔ wo aɖo atsyɔ̃ na mia viŋutsuwo kple mia vinyɔnuwo. Ale miaha Egiptetɔwo enye si!
EXO.4.1	Mose do ŋu gblɔ bena: Ne womexɔ nye nya dzi se o, eye womeɖo to nye gbe o, ke boŋ wogblɔ bena: Yehowa mede eɖokui fia wò o ɖe? 
EXO.4.2	Yehowa gblɔ nɛ bena: Nukae ma le asiwò? Eɖo ŋu bena: Atizɔtie. 
EXO.4.3	Tete wògblɔ bena: Tsoe ƒu gbe ɖe anyigba! Esi wòtsɔe ƒu gbe ɖe anyigba la, etrɔ zu da, eye Mose si le enu. 
EXO.4.4	Yehowa gblɔ na Mose bena: Do wò asi ɖa nalé eƒe asike! Eye wodo eƒe asi ɖa lee; tete wògatrɔ zu atizɔti de esi. 
EXO.4.5	Ekema woaxɔe ase bena, Yehowa, wo fofowo ƒe Mawu, Abraham ƒe Mawu, Isak ƒe Mawu kple Yakob fe Mawu lae de eɖokui fia wò. 
EXO.4.6	Eye Yehowa gagblɔ nɛ bena: Tsa wò asi ƒo ɖe wò axatome! Eye wòtsɔ eƒe asi ƒo de eƒe axatome. Esi wògaɖee ɖa la, anyi ƒo ɖe eƒe asi ŋuti fu tii. 
EXO.4.7	Eye wògblɔ bena: Gagbugbɔ wò asi ƒo de wò axatome! Eye esi wògagbugbɔ eƒe asi ƒo de axatome, eye wògaɖee da la, kpɔ ɖa, eƒe asi gazu abe eƒe ŋutilã susɔea ene. 
EXO.4.8	Ne womexɔ wò nya dzi se o, eye womebu dzesi gbãtɔ o la, ekema woaxɔ dzesi evelia dzi ase. 
EXO.4.9	Ke ne womexɔ dzesi eve siawo hã dzi se o, eye womese wo gbe o la, ekema naku tsi le Nil-tɔsisi me akɔ de anyigba, eye tsi, si nèku le Nil-tɔsisia me la, atrɔ zu ʋu ɖe anyigba. 
EXO.4.10	Tete Mose gblɔ na Yehowa bena: Taflatse, Aƒetɔ, nyemenya nuƒoƒo o, eye esia metso etsɔ kple nyitsɔ alo tso esime nède asi nuƒoƒo me kple wò dɔla o, elabena nye aɖe metrɔna ɖe nya ŋuti o. 
EXO.4.11	Yehowa ɖo ŋu nɛ bena: Ameka wo nu na ame? Ameka wo aɖetututɔ alo tokunɔ alo nukpɔla alo ŋkuagbãtɔ? Alo menye nye Yehowa oa? 
EXO.4.12	Heyi ko, makpe ɖe ŋuwò naƒo nu, eye mafia nusi nagblɔ la wò. 
EXO.4.13	Eye wògblɔ bena: Taflatse, Aƒetɔ, ɖi amea ɖe do boŋ. 
EXO.4.14	Tete Yehowa, do dɔmedzoe ɖe Mose ŋu gblɔ bena: Alo nyemenyae bena, nɔ viwò Aron, Lewitɔ la, nya nuƒoƒo nyuie oa? Kpɔ ɖa, egbɔna kpe; wò ge, eye ne ekpɔ wò la, dzi adzoe ŋutɔ. 
EXO.4.15	Ekema naƒo nu kplii, eye natsɔ nyawo ade enu, eye nye la makpe ɖe mia ŋu miaƒo nu, eye mafia nusi miawɔ la mi. 
EXO.4.16	Eya naƒo nu kple dukɔ la ɖe tewòƒe, eye wòanye wò nu; ke wò la nanɔ Mawu teƒe nɛ. 
EXO.4.17	Eye natsɔ atizɔti sia ɖe asi, eya natsɔ awɔ dzesiawoe!
EXO.4.18	Eye Mose trɔ gbã va toa Yetro gbɔ, eye wògblɔ nɛ bena: Mele didim be, magbugbɔ aɖakpɔ nɔvinyewo ɖa le Egipte be, wogale agbe mahã? Yetro ɖo ŋu; na Mose bena. Heyi faa! 
EXO.4.19	Eye Yehowa gblɔ na Mose le Midian bena: Tso, gbugbɔ yi ɖe Egipte, elabena amesiwo katã le didim be, yewoatsrɔ̃ wò agbe la, woku. 
EXO.4.20	Tete Mose tsɔ srɔ̃a kple viawo ɖo tedzi dzi, eye wòdze mɔ heyi Egipte-nyigba dzi; eye Mose tso Mawu ƒe atikplɔ la ɖe asi. 
EXO.4.21	Eye Yehowa gblɔ na Mose bena: Ne ede Egipte la, ekema naɖo ŋku nukunu, siwo katã mede asi na wò la dzi awɔ le Farao ƒe ŋku me; ke nye la mana eƒe dzime nasẽ, bena maɖe asi le dukɔ la ŋu wòayi o. 
EXO.4.22	Gblɔ na Farao bena: Ale Yehowa gblɔ esi: Israel la nye ŋgɔgbevie! 
EXO.4.23	Eyata mele gbɔgblɔm na wò bena: Ɖe asi le vinye ŋuti, ne wòava subɔm, ke ne ègbe asiɖeɖe le eŋu la, ekema mawu wò ŋgɔgbevi! 
EXO.4.24	Le ma dzi, esi wova ɖo dzeƒe la, Yehowa va, eye wòdi be, yeawui. 
EXO.4.25	Tete Zipora tsɔ kpe ɖaɖɛa ɖe lã viaŋutsu ƒe aʋanuyi ɖa, eye wòtsɔe da ɖe eƒe afɔ nu gblɔ bena: Ʋuŋugbetɔsrɔ̃ nènye nam. 
EXO.4.26	Tete wòɖe asi le eŋu. Gbemagbe wògblɔ bena ʋuŋugbetɔsrɔ̃ le aʋatsotso la ta.
EXO.4.27	Eye Yehowa gblɔ na Aron bena: Yi ɖakpe Mose le gbea dzi! Tete wòyi ɖakpee le Mawu ƒe to la gbɔ, eye wògbugbɔ nu nɛ. 
EXO.4.28	Eye Mose gblɔ Yehowa ƒe nya, siwo katã ta wòdɔe ɖo kple dzesi, siwo katã wòde esi la nɛ. 
EXO.4.29	Esia megbe Mose kple Aron woyi, eye woyɔ Israel-viwo ƒe ame tsitsiwo katã ƒo ƒu. 
EXO.4.30	Eye Aron gblɔ nya, siwo katã Yehowa de asi na Mose la; ke eya wo dzesiawo le dukɔ la ƒe ŋku me. 
EXO.4.31	Esi dukɔ la se bena: Yehowa ɖo ŋku Israel-viwo dzi, eye wòkpɔ woƒe teteɖanyi la, woxɔe se, eye wode ta agu hedo gbe ɖa.
EXO.5.1	Emegbe Mose kple Aron woyi dagblɔ na Farao bena: Ale Yehowa. Israel ƒe Mawu la, gblɔ esi. Ɖe asi le nye dukɔ la ŋuti, bena wòayi aɖaɖu ŋkekenyuie nam le gbedzi! 
EXO.5.2	Farao ɖo ŋu bena: Ameka nye Yehowa, ne maɖo to eƒe gbe aɖe asi le Israel-viwo ŋuti wòayi? Nyemenya Yehowa la o, eye nyemaɖe asi le Israel ŋuti wòayi hã o! 
EXO.5.3	Wogblɔ bena: Hebritɔwo ƒe Mawu la ɖe eɖokui fia mí. Na míazɔ ŋkeke etɔ̃ ƒe azɔli ayi gbeɖzi, ne miasa vɔ na Yehowa, mía Mawu la: ne menye nenem o la, adze mia dzi kple dɔvɔ̃ alo yi. 
EXO.5.4	Tete Egipte-fia ɖo ŋu na wo bena: Mose kple Aron, nukaŋuti miele didim be, miade dukɔ la le woƒe dɔa nu? Miheyi miaƒe dɔ sesẽ la dzi! 
EXO.5.5	Eye Farao gagblɔ bena: Kpɔ ɖa, dukɔ la so gbɔ le anyigba la dzi tso, eye miedi be, wòadzudzɔ woƒe dɔ la mahã?
EXO.5.6	Gbemagbe Farao de se na dukɔ la ƒe dɔdzikpɔlawo kple eƒe dɔnunɔlawo bena: 
EXO.5.7	Migana gbe dukɔ la, bena woade anyi me, amè anyikpewoe, abe alesi miewɔe vaseɖe fifi ene o; ke boŋ woawo ŋuta nayi aɖadi gbe na wo ɖokui! 
EXO.5.8	Gake kpe alesi nu womèna vaseɖe fifi la, mina woamèe, eye migaɖe ɖeke le edzi na wo o! Elabena kuvia wɔm wole; eyata wole ɣli dom le gbɔgblɔm bena: Míayi aɖasa vɔ na miaƒe Mawu. 
EXO.5.9	Dɔ la nu nasẽ na wo, ale be dɔ geɖe nanɔ wo si, ne womagaɖo to ameblenyawo o! 
EXO.5.10	Tete nuka la ƒe dɔdzikpɔlawo kple dɔnunɔlawo yi, eve wogblɔ na dukɔ, la bena: Ale Farao ɖo enye si. Nyemegale gbe na ge mi azɔ o. 
EXO.5.11	Mia ŋutɔwo miyi, ne miadi gbe na mia ɖokui, afisi míakpɔe ale, ke womaɖe miaƒe dɔ la dzi na mi o. 
EXO.5.12	Tete dukɔ la kaka ɖe Egipte-nyigba blibo la katã dzi, bena woadi gbe. 
EXO.5.13	Eye dɔdzikpɔlawo ƒo du de wo nu gblɔ bena: Ele na mi be, mia wu miaƒe goesiagbe dɔ nu blibo, abe alesi miewɔna tsã, esime gbe no mia si la ene. 
EXO.5.14	Eye woƒo Israel-vi, siwo Farao ƒe dɔdzikpɔlawo tsa do dɔnunɔlawoe la, gblɔ na wo bena: Nukaŋuti mieme miaƒe anyikpe, siwo woɖo na mi la, wu nu blibo etsɔ kple egbe, abe tsã ene o mana? 
EXO.5.15	Tete Israel-viwo ƒe dɔnunɔlawo yi ɖafa konyi na Farao gblɔ bena: Nukaŋuti nele wò dɔlawo wɔm alea? 
EXO.5.16	Womegale gbe nam wò dɔlawo azɔ o, gake wole gbɔgblɔm na mí bena: mimè anyikpe! Azɔ wole mia ƒom gɔ̃ hã, eye wobu wò dukɔ la vodalawoe. 
EXO.5.17	Ke eya ɖo ŋu gblɔ bena: Kuviatɔwo, kuviatɔwo míenye! Eyata miele gbɔgblɔm bena: Míayi aɖasa vo na Yehowa. 
EXO.5.18	Miheyi miaƒe dɔ dzi; womana gbe mi o, gake ele na mi be, miame anyikpe, abe alesi wodo na mi ene.
EXO.5.19	Eye wosesẽ na Israel-viwo ƒe dɔnunɔlawo be, woaɖagblɔ be, womeɖe woƒe gbesiagbe kpemème la dzi na wo o. 
EXO.5.20	Esi wodzo le Farao gbɔ la, wokpe Mose kple Aron, amesiwo tsi tre ɖi, be woaɖo go wo 
EXO.5.21	Eye wogblɔ na wo bena: Yehowa adrɔ̃ ʋɔnu mi, eye wòakpɔ me na mi. Elabena miena miede asi ʋeʋẽ me ɖe Farao kple eŋuti mewo, gɔ̃ la miede yi asi na wo, be woatso awu mí. 
EXO.5.22	Tete Mose trɔ ɖe Yehowa; ŋu gblɔ bena: Aƒetɔ! Nukaŋuti nèhe vɔ̃ sia va dukɔ la dzi? Nukata gɔ̃ nedɔm ɖo? 
EXO.5.23	Elabena tso esime meva Farao gbɔ, eye meƒo nu le wo ŋkɔa me la, azɔ gɔ̃ wòle ŋuta sẽm le dukɔ la ŋu; ke wò la meɖe dukɔ la kpɔ o.
EXO.6.1	Yehowa gblɔ na Mose bena: Azɔ akpɔ nusi mele Farao wɔ ge. Alɔ sesẽ ana wòaɖe asi le wo ŋu, eye alɔ sesẽ ana wòanya wo atso eƒe anyigba dzi. 
EXO.6.2	Eye Mawu ƒo nu kple Mose gblɔ nɛ bena: Nyee nye Yehowa! 
EXO.6.3	Nyee ɖe ɖokuinye fia Abraham, Isak kple Yakob abe Mawu ŋusẽkatãtɔ ene, ke nyemeɖe nye ŋkɔ Yehowa fia wo o. 
EXO.6.4	Mebia nu kpli wo be, matsɔ Kanaan-nyigba, si dzi wonye amedzrowo le la, ana wo wòanye wo tɔ. 
EXO.6.5	Eye azɔ mese Israel-viwo ƒe konyi, si wòta le Egiptetɔwo ƒe wo teteɖanyi la ŋuti, eye meɖo ŋku nye nubabla la dzi. 
EXO.6.6	Eyata gblɔ na Israel-viwo bena: Nyee nye Yehowa! Makplɔ mí le dɔ sesẽ, si wɔm miele na Egiptetɔwo la nu, eye mana miavo atso miaƒe kluvidɔ la me, eye mado nye alɔ ɖa atsɔ ŋusẽ gã aɖe mi. 
EXO.6.7	Mawɔ mi mianye nye dukɔ, eye manye miaƒe Mawu, eye miadze sii be, nyee nye Yehowa, miaƒe Mawu, amesi kplɔ mi le dɔ sesẽ la nu tso Egipte. 
EXO.6.8	Eye makplɔ mi ayi anyigba, si ŋu meka atam ɖo be, matsɔ na Abraham, Isak kple Yakob la dzi. Nye Yehowa matsɔe na mi wòanye mia tɔ. 
EXO.6.9	Eye Mose va gblɔ nyawo na Israel-viwo, ke woawo meɖo to Mose o, elabena womegale dzi ɖom ɖe amea ɖeke ŋu o, le dɔ sesẽ la ta. 
EXO.6.10	Emegbe Yehowa gblɔ na Mose bena: 
EXO.6.11	Yi ɖaƒo nu kple Farao, Egipte-fia bena: Ɖe asi le Israel-viwo ŋuti woadzo le wo anyigba dzi. 
EXO.6.12	Eye Mose ɖo ŋu na Yehowa bena: Esi Israel-viwo mele to ɖomem o la, aleke Farao aɖo to nye amesi nu menya ƒona na o la! 
EXO.6.13	Tete Yehowa ƒo nu kple Mose kple Aron, eye wòdo wo de Israel-viwo kple Farao, Egipte-fia gbɔ, bena woakplɔ Israel-viwo atso Egipte-nyigba dzi.
EXO.6.14	Esiawo nye aƒehanuawo le woƒe ƒome la me. Ruben, Israel ƒe ŋgɔgbevi, ƒe viwo nye: Henox, Palu, Xezron kple Karmi; esiawo nye Ruben-hawo. 
EXO.6.15	Simeon viwo nye: Yemuel, Yamin, Ohad, Yaxin kple Zoxar kpakple Saul, si nye Kanaan-nyɔnu ƒe vi; esiawo nye Simeon-hawo. 
EXO.6.16	Esiawo nye Lewi viwo ƒe ŋkɔwo le woƒe dzidzime nu: Gerson, Kahat kple Merari; eye Lewi tsi xɔ ƒe alafa ɖeka kple blaetɔ̃ vɔ adre. 
EXO.6.17	Gerson viwo nye Libni kple Simei le woƒe dzidzime nu. 
EXO.6.18	Kahat viwo nye: Amram, Yizhar, Xebron kple Uziel; eye Kahat tsi xa ƒe alafa ɖeka kple blaetɔ̃ vɔ etɔ̃. 
EXO.6.19	Merari viwo nye: Maxeli kple Musi; esiawo nye Lewi-hawo le woƒe dzidzime nu. 
EXO.6.20	Eye, Amram ɖe tsa Yoxebet, amesi dzi Aron kple Mose nɛ. Eye Amram tsi xɔ ƒe alafa ɖeka kple blaetɔ̃ vɔ adre. 
EXO.6.21	Yizhar viwo nye: Korax, Nefeg kple Sixri. 
EXO.6.22	Uziel viwo nye: Misael, Elzafan kple Sitri. 
EXO.6.23	Eye Aron ɖe Eliseba, Aminadab vinyɔnu, amesi nye Naxason nɔvinyɔnu, eye wòdzi Nadab, Abihu, Eleazar kple Itamar nɛ. 
EXO.6.24	Korax viwo nye: Asir, Elkana kple Abiasaf; esiawo nye Korax-hawo. 
EXO.6.25	Eye Eleazar, Aron vi ɖe Putiel vinyɔnuwo dometɔ ɖeka, amesi dzi Pinexas nɛ. Ame siawo nye Lewi viwo ƒe aƒehánuawo le woƒe ƒome la nu. 
EXO.6.26	Esiawo nye Aron kple Mose, amesiwo Yehowa gblɔ na bena: Mikplɔ Israel-viwo ƒe hawo dzo tso Egipte-nyigba dzi! 
EXO.6.27	Amesiwo yi ɖagblɔ na Farao, Egipte-fia bena, yewoakplɔ Israel-viwo atso Egipte, wonye Mose kple Aron.
EXO.6.28	Esi Yehowa ƒo nu kple Mose le Egipte la, 
EXO.6.29	Yehowa gblɔ na Mose bena: Nyee nye Yehowa! Yi ɖagblɔ nya, siwo katã magblɔ na wò la, na Farao, Egipte-fia. 
EXO.6.30	Ke Mose gblɔ na Yehowa bena: Nu menya ƒona nam o; aleke awɔ Farao aɖo to nye gbe?
EXO.7.1	Yehowa ɖo ŋu na Mose bena: Mana nanye Mawu ɖe Farao nu, eye nɔviwò Aron nanye wò nyanuɖela. 
EXO.7.2	Gblɔ nya, siwo katã magblɔ na wò la, eye nɔviwò Aron nagblɔe na Farao be, wòaɖe asi le Israel-viwo ŋu woadzo le eƒe anyigba dzi. 
EXO.7.3	Ke nye la mana Farao ƒe dzime nasẽ, bena mawo dzesi kple nukunu geɖewo le Egipte-nyigba dzi. 
EXO.7.4	Ke Farao maɖo to mi o, eye mado nye asi ɖe Egiptetɔwo gbɔ, eye matsɔ ŋusẽ gã akplɔ nye amehawo, nye dukɔ Israel-viwo atso Egipte. 
EXO.7.5	Ekema Egiptetɔwo adze sii bena, nyee nye Yehowa, ne medo nye asi ɖe Egipte dzi, eye mekplɔ Israel-viwo dzoe le wo dome. 
EXO.7.6	Alesi Yehowa ɖe se na Mose kple Aron la, nenema wowɔ. 
EXO.7.7	Mose xɔ ƒe blanyi, eye Aron xɔ ƒe blanyi vɔ etɔ̃, esime woƒo nu kple Farao.
EXO.7.8	Eye Yehowa gblɔ na Mose kple Aron bena: 
EXO.7.9	Ne Farao abia nukunua ɖe tso mia si la, ekema gblɔ na Aron bena: Tsɔ wò atikplɔ da ɖe Farao ƒe ŋku me! eye wòatrɔ zu da gãa ɖe. 
EXO.7.10	Tete Mose kple Aron woyi Farao gbɔ, eye wowɔ, abe alesi Yehowa de se na wo ene. Aron tsɔ eƒe atikplɔ da ɖe Farao kple eŋuti mewo ƒe ŋku me, eye wòtrɔ zu da gãa ɖe. 
EXO.7.11	Ke Farao hã yɔ nunyalawo kple afakalawo vɛ, eye Egiptetɔwo ƒe akunyawɔlawo tsɔ woƒe aye me nuwɔwɔwo wɔe nenemake. 
EXO.7.12	Wo dometɔ ɖesiaɖe tsɔ eƒe atikplɔ ɖa ɖe anyi, tete wotrɔ zu da gãwo; ke Aron ƒe atikplɔ lé woƒe atikplɔwo mi. 
EXO.7.13	Gake Farao ƒe dzime sẽ, eye meɖo to wo o, abe alesi Yehowa gblɔ ene.
EXO.7.14	Emegbe Yehowa gblɔ na Mose bena: Farao ƒe dzime sẽ, eye wogbe asiɖeɖe le dukɔ la ŋuti. 
EXO.7.15	Yi Farao gbɔ ŋdi kanya: kpɔ ɖa, ayi to la nu, eye natsɔ atikplɔ, si zu da la, ɖe asi aɖado goe le Nil-tɔsisi la to. 
EXO.7.16	Eye nagblɔ nɛ bena: Yehowa, Hebritɔwo ƒe Mawu la, dom ɖo ɖe gbɔwò, be yeagblɔ na wò bena: Ɖe asi le nye dukɔa ŋuti, ne wòaɖasubɔm le gbedzi! Ke meɖo to vaseɖe fifi o. 
EXO.7.17	Ale Yehowa gblɔ esi: Esia natsɔ anyae bena, nyee nye Yehowa. Matsɔ atikplɔ, si le asinye la, aƒo Nil-tɔsisi me tsia dzi, eye wòatrɔ zu ʋu. 
EXO.7.18	Eye lã, siwo le Nil me la, laku, eye tɔ la aɖe asi ʋeʋẽ me, ale be Egiptetɔwo anyɔ ŋu tɔa me tsi nono. 
EXO.7.19	Tete Yehowa gblɔ na Mose bena: Gblɔ na Aron bena: Tsɔ wò atikplɔ, eye nado wò asi ɖe Egiptetɔwo ƒe tsiwo dzi, ɖe woƒe tɔsisiwo, tɔʋuwo, tawo kple tsiteƒewo katã dzi, bena woatrɔ zu ʋu, eye ʋu nanɔ Egipte-nyigba blibo la katã dzi le goewo kple zewo me. 
EXO.7.20	Eye Mose kple Aron wɔ, abe alesi Yehowa de se na wo ene. Eye wotsɔ eƒe atikplɔ ƒo Nil me tsi la dzi le Farao kple eŋuti mewo ƒe ŋku me, tete tsi, siwo katã le Nil me la, trɔ zu ʋu. 
EXO.7.21	Eye lã, siwo katã le Nil me la, ku, eye lɔ la de asi ʋeʋẽ me, ale be Egiptetɔwo megate ŋu no Nil me tsi o. Eye ʋu le Egipte-nyigba dzi afisiafi. 
EXO.7.22	Ke Egipte-tɔwo ƒe akunyawɔlawo tsɔ woƒe ave me nuwɔwɔwo wɔe nenema ke. Eye Farao ƒe dzime sẽ, eye meɖo to wo o abe alesi Yehowa gblɔ ene. 
EXO.7.23	Tete Farao trɔ yi aƒe me, eye meɖo toe na wo o. 
EXO.7.24	Eye Egiptetɔwo ɖe vudowo ɖe Nil ŋu, bena woakpɔ tsi ano, elabena womete ŋu no tɔa me tsi la o. 
EXO.7.25	Esi Yehowa gblẽ Nil me tsia la, etsi nenema ŋkeke adre sɔŋ.
EXO.7.26	Eyome Yehowa gblɔ na Mose bena: Yi Farao gbɔ, eye nagblɔ nɛ bena: Ale Yehowa gblɔ esi. Ɖe asi le nye dukɔ ŋu bena wòaɖasubɔm! 
EXO.7.27	Ke ne egbe asiɖeɖe le eŋu la, ekema mana akpɔkplɔwo naɖe fu na mi le wò anyigba blibo la katã dzi. 
EXO.7.28	Eye Nil-tɔsisi la adzi akpɔkplɔwo, eye woaɖo ava aƒewò me, ayi ɖe wò xɔgã me kple wò aba dzi; ayi ɖe ŋuwo mewo kple dukɔ la ƒe xɔwo me, eye woage ɖe wo abolokpowo kple amɔwɔzewo me. 
EXO.7.29	Gɔ̃ la akpɔkplɔawo ata le wò ŋuta, wò dukɔ la kple ŋuwò mewo katã ŋuti.
EXO.8.1	Eye Yehowa gblɔ na Mose bena: Gblɔ na Aron be: Do wo asi kple atikplɔ ɖe tɔsisiwo, tɔʋuwo kple tawo dzi, eye nahe akpɔkplɔwo ava Egipte-nyigba la dzi! 
EXO.8.2	Tete Aron do eƒe asi ɖe Egiptetɔwo ƒe tɔwo dzi, eye akpɔkplɔwo do hexɔ Egipte-nyigba la dzi. 
EXO.8.3	Ke afakalawo hã tso woƒe aye me nuwɔwɔwo wòe nenema, eye wohe akpɔkplɔwo va Egipte-nyigba la dzi. 
EXO.8.4	Tete Farao yɔ Mose kple Aron vɛ, eye wògblɔ be: Miɖe kuku na Yehowa, bena woana mia kple nye dukɔ la miakpɔ gbɔdzɔe tso akpɔkplɔawo si me, ekema maɖe asi le dukɔ la ŋuti, bena woaɖasa vɔ na Yehowa. 
EXO.8.5	Mose ɖo ŋu na Farao bena: Ele asiwò me! Ɣekaɣie maɖe kuku la ɖe wò ŋutɔ, ŋuwò mewo kple wò dukɔ la ta, bena akpɔkplɔawo nadzo le ŋuwo kple aƒewò me, eye woasusɔ ɖe Nil ko me? 
EXO.8.6	Eɖo ŋu be: Etso! Eye wògblɔ be: Ava me, abe alesi nedi ene, bena nanyae be, amea ɖeke mede Yehowa, mia Mawu la nu o. 
EXO.8.7	Wò ŋuta kple wò aƒe, ŋuwò mewo kple wo dukɔ la miakpɔ gbɔdzɔe tso akpɔkplɔwo si me, negbe Nil me ko woasusɔ ɖo 
EXO.8.8	Esi Mose kple Aron wodzo le Farao gbɔ la, Mose do gbe ɖa na Yehowa le akpɔkplɔ, siwo wokplɔ ƒu Farao la ŋuti. 
EXO.8.9	Eye Yehowa wɔ Mose ƒe nya la dzi, eye akpɔkplɔ, siwo le aƒewo me, xɔxɔnuwo kple agblewo me la, ku. 
EXO.8.10	Eye wolɔ wo li kɔ gagãwoe, eye anyigba la katã dzi va ʋeʋẽ ge kũ. 
EXO.8.11	Ke esi Farao kpɔ bena, yekpɔ gbɔdzɔe la, esẽ eƒe dzime, eye meɖo to wo o, abe alesi Yehowa gblɔ ene.
EXO.8.12	Tete Yehowa gblɔ na Mose bena: Gblɔ na Aron be: Tsɔ wo atikplɔ, eye naƒo ke me le anyigba dzi, ekema atrɔ zu mũwo ɖe Egipte-nyigba blibo la katã dzi. 
EXO.8.13	Eye wòwɔ nenema Aron do eƒe asi kple atikplɔ ɖa, eye wòƒo ke me le anyigba dzi. Tete mũwo do ɖe amewo kple lãwo ŋu; ke, siwo katã le anyigba dzi la, trɔ zu mũwo ɖe Egipte-nyigba blibo la katã dzi. 
EXO.8.14	Eye afakalawo hã tsɔ woƒe aye me nuwɔwɔwo wɔe nenema, be woahe mũwo vɛ, ke womete ŋui o. Eye mũawo nɔ amewo kple lãwo ŋu. 
EXO.8.15	Eye afakalawo gblɔ na Farao bena: Esia la Mawu ƒe asibidee! Ke Farao ƒe dzime sẽ, eye meɖo to wo o, abe alesi Yehowa gblɔ ene.
EXO.8.16	Emegbe Yehowa gblɔ na Mose bena: Yi Farao gbɔ ŋdi kanya, ne eyi tɔa nu la, eye nagblɔ nɛ bena: Ale Yehowa gblɔ esi: Ɖe asi le nye dukɔ la ŋuti, bena wòaɖasubɔm! 
EXO.8.17	Ke ne ègbe asiɖeɖe le nye dukɔa ŋu la, ekema mana togbatowo nava ɖo wò ŋutɔ, ŋuwò mewo kple dukɔ la dome, eye woava aƒewò me; Egipte-tɔwo ƒe xɔwo me kple anyigba, si dzi wotsi tre ɖo gɔ̃ hã ayɔ fũ kple togbatowo. 
EXO.8.18	Gbemagbe maɖe Gosen-nyigba, si dzi nye dukɔ le la, le eme, eye togbatoawo made afima o, bena nanyae be, nyee nye Yehowa le anyigba la dzi. 
EXO.8.19	Eye made vovo nye dukɔ kple wò dukɔ dome; etsɔe dzesi sia ava me! 
EXO.8.20	Eye Yehowa wo nenema; tete togbato geɖe fũ va Farao ƒe aƒe kple eŋu mewo ƒe xɔwo me kpakple Egipte-nyigba blibo la dzi, eye togbatoawo gblẽ anyigba la. 
EXO.8.21	Eye Farao yɔ Mose kple Aron vɛ, eye wògblɔ na wo be: Enyo, miɖasa vɔ na mia Mawu la le anyigba sia dzi! 
EXO.8.22	Mose ɖo ŋu bena: Menyo bena, míawɔ nenema o, elabena nusi nyɔa ŋu na Egiptetɔwo la, tsɔ ge míala asa vɔ na Yehowa, mía Mawu la. Azɔ ne mietsɔ nusi nyɔa ŋu na Egiptetɔwo le woƒe ŋku me la, ɖe womaƒu kpe mí oa? 
EXO.8.23	Míazɔ ŋkeke etɔ̃ ƒe mo ayi gbeɖzi, ne míasa vɔ na Yehowa, mía Mawu la le afima, abe alesi wòɖe se na mí ene. 
EXO.8.24	Farao gblɔ bena: Maɖe asi le mia ŋu, be miaɖasa vɔ na Yehowa, mia Mawu la le gbedzi, ke ɖeko migayi didiƒe akpa o. Eye miaɖe kuku ɖe nye hã tanye. 
EXO.8.25	Mose ɖo ŋu bena: Ne menya dzo le gbɔwò ko, maɖe; kuku na Yehowa, bena wòana togbatoawo nadzo le Farao kple eŋu mewo kpakple dukɔ la dome etsɔ; ɖeko Farao megablem agbe asiɖeɖe le dukɔ la ŋu, be womagayi aɖasa vɔ na Yehowa o! 
EXO.8.26	Tete Mose dzo le Farao gbɔ, eye wòɖe kuku na Yehowa. 
EXO.8.27	Eye Yehowa wɔ, Mose ƒe nyawo dzi, eye wòɖe togbatoawo ɖa le Farao kple eŋu mewo kpakple dukɔ la dome, ale be ɖeka hã hã megasusɔ ɖi o. 
EXO.8.28	Ke Farao sẽ eƒe dzime fifia hã, eye meɖe asi le dukɔ la ŋu woyi o.
EXO.9.1	Tete Yehowa gblɔ na Mose bena: Yi Farao gbɔ, eye nagblɔ ne bena: Ale Yehowa, Hebritɔwo ƒe Mawu la, gblɔ esi: Ɖe asi le nye dukɔ la ŋu, bena wòaɖasubɔm! 
EXO.9.2	Ke ne egbe asiɖeɖe de wo ŋu, eye nègalé wo ɖe anyi la, 
EXO.9.3	ekema Yehowa ƒe asi alé wò lãha, siwo le gbedzi, eye adza sesẽa ɖe aƒo sɔwo, tedziwo, kposɔwo, nyiwo kple alẽwo. 
EXO.9.4	Ke Yehowa ade vovo Israel-viwo ƒe lãwo kple Egiptetɔwo to dome, eye lã, siwo nye Israel-viwo to la, dome ɖeke maku o. 
EXO.9.5	Eye Yehowa ɖo ŋkeke gblɔ bena: Etsɔ Yehowa ana nu sia ava anyigba la dzi. 
EXO.9.6	Esi ŋu ke la, Yehowa na wòva me. Eye Egipte-tɔwo ƒe lãwo katã ku; ke Israel-viwo ƒe lãwo dome ɖeka hã meku o. 
EXO.9.7	Eye Farao do amewo ɖa, eye wokpɔ bena, Israel-viwo ƒe lãwo dome ɖeka hɔ̃ hã meku o. Ke Farao ƒe dzime sẽ, eye meɖe asi le dukɔ la ŋuti wòyi o.
EXO.9.8	Emegbe Yehowa gblɔ na Mose kple Aron bena: Miɖe kpo me dzɔble ɖe miaƒe asiʋlowo me, eye Mose nahlẽe ɖe ya me le Farao ƒe ŋku me; 
EXO.9.9	ekema azu ʋuʋu akaka ɖe Egipte-nyigba blibo la katã dzi, eye wòatrɔ zu ƒoƒoe, siwo me dɔvɔ̃ aɖo, ɖe amewo kple lãwo siaa ŋu, le Egipte-nyigba blibo la katã dzi. 
EXO.9.10	Eye woɖe kpo me dzɔble la heva tsi tre ɖe Farao ƒe ŋku me, eye Mose tsɔe hlẽ ɖe ya me; tete wòtrɔ zu ƒoƒoe, siwo me dɔvɔ̃ ɖo, ɖe amewo kple lãwo siaa ŋu. 
EXO.9.11	Ke afakalawo mete ŋu no te ɖe Mose nu o, le ƒoƒoeawo ta, elabena ƒoƒoeawo te afakalawo hã abe Egiptetɔwo katã ene. 
EXO.9.12	Eye Yehowa na Farao ƒe dzime sẽ, eye meɖo to wo o, abe alesi Yehowa gblɔ na Mose ene.
EXO.9.13	Eyome Yehowa gblɔ na Mese bena: Yi Farao gbɔ ŋdi kanya, eye nagblɔ ne be: Ale Yehowa, Hebritɔwo ƒe Mawu la, gblɔ esi: Ɖe asi le nye dukɔ la ŋuti, bena wòaɖasubɔm! 
EXO.9.14	Ne menye nenem o la, mala nye fuwɔamewo katã atrɔ ɖe wò ŋutɔ, ŋuwò mewo kple dukɔ la dzi, bena nanyae be, amea ɖeke mede nunye le anyigba blibo la katã dzi o. 
EXO.9.15	Elabena mate ŋu ado nye asi ɖa atsɔ dɔvɔ̃ agblẽ wò ŋutɔ kple wò dukɔ, ale be natsrɔ̃ le anyigba la dzi xoxoxo hafi, 
EXO.9.16	gake megblẽ wò ɖi vaseɖe fifi, bena maɖe nye ŋusẽ afia wò, eye woakafu nye ŋkɔ le anyigba blibo la katã dzi. 
EXO.9.17	Ke ne egagbe asiɖeɖe le nye dukɔa ŋu la, 
EXO.9.18	ekema mana kpetsi gãwo nadza etsɔ wɔale siawo, esiwo tɔgbe medza ɖe Egipte-nyigba dzi kpɔ o vaseɖe fifi, tso esime woɖo egɔme anyi. 
EXO.9.19	Eyata dɔ woadzra wò lãha kple wò nusianu, si le gbedzi la ɖo, elabena ame kple lã, siwo katã gale gbedzi, eye womeyi xɔ me o la, kpetsi la adza ɖe wo dzi, eye wòawu wo. 
EXO.9.20	Eye Farao ŋuti mewo dometɔ, si ke Yehowa ƒe nya la tso dzika ƒo na la, na wokplɔ eƒe dɔlawo kple lãhawo si yi xɔ mee. 
EXO.9.21	Ke amesi ke mebu Yehowa ƒe nya la o la, gblẽ eƒe dɔlawo kple lãhawo ɖe gbedzi. 
EXO.9.22	Tete Yehowa gblɔ na Mose bena: Do wò asi ɖe dziƒo, bena kpetsi nadza ɖe Egipte-nyigba blibo la katã dzi, ɖe amewo kple lãwo siaa kpakple agblemenuwo katã dzi le Egipte-nyigba la dzi! 
EXO.9.23	Eye Mose do eƒe atikplɔ ɖe dziƒo, tete Yehowa na dzi ɖe gbe, eye kpetsi dza, eye dzi ke dzo de anyigba la dzi, eye Yehowa na kpetsi dza ɖe Egipte-nyigba la dzi. 
EXO.9.24	Kpetsia le dzadzam, eye dzi le dzo kem ɖe eme edziedzi; kpetsia nu sẽ ŋutɔ, eye etɔgbe medza ɖe Egipte-nyigba blibo la katã dzi kpɔ o, tso esime amewo va edzi. 
EXO.9.25	Eye kpetsia gblẽ nusianu, si le gbedzi, le Egipte-nyigba blibo la katã dzi hewu amewo kple lãwo siaa, eye kpetsia gblẽ agblemenuwo katã, eye wòle gbemetiwo katã. 
EXO.9.26	Negbe Gosen-nyigba, si dzi Israel-viwo le ko, dzi kpetsia ɖeke mede o. 
EXO.9.27	Tete Farao do woɖayɔ Mose kple Aron vɛ, eye wògblɔ na wo bena: Meda vo! Yehowa tɔ dzɔ, ke mía kple nye dukɔ la to medzo o. 
EXO.9.28	Miɖaɖe kuku na Yehowa, bena wòana dziɖegbe kple kpetsi la nu natso; ekema maɖe asi le mia ŋu, eye miaganɔ afisia o. 
EXO.9.29	Mose ɖo ŋu nɛ bena: Ne menya do le dua me ko la, make nye abɔwo me na Yehowa, bena dziɖegbe la nu natso, eye kpetsia nadzudzɔ dzadza, ne nanyae be, Yehowa ta enye anyigba la. 
EXO.9.30	Ke menyae be, wò ŋutɔ kple ŋuwò mewo miele Yehowa Mawu vɔ̃m haɖe o. 
EXO.9.31	Eye ɖeti kple mɔli gblẽ, elabena mɔli ɖi, eye ɖeti ƒo se. 
EXO.9.32	Ke lu kple bli ya megblẽ o, elabena womekpɔ mie haɖe o. 
EXO.9.33	Emegbe Mese dzo le Farao gbɔ, eye esi wòdo le dua me la, eke eƒe abɔwo me na Yehowa, tete dziɖegbe kple kpetsi la nu tso, eye tsi dzudzɔ dzadza ɖe anyigba la dzi. 
EXO.9.34	Ke esi Farao kpɔ bena, tsidzadza, kpetsi kple dziɖegbe la nu tso la, egayi nu vɔ̃ wɔwɔ dzi, eye eva kple eŋu mewo sẽ woƒe dzime. 
EXO.9.35	Eye Farao ƒe dzime sẽ, eye meɖe asi le Israel-viwo ŋu o, abe alesi Yehowa gblɔ to Mose dzi ene.
EXO.10.1	Emegbe Yehowa gblɔ na Mose bena: Yi Farao gbɔ, elabena nyee na eya ŋutɔ kple eŋu mewo ƒe dzime sẽ, bena mawɔ nye dzesi siawo le wo dome; 
EXO.10.2	eye bene nava xlẽ nusiwo mewɔ Egiptetɔwo kple dzesi, siwo mewɔ le wo dome la, afia viwòwo kple wò tɔgbuiyɔviwo, bena miadze sii be, nyee nye Yehowa. 
EXO.10.3	Tete Mose kple Aron woyi Farao gbɔ, eye wogblɔ nɛ bena: Ale Yehowa, Hebritɔwo ƒe Mawu la, gblɔ esi. Zi nenie gɔ̃ nagbe be, yemabɔbɔ ɖokuiwò nam oa? Ɖe asi le nye dukɔ la ŋuti, bena wòaɖasubɔm! 
EXO.10.4	Ke ne egbe asiɖeɖe le nye dukɔ ŋu la, ekema mana ʋetsuviwo nava wò anyigba dzi etsɔ. 
EXO.10.5	Eye woanye atsyɔ anyigba blibo la katã dzi, ale bena anyigba magadze o; woaɖu nu mamlea, siwo kpetsia tso ɖi na mi la, eye woaɖu miaƒe ati, siwo gadze le gbe me la. 
EXO.10.6	Eye wòayi ɖe wò xɔwo, ŋuwò mewo ƒe xɔwo kple Egiptetɔwo katã ƒe xɔwo me taŋ, nusi teƒe fofowòwo kple tɔgbuiwòwo mekpɔ kpɔ vaseɖe fifi, tso esime wova anyigba la dzi o. Tete wòtrɔ dzo le Farao gbɔ. 
EXO.10.7	Eye Farao ŋu mewo gblɔ nɛ bena: Zi nenie gɔ̃ ame sia anye mɔ̃ anɔ mía ɖem? Ɖe asi le ameawo ŋu, be woaɖasubɔ Yehowa, woƒe Mawu! Mèle ekpɔm haɖe be, Egipte le gbagbãm oa? 
EXO.10.8	Tete wogagbugbɔ Mose kple Aron va Farao gbɔ, eye wògblɔ na wo bena: Miheyi ɖasubɔ Yehowa, mia Mawu la! Ameka kple amekawoe le yiyi ge? 
EXO.10.9	Mose ɖo ŋu bena: Miele mía viwo kple míaƒe amegã ɖeɖiwo kplɔ ge ɖe asi; miele mía viŋutsuwo kple mía vinyɔnuwo, miaƒe alẽwo kple míaƒe nyiwo kplɔ ge ɖe asi; elabena ŋkekenyuie ɖu ge míeyina na Yehowa. 
EXO.10.10	Eɖo ŋu na wo bena: Yehowa naɖi na mi! Maɖe asi le mia kple mia viwo siaa ŋua? Nyateƒee, mieɖo vɔ̃ ɖe tame. 
EXO.10.11	Gbeɖe! Ŋutsuwo ko nayi aɖasubɔ Yehowa, elabena alea míeɖi! Eye wonyã wo dzo le Farao gbɔe.
EXO.10.12	Eye Yehowa gblɔ na Mose bena: Do wò asi ɖe Egipte-nyigba dzi, be nakplɔ ʋetsuviwo vɛ, ne woava Egipte-nyigba dzi aɖu gbe, siwo katã le anyigba dzi kpakple nusianu, si kpetsia tso ɖi la. 
EXO.10.13	Tete Mose do eƒe atikplɔ ɖe Egipte-nyigba dzi, eye Yehowa na ɣedzeƒeya ƒo ɖe anyigba la dzi ŋkeke blibo la katã kple zã blibo la katã, eye esi ŋu ke la, ɣedzeƒeya la kplɔ ʋetsuviwo vɛ. 
EXO.10.14	Eye ʋetsuviawo ƒo ɖe Egipte-nyigba blibo la katã dzi, eye wodze ɖe anyigba la ƒe afisiafi taŋtaŋ; wo tɔgbe meva kpɔ o, eye magava alea hã akpɔ o. 
EXO.10.15	Eye wonye tsyo anyigba blibo la katã dzi, ale bena anyigba megale dzedzem o; woɖu gbe me nu miemiewo katã kple kutsetse, siwo kpetsia tso ɖi, eye aŋgba mumũa ɖeke megale atiwo kple gbe me nu miemiewo dzi le Egipte-nyigba blibo la katã dzi o. 
EXO.10.16	Tete Farao na woyɔ Mose kple Aron ve kaba eye wògblɔ bena: Meda vo ɖe Yehowa, mia Mawu la, kple mia ŋuti. 
EXO.10.17	Eyata mitso nye vodada la kem fifia hã, eye miɖe kuku na Yehowa, mia Mawu la, ɖe tanye, bena wòaɖe ku sia ɖa le dzinye! 
EXO.10.18	Tete wòdzo le Farao gbɔ, eye wòdo gbe ɖa na Yehowa. 
EXO.10.19	Eye Yehowa na ɣetoɖoƒeya sesẽa ɖe ƒo, eye wòlɔ ʋetsuviawo ɖe nu ɖakɔ ɖe Avaƒu la me, ale be ʋetsuviawo dometɔa ɖeke megatsi Egipte-nyigba la ƒe afia ɖeke o. 
EXO.10.20	Ke Yehowa na Farao ƒe dzime sẽ, eye meɖe asi le Israel-viwo ŋuti woyi o.
EXO.10.21	Eye Yehowa gblɔ na Mose bena: Do wò asi ɖe dziƒo, bena viviti nado ɖe Egipte-nyigba blibo la katã dzi, ale bena woate ŋu ali asi viviti la ŋu. 
EXO.10.22	Tete Mose do eƒe asi ɖe dziƒo, eye viviti tsiɖitsiɖia ɖe do ɖe Egipte-nyigba blibo la katã dzi ŋkeke etɔ̃ sɔŋ. 
EXO.10.23	Amea ɖeke mete ŋu kpɔ nɔvia o, eye amea ɖeke mete ŋu dzo le enɔƒe o ŋkeke etɔ̃ sɔŋ. Ke kekeli le Israel-viwo katã ƒe nɔƒewo. 
EXO.10.24	Eye Farao yɔ Mose vɛ gblɔ bena: Miheyi ɖasubɔ Yehowa la! Miaƒe alẽwo kple nyiwo natsi anyi, ke mia vi suewo nayi kpli mi. 
EXO.10.25	Mose ɖo ŋu bena: Ele be, wò ŋuta hã natsɔ vɔsalã kple numelã na mí, bena míatsɔ wo ana Yehowa, mía Mawu la! 
EXO.10.26	Ke míakplɔ míaƒe lãwo hã ɖe asi, afɔkli gɔ̃ hã matsi anyi o; elabena woawo ƒe ɖe tsa ge míala asubɔ Yehowa, mia Mawu lae. Mienyã nusi tso ge míala asubɔ Yehowa haɖe o, vaseɖe esime míaɖo afima hafi. 
EXO.10.27	Gake Yehowa na Farao ƒe dzime sẽ, eye melɔ̃ be, yeaɖe asi le wo ŋu o. 
EXO.10.28	Eye Farao gblɔ nɛ bena: Te ɖa le gbɔnye! Kpɔ nyuie, bena nagava nye ŋku ta azɔ o, elabena gbesigbe nagava nye ŋku ta la, ku ke naku! 
EXO.10.29	Mose ɖo ŋu bena: Yoo, wòe ƒo nu loo! Nyemegale wò ŋku ta va ge azɔ o.
EXO.11.1	Eye Yehowa gblɔ na Mose bena: Esusɔ fuwɔame ɖeka mahe ava Farao kple Egiptetɔwo dzii; emegbe la aɖe asi le mia ŋu miadzo le afisia. Ke menye asi ko wòaɖe le mia ŋu o; boŋ anyẽ mi atso afisia. 
EXO.11.2	Eyata gblɔ na dukɔ la bena: Ŋutsu sia ŋutsu kple nyɔnu sia nyɔnu nabia klosalo kple sikanuwo le eƒe aƒelika si! 
EXO.11.3	Eye Yehowa na Egipte-tɔwo ve dukɔ la nu, eye Farao ŋu mewo kple eƒe dukɔ la bu Mese ŋuta le Egipte-nyigba dzi.
EXO.11.4	Eye Mose gblɔ be: Ale Yehowa gblɔ esi. Le zã titina la mele Egipte-nyigba me to ge ayi, 
EXO.11.5	eye ŋgɔgbeviwo katã aku le Egipte-nyigba dzi, tso Farao ƒe ŋgɔgbevi, si ava no eƒe zi dzi la dzi vaseɖe kosi, si le teƒo, ƒe ŋgɔgbevi kpakple lãwo ƒe ŋgɔgbeviwo katã dzi. 
EXO.11.6	Eye nublanuiɣli aɖi le Egipte-nyigba blibo la katã dzi, esi tɔgbe meva kpɔ o, eye magava hã akpa o. 
EXO.11.7	Ke avũ mawo ɖe ame alo lã ŋu le Israel-viwo katã dome o, bena mianyae be, Yehowa de vovo Egiptetɔwo kple Israel-viwo dome. 
EXO.11.8	Emegbe ŋutiwò me siawo katã ava gbɔnye, eye woade ta agu nam agblɔ bena: Wò ŋutɔ kple amesiwo katã le ŋuwò la, miyi! Emegbe hafi madzo Eye wòdzo le Farao gbɔ kple dziku gã ŋutɔ. 
EXO.11.9	Eye Yehowa gblɔ na Mose bena Farao maɖo to mi o, bena nye nukunuwo nasɔ gbe le Egipte-nyigba la dzi. 
EXO.11.10	Eye Mose kple Aron wowɔ nukunu siawo katã le Farao ƒe ŋku me; ke Yehowa na Farao ƒe dzime sẽ, eye meɖe asi le Israel-viwo ŋu wodzo le eƒe anyigba dzi o.
EXO.12.1	Eye Yehowa gblɔ na Mose kple Aron le Egipte-nyigba dzi bena: 
EXO.12.2	Ɣleti sia nanye vevietɔ na mi, eya nanye ɣleti gbãtɔ na mi le ƒe la me. 
EXO.12.3	Migblɔ na Israel-viwo ƒe ha blibo la katã bena: Le ɣleti sia ƒe ŋkeke ewolia dzi la ŋutsu sia ŋutsu nalé alẽvi ɖeka; aƒe sia aƒe, si me aƒehánua le la, nalé alẽvi ɖeka. 
EXO.12.4	Ke ne aƒea ɖe me tɔwo mesɔ gbɔ ate ŋu aɖu alẽvi ɖeka o la, ekema woakpe ɖe woƒe aƒelika, si te ɖe woƒe aƒe ŋu la miti, alesi wòasɔ gbɔ, be alẽvi ɖeka nade wo nu. 
EXO.12.5	Lãtsui, si sa blibo, eye wòxɔ ƒe ɖeka la, mialé; mitiae le alẽwo alo gbɔ̃wo dome. 
EXO.12.6	Eye miadzrae ɖo vaseɖe ɣleti sia ƒe ŋkeke wuienelia dzi, eye Israel-viwo ƒe ha blibo la nawui le fiẽ me. 
EXO.12.7	Eye woatsɔ nu la ƒe ɖe asisi ɖe xɔ, siwo me wole eɖu ge le la, ƒe ʋɔtrutiawo kple eve kpakple etametɔ ŋuti. 
EXO.12.8	Woame lã la aɖu le zã ma me, eye woatsɔ abolo maʋamaʋã kple ama veve adoe. 
EXO.12.9	Migaɖui mumũ alo aɖae hafi o; ke boŋ miamee ɖo nogo, eye la kple afɔwo nanɔ enu. 
EXO.12.10	Migagblẽ ɖeke ɖi ŋu nake ɖe edzi o, eye esi tsi anyi ŋu ke de dzi la, mitɔ dzoe. 
EXO.12.11	Ale mianɔ hafi aɖui enye si. Mibla miaƒe aliwo dzi, eye mido atokotawo de afɔ; milé atizɔtiwo ɖe asi, eye miɖui abe sisilawo ene, elabena Yehowa ƒe ŋutilotoŋkekenyuie ve. 
EXO.12.12	Elabena mele Egipte-nyigba dzi to ge le zã ma me, eye mawu amewo kple lãwo ƒe ŋgɔgbeviwo le Egipte-nyigba la dzi, eye made nye ŋusẽ afia Egipte-trɔ̃wo katã hã, nye Yehowa! 
EXO.12.13	Eye ʋu, si anɔ xɔ, siwo me miele la ŋu la, ade dzesi mi; elabena ne mekpɔ ʋua la, mato mia ŋuti, eye tuwɔamea ɖeke magblẽ mi, ne meyina Egiptetɔwo wu ge o. 
EXO.12.14	Ŋkeke sia nanye ŋkuɖodzigbe na mi, eye mianɔ eɖum na Yehowa, wòanye ɖoɖo na miaƒe dzidzimeviwo, be miaɖui tegbee. 
EXO.12.15	Ŋkeke adre sɔŋ mianɔ abolo maʋamaʋã ɖum; tso ŋkeke gbãtɔ dzi ke miaɖe amɔwɔ ʋaʋã ɖa tso miaƒe xɔwo me, elabena amesi ke agaɖu abolo ʋaʋã tso ŋkeke gbãtɔ dzi vaseɖe ŋkeke adrelia dzi la, woaɖee ɖa le Israel-viwo dome. 
EXO.12.16	Le ŋkeke gbãtɔ dzi miawɔ takpekpe kɔkɔea de, eye le ŋkeke adrelia dzi hã miawɔ takpekpe kɔkɔea ɖe. Migawɔ dɔa ɖeke le wo dzi o, negbe nusi amesiame aɖu la, eya ko miaɖa. 
EXO.12.17	Miɖo ŋku abolo maʋamaʋã la dzi, elabena gbemagbe mekplɔ miaƒe amehawo tso Egipte-nyigba dzi. Eyata mido ŋku ŋkeke sia dzi, be wòanye ɖoɖo na miaƒe dzidzimeviwo tegbee! 
EXO.12.18	Le ɣleti gbãtɔ me, tso ɣleti la ƒe ŋkeke wuienelia ƒe fiẽ miadze abolo maʋamaʋã ɖuɖu gɔme vaseɖe ɣleti la ƒe ŋkeke blave vɔ ɖekɛlia ƒe fiẽ. 
EXO.12.19	Ŋkeke adre sɔŋ womakpɔ amɔwɔ ʋaʋã le miaƒe xɔwo me o, elabena amesiame, si aɖu abolo ʋaʋã la, woaɖee ɖa le Israel-viwo ƒe ha me, eɖanye amedzro alo dumevi o. 
EXO.12.20	Migade nu abolo ʋaʋãa ɖeke ŋu o, eye afisiafi, si miele la, miaɖu abolo maʋamaʋã sɔŋ.
EXO.12.21	Eye Mose yɔ Israel-viwo ƒe ame tsitsiwo katã vɛ, eye wògblɔ na wo be: Miyi ɖalé alẽ ɖe miaƒe aƒewo nu, eye miawui hena ŋutitotoŋkekenyuie la! 
EXO.12.22	Eye mitsɔ isop babla nyrɔ̃ ɖe ʋu, si le ze me la me, eye miatsɔ ʋu, si le zea me la, asisi ɖe ʋɔtruti eveawo kple etametɔ ŋuti. Ke mia dometɔa ɖeke megado go le xɔ me ɖe ʋɔtru nu, vaseɖe ŋu nake o! 
EXO.12.23	Elabena ne Yehowa yina Egiptetɔwo gblẽ ge, eye wòkpɔ ʋu, si le ʋɔtruti eveawo kple etametɔ ŋuti la, Yehowa ato ʋɔtru la ŋu, eye mana nugblẽla la nage ɖe miaƒe xɔwo me awu mi o. 
EXO.12.24	Eye mia ŋutɔwo kple mia viwo miɖo ŋku ɖoɖo sia dzi tegbee. 
EXO.12.25	Ne mieva anyigba, si Yehowa le mia na ge la dzi, abe alesi wògblɔ na mi ene la, ekema miɖo ŋku subɔsubɔ sia dzi. 
EXO.12.26	Eye ne mia viwo abia mi be: miaƒe subɔsubɔ sia gɔme ɖe mahã la, 
EXO.12.27	ekema migblɔ na wo bena: Esia enye ŋutitotovɔsa na Yehowa, amesi tso míaƒe aƒewo ɖi le Egipte-nyigba dzi, eye wowu Egiptetɔwo; ke ekpɔ miaƒe aƒewo ta. Tete dukɔ la de ta agu, eye wodo gbe ɖa. 
EXO.12.28	Eye Israel-viwo wɔ, abe alesi Yehowa de se na Mose kple Aron ene; nenema wowɔ.
EXO.12.29	Le zã titina la Yehowa wu ŋgɔgbeviwo katã le Egipte-nyigba dzi, tso Farao ƒe ŋgɔgbevi, si le eƒe zi dzi la dzi vaseɖe gatɔ, si le gaxɔ me la, ƒe ŋgɔgbevi kpakple lãwo ƒe ŋgɔgbeviwo katã dzi. 
EXO.12.30	Tete Farao kple eŋu mewo kpakple Egiptetɔwo katã fɔ le zã titina, eye avifafa de dzi le Egipte-nyigba dzi hoo, elabena aƒea ɖeke meli, si me ame meku le o. 
EXO.12.31	Eye wòyɔ Mose kple Aron vɛ le zã me gblɔ bena: Netsɔ, midzo le nye dukɔ la dome, mia ŋutɔwo kple Israel-viwo; miyi ɖasubɔ Yehowa, abe alesi miegblɔ ene. 
EXO.12.32	Mikplɔ miaƒe alẽwo kple nyiwo hã ɖe asi yii, abe alesi miegblɔ ene, eye miɖayra nye hã! 
EXO.12.33	Eye Egiptetɔwo ƒo ɖu ɖe dukɔ la nu, be woadzo le anyigba la dzi kaba, elabena wogblɔ be: Mí katã miele kuku ge!
EXO.12.34	Eye dukɔ la tsɔ woƒe amɔwo, si mekpɔ ʋã haɖe o la, kpakple woƒe amɔwɔkpakuwo bia ɖe woƒe avɔwo me helé ɖe abɔ. 
EXO.12.35	Eye Israel-viwo wɔe ɖe Mose ƒe nya la nu, eye wobia klosalo kple sikanuwo kpakple avɔwo le Egiptetɔwo si. 
EXO.12.36	Eye Yehowa na Egiptetɔwo ve dukɔ la nu, eye wolɔ̃ edzi na wo. Ale woha Egiptetɔwo enye si.
EXO.12.37	Eye Israel-viwo ʋu tso Ramses va Sukot; ŋutsu, siwo katã zɔ afɔ, anɔ ame akpe alafa ade, ɖeviwo mele eme o. 
EXO.12.38	Amedzro geɖewo hã kpe ɖe wo ŋuti, eye wokplɔ alẽwo kple nyiwo, lãha gã ŋuta, ɖe asi. 
EXO.12.39	Eye wotsɔ amɔwɔ, si wotsɔ tso Egipte la, ƒo akaklãe, ke meʋã o, elabena esi wonyã wo tso Egipte la, womete ŋu ta ɖi, ne woaɖa nu aɖo asi o. 
EXO.12.40	Ƒe siwo katã Israel-viwo no Egipte la, le ƒe alafa ene blaetɔ̃. 
EXO.12.41	Eye le ƒe alafa ene blaetɔ̃ megbe, le ŋkeke ma dzi tututu Yehowa ƒe amehawo katã ʋu tso Egipte-nyigba la dzi. 
EXO.12.42	Eyata wodɔa ŋu na Yehowa le zã ma me, elabena ekplɔ wo tso Egipte-nyigba dzi. Esia enye zã, si me Israel-viwo kple woƒe dzidzimeviwo katã anɔ ŋu dom na Yehowa le.
EXO.12.43	Eye Yehowa gblɔ na Mose kple Aron bena: Esia enye ŋutitotoŋkekenyuie la ŋu ɖoɖowo: Amedzroa ɖeke mekpɔ mɔ aɖui o. 
EXO.12.44	Ke ne amea ɖe ƒle ŋutsua ɖe kple ga la, wòatso aʋa ne, hafi wòakpɔ mɔ aɖui. 
EXO.12.45	Amedzro kple agbatedɔwɔla mekpe mo aɖui o. 
EXO.12.46	Xɔ ɖeka me woaɖui ale; migatsɔ lã la ƒe ɖeke do go le xɔ me ɖe xexe o, eye migagbã eƒe ƒua ɖeke o. 
EXO.12.47	Eye Israel ha blibo la nawɔ alea. 
EXO.12.48	Ke ne amedzroa ɖe le gbɔwò, le didim be, yeaɖu ŋutitotoŋkekenyuie na Yehowa la, ekema wo dome ŋutsu sia ŋutsu natso aʋa, hafi woate va aɖui, eye woabui abe dumevi ene; ke bolobolotɔa ɖeke mekpɔ mɔ aɖui o. 
EXO.12.49	Se ɖeka ano eŋu na dumevi kple amedzro, si le mia dome la siaa. 
EXO.12.50	Eye Israel-viwo katã wɔ, abe alesi Yehowa de se na Mose kple Aron ene; nenema wowɔ. 
EXO.12.51	Gbemagbe Yehowa kplɔ Israel-viwo ƒe amehawo tso Egipte-nyigba dzi.
EXO.13.1	Eye Yehowa gblɔ na Mose bena: 
EXO.13.2	Kɔ ŋgɔgbeviwo katã ŋuti nam, nusianu, si aʋu dɔ nu na dada le Israel-viwo dome, eɖanye ame alo lã o, tɔnyee.
EXO.13.3	Tete Mose gblɔ na dukɔ la bena: Miɖo ŋku ŋkeke sia, si dzi mieʋu tso Egipte, afisi míenye kluviwo le la dzi; elabena asi sesẽ Yehowa tsɔ kplɔ mi tso afima Eyata migaɖu abolo ʋaʋãa ɖeke o! 
EXO.13.4	Egbee mieʋu, le nuŋeɣleti la dzi. 
EXO.13.5	Ne Yehowa akplɔ wò ava Kanaanitɔwo, Xititɔwo, Amoritɔwo, Xiwitɔwo kple Yebusitɔwo ƒe anyigba, si ŋu wòka atam ɖo na fofowòwo be, yeatsɔe na wò, anyigba, si dzi notsi kple anyitsi bɔ ɖo la dzi la, ekema naɖo ŋku subɔsubɔ sia dzi. 
EXO.13.6	Ŋkeke adre sɔŋ naɖu abolo maʋamaʋã, eye ŋkeke adrelia enye ŋkekenyuie na Yehowa. 
EXO.13.7	Abolo maʋamaʋã miaɖu ŋkeke adre sɔŋ, eye womekpɔ abolo ʋaʋã alo amɔwɔ ʋaʋã le wò anyigba katã dzi o. 
EXO.13.8	Gbemagbe naxlẽe afia viwòŋutsuwo bena: Ale Yehowa wɔ nam, esime meʋu tso Egipte. 
EXO.13.9	Eye wòanye dzesi na wò anɔ wò asi ŋu kple ŋkuɖodzinu anɔ wò ŋgonu, bena Yehowa ƒe se la nanɔ wò nu me, elabena asi sesẽ Yehowa tsɔ kplɔ wò tso Egipte. 
EXO.13.10	Eyata naɖo ŋku ɖoɖo sia dzi ɖe eƒe ɣeyiɣi dzi, ƒe sia ƒe.
EXO.13.11	Ne Yehowa akplɔ wò ava Kanaanitɔwo ƒe anyigba dzi, abe alesi wòka atam mia kple fofowòwo ene, eye wòatsɔe na wò la, 
EXO.13.12	ekema natsɔ nusianu, si ʋu dɔ nu na dada la, ana Yehowa, eye natsɔ wò lãwo ƒe ŋgɔgbevi, siwo nye atsu la, na Yehowa. 
EXO.13.13	Eye natsɔ alẽ aɖɔ li tedzi ƒe ŋgɔgbevi; hafi ne mèɖɔ lii o la, ekema naŋe kɔ nɛ; ke naɖɔ li amewo ƒe ŋgɔgbeviŋutsuwo katã ta. 
EXO.13.14	Eye ne viwòŋutsu ava bia wò bena: esia gɔme ɖe mahã la, ekema gblɔ ne bena: Asi sesẽ Yehowa tsɔ kplɔ mí tso Egipte, afisi míenye kluviwo le. 
EXO.13.15	Esi Farao sẽ tame be, yemaɖe asi le mia ŋu o la, Yehowa wu ŋgɔgbeviwo katã le Egipte-nyigba dzi, tso amewo ƒe ŋgɔgbeviwo dzi vaseɖe lãwo ƒe ŋgɔgbeviwo dzi; eyata metsɔa atsu sia atsu, si ʋu ɖo nu na dada la, sa vɔe na Yehowa; ke vinyeŋutsuwo la, meɖɔa li wo ta. 
EXO.13.16	Eye wòanye dzesi anɔ wò asi ŋu kple ŋgoblanu anɔ wò ŋgonu, elabena alɔ sesẽ Yehowa tsɔ kplɔ mi tso Egipte.
EXO.13.17	Esi Farao ɖe asi le dukɔa ŋu la, Mawu mekplɔ wo to Filistitɔwo ƒe anyigba dzi mɔ o, wònye eya tsɔ kpuie hafi. Elabena Mawu gblɔ be: Ne dukɔ la do go aʋli la, ave wo, eye woagbugbɔ ayi Egipte. 
EXO.13.18	Eyata Mawu kplɔ dukɔ la to gbedzimɔ heyi Avaƒu la nu; eye Israel-viwo bia akpa hafi ʋu tso Egipte. 
EXO.13.19	Eye Mose ho Yosef ƒe ƒuwo ɖe asi; elabena eka atam na Israel-viwo gblɔ bena: Ne Mawu va ɖo ŋku mia dzi la, ekema miɖo nye ƒuwo ɖe asi tso afisia yii. 
EXO.13.20	Eye woho tso Sukot heva ƒu asaɖa anyi ɖe Etam le gbedzi la me.
EXO.13.21	Le ŋkeke me la Yehowa zɔa wo ŋgɔ le alilikpo dodoa ɖe me, bena wòafia mɔ wo; eye le zã me la eklẽna na wo le dzobibia ɖe me, bena woate ŋu azɔ zã kple keli. 
EXO.13.22	Ŋkeke me la alilikpo dodo la medzona le dukɔ la gbɔ o, eye le zã me la dzobibi la nɔa wo ŋgɔ.
EXO.14.1	Eye Yehowa gblɔ na Mose bena: 
EXO.14.2	Gblɔ na Israel-viwo bena, woatrɔ ava ƒu asaɖa anyi ɖe Pi-Haxirot gbɔ le Migdol kple ƒu la dome; miƒu asaɖa anyi ɖe Baal-Zefon kasa le ƒu la nu. 
EXO.14.3	Elabena Farao agblɔ le Israel-viwo ŋu be: Wotre mɔ le anyigba la dzi, eye wotsi gbedadaƒo. 
EXO.14.4	Eye mana Farao ƒe dzime nasẽ, ale be wòati wo yome, eye maɖe nye ŋusẽ afia ɖe Farao kple eƒe aʋakɔ blibo la ŋuti; bena Egiptetɔwo nadze su be, nyee nye Yehowa. Eye wowɔ nenema. 
EXO.14.5	Esi wogblɔ na Egipte-fia bena, dukɔa si la, Farao kple eŋu mewo ƒe dzi trɔ ɖe dukɔ la ŋuti; elabena wogblɔ bena: Nukaŋuti míewɔ alea, eye míeɖe asi le Israel-viwo ŋuti, be womagasubɔ mí o? 
EXO.14.6	Tete wòna wodzra eƒe tasiaɖamwo ɖo, eye wòkplɔ eƒe aʋakɔwo ɖe asi. 
EXO.14.7	Eye wolia tasiaɖam alafa ade kpe ɖe Egiptetɔwo ƒe tasiaɖam bubuawo ŋu, esi wo katã me aʋa wolã veviwo le. 
EXO.14.8	Eye Yehowa na Egipte-fia Farao ƒe dzime sẽ, ale bena wòti Israel-viwo yome; ke asi sesẽ kplɔ Israel-viwo dzoe. 
EXO.14.9	Eye Egiptetɔwo kple Farao ƒe sɔwo, tasiaɖamwo, sɔdolawo kpakple aʋakɔ bubuawo katã ti wo yome heva tu wo, esime woƒu asaɖa anyi ɖe ƒu la nu le Pi-Haxirot gbɔ le Baal-Zefon kasa.
EXO.14.10	Esi Farao gogo wo, eye Israel-viwo fɔ ka dzi kpɔ Egiptetɔwo le wo megbe gbɔna la, wovɔ̃ ŋutɔ. Tete Israel-viwo do ɣli ya Yehowa, 
EXO.14.11	eye wogblɔ na Mose bena: Esi yɔdo mele Egipte o ta, nèkplɔ mi dzoe, bena miava ku ɖe gbedzia? Nukaŋuti nèwɔ esia ɖe mía ŋuti, eye nèkplɔ mi tso Egipte? 
EXO.14.12	Menye esia mienɔa gbɔgblɔm na wò le Egipte bena: ɖe asi le mía ŋu míasubɔ Egiptetɔwo ko, elabena ne míesubɔ Egiptetɔwo la, enyo wu esi míaɖaku ɖe gbedzi oa? 
EXO.14.13	Ke Mose gblɔ na dukɔ la bena: Migavɔ̃ o, milé dzi ɖe ƒo, eye miakpɔ, alesi Yehowa le mia ɖe gee egbe; elabena Egiptetɔ, siwo kpam miele egbea la, miegale wo kpɔ ge alea gbeɖegbeɖe akpɔ o. 
EXO.14.14	Yehowa le aʋa wo ge ɖe mia nu, ke miawo la mizi kpi ko! 
EXO.14.15	Eye Yehowa gblɔ na Mose bena: Nukaŋuti nèle ɣli dom le yɔyem? Gblɔ na Israel-viwo bena, woaho adzo. 
EXO.14.16	Ke wò la tsɔ wò atikplɔ, eye nadoe ɖe ƒu la dzi, bena wòamã ɖe eve, eye Israel-viwo nazɔ ƒuƒuiƒe ato ƒu la me. 
EXO.14.17	Nye la mana Egiptetɔwo ƒe dzime nasẽ, eye woakplɔ wo ɖo, be maɖe nye ŋusẽ afia ɖe Farao kple eƒe aʋakɔ la katã, eƒe tasiaɖamwo kpakple eƒe sɔɖolawo ŋuti. 
EXO.14.18	Eye Egiptetɔwo adze sii bena, nyee nye Yehowa, ne meɖe nye ŋusẽ fia ɖe Farao kple tasiaɖamwo kpakple sɔdolawo ŋu.
EXO.14.19	Tete mawudɔla, si le Israel ƒe aʋakɔa ŋgɔ la, dzo yi ɖe wo megbe; eye alilikpo dodo la dzo le wo ŋgɔ yi wo megbe. 
EXO.14.20	Eye wònɔ Egiptetɔwo ƒe aʋakɔ kple Israel ƒe aʋakɔ la dome, eye alilikpo la do viviti ɖe Egiptetɔwo, eye wòklẽ na Israel-viwo le zã la me, ale bena wo dometɔa ɖeke mete ɖe nɔvia ŋu zã blibo la katã o. 
EXO.14.21	Eye Mose ɖo eƒe asi ɖe ƒu la dzi. Tete Yehowa na ɣedzeƒeya nyama ƒu la zã blibo la katã, ale bena ƒu la mie keŋ, eye tsi la ma ɖe akpa eve me. 
EXO.14.22	Eye Israel-viwo zɔ ƒuƒuiƒe to ƒu la me, eye tsi la zu abe gli ene na wo ɖe woƒe nuɖusi me kple woƒe miã me. 
EXO.14.23	Eye Egiptetɔwo ti wo yome, eye Farao ƒe sɔwo, eƒe tasiaɖamwo kple eƒe sɔdolawo katã kplɔ wo ɖo va ƒu la titina. 
EXO.14.24	Le fɔŋli la Yehowa le dzobibi kple alilikpo dodo me kpɔ Egiptetɔwo ƒe aʋakɔ dzi ɖa, eye wòtɔtɔ Egiptetɔwo ƒe aʋakɔ la. 
EXO.14.25	Eye wòna woƒe tasiaɖamfɔwo gli, ale be ŋgɔyiyi zu dɔ na wo. Tete Egiptetɔwo gblɔ bena: Mina miasi le Israel nu, elabena Yehowa le aʋa wɔm na wo ɖe Egiptetɔwo ŋuti. 
EXO.14.26	Ke Yehowa gblɔ na Mose bena: Do wò asi ɖe ƒu la dzi, bena tsi la nagbugbɔ aŋe ɖe Egiptetɔwo, woƒe tasiaɖamwo kple woƒe sɔdolawo dzi. 
EXO.14.27	Tete Mose do eƒe asi ɖe ƒua dzi, eye esi ŋu ke ɖe le eme la, tɔa gaɖo eƒe nɔnɔme, eye Egiptetɔwo si yi ɖakpee. Ale Yehowa nyã Egiptetɔwo de ƒu la me. 
EXO.14.28	Eye tsi la nyẽ zi va kpe, eye wòŋe ɖe tasiaɖamwo, sɔdolawo kple Farao ƒe aʋakɔ blibo, siwo ti wo yome va ƒua me la dzi. Wo dometɔ ɖeka hɔ̃ hã mesusɔ o. 
EXO.14.29	Ke Israel-viwo ya zɔ ƒuƒuiƒe to ƒu la me, eye tsi la zu abe gli ene ɖe woƒe nuɖusi me kple woƒe mia me. 
EXO.14.30	Gbemagbe Yehowa ɖe Israel tso Egiptetɔwo si me, eye Israel kpɔ Egiptetɔwo ƒe kukuwo le ƒutsia nu. 
EXO.14.31	Eye Israel kpɔ ŋusẽ gã, si Yehowa ɖe fia ɖe Egiptetɔwo ŋuti la. Eye dukɔ la vɔ Yehowa, eye wòxɔ Yehowa kple eƒe dɔla Mose dzi se.
EXO.15.1	Ɣemaɣi Mose kple Israel-viwo dzi ha sia na Yehowa bena: Madzi ha na Yehowa, elabena ewo nu tsuwo, ede sɔ kple sɔdola ƒu. 
EXO.15.2	Nye ŋusẽ kple kafukafuha enye Yehowa, elabe eya gbɔ ɖeɖe tso va nam. Nye Mawue, eyata makafui, fofonye ƒe Mawue, eyata madoe ɖe dzi! 
EXO.15.3	Yehowa enye aʋawɔla, eŋkɔe nye Yehowa. 
EXO.15.4	Ede Farao ƒe tasiaɖam kple eƒe aʋakɔ la ƒu, eye eƒe aʋawɔla veviwo nyrã ɖe Avaƒu la me. 
EXO.15.5	Ƒuɖɔɖɔ gbagba ɖe wo dzi, eye wodze to abe kpe ene. 
EXO.15.6	Yehowa, wò nuɖusi netsɔ de bubu ɖokuiwò ŋu le ŋusẽ me, Yehowa, wò nuɖusi kaka futɔwo hlẽ. 
EXO.15.7	Ewo nu tsu geɖe, eye neƒo wò ketɔwo ƒu anyi. Wò dɔmedzoe bi ɖe wo ŋu, eye wòfiã wo abe gbe ene. 
EXO.15.8	Wò ŋɔti me gbɔgbɔ na tsiawo ƒo kɔ, tsi sistawo dzɔ abe gli ene; ƒuɖɔɖɔ la dzi lɔ̃ agba, abe ɖe wòɖo alɔ̃ ene. 
EXO.15.9	Futɔ la gblɔ be: Mati wo yome, matu wo; mamã aboyonuwo me, hafi nye dzi nagbɔ ɖe me; maɖi nye yi, eye nye asi atsrɔ̃ wo! 
EXO.15.10	Eɖo ƒuƒu, tete ƒu la gbagba ɖe wo dzi, wodze to abe tsumi ene le tsi kpakawo nu. 
EXO.15.11	Yehowa, ameka de nuwo le mawuwo dome? Ameka de nuwo, kpɔ ŋusẽ, eye ŋutikɔkɔe le eŋu; amesi ŋu vɔvɔ̃ le, eye wòwɔ nu gãwo kple nukunuwo? 
EXO.15.12	Edo wo nuɖusi ɖa, tete anyigba mi wo. 
EXO.15.13	Eve wò dukɔ la nu hekplɔ wo, eye nèɖe wo. Ekplɔ wo kple wò ŋusẽ heva wò teƒe kɔkɔe la. 
EXO.15.14	Esi dukɔwo see la, dzidzi ƒo wo, vovɔ̃ ɖo Filistitɔwo. 
EXO.15.15	Ɣemaɣi la Edom-fiawo ɖi vo, Moab-megãwo dzo nyanyanya, eye dzika tso Kanaanitɔwo katã ƒo. 
EXO.15.16	Vɔvɔ̃ kple ŋɔdzi lé wo, wò alɔ sesẽ na wodze ti zu abe kpe ene, vaseɖe esime wò dukɔ la to wo dome yi, Yehowa, vaseɖe esime wò dukɔ, si nèɖe la, to wo dome yi. 
EXO.15.17	Ekplɔ wo yii, eye netsɔ wo ɖo to, si nye tɔwò la dzi, teƒe, si nèdzra ɖo be, yeanɔ, Yehowa, kɔkɔeƒe, si nèdzra ɖo kple wò asi, Aƒetɔ! 
EXO.15.18	Yehowa aɖu fia ɖaa tegbetegbe.
EXO.15.19	Elabena esi Farao ƒe sɔwo, eƒe tasiaɖamwo kple eƒe sɔɖolawo ge ɖe ƒua me la, Yehowa na ƒu la ŋe tsyɔ wo dzi; ke Israel-viwo zɔ ƒuƒuiƒe to ƒu la me.
EXO.15.20	Eye nyɔnu nyagblɔla Miryam. Aron nɔvinyɔnu, tsɔ axatse ɖe asi, eye nyɔnuwo katã tsɔ axatsewo ɖe asi le ɣe ɖum kplɔe ɖo. 
EXO.15.21	Eye Miryam ɖo ha la ɖa bena: Midzi ha na Yehowa, elabena ewo nu tsuwo, ede so kple sɔdola ƒu.
EXO.15.22	Emegbe Mose na Israel-viwo ho tso Avaƒu la nu heva Surgbedzi. Eye wozɔ gbea dzi ŋkeke etɔ̃, womekpɔ tsia ɖeke o. 
EXO.15.23	Eye wovɔ Mara, ke womete ŋu no Mara-tsi la o, elabena ele vevem. Esiata woyɔ afima be Mara ɖo. 
EXO.15.24	Eye dukɔ la li Mose ŋu gblɔ bena: Nuka no ge míala? 
EXO.15.25	Ke eya do ɣli yɔ Yehowa, eye Yehowa fia aba ɖee, si wotsɔ ɖa ɖe tsi la me, tete wòtrɔ zu tsi nyui. Afima wòna se kple ɖoɖo wo le, eye afima wòɖo wo kpɔ le 
EXO.15.26	gblɔ bena: Ne eɖo to Yehowa, wò Mawu la ƒe gbe pɛpɛpɛ, eye nèwɔ nusi nyoa eŋu, lé to ɖe eƒe seawo ŋu, eye nèwɔ eƒe ɖoɖowo katã dzi la, ekema nyemate fukpekpe, siwo katã mena wova Egiptetɔwo dzi la, ava dziwò o; elabena nye Yehowa enye wò dɔyɔla. 
EXO.15.27	Eyome wova Elim. Afima vudo wuieve kple deti blaadre le; eye woƒu asaɖa anyi ɖe afima le tsia gbɔ.
EXO.16.1	Emegbe woho tso Elim, eye Israel-viwo ƒe ha blibo la va Sin-gbedzi, le Elim kple Sinai dome, le woƒe ʋuʋu tso Egipte-nyigba dzi ɣleti evelia ƒe ŋkeke wuiatɔ̃lia dzi. 
EXO.16.2	Eye Israel-viwo ƒe ha blibo la li Mose kple Aron ŋu le gbea dzi, 
EXO.16.3	eye Israel-viwo gblɔ na wo bena: Ɖe Yehowa na míeku le Egipte-nyigba dzi, afisi míebɔbɔ nɔ miaƒe lãzewo dome, eye míeɖua abolo ɖia ƒo la, ne nyo wu esi miekplɔ mí va gbe sia dzi, bena dɔ nawɔ ameha blibo sia woaku! 
EXO.16.4	Tete Yehowa gblɔ na Mose bena: Kpɔ ɖa, mana abolo nadza atso dziƒo na mi, eye dukɔ la nado gbesiagbe aɖafɔe ɖe ŋkeke ɖeka ƒe ɖuɖu nu, bena mado wo akpɔ be, woazɔ de nye seawo nu loo, alo womazɔ ɖe enu o. 
EXO.16.5	Eye ne woada nusi wofɔ va aƒe me le ŋkeke adeagbe la, ekema; adzi ɖe dzi agaɖe nusi wofɔna gbesiagbe la nu. 
EXO.16.6	Eye Mose kple Aron gblɔ na Israel-viwo katã bena: Fiẽ la miadze sii bena, Yehowae kplɔ mi tso Egipte-nyigba dzi, 
EXO.16.7	eye ŋdi la míakpɔ Yehowa, ƒe ŋutikɔkɔe, elabena ese miaƒe, liʋĩliʋĩlilĩ ɖe Yehowa ŋu; ke míawo la amehawo míenye, be miele; mia ŋu lim? 
EXO.16.8	Eye Mose gblɔ bena: Fiẽ la Yehowa ana lã mi miaɖu, eye ŋdi la ana abolo nu miedu aɖi ƒo, elabena Yehowa se liʋĩliʋĩ, si mieli ɖe eŋu la, ke miawo la amekawo míenye? Menye mía ŋu mieli o, ke boŋ Yehowa ŋue mieli. 
EXO.16.9	Eye Mose gblɔ na Aron bena: Gblɔ na Israel-viwo ƒe ha blibo la bena: Mite va Yehowa ƒe ŋku me, elabena ese miaƒe liʋĩliʋĩlilĩ la. 
EXO.16.10	Esi Aron ƒo nu kple Israel-viwo ƒe ha bliboa la, wòtrɔ ŋgɔ dze gbedzi lɔƒo, eye kpɔ ɖa, Yehowa ƒe ŋutikɔkɔe ɖe eɖokui fia le alilikpoa ɖe me. 
EXO.16.11	Eye Yehowa ƒo nu kple Mose bena: 
EXO.16.12	Mese Israel-viwo ƒe liʋĩliʋĩlilĩ la. Gblɔ na wo be: Fiẽ la miaɖu lã, eye ŋdi la miaɖu abolo aɖi ƒo, bena miadze sii be, nyee nye Yehowa, miaƒe Mawu la. 
EXO.16.13	Le fiẽ la tegliwo dzo va nyẽ tsyɔ asaɖa la, eye le ŋdi la afu dza ƒo xlã asaɖa la. 
EXO.16.14	Esi afu la kɔ ɖa la, tete nu sue nogonogoewo le anyigba le gbe la dzi abe ketsi ene. 
EXO.16.15	Eye esi Israel-viwo kpɔe la, wogblɔ na wo nɔewo bena: Nuka nye esi? Elabena Womenya nusi wònye o. Tete Mose gblɔ na wo bena: Esia enye abolo, si Yehowa na mi, be miaɖu la.
EXO.16.16	Se, si Yehowa de, enye si: Amesiame nafɔe ɖe eƒe ɖuɖu nu; miafɔe ɖe amesiwo le miaƒe agbadɔ me la ƒe xexlẽme nu, ame ɖeka gomer ɖeka. 
EXO.16.17	Eye Israel-viwo wɔ nenema; amea ɖewo fɔe fũ, eye amea ɖewo fɔe ʋee. 
EXO.16.18	Eye wotsɔ gomer dzidzee; ke amesi fɔe fũ la, mekpɔ ɖeke ɖe dzi o, eye amesi fɔe ʋee ko la, naneke mehiãe o; amesiame fɔe ɖe eƒe ɖuɖu nu. 
EXO.16.19	Eye Mose gblɔ na wo bena: Amea ɖeke megagblẽ ɖeke ɖiŋu nake ɖe edzi o! 
EXO.16.20	Ke womeɖo to Mose o, eye amea ɖewo gblẽe ɖi ŋu ke ɖe edzi; gake wòdze nyẽ, eye wòƒaƒã. Tete Mose do dɔmedzoe ɖe wo ŋu. 
EXO.16.21	Ale wofɔnɛ ŋdi sia ŋdi; amesiame ɖe eƒe ɖuɖu nu, ke ne ŋdɔ ʋu ko la, elólona.
EXO.16.22	Ke le ŋkeke adeagbe la wolɔa nuɖuɖu la teƒe eve, ame ɖeka gomer eve. Eye ha la ƒe amegãwo katã va gblɔe na Mose. 
EXO.16.23	Eye wògblɔ na wo bena: Ale Yehowa gblɔ esi: Etsɔ nye dzudzɔgbe, ŋkeke kɔkɔe na Yehowa. Nusi miatsɔ aƒo aboloe la, mitsɔe ƒoe, eye nusi miatsɔ aɖa la, miɖae; ke esi susɔ la, midzrae ɖo hena etsɔ. 
EXO.16.24	Eye wodae ɖi ŋu ke ɖe edzi, abe alesi Mose gblɔ ene, ke meƒaƒã o, eye medze nyẽ hã o 
EXO.16.25	Eye Mose gblɔ bena: Miɖu eya egbea, elabena egbe enye dzudzɔgbe na Yehowa, egbe la miegale ekpɔ ge le gbe me o. 
EXO.16.26	Ŋkeke ade miafɔe; ke ŋkeke adrelia enye dzudzɔgbe, eya dzi miele ɖeke kpɔ ge o. 
EXO.16.27	Eye le ŋkeke adreagbe la amea ɖewo tso dukɔ la me yi efɔ ge, ke womekpɔ ɖeke o. 
EXO.16.28	Tete Yehowa gblɔ na Mose bena: Zi nenie miagbe toɖoɖo nye sewo kple nye ɖoɖowo mahã? 
EXO.16.29	Mikpɔ ɖa Yehowa na dzudzɔgbe mi, eyata wòna nuɖuɖu mi le ŋkeke adelia dzi ɖe ŋkeke eve nu. Amesiame natsi aƒe, eye amea ɖeke nagado go le aƒe me le ŋkeke adrelia dzi o! 
EXO.16.30	Ale dukɔ la dzudzɔ eɖokui le ŋkeke adrelia dzi. 
EXO.16.31	Eye Israeltɔwo na ŋkɔe be man; ele abe xetsetse ene hele ɣie; eye wòvivina abe tatali, si me wode anyitsii ene. 
EXO.16.32	Eye Mose gblɔ bena: Se, si Yehowa de, enye si: Midzra gomer ɖeka ɖo hena miaƒe dzidzimeviwo, bena woakpɔ abolo, si mena mieɖu le gbedzi, esime mekplɔ mi tso Egipte-nyigba dzi la. 
EXO.16.33	Eye Mose gblɔ na Aron bena: Tsɔ zevia ɖe, eye nade man gomer ɖeka eme fũ, eye natsɔe ada ɖe Yehowa ŋku me, bena wòanɔ anyi hena miaƒe dzidzimeviwo. 
EXO.16.34	Eye Aron tsɔe dzra ɖo ɖe seawo gbɔ, abe alesi Yehowa de se na Mose ene. 
EXO.16.35	Eye Israel-viwo ɖu man la ƒe blane, vaseɖe esime wova anyigba, si dzi amewo le dzi, man sɔŋ woɖu, vaseɖe esime woɖo Kanaan-nyigba ƒe liƒowo dzi. 
EXO.16.36	Gomer ɖeka enye eta ƒe mamã ewolia ɖeka.
EXO.17.1	Eye Israel-viwo ƒe ha blibo la ho tso Sin-gbedzi hele teƒeleƒewo tom, abe alesi Yehowa de se ene, eye woƒu asaɖa anyi ɖe Refidim. Ke tsia ɖeke meli be, dukɔ la nano o. 
EXO.17.2	Tete dukɔ la wɔ dzre kple Mose, eye wogblɔ bena: Mina tsi mi miano! Mose ɖo ŋu na wo bena: Nukaŋuti miele dzre wum kplim? Nukaŋuti miele Yehowa tem kpɔ? 
EXO.17.3	Eye tsikɔ wu dukɔ la le afima. Eye dukɔ la ti Mose ŋu gblɔ bena: Nukaŋuti nèkplɔ mí tso Egipte, bena tsikɔ nawu mia ŋutɔwo, mía viwo kple míaƒe lãwo míaku mahã? 
EXO.17.4	Tete Mose do ɣli yɔ Yehowa bena: Nuka mawɔ na dukɔ sia? Esusɔ vie ko woafɔ kpe aƒum! 
EXO.17.5	Yehowa gblɔ na Mose bena: Dze dukɔ la ŋgɔ, eye naɖe ame tsitsia ɖewo le Israel dome akpe ɖe ɖokuiwò ŋu, eye natsɔ atikplɔ, si netsɔ ƒo Nil dzi la, ɖe asi yii. 
EXO.17.6	Kpɔ ɖa, matsi tre ɖe ŋkuwò me ɖe Horeb-kpe la dzi, eye naƒo kpe la, ekema tsi ado atso me, be dukɔ la nano. Eye Mose wɔ nenema le Israel-me tsitsiawo ƒe ŋku me. 
EXO.17.7	Eye wona ŋkɔ teƒe la bena: Masa kple Meriba. Elabena Israel-viwo wɔ dzre, eye wote Yehowa kpɔ gblɔ bena: Ɖe Yehowa le mía dome loo, alo meli o?
EXO.17.8	Esia megbe Amalekitɔwo va wɔ aʋa kple Israel le Refidim. 
EXO.17.9	Tete Mose gblɔ na Yosua bena: Tia ŋutsuwo kpe ɖe ŋuwò, eye nayi aɖawɔ aʋa kple Amalek etsɔ; ke nye la maɖatsi tre ɖe togbe la tame, eye male Mawu ƒe atikplɔ la ɖe asi. 
EXO.17.10	Eye Yosua wɔ, abe alesi Mose gblɔ nɛ ene be, wòaɖawɔ aʋa kple Amalek. Ke Mose, Aron kple Xur woyi togbe la tame. 
EXO.17.11	Eye ne Mose kɔ eƒe asi dzi la, ekema Israel ƒe alɔ ɖea dzi; ke ne eɖiɖi asi ɖe anyi la, ekema Amalek ƒe alɔ ɖea dzi. 
EXO.17.12	Ke esi alɔ ku ɖe Mose ŋu la, wotsɔ kpe ɖe ete wòbɔbɔ nɔ edzi. Eye Aron kple Xur lé eƒe asiwò ɖe dzi; ame ɖeka le axa ɖeka, eye ame evelia le axa bubu dzi Ale wole eƒe asiwò de te, vaseɖe esime ɣe ɖo to. 
EXO.17.13	Eye Yosua ɖu Amalek kple eƒe aʋakɔ dzi kple yi.
EXO.17.14	Eve Yehowa gblɔ na Mose bena: Ŋlɔ nusia ɖe agbalẽ me hena ŋkuɖoɖo dzi, eye nakui ɖe Yosua ƒe to me, elabena matsrɔ̃ Amalek ƒe ŋkɔ ɖa le dziƒoa te keŋkeŋ. 
EXO.17.15	Eye Mose ɖi vɔsamlekpui, eye wòna ŋkɔe be: Yehowa nye aflaga. 
EXO.17.16	Eye wogblɔ bena: Meta Yehowa ƒe zikpui Yehowa ewo aʋa kple Amalek tegbetegbe.
EXO.18.1	Eye Midian-nunɔla Yetro, Mose to, se nusiwo katã Mawu wo na Mose kple eƒe dukɔ Israel, kple alesi Yehowa kplu Israel tso Egipte. 
EXO.18.2	Tete Mose to Yetro kple Mose srɔ̃ Zipora, si wòkplɔ ɖo ɖe aƒe, 
EXO.18.3	kple viaŋutsu eveawo, siwo dome ɖeka ŋkɔ nye Gersom, elabena egblɔ be: Amedzro menye le dzronyigba dzi? 
EXO.18.4	Evelia ƒe ŋkɔ nye Eliezer. Elabena fofonye ƒe Mawu la kpe de ŋunye, eye wòɖem tso Farao ƒe yi nu. 
EXO.18.5	Eye Mose to Yetro kple viaŋutsuwo kpakple srɔ̃a wova Mose gbɔ le gbea dzi, le Mawu ƒe to la gbɔ, afisi woƒu asaɖa anyi ɖo. 
EXO.18.6	Eye wòda ame ɖo ɖe Mose gbɔ be: Nye towo Yetro kple srɔ̃wò kpakple viaŋutsu eveawo míegbɔna gbɔwò. 
EXO.18.7	Tete Mose yi ɖakpe toa, eye wòde ta agu, eye wòɖuɖɔ nu nɛ; emegbe wòbia wo nɔewo ƒe dɔdɔ ta se, eye woyi agbadɔ la me. 
EXO.18.8	Eyome Mose xlẽ nusiwo katã Yehowa wɔ Farao kple Egiptetɔwo le Israel ta, kple fu, siwo katã dzɔ ɖe wo dzi le mɔ ta, kpakple alesi Yehowa ɖe wo la, na toa. 
EXO.18.9	Eye Yetro kpɔ dzidzɔ le nu nyui, siwo katã Yehowa wɔ na Israel, kple alesi wòde wo tso Egiptetɔwo si me la ŋuti. 
EXO.18.10	Eye Yetro gblɔ bena: Woakafu Yehowa, amesi ɖe mi tso Egiptetɔwo kple Farao si me, amesi ɖe dukɔ la tso Egiptetɔwo ƒe ŋusẽ te. 
EXO.18.11	Fifi ko menyae bena, Yehowa kpe wu mawuwo katã; elabena etsɔ woawo ŋutɔ ƒe nu vlo wɔwɔ he toe na wo. 
EXO.18.12	Eyome Mose to, Yetro, tsɔ numevɔsawo kple akpedavɔsawo ve na Mawu, eye Aron kple Israeltɔ tsitsiwo katã va, be woaɖu nu kple Mose to le Mawu ƒe ŋku me.
EXO.18.13	Esi ŋu ke la, Mose bɔbɔ nɔ anyi, be yeadrɔ̃ ʋɔnu na dukɔ la, eye dukɔ la tsi tre ɖe Mose gbɔ vaseɖe fiẽ. 
EXO.18.14	Ke esi Mose to kpɔ dɔ, siwo katã le esi le dukɔa ŋuti la, egblɔ bena: Nuka nèle wɔwɔm na dukɔ la alea? Nukaŋuti wò ɖeka nèbɔbɔ na anyi, eye dukɔ blibo la le tsitre ɖe gbɔwò tso ŋdi vaseɖe fiẽ? 
EXO.18.15	Mose ɖo ŋu na toa bena: Dukɔ la va gbɔnye, be woabia nu Mawu. 
EXO.18.16	Ne nyaa ɖe le wo si la, wotsɔnɛ vaa gbɔnyee, eye medrɔ̃a amesiame kple nɔvia dome nya na wo, eye megblɔa Mawu ƒe sewo kple ɖoɖowo na wo. 
EXO.18.17	Tete Mose to gblɔ ne bena: Menyo be, nanɔ wɔwɔm alea o. 
EXO.18.18	Ɖeɖi ate wò ŋutɔ kple dukɔ, si le gbɔwò la ŋu. Elabena dɔ la sesẽ na wò akpa; wò ɖeka màte ŋu awɔe o. 
EXO.18.19	Eyata ɖo to nye gbe, ne maɖo aɖaŋu na wò, eye Mawu akpe ɖe ŋuwò. Na dukɔ la nu le Mawu gbɔ, eye natso woƒe nyawo aɖo Mawu ŋku me. 
EXO.18.20	Ɖe seawo kple ɖoɖoawo me na wo, eye nafia mɔ, si woato kple nusi woawo la wo. 
EXO.18.21	Tia ŋutsu zãzɛwo le dukɔ la dome, amesiwo vɔ̃a Mawu, ɖia anukware, eye woléa fu ŋubiabiã, eye naɖo wo amegãwoe, amea ɖewo ɖe ame akpe nu, amea ɖewo ɖe ame alafa nu, amea ɖewo ɖe ame blaatɔ̃ nu, eye amea ɖewo ɖe ame ewo nu, 
EXO.18.22	bena woadrɔ̃ ʋɔnu na dukɔ la ɣesiaɣi, negbe nya veviwo ko woatso va gbɔwò; ke nya kpotokpotoewo la woa ŋutɔwo nadrɔ̃e. Ale naɖe agba le ɖokuiwò dzi, eye woaxɔ na wò. 
EXO.18.23	Ne èwɔ alea, eye Mawu lɔ̃ ɖe dzi na wò la, ekema àkpɔ gbɔdzɔe, eye dukɔ blibo la hã ayi aƒe me le ŋutifafa me. 
EXO.18.24	Eye Mose ɖo to toa ƒe gbe, eye wò wo nusianu, si wògblɔ nɛ la. 
EXO.18.25	Eye Mose tia ŋutsu zãzɛwo le Israel-viwo dome heɖo amegãwoe ɖe dukɔ la nu. Ɖewo de ame akpe nu, ɖewo ɖe ame alafa nu, ɖewo ɖe ame blaatɔ̃ nu, eye ɖewo ɖe ame ewo nu. 
EXO.18.26	Eye wodrɔ̃a ʋɔnu na dukɔ la ɣesiaɣi, negbe nya veviwo ko wotsɔna vaa Mose gbɔe, ke nya kpotokpotoewo katã la woawo ŋutɔ drɔ̃nɛ. 
EXO.18.27	Emegbe Mose ɖo toa ɖa, wòyi wo denyigba dzi.
EXO.19.1	Esi Israel-viwo ʋu tso Egipte-nyigba dzi la ɣleti etɔ̃ megbe, le ŋkeke ma dzi tututu, wova Sinai-gbedzi. 
EXO.19.2	Esi woho tso Refidim la, wova Sinai-gbedzi, eye woƒu asaɖa anyi ɖe gbea dzi; afima Israel ƒu asaɖa anyi ɖo le to la kasa. 
EXO.19.3	Ke Mose yi Mawu gbɔ le to la dzi. Eye Yehowa yɔe tso to la dzi gblɔ bena: Ale nagblɔ na Yakob-ƒomeawo, eye ale naɖe gbe ƒãe na Israel-viwo enye si: 
EXO.19.4	Mia ŋutɔwo miekpɔ nusi mewo Egiptetɔwo, kple alesi metsɔ mi ɖe hɔ̃ ƒe aʋala wo dzi, eye mekplɔ mi va gbɔnyee. 
EXO.19.5	Azɔ ne míaɖo to nye gbe, eye mialé nye nubabla me ɖe asi la, ekema mianye tanye koŋ le dukɔwo katã dome, elabena anyigba blibo la tɔnyee. 
EXO.19.6	Eye mianye; nunɔlawo ƒe fiaduƒe kple dukɔ kɔkɔe nam! Esiawo nye nya, siwo nagblɔ na Israel-viwo. 
EXO.19.7	Eye Mose yi ɖayɔ dukɔ la ƒe ame tsitsiawo hegblɔ nya, siwo katã Yehowa de esi la, na wo. 
EXO.19.8	Tete dukɔ blibo la ɖo ŋu yoo bena: Nya, siwo katã Yehowa gblɔ la, míawɔe. Eye Mose tsɔ dukɔ la ƒe nyawo va Mawu gbɔe. 
EXO.19.9	Eye Yehowa gblɔ na Mose bena: Mava gbɔwò le alilikpo dodoa ɖe me, be ne mele nu ƒom kpli wò la, dukɔ la nasee, eye woaxɔ dziwò ase tegbee. Eye Mose gblɔ dukɔ la ƒe nyawo na Yehowa.
EXO.19.10	Eye Yehowa gblɔ na Mose bena: Yi dukɔ la gbɔ, eye nana be, woadzra wo ɖokui ɖo dzadzɛ egbe kple etsɔ, eye wòanya woƒe avɔwo, 
EXO.19.11	ne wòasu te le ŋkeke etɔ̃agbe; elabena le ŋkeke etɔ̃agbe Yehowa aɖi va Sinai-to la dzi le dukɔ blibo la ƒe ŋku me. 
EXO.19.12	Ɖo liƒo na dukɔ la godoo, eye nagblɔ na wo bena: Mikpɔ nyuie, be amea ɖeke nagalia to la alo ade enu akɔ asi eŋu o. Amesiame, si aka asi toa ŋu la, ku ke wòaku! 
EXO.19.13	Ne asia ɖe aka eŋu la, woaƒu kpee, alo woatee kple da; eɖanye ame alo lã o, maganɔ agbe o. Ke ne woku lãdzokpẽ la, ekema woaha to la. 
EXO.19.14	Tete Mose ɖi tso toa dzi va dukɔ la gbɔ, eye wòna dukɔ la wɔ wo ɖokui dzadzɛ, eye wonyã woƒe avɔwo. 
EXO.19.15	Eye wògblɔ na dukɔ la bena: Misu te vaseɖe ŋkeke etɔ̃lia dzi; amea ɖeke megado nyɔnu gbɔ o.
EXO.19.16	Eye le ŋkeke etɔ̃lia ƒe ŋdi kanya la dzi de asi gbeɖeɖe me, eye wòle dzo kem; alilikpo dodoa ɖe va tsyɔ to la dzi, eye kpẽwo le ɖiɖim sesĩe ŋutɔ. Tete dukɔ blibo, si le asaɖa me la, de asi dzodzo me nyanyanya. 
EXO.19.17	Eye Mose kplɔ dukɔ la tso asaɖa la me yi Mawu kpe ge, eye wotsi tre ɖe to la te. 
EXO.19.18	Eye dzudzɔ bia Sinai-to blibo la, elabena Yehowa ɖi va edzi le dzo me; eye dzudzɔ la ɖe dzi abe aŋɔɖaƒe dzudzɔ ene, eye to blibo la le ʋuʋum ŋutɔ. 
EXO.19.19	Eye kpẽawo nu le sesẽm ɖe dzi. Mose ƒo nu, eye Mawu ɖo ŋu nɛ kple gbe sesẽ. 
EXO.19.20	Tete Yehowa ɖi va Sinai-to la tame, eye Yehowa yɔ Mose, be wòava Sinai-toa tame, eye Mose ha to la. 
EXO.19.21	Eye Yehowa gblɔ na Mose bena: Ɖi yi ɖaxlɔ̃ nu dukɔ la bena, womegagbɔ liƒo la me, ava Yehowa gbɔ, nu kpo ge o, elabena wo dometɔ geɖewo ava ku. 
EXO.19.22	Eye nunɔla, siwo ate ɖe Yehowa ŋu hã, nawɔ wo ɖokui dzadzɛ, bena Yehowa magaɖe gbe ɖe wo dzi. 
EXO.19.23	Mose ɖo ŋu na Yehowa bena: Dukɔ la mate ŋu aha Sinai-to la o, elabena wò ŋutɔ èxlɔ̃ nu mi bena: Miɖe liƒo ɖe to la ŋu, eye mibui kɔkɔe! 
EXO.19.24	Eye Yehowa gblɔ na Mose bena: Ɖi yi, ne mia kple Aron miava; ke nunɔlawo kple dukɔ la megagbɔ liƒo la me, ava Yehowa gbã le toa dzi, bena Yehowa nagaɖe gbe ɖe wo dzi o. 
EXO.19.25	Tete Mose ɖi yi dukɔ la gbɔ, eye wògblɔe na wo.
EXO.20.1	Eye Mawu to nya siawo katã bena: 
EXO.20.2	Nyee nye Yehowa wò Mawu, si kplɔ wò tso kluvinyenyeƒe me le Egipte-nyigba dzi. 
EXO.20.3	Mawu bubua ɖeke megunɔ asiwò kpe ɖe ŋunye o. 
EXO.20.4	Megawɔ legbaa ɖeke na ɖokuiwò o. Megawɔ nusiwo le dziƒo, alo nusiwo le anyigba dzi, alo nusiwo le tsi me le anyigba te la, ƒe nɔnɔme o. 
EXO.20.5	Megade ta agu na wo o, eye megasubɔ wo o, elabena nye Yehowa, wò Mawu la, Mawu ʋãŋu menye, amesi ɖoa fofowo ƒe vodada teƒe na ɖevi, siwo léa tum la, vaseɖe dzidzime etɔ̃lia kple enelia dzi; 
EXO.20.6	ke mevea ame akpe nane, siwo lɔ̃am, eye wowɔa nye seawo dzi la nu. 
EXO.20.7	Megayɔ Yehowa, wo Mawu, ƒe ŋkɔ yakayaka o, elabena Yehowa magbe tohehe na amesi yɔa eƒe ŋkɔ dzodzro la o. 
EXO.20.8	Ɖo ŋku dzudzɔgbe la dzi, ne nawɔe kɔkɔe. 
EXO.20.9	Ŋkeke ade nawɔ dɔ, eye nawɔ ŋuwò dowo katã. 
EXO.20.10	Ke ŋkeke adrelia enye dzudzɔgbe na Yehowa, wò Mawu la; megawɔ dɔa ɖeke le edzi o, eɖanye wò ŋutɔ, viwòŋutsu alo viwònyɔnu o, eɖanye wò dɔlaŋutsu, wò dɔlanyɔnu, wò lã, alo wò amedzro, si dzewo du me la o. 
EXO.20.11	Elabena ŋkeke ade mee Yehowa wɔ dzi kple anyigba, atsiaƒu kple nusiwo katã le eme, eye wòdzudzɔ eɖokui le ŋkeke adreagbe. Eyata Yehowa yra dzudzɔgbe la, eye wòwɔe kɔkɔe. 
EXO.20.12	Bu fofowò kple dawo, bena nanɔ agbe didie le anyigba, si Yehowa, wò Mawu, ana wò la dzi. 
EXO.20.13	Megawu ame o. 
EXO.20.14	Megawɔ ahasi o. 
EXO.20.15	Megafi fi o. 
EXO.20.16	Megaɖi aʋatsoɖase le hawòvi ŋuti o. 
EXO.20.17	Megabiã ŋu ɖe hawòvi ƒe aƒe dzi o. Megabiã ŋu ɖe hawòvi srɔ̃, eƒe dɔlaŋutsu alo eƒe dɔlanyɔnu, eƒe nyi alo eƒe tedzi, alo nusianu, si nye hawòvi to la ƒe ɖeke dzi o.
EXO.20.18	Esi dukɔ blibo la se dziɖegbe kple kpẽawo ƒe ɖiɖi, eye wokpɔ dzikedzo kple alesi toa le dzudzɔ tumi la, dukɔ la dzo nyanyanya, eye wotsi tre ɖe adzɔge ke. 
EXO.20.19	Eye wogblɔ na Mose bena: Wò la ƒo nu kpli mí, eye míaɖo to asee, ke Mawu megaƒo nu kpli mí, bena míagaku o. 
EXO.20.20	Mose gblɔ na dukɔ la bena: Migavɔ̃ o, elabena Mawu ɖe wòva mia do ge akpɔ, bena vɔvɔ̃ nanɔ eŋu le mia dome, ne miagawɔ nuvɔ̃ o. 
EXO.20.21	Ale dukɔ la tsi tre ɖe adzɔge ke; ke Mose te ɖe alilikpo dodo, si me Mawu le la ŋu.
EXO.20.22	Eye Yehowa gblɔ na Mose bena: Ale nagblɔ na Israel-viwo enye si: Mia ŋutɔwo miekpɔ bena, meƒo nu kpli mi tso dziƒo. 
EXO.20.23	Migawɔ mawu bubua ɖeke kpe ɖe ŋunye o; migawɔ ɖeke o, eɖanye klosalolegba alo sikalegba o. 
EXO.20.24	Tso anyi ɖi vɔsamlekpui nam, eya dzi natsɔ wò alẽwo kple wò nyiwo ame numevɔsa le, eye nasa, akpedavɔwo le Mava afisiafi, si meɖo be, woaɖo ŋku nye ŋkɔ dzi le la, eye mayra wò. 
EXO.20.25	Ne ebe, yeatsɔ kpe aɖi vɔsamlekpui nam la, megatsɔ esi wotu o; elabena ne etso ga fu kpee la, ekema ègblẽ ka ɖo nɛ. 
EXO.20.26	Megaflɔ atrakpui de nye vɔsamlekpui dzi o, bena wò ama nagadze le edzi o.
EXO.21.1	Esiawo nye ɖoɖo, siwo nagblɔ na wo. 
EXO.21.2	Ne èƒle Hebriŋutsua ɖe kluvii la, ekema woawo do ƒe ade, eye le ƒe adrelia me la wòadzo fea ɖeke maxemaxee. 
EXO.21.3	Nenye eya ɖekae va la, eya ɖeɖe nadzo; ne ekplɔ srɔ̃a vɛ la, ekema eya kple srɔ̃a nadzo. 
EXO.21.4	Nenye eƒe aƒetɔe ɖe srɔ̃ ne, eye wòdzi ŋutsuviwo alo nyɔnuviwo nɛ la, ekema nyɔnu la kple viawo nanye eƒe aƒetɔ tɔ, eye eya ɖeɖe nadzo. 
EXO.21.5	Ke ne kluvi la gblɔ be: Melɔ̃ nye aƒetɔ, srɔ̃nye kple vinyewo, nyemadzo anɔ ɖokuinye si o la, 
EXO.21.6	ekema eƒe aƒetɔ nakplɔe ava Mawu ƒe ŋku me, atsɔe aɖo ʋɔtru nu alo ʋɔtrutiwo gbɔ, eye eƒe aƒetɔ naŋɔ to nɛ kple nuŋɔnui, be wòasubɔe tegbee. 
EXO.21.7	Ne amea ɖe dzra vianyɔnu kosii la, eya madzo abe ŋutsuwo ene o. 
EXO.21.8	Ne eƒe nu menyo eƒe aƒetɔ ŋu o, eye megadi be, yeaɖee o la, ekema wòana woava xɔe kple ga. Mekpe ŋusẽ adzrae ɖe dukɔ bubuwo dome, le esi wògbee la ta o. 
EXO.21.9	Ne etsɔe na viaŋutsu la, ekema wòawɔ nɛ abe eya ŋuta vianyɔnue ene. 
EXO.21.10	Ke ne eya ŋutɔ gaɖe nyɔnu bubu kpe ɖe eŋu la, ekema megale nuɖuɖu kple avɔtatae o, eye megagbe egbɔ dɔdɔ, hã o. 
EXO.21.11	Ne mewo nu etɔ̃ siawo nɛ o la, ekema wòadzo taa fea ɖeke maxemaxee.
EXO.21.12	Ne amea ɖe ƒo ame woku la, ekema woawu eya hã. 
EXO.21.13	Ne amea ɖe mebua o, gake Mawu to eƒe asi dzi wɔe la, ekema maɖo teƒea ɖe na wò, afisi wòasi ayi. 
EXO.21.14	Gake ne amea ɖe bua wu nɔvia ƒe aye me la, ekema woahee atso nye vɔsamlekpui gɔ̃ hã gbɔ aɖawu. 
EXO.21.15	Amesi ke aƒo fofoa alo dada la, woawui. 
EXO.21.16	Amesi ke afi lãme adzra, alo woakpɔe le esi la, woawui. 
EXO.21.17	Amesi ke aƒo fi ade fofoa alo dada la, woawui.
EXO.21.18	Ne ŋutsuwo le dzre wɔm, eye ɖeka tsɔ kpe alo kodzi ƒo nɔvia meku o, gake wòtsi aba dzi, 
EXO.21.19	emegbe wògafɔ do go le tɔtɔm ɖe ati ŋu la, ekema amesi ƒoe la, megaɖi fɔ o, negbe eƒe afiɖekanɔfewo kple dɔyɔfewo ko wòaxe. 
EXO.21.20	Ne amea ɖe ƒo eƒe kluvi alo kosivi kple kpo, woku ɖe esi me la, ekema woabia hlɔ̃e. 
EXO.21.21	Ke ne eganɔ agbe ŋkeke ɖeka alo eve hafi la, ekema womagabia hlɔ̃e o; elabena eya ŋutɔ ƒe gãe. 
EXO.21.22	Ne ŋutsuwo le dzre wɔm, eye wotutu nyɔnu funɔa ɖe ƒu anyi, ke vɔ̃a ɖeke mewɔe o, negbe fua koe ge le eƒo la, ekema nyɔnua srɔ̃ naxa fe le esi, abe alesi ʋɔnudrɔ̃lawo ɖo ene. 
EXO.21.23	Ke ne vɔ̃a ɖe dze eme la, ekema woabia agbe ɖe agbe teƒe, 
EXO.21.24	ŋku ɖe ŋku teƒe, aɖu ɖe aɖu teƒe, asi ɖe asi teƒe, afɔ ɖe afɔ teƒe, 
EXO.21.25	dzobi ɖe dzobi teƒe, abi ɖe abi teƒe, dodro ɖe dodro teƒe. 
EXO.21.26	Ne amea ɖe ƒo ŋku na eƒe kluvi alo eƒe kosivi wògbã la, ekema wòaɖe asi le eŋu, ne wòana eɖokui si ɖe eƒe ŋku la ta. 
EXO.21.27	Eye ne amea ɖe ŋe aɖu na eƒe kluvi alo eƒe kosivi la, ekema wòaɖe asi le eŋu, ne wòano eɖokui si ɖe eƒe aɖu la ta.
EXO.21.28	Ne nyia ɖe tu dzo ŋutsu alo nyɔnu woku la, ekema woaƒu kpe nyi la, eye womagaɖu eƒe lã o; ke womabu fɔ nyia tɔ o. 
EXO.21.29	Ke ne nyi la dia dzotutu ame, eye wogblɔe na nyia to, gake mekpɔ edzi o, eye wòwu ŋutsu alo nyɔnu la, ekema woaƒu kpe nyi la, eye woawu nyia to hã. 
EXO.21.30	Ke ne wodo hlɔ̃le nɛ la, ekema woaxee pɛpɛpɛ, abe alesi woɖoe nɛ ene, ɖe eƒe agbe ta. 
EXO.21.31	Ne etu dzo ŋutsuvi alo nyɔnuvia ɖe la, ekema woawo nɛ ɖe ɖoɖo sia nu. 
EXO.21.32	Ne nyi la tu dzo kluvi alo kosivi la, ekema nyia tɔ naxe klosalo sekel blaetɔ̃ na eƒe aƒetɔ.
EXO.21.33	Ne amea ɖe ʋu doa ɖe nu da ɖi, alo amea de ɖe vudo metu nu enu o, eye nyi alo tedzia ɖe ge ɖe me la, 
EXO.21.34	ekema vudoa tɔ, naxe te ɖe eta na lã la so; eye; lã kukua nazu etɔ. 
EXO.21.35	Ne amea ɖe ƒe nyi tu dzo nɔvia ƒe nyi wòku la, ekema woatsɔ nyi gbagbe la adzra, eye woamã ga la, emegbe woamã lã kuku la hã. 
EXO.21.36	Ke ne wonyae bena nyi la dia dzotutu ame, gake nyia tɔ mekpɔ edzi o la, ekema wòatsɔ nyi gbagbe ado eteƒe, eve kukua nazu etɔ. 
EXO.21.37	Ne amea ɖe fi nyi alo alẽ eye wòwui, alo wodzrae la, ekema wòaɖo nyi atɔ̃ nyi ɖeka teƒe, eye woaɖo alẽ ene alẽ ɖeka teƒe.
EXO.22.1	Ne wole fiafitɔa ɖe le fi dzi, eye wo ƒoe woku la, ekema hlɔ̃a ɖeke mele me o. 
EXO.22.2	Ke nenye ŋkeke mee la, woabia eƒe hlɔ̃. Ele na fiafi la be, wòaɖo nusi wòfi la teƒe; ke ne naneke mele esi o la, woatsɔe adzra de eƒe tititi la nu. 
EXO.22.3	Nenye nyi tedzi alo alẽ wòfi, eye wokpɔe le esi agbagbe la, ekema wòaɖo wo ame eve eteƒe. 
EXO.22.4	Ne amea ɖe kplɔ lãwo yi eƒe boƒo alo weingble me, eye wòɖe asi le wo nu woɖagblẽ ame bubu ƒe agble la ekema wòatsɔ eƒe agblemenuwo aɖo nusi wogblẽ la teƒe; ke nenye agble blibo la wogblẽ la, ekema wòatsɔ eƒe boƒonu nyuitɔ alo weingblemenu nyuitɔ aɖo eteƒe. 
EXO.22.5	Ne dzo dze gbe, eye wòlé ho, siwo le liƒo dzi, hefiã ava alo bli, siwo le bo dzi, alo agble blibo la katã la, ekema amesi tɔ dzo gbea ta, naɖo eteƒe.
EXO.22.6	Ne amea ɖe dzra ga alo nuwo ɖo de nɔvia gbɔ, eye wofii le amea ƒe me, ne wokpɔ fiafitɔa la, ekema wòaɖo eteƒe zi eve. 
EXO.22.7	Gake ne womekpɔ fiafi la o la, ekema woakplɔ aƒeatɔ ava Mawu ƒe ŋku me, be eya ŋutɔe ɖo asi nɔvia ƒe nua dzi loo, alo menye eya ŋutɔe o. 
EXO.22.8	Ne nyi, tedzi, alé, avɔ alo nua de bu, eye wosusui ɖe amea ɖe ŋu la, ekema ameawo kple eve nava Mawu ƒe ŋku me, eye amesi Mawu abu fɔe la, eya naɖo eteƒe na nɔvia zi eve. 
EXO.22.9	Ne amea ɖe tsɔ tedzi, nyi, alẽ alo lãa ɖe na nɔvia, be woakpɔ edzi, eve wòku, alo nane wɔe, alo woda adzoe, eye ame bubua ɖeke mekpɔ teƒe o la, 
EXO.22.10	ekema woata Yehowa na nɔvia be, menye eya ŋutɔe ɖo asi nɔvia ƒe nu la dzi o, eye lã la tɔ naxɔ nya la nɛ, ekema fea ɖeke mele eme o. 
EXO.22.11	Nenye ɖe wofii le egbɔ la, ekema woaɖo eteƒe na lã la tɔ. 
EXO.22.12	Nenye lãa ɖee vuvui la ekema wòatsɔ kukua ava fia abe ɖase ene, eye fea ɖeke manɔ me o. 
EXO.22.13	Ne amea ɖe ɣe lã le nɔvia si, eye nane wɔe, alo wòku, eye lã la tɔ mele eteƒe o la, ekema wòaɖo eteƒe. 
EXO.22.14	Ke ne lã la tɔ le eteƒe la, ekema maɖo eteƒe o, elabena esi wòɣee la, ele fe xam ɖe eta.
EXO.22.15	Ne amea ɖe ble ɖetugbi, si ta womebia o, eye wòde asi eŋu la, ekema wòawɔ srɔ̃ɖenu nɛ, eye wòaɖee. 
EXO.22.16	Ke ne fofoa gbe be, yematsɔe nɛ o la, ekema wòa ve srɔ̃ɖenu, siwo wowɔna na ɖetugbiwo la ƒe fe.
EXO.22.17	Megana nyɔnu dzotɔwo nanɔ agbe o. 
EXO.22.18	Amesiame, si adɔ lãa ɖe gbɔ la, woawui. 
EXO.22.19	Amesi sa vɔ na mawu bubu wo, eye menye Yehowa ɖeɖe ko o la, woadɔ busui.
EXO.22.20	Megate amedzro ɖe anyi o eye megasẽ ŋuta le eŋu o; elabena miawo hã míenye amedzrowo kpɔ le Egipte-nyigba dzi. 
EXO.22.21	Migate ahosiwo kple tsyɔ̃eviwo ɖe anyi o. 
EXO.22.22	Ne ete wo ɖe anyi, eye wodo ɣli yɔm la, ekema maɖo to woƒe ɣlidodo la, 
EXO.22.23	eye nye dɔmedzoe abi ɖe mia ŋu, eye mawu mi kple yi, ale be mia srɔ̃wo atrɔ zu ahosiwo, eye mia viwo azu tsyɔ̃eviwo. 
EXO.22.24	Ne edo ga na nye dukɔ la dome ame dahea ɖe si le gbɔwò la, megaɖi kasae o, eye megabia deme hã le esi o. 
EXO.22.25	Ne exɔ hawòvi ƒe avɔ awɔbae la, ekema gatsɔe nɛ, hafi ɣe naɖo to, 
EXO.22.26	elabena eyae koe nye avɔ le esi, eya wòtana; nuka tsyɔ ge wòala amlɔ anyii mahã? Ne edo ɣli yɔm la, maɖo toe, elabena amenuvela menye.
EXO.22.27	Megado ɖiŋu na Mawu o, eye megaƒo ti de wò dukɔ la ƒe amegãwo o. 
EXO.22.28	Megamiã asi ɖe wò agblemenu ʋaʋãwo kple wò ami dzi o, eye natsɔ wò ŋgɔgbeviŋutsuwo nam. 
EXO.22.29	Nenema ke nawɔ wò nyiwo kple alẽwo hãe; ŋkeke adre wòanɔ dada gbɔ, eye le ŋkeke enyilia dzi natsɔe nam. 
EXO.22.30	Ame kɔkɔewo míenye nam. Eyata migaɖu lã, si nu lé le gbe me la o; ke boŋ mitsɔe ƒu gbe na avũwo.
EXO.23.1	Megasa sakpli o. Wò nu meganɔ ŋutasẽla ƒe nya me, be nazu aʋatsoɖaseɖila o. 
EXO.23.2	Meganɔ ha yome le nu vlo wɔwɔ me o, eye megade ame geɖewo dzi le dzrenya me ate nya dzɔdzɔe la ɖe to o. 
EXO.23.3	Megaɖe ami ɖe ame dahe ƒe nya o. 
EXO.23.4	Ne èkpɔ wò ketɔ ƒe nyi alo tedzi tre mɔ la, gakplɔe vɛ ne. 
EXO.23.5	Ne agba nɔ wò futɔ ƒe tedzi dzi nèkpɔ la, megato eŋu yi o; ke boŋ kpe ɖe eŋu, ne miatui le edzi. 
EXO.23.6	Megatrɔ ame dahe ƒe nya bu anyi le ʋɔnudrɔ̃ƒe o. 
EXO.23.7	Ɖe nu le aʋatsonyawo me; megawu amesi ƒe nya dzɔ, eye meɖi fɔa ɖeke o la o, elabena nyematso afia na ame vɔ̃ɖi o. 
EXO.23.8	Megaxɔ zãnu o, elabena zãnunana gbãa ŋku na nukpɔlawo, eye wòtrɔa ame dzɔdzɔe ƒe nya bua anyi. 
EXO.23.9	Migase ŋuta le amedzrowo ŋu o, elabena mia ŋutɔwo mienyã, alesi wònɔna na amedzrowo, elabena míenye amedzrowo le Egipte-nyigba dzi kpɔ?
EXO.23.10	Ƒe ade naƒã nu ɖewo anyigba dzi, eye naƒo wò agblemenuwo nu ƒu. 
EXO.23.11	Ke le ƒe adrelia me la na wòagbɔ ɖe eme, eye woazu flu, bena wò dukɔ la me ame dahewo nakpɔ nu aɖu, eye nusi susɔ la, gbemelãwo naɖui. Nenema ke nawɔ wò weingblewo kple wò devewo hãe. 
EXO.23.12	Ŋkeke aɖe nawɔ wò dɔwo, ke naƒo ŋkeke adrelia ade eme, bena wò nyi kple wò tedzi nadzudzɔ, eye wò kosi ƒe ŋutsuvi kple amedzro nagbɔ ɖe eme. 
EXO.23.13	Midzra nya sia nya, si megblɔ na mi la ɖo. Migaɖu mawu bubuwo ƒe tame o, eye womagase woƒe ŋkɔ hã le nua nu o.
EXO.23.14	Zi etɔ̃ naɖu ŋkekenyuie nam le ƒe ɖeka me. 
EXO.23.15	Ɖo ŋku abolo maʋamaʋã ŋkeke la dzi; ŋkeke adre sɔŋ naɖu abolo maʋamaʋã le nuŋeɣleti ƒe ŋkeke, si woɖo la dzi, abe alesi mede se na wò ene; elabena eya dzi nèʋu tso Egipte. Ke womava ŋkunye me asi gbolo o. 
EXO.23.16	Ne èdze nusiwo nèƒã ɖe agble me la ŋeŋe gɔme la, naɖu ŋkekenyuie, eye ne eƒo wò agblemenuwo nu ƒu ɖe ava me le ƒe la ƒe nuwuwu me la, ekema nagaɖu ŋkekenyuie. 
EXO.23.17	Wò ŋutsuwo katã nava wò Aƒetɔ Yehowa ƒe ŋku me zi etɔ̃ le ƒe ɖeka me. 
EXO.23.18	Megatsɔ nye vɔsalã ƒe ʋu sa vɔe le afisi amɔwɔ ʋaʋã le o, eye megadzra nye ŋkekenyuievɔsalã ƒe ami ɖi ŋu nake ɖe edzi o. 
EXO.23.19	Tsɔ wò agblemenu gbãtɔ, siwo ʋã la, va Yehowa, wò Mawu la, ƒe me. Megaɖa gbɔ̃vi le dada ƒe notsi me o.
EXO.23.20	Kpɔ ɖa, medɔ nye dɔla ɖo ɖe ŋgɔwò, bena wòakpɔ dziwò le mɔ ta, eye woakplɔ wò ava teƒe, si medzra ɖo ɖi na wò la. 
EXO.23.21	Kpɔ nyuie le eŋu, eye naɖo to eƒe gbe; megasẽ tame ɖe eŋu o, elabena matsɔ miaƒe vodadawo ake mi o, elabena nye megbea wònye. 
EXO.23.22	Ne eɖo to eƒe gbe, eye nèwɔ nu, siwo katã magblɔ na wò la, ekema malé lu wò ketɔwo, eye maɖe to ɖe amesiwo xaxa wò ɖo. 
EXO.23.23	Ne nye ɖɔla dze ŋgɔwò, eye wòkplɔ wò va Amoritɔwo, Xititɔwo, Perizitɔwo, Kanaanitɔwo, Xiwitɔwo kple Yebusitɔwo gbɔ, eye metsrɔ̃ wo la, 
EXO.23.24	ekema megade ta agu na woƒe mawuwo alo asubɔ wo o, eye megawɔ nusiwo wowɔna la o; ke boŋ nagblẽ wo, eye nagbã woƒe legbawo. 
EXO.23.25	Ne miesubɔ Yehowa, miaƒe Mawu la, ekema ayra ɖe wò nuɖuɖu kple wò nunono dzi, eye maxe mɔ na dɔléle, be mava mia dome o. 
EXO.23.26	Fu mage le nyɔnuwo ƒo, alo woatsi ko le wò anyigba dzi o; eye mana nanɔ agbe wòaɖe edeƒe. 
EXO.23.27	Madɔ vɔvɔ̃, si le ŋunye la, ɖe ŋgɔwò, eye dukɔ, siwo katã dome nava la, alulu, eye wò futɔwo katã asi le ŋgɔwò. 
EXO.23.28	Madɔ téamekplɔɖoewo ɖe ŋgɔwò, bena wòanya Xiwitɔwo, Kanaanitɔwo kple Xititɔwo le ŋgɔwò. 
EXO.23.29	Gake nyemanyẽ wo katã le dowòme le ƒe ɖeka me o, bena anyigba la magato gbe, eye lã wɔadãwo nadzi ɖe dzi anɔ fu ɖem na wò o. 
EXO.23.30	Manɔ wo nyãm le mia ŋu ʋeʋeʋe, vaseɖe esime míadzi ɖe dzi eye anyigba la natu mia nu. 
EXO.23.31	Eye mana wò liƒowo natso Avaƒu la nu vaseɖe Filistitɔwo ƒe ƒu la nu, tso gbedzi vaseɖe tɔsisi la nu; elabena matsɔ anyigbadzitɔwo ade asi na wò, eye nanyã wo le dowòme. 
EXO.23.32	Migabia nu kpli wo alo naxɔ woƒe mawuwo o. 
EXO.23.33	Womeganɔ wò anyigba dzi o, ne womagava ble wò nawɔ nuvɔ̃ ɖe ŋunye o. Elabena ne èsubɔ woƒe mawuwo la, atrɔ zu mɔ̃ aɖe wò.
EXO.24.1	Eye wògblɔ na Mose bena: Lia toa va Yehowa gbɔ, wò ŋutɔ kple Aron, Nadab kple Abihu kpakple Israel-me tsitsiawo dome ame blaadre, eye míado gbe ɖa le adzɔge. 
EXO.24.2	Eye Mose ɖeɖe nate ɖe Yehowa ŋu, ke woawo megate vo o, eye dukɔ la hã megana to la kplii o. 
EXO.24.3	Eye Mose yi ɖagblɔ Yehowa ƒe nyawo katã kple ɖoɖoawo katã na dukɔ la. Tete dukɔ la katã ɖo ŋu yoo gblɔ bena: Nya, siwo katã Yehowa gblɔ la, míawɔe! 
EXO.24.4	Eye Mose ŋlɔ Yehowa ƒe nyawo katã, eye wòtso ŋdi kanya ɖaɖi vɔsamlekpui, eye wòɖo dzesikpe wuieve ɖe Israel ƒe to wuieveawo nu ɖe to la te. 
EXO.24.5	Eye Mose dɔ Israel-viwo dome ɖekakpuiwo ɖa, eye wotsɔ nyitsuwo mè numevɔsawo, eye wosa akpedavɔwo na Yehowa. 
EXO.24.6	Eye Mose ku ʋu la ƒe afã ɖe ze me, eye wõhlẽ ʋu la ƒe afã ɖe vɔsamlekpui la ŋu. 
EXO.24.7	Eye wotsɔ agbalẽ, si me nubablanyawo le, hexlẽ sesĩe ɖe dukɔ la ƒe to me. Tete wogblɔ bena: Nya, siwo katã Yehowa gblɔ la, miawɔe, eye míalé eme ɖe asi! 
EXO.24.8	Eyome Mose, tsɔ du la wu ɖe dukɔ la dome gblɔ bena: Esia enye nusi Yehowa bia kpli mi, ɖe nya siawo katã dzi la, ƒe ʋu.
EXO.24.9	Esia megbe Mose kple Aron, Nadab kple Abihu kpakple Israel-me tsitsiawo dome ame blaadre la wolia to la, 
EXO.24.10	eye wokpɔ Israel ƒe Mawu la, eƒe afɔgbɔ le abe gbloti, alo abe alesi alilime kɔna keŋkeŋ ene. 
EXO.24.11	Ke mewɔ naneke Israel-viwo ƒe ame ŋkutawo o, eye woɖe ŋku ɖe Mawu ŋu, emegbe woɖu nu, eye wono nu.
EXO.24.12	Eye Yehowa gblɔ na Mose bena: Va gbɔnye le to la dzi, eye natsi anyi, ne matsɔ kpe, siwo dzi meŋlɔ ɖoɖoawo kple seawo ɖo, bena nafia wo la, na wo! 
EXO.24.13	Tete Mose tso, eye eƒe subɔla Yosua kpe ɖe eŋu, eye Mose lia Mawu ƒe to la. 
EXO.24.14	Eye wògblɔ na ame tsitsiawo bena: Mina afisia, vaseɖe esime míagatrɔ ava mia gbɔ. Kpɔ ɖa, Aron kple Xur le mia gbã, ne ʋɔnunyaa ɖe le amea ɖe si la, wòatsɔe ayi wo gbɔe. 
EXO.24.15	Esi Mose yi toa dzi la, tete alilikpo va tsyɔ to la. 
EXO.24.16	Eye Yehowa ƒe ŋutikɔkɔe va nɔ Sinai-to la dzi, eye alilikpo tsyɔ to la ŋkeke ade sɔŋ Le ŋkeke adreagbe la eyɔ Mose tso alilikpo la me. 
EXO.24.17	Eye Yehowa ƒe ŋutikɔkɔe dze na Israel-viwo le toa tame abe dzobibi ene. 
EXO.24.18	Eye Mose to alilikpoa me lia to la, eye Mose nɔ toa dzi ŋkeke blane kple zã blane sɔŋ.
EXO.25.1	Eye Yehowa gblɔ na Mose bena: 
EXO.25.2	Gblɔ na Israel-viwo bena, woadzɔ nu nam. Midzɔ nu nam le amesiame, si lɔ̃ tso dzime faa la si. 
EXO.25.3	Nusiwo miadzɔ le wo si la wonye: Sika, klosalo kple akɔbli, 
EXO.25.4	aɖabɛ blɔtɔ kple aɖabɛ dzĩtɔ ƒe ka, ka dze, ɖeti ɣi kple gbɔ̃fuwo, 
EXO.25.5	agbogbalẽ, si wode ama dzi, nyogbalẽ kple xé. 
EXO.25.6	Ami ɖe akaɖiniedede ŋu kple ami ʋeʋẽe hena sisi kple numeme ʋeʋẽe. 
EXO.25.7	Soham-kpe kple kpe xɔasiwo, bena woatsɔ aɖo kɔmewu kple akɔtaɖonu la ŋu. 
EXO.25.8	Eye woawɔ nɔƒe kɔkɔe nam, bena manɔ wo dome. 
EXO.25.9	Alesi metia nɔƒe la tutume kple eŋuti nuwo katã wɔwɔ wò la, nenema pɛpɛpɛ miawɔe.
EXO.25.10	Eye woatsɔ xé akpa aɖakae, eƒe didime nanye abɔklugui eve kple afã, kekeme nanye abɔklugui ɖeka kple afã, eye eƒe kɔkɔme nanye abɔklugui ɖeka kple afã. 
EXO.25.11	Eye nafa sika nyuitɔ ɖe eŋu; nafae ɖe eme kple ekɔgo, eye natsɔ sika ado atsiã ɖe eto akpe ɖo. 
EXO.25.12	Emegbe nakɔ sikasigɛ ene, eye naklã wo ɖe eƒe dzogoe eneawo ŋu; asigɛ eve nanɔ axa ɖeka, eye asigɛ eve hã nanɔ axa evelia. 
EXO.25.13	Eyome natsɔ xé akpa kpowo, eye nafa sika ɖe wo ŋu. 
EXO.25.14	Eye natsɔ kpoawo aƒo ɖe asigɛ, siwo le aɖaka la ƒe axawo dzi la me, bena woatsɔ wo akɔ aɖaka lae. 
EXO.25.15	Kpoawo natsi asigɛawo me le aɖaka la ŋu, eye womaɖe wo le eme o. 
EXO.25.16	Eye natsɔ se, siwo mana wò la, ade aɖaka la me.
EXO.25.17	Tsɔ sika nyuitɔ wɔ nutsyɔnu ɖe nutuvi la dzi; eƒe didime nanye abɔklugui eve kple afã, eye eƒe kekeme nanye abɔklugui ɖeka kple afã. 
EXO.25.18	Eye natsɔ sika atu Kerubi eve ɖe nutsyɔnu la ƒe goawo kple eve dzi. 
EXO.25.19	Wɔ Kerubi ɖeka ɖe go si dzi, eye Kerubi evelia ɖe go keme dzi; ale Kerubiawo kple eve nanɔ go eveawo dzi. 
EXO.25.20	Eye Kerubiawo naklẽ aʋala aɖo ta dzi, ale be woƒe aʋalawo nabi ɖe nutsyɔnu la dzi; wòadze ŋgɔ wo nɔewo, eye woade mo to ɖe nutsyɔnu la dzi. 
EXO.25.21	Eye natsɔ nutsyɔnu la aɖo aɖaka la tame, ke natsɔ se, siwo mana wò la, ade aɖaka la me. 
EXO.25.22	Kerubi eve, siwo le nubablaɖaka tame la domee maɖe ɖokuinye afia wò le, eye magblɔ nya, siwo katã made asi na Israel-viwo la na wò tso afima.
EXO.25.23	Emegbe natsɔ xé akpa kplɔ̃e; eƒe didime nanye abɔklugui eve, kekeme nanye abɔklugui ɖeka, eye eƒe kɔkɔme nanye abɔklugui ɖeka kple afã. 
EXO.25.24	Fa sika nyuitɔ ɖe eŋu, eye natsɔ sika ado atsiã ɖe eŋu akpe ɖo. 
EXO.25.25	Eye naɖo to nɛ akpe ɖo, esi akeke asi ɖeka, eye natsɔ sika ado atsiã de to la ŋu akpe ɖo. 
EXO.25.26	Tsɔ sika wɔ asigɛ ene, eye naklã asigɛawo ɖe eƒe afɔ eneawo ƒe axa eneawo dzi. 
EXO.25.27	Asigɛawo nate ɖe toawo ŋu, bena woaƒo kpo ɖe wo me akɔ kplɔ̃ lae. 
EXO.25.28	Tsɔ xé kpa kpewo, eye nata sika ɖe wo ŋu; woawoe woatsɔ akɔ kplɔ̃ lae. 
EXO.25.29	Eye natsɔ sika nyuitɔ awɔ eŋu gbawo, nutɔgbawo, goewo kple trewo, nusiwo ŋu dɔ woawɔ le edzi. 
EXO.25.30	Eye natsɔ abolo aɖo kplɔ la dzi le ŋkunye me ɖaa.
EXO.25.31	Eyome natsɔ sika nyuitɔ awɔ akaɖitii; woatu akaɖitia, eƒe afɔ kple ati la, eye woawɔ kawo, seƒoƒowo kple woƒe tamekukuwo ɖe eŋu. 
EXO.25.32	Alo ade nanɔ akaɖiti la ƒe axawo dzi; alɔ etɔ̃ nanɔ axa ɖeka, eye alɔ etɔ hã nanɔ axa evelia. 
EXO.25.33	Seƒoƒo etɔ kple woƒe tamekukuwo nanɔ alɔ ɖeka ŋuti, eye seƒoƒo etɔ̃ kple woƒe tamekukuwo nanɔ alɔ evelia ŋuti; alea woanɔ alɔ ade, siwo le akaɖitia ŋu la, ŋuti akpe ɖo. 
EXO.25.34	Eye seƒoƒo ene kple woƒe tamekukuwo nanɔ atia ŋutɔ ŋuti. 
EXO.25.35	Seƒoƒo ɖeka kple etamekuku nanɔ alɔ eveve kpeƒe le ati la ŋu. 
EXO.25.36	Kɔawo kple alɔavvo nawɔ ɖeka ɖe ati la ŋu; sika nyuitɔ woatso atu akaɖiti lae blibo. 
EXO.25.37	Emegbe nawɔ akaɖigbɛ adre ada ɖe wo dzi, eye woabi aɖo ta ŋgɔ. 
EXO.25.38	Eye natso sika nyuitɔ awɔ ɖovulãnuwo kple ganu suewoe. 
EXO.25.39	Woatso sika nyuitɔ talento ɖeka awɔ akaɖiti la kple eŋu nuawo katãe. 
EXO.25.40	Kpɔ dzi, be nawɔe ɖe nɔnɔme, si wotia wò le toa dzi la nu pɛpɛpɛ.
EXO.26.1	Tsɔ kuntru ewo wɔ nɔƒe la; eye aɖaŋuvɔlɔ̃lawo natsɔ ɖetí ɣi dada, aɖabɛ blɔtɔ kple dzĩtɔ ƒe ka kpakple ka dze alɔ̃e, eye woalɔ̃ Kerubiwo ɖe eme. 
EXO.26.2	Kuntru ɖeka ƒe didime nanye abɔklugui blave vɔ enyi, eye eƒe kekeme nanye abɔklugui ene. Dzidzeme ɖeka nanɔe na kuntruawo katã. 
EXO.26.3	Woatɔ kuntruawo akpe ɖe wo nɔewo ŋu atɔ̃atɔ̃. 
EXO.26.4	Eye natɔ aɖabɛ blɔtɔ ƒe ka kpukpuiwo de kuntru kpekpea ƒe go ɖeka me, nenema ke natɔe ɖe kpekpe evelia hã ƒe go ɖeka me. 
EXO.26.5	Tɔ ka kpuspui blaatɔ̃ ɖe kuntru kpekpeawo ƒe go ɖekaɖekawo me, eye kawo nanɔ sɔsɔ ɖeka me. 
EXO.26.6	Eye natso sika atu ganuvi blaatɔ̃ aku kawo, eye ganuviawo nakpe kuntruawo woazu agbadɔ ɖeka. 
EXO.26.7	Eyome natsɔ gbɔ̃fu alɔ̃ kuntru wuiɖekɛ, bena woatsɔ agba nɔƒe la tame. 
EXO.26.8	Kuntru ɖeka ƒe didime nanye abɔklugui blaetɔ̃, eye eƒe kekeme nanye abɔklugui ene. Dzidzeme ɖeka nanɔe na kuntru wuiɖekɛawo katã. 
EXO.26.9	Natɔ Kuntru atɔ̃ akpe vovo, eye natɔ kuntru ade hã akpe vovo, eye naŋe kuntru adelia, si le agbadɔ la ƒe ŋgɔdze la me ɖe eve. 
EXO.26.10	Emegbe natɔ ka kpukpui blaatɔ̃ ɖe kuntru kpekpea ƒe go ɖeka me, eye nagatɔ ka kpukpui blaatɔ̃ ɖe kpekpe evelia ƒe go ɖeka me. 
EXO.26.11	Eyome natu akɔbliganuvi blaatɔ̃, eye natsɔ ganuviawo aku kaawo, bena agbadɔ la nakpe azu ɖeka. 
EXO.26.12	Eye agbadɔkuntru la ƒe go ɖeka si tsi edzi le agbadɔa megbe la, nadzɔ ɖe anyi atsyɔ kuntru gbãtɔwo. 
EXO.26.13	Eye kuntru, siwo tsi edzi le agbadɔ la ƒe didime go eveawo dzi la, nadzo de anyigba abɔklugui ɖeka, bena woaxe agbadɔ la ŋu. 
EXO.26.14	Emegbe natso agbogbalẽ, si wode ama dzi la, agba agbadɔ la, eye nagatsɔ nyogbalẽ agba edzi.
EXO.26.15	Esia yome natsɔ xè adze ʋuƒo, siwo woatu na agbadɔ la. 
EXO.26.16	Ʋuƒo ɖeka ƒe didime nanye abɔklugui ewo, eye eƒe kekeme nanye abɔklugui ɖeka kple afã. 
EXO.26.17	Eye nayrɔ ʋuƒo ɖeka gɔme wòadze eve, bena woate ŋu ali ɖe anyi. Alea nayrɔ agbadɔ la ƒe ʋuƒoawo katã gɔmee. 
EXO.26.18	Nawɔ ʋuƒowo hena agbadɔ la; ʋuƒo blave nano dziehe gome. 
EXO.26.19	Eye natso klosalo awɔ afɔ blane ɖe ʋuƒo blaveawo te; afɔ eve nanɔ ʋuƒo ɖesiaɖe ƒe nu eveawo gɔme. 
EXO.26.20	Eyome nawɔ ʋuƒo blave hena agbadɔ la ƒe anyiehe gome. 
EXO.26.21	Eye natsɔ klosalo awɔ afɔ blane ɖe wo gome, afɔ eve nano ʋuƒo ɖesiaɖe gɔme. 
EXO.26.22	Eye nadze ʋuƒo ade hena agbadɔ la ƒe axa, si le ɣedzeƒe gome. 
EXO.26.23	Eye nagadze ʋuƒo eve hena dzogoe, siwo le agbadɔ la ƒe ɣetoɖoƒe gome. 
EXO.26.24	Eye woakpe wo gome kple wo tame ɖe ʋuƒoawo ŋu, bena asigɛ ɖeka nano wo ŋu. Alea woawo wo kple eve lae, eye woanɔ dzogoeawo kple eve dzi. 
EXO.26.25	Wo katã le ʋuƒo enyi, siwo gome woawo klosalofɔ wuiade ɖo, afɔ eve nanɔ ʋuƒo ɖesiaɖe gɔme.
EXO.26.26	Emegbe natsɔ xé akpa gameti atɔ̃ hena ʋuƒo, siwo le agbadɔ la ƒe axa ɖeka; 
EXO.26.27	gameti atɔ̃ hã na ʋuƒo, siwo le agbadɔ la ƒe axa evelia, kpakple gameti atɔ̃ hena ʋuƒo, siwo le agbadɔ la megbe le ɣetoɖoƒe gome. 
EXO.26.28	Eye gameti dometɔ nato ʋuƒoawo titina, tso agbadɔ la ƒe go ɖeka me vaseɖe go keme me. 
EXO.26.29	Fa sika ɖe ʋuƒoawo ŋu, eye natsɔ sika atu wo ŋuti sigɛ, siwo me woaƒo gametiawo ɖo, eye nafa sika ɖe gametiwo hã ŋu. 
EXO.26.30	Tu agbadɔ la ɖe nɔnɔme, si wofia wo le toa dzi la nu pɛpɛpɛ.
EXO.26.31	Aɖaŋuvɔlɔlawo natsɔ aɖabɛ blɔtɔ kple dzĩtɔ ƒe ka, ka dzẽ kple ɖeti ɣi dada alɔ̃ xɔmetsovɔe, eye woalɔ̃ Kerubiwo de eme. 
EXO.26.32	Eye naku wo ɖe xésɔti ene, siwo ŋu wofa sika ɖo, eye wowɔ klosalofɔwo ɖe wo gɔme, eye sika gatagbadzɛwo le wo ŋuti la ŋu. 
EXO.26.33	Ku xɔmetsovɔ la ɖe kuntru gbãtɔwo ƒe kpeƒe, eye natso nubablaɖaka la ada ɖe xɔmetsovɔ la godo, eye xɔmetsovɔ la natsɔ kɔkɔeƒe la kple kɔkɔeƒewo ƒe kɔkɔeƒe la me na mi. 
EXO.26.34	Eye natsɔ nutsyɔnu la ada ɖe nubablaɖaka la dzi le kɔkɔeƒewo ƒe kɔkɔeƒe la me. 
EXO.26.35	Tsa kplɔ̃ la da ɖe xɔmetsovɔa ŋgɔ le anyiehe gome, eye natsɔ akaɖiti la ada ɖe agbadɔ la ƒe dziehe gome le kplɔ̃ la kasa. 
EXO.26.36	Eye avɔlɔ̃lawo natsɔ aɖabɛ blɔtɔ kple dzĩtɔ ƒe ka, ka dze kple ɖeti ɣi dada alɔ̃ avɔ, bena woatsɔ atu agbadɔ la nu. 
EXO.26.37	Emegbe natsɔ xé akpa sɔti atɔ̃ hena avɔ la; fa sika ɖe wo ŋu, eye natsɔ sika awɔ wo ŋuti gatagbadzɛawo, eye natsɔ akɔbli akɔ afɔwo ɖe wo gɔme.
EXO.27.1	Emegbe natsɔ xé awɔ vɔsamlekpui; eƒe didime nanye abɔklugui atɔ̃, eƒe kekeme nanye abɔklugui atɔ, eye eƒe kɔkɔme nanye abɔklugui etɔ̃. Vɔsamlekpui la nanɔ dzogoe ene me. 
EXO.27.2	Wɔ dzowo ɖe eƒe dzogoe eneawo dzi; dzoawo nawɔ ɖeka kplii, eye nata akɔbli ɖe eŋu. 
EXO.27.3	Eye nawɔ afilɔnuwo, sofiwo, zewo, gaflowo kple dzoɖesonuwo ɖe eŋu, eye natsɔ akɔbli awɔ eŋuti nuawo katãe. 
EXO.27.4	Eye tsɔ akɔbli wɔ adzralawo abe ɖɔ ene, eye natu akɔblisigɛ ene ɖe adzrala ŋu le eƒe dzogoe eneawo dzi. 
EXO.27.5	Eye naklã adzrala la ɖe vɔsamlekpui la ŋu tso ele vaseɖe vɔsamlekpui la titina. 
EXO.27.6	Eyome natsɔ xé akpa kpowo hena vɔsamlekpui la, eye nafa akɔbli ɖe wo ŋu. 
EXO.27.7	Eye woatsɔ kpoawo aƒo ɖe asigɛawo me, eye kpoawo nanɔ vɔsamlekpui la ƒe axawo kple eve dzi, bena woatsɔ wo akɔe. 
EXO.27.8	Ʋuƒo natsɔ awɔe, eye to nanɔ me. Alesi wolia wò le Noa dzi la, nenema nawɔe.
EXO.27.9	Eye natɔ kpɔ ɖe agbadɔ la ŋu. Tsɔ ɖeti ɣi dada lɔ̃ avɔ hena kpɔ la; kpɔ la ƒe dziehekpa nadidi abɔklugui alafa ɖeka. 
EXO.27.10	Wɔ kpɔti blave, eye natsɔ akɔbli atu afɔ blave ɖe wo gɔme; ke natsɔ klosalo awɔ kpɔtiawo ŋuti gatagbadzɛwo kple heletiwoe. 
EXO.27.11	Nenema ke anyiehekpa hã ƒe avɔ nadiɖi abɔklugui alafa ɖeka, eye kpɔti blave, siwo gɔme akɔblifɔ blave le, nakpe ɖe eŋu; kpɔtiawo ŋu gatagbadzɛawo kple heletiawo nanye klosalo. 
EXO.27.12	Avɔ, si anɔ kpɔ la ƒe ɣetoɖoƒe gome, na didi abɔklugui blaatɔ̃, eye kpɔti ewo, siwo gɔme atɔ ewo le, nakpe ɖe eŋuti. 
EXO.27.13	Kpɔ la nakeke le ɣedzeƒe gome abɔklugui blaatɔ̃. 
EXO.27.14	Avɔ, si didi abɔklugui wuiatɔ̃ nanɔ kekeme sia ƒe akpa ɖeka eye kpɔti etɔ̃, siwo gɔme afɔ etɔ̃ le, nakpe ɖe eŋu. 
EXO.27.15	Eye avɔ, si le akpa evelia hã nadidi abɔklugui wuiatɔ̃, eye kpɔti etɔ, siwo gɔme afɔ etɔ̃ le, nakpe ɖe eŋu. 
EXO.27.16	Esia megbe avɔlɔ̃lawo natsɔ aɖabɛ blɔtɔ kple dzĩtɔ, ka dze kple ɖeti ɣi dada alɔ avɔ, si adidi abɔklugui blave hena agbo la nu, eye kpɔti ene, siwo gɔme afɔ ene le la, nakpe ɖe eŋu. 
EXO.27.17	Kpɔti, siwo katã le kpɔa me godoo la, ƒe heletiwo kple wo ŋuti gatagbadzɛwo nanye klosalo, eye wo gɔmefɔwo nanye akɔbli. 
EXO.27.18	Kpɔ la fe didime nanye abɔklugui alafa ɖeka, eƒe kekeme nanye abɔklugui blaatɔ̃, eye eƒe kɔkɔme nanye abɔklugui atɔ̃; woatsɔ ɖeti ɣi dada alɔ eŋuti vɔe, eye kpɔtiawo gɔmefɔwo nanye akɔbli. 
EXO.27.19	Nusiwo katã ŋu dɔ woawɔ le kpɔa me, nanye akɔbli; agbadɔ la ŋu tsyotiwo kple kpɔ la ŋu tsyotiwo katã nanye akɔbli.
EXO.27.20	De se na Israel-viwo, ne woatsɔ dzomi nyuitɔ vɛ na wò hena akaɖiawo, bena woate ŋu atsɔ akaɖigbɛawo aɖo ati dzi ɖaa 
EXO.27.21	le Mawu ƒe agbadɔ la me, le xɔmetsovɔ, si xe nubablaɖaka ŋku me la ŋgɔ, eye Aron kple viaŋutsuwo nadzrae ɖo, bena wòanɔ bibim le Yehowa ƒe ŋku me tso fiẽ vaseɖe ŋdi. Esia anye ɖoɖo na Israel-viwo kple woƒe dzidzimeviwo tegbee.
EXO.28.1	Eye naɖe nɔviwò Aron kple viaŋutsuwo le Israel-viwo dome ava gbɔwòe, bena woazu nunɔlawo asubɔm; Aron ŋutɔ kple viaŋutsuwo: Nadab, Abihu, Eleazar kple Itamar. 
EXO.28.2	Tɔ awu kɔkɔewo na nɔviwò Aron, bena woade bubu eŋu, eye woaɖo atsyɔ nɛ. 
EXO.28.3	Eye gblɔ na amesiwo katã mede nunya tagbɔ na, eye wònya adaŋu la bena, woatɔ Aron ƒe awuawo, ne woaɖoe nunɔla, be wòasubɔm.
EXO.28.4	Nusiwo woatɔ wonye: akɔtaɖonu, kɔmewu, dziwui, awutewui ʋlaya, si wotsɔ deti ɣi lɔ̃e, tablanu kple alidziblanu; eye woatɔ awu kɔkɔewo na nɔviwò Aron kple viaŋutsuwo, be woazu nunɔlawo asubɔm. 
EXO.28.5	Eye woawɔ sika, aɖabɛ blɔtɔ kple dzĩtɔ ƒe ka, ka dzẽ kple deti ɣi ŋu dɔ.
EXO.28.6	Eye aɖaŋuvɔlɔ̃lawo natsɔ sika, aɖabɛ blɔtɔ kple dzĩto ƒe ka, ka dzẽ kple ɖeti yi dada alɔ̃ kɔmewu lae. 
EXO.28.7	Woaɖe nu eve de kɔmewu la ƒe abɔtawo kple eve ŋu, bena woate ŋu akpee. 
EXO.28.8	Eye woatso avɔ ma tɔgbe, si wotsɔ sika, aɖabɛ blɔtɔ kple dzĩtɔ ƒe ka, ka dze kple ɖeti ɣi dada lɔ̃e la, awɔ akɔgbanu ɖe eŋu. 
EXO.28.9	Emegbe natsɔ soham-kpe eve aɖe Israel-viwo ƒe ŋkɔwo ɖe wo dzi; 
EXO.28.10	naɖe ŋkɔ ade ɖe kpe ɖeka dzi, eye ŋkɔ ade hã ɖe kpe evelia dzi ɖe woƒe toawo nu. 
EXO.28.11	Kpekpalawo nakpae, eye ŋkɔɖelawo nata Israel-viwo ƒe ŋkɔwo ɖe kpe eveawo dzi, eye woawɔ sika ɖe wo ŋu aƒo xlãe. 
EXO.28.12	Eye natsɔ kpe eveawo aɖo kɔmewu la ƒe abɔtawo, hena ŋkuɖoɖo Israel-viwo dzi, eye ŋkɔawo nanɔ Aron ƒe abɔta le Yehowa ƒe ŋku me abe ŋkuɖoɖodzi ƒe dzesi ene. 
EXO.28.13	Eyome natsɔ sikaka aƒo gboe. 
EXO.28.14	Eye natsɔ ka, si wotsɔ sika nyuitɔ gbee la, awɔ kɔsɔkɔsɔ eve, eye natɔ kɔsɔkɔsɔawo ɖe gboawo ŋu.
EXO.28.15	Eye aɖaŋuvɔlɔ̃lawo natsɔ sika, aɖabɛ blɔtɔ kple dzĩtɔ ƒe ka, ka dze kple ɖeti ɣi dada alɔ kɔmewu ƒe avɔ tɔgbe hena akɔtaɖonu, si enye nyametsonu la. 
EXO.28.16	Nawɔe ɖe dzogoe ene me, eye naŋe eme ɖe eve, eƒe didime nanye asi ɖeka, eye kekeme hã nanye asi ɖeka. 
EXO.28.17	Eye natsɔ kpe xɔasiwo aɖo eŋu ɖe agbaka ene me. Agbaka gbãtɔ nanye karneol, topas kple smaragd; 
EXO.28.18	agbaka evelia nanye rubin, safir kple oniks, 
EXO.28.19	agbaka etɔ̃lia nanye ligurio, axat kple ametist, 
EXO.28.20	eye agbaka enelia nanye krisolit, soham kple yaspis. Eye woatsɔ sika aƒo fefeka ɖe wo ŋu akpe ɖo. 
EXO.28.21	Kpeawo nanɔ wuieve ɖe Israel-viwo ƒe ŋkɔwo nu, eye ŋkɔɖelawo nata to wuieveawo ƒe ŋkɔwo ɖe wo dzi. 
EXO.28.22	Eye tsɔ ka, si wotsɔ sika nyuitɔ gbee la, wɔ kɔsɔkɔsɔwo ɖe akɔtaɖonu la ŋu. 
EXO.28.23	Emegbe natu sikasigɛ eve hena akɔtaɖonu la, eye natɔ asigɛ eveawo ɖe akɔtaɖonu la ƒe dzogoe eve dzi, 
EXO.28.24	eye nade sikakɔsɔkɔsɔ eveawo asigɛawo me le akɔtaɖonu la ƒe dzogoeawo dzi. 
EXO.28.25	Eyome nade kɔsɔkɔsɔ eveawo ƒe nu eveawo gbo eveawo ŋu, eye natɔ gboawo ɖe kɔmewu la ƒe abɔtawo, le ŋgɔ. 
EXO.28.26	Eye natu sikasigɛ eve, eye natɔ wo ɖe akɔtaɖonu la ƒe dzogoe eve mamleawo dzi le eme gome, be wòadze akɔgbanu la dzi. 
EXO.28.27	Emegbe nagatu sikasigɛ eve, eye natɔ wo ɖe kɔmewu la ƒe abɔtawo to le ŋgɔ, afisi woɖe kɔme nɛ ɖo, le akɔgbanu la ƒe dziƒo gome. 
EXO.28.28	Eye woagbe aɖabɛ blɔtɔ ƒe ka asa ɖe asigɛ, siwo le akɔtaɖonu la ŋuti la ŋu ahade asigɛ, siwo le kɔmewua ŋuti la me, ale be akɔtaɖonu manɔ ʋaʋãm o, eye woanɔ akɔgbanu la dzi. 
EXO.28.29	Ne Aron yi kɔkɔeƒea la, Israel-viwo ƒe ŋkɔwo nanɔ eƒe dzi dzi le akɔtaɖonu, si enye nyametsonu la dzi, hena ŋkuɖoɖodzi le Yehowa ƒe ŋku me tegbee. 
EXO.28.30	Eye natsɔ Urim kple Tumim ade akɔtaɖonu, si enye nyametsonu la me, bena ne Aron yi Yehowa ƒe ŋku me la, wòanɔ eƒe dzi dzi. Israel-viwo ƒe nyametsonu nanɔ Aron ƒe dzi dzi le Yehowa ƒe ŋku me tegbee.
EXO.28.31	Emegbe natsɔ aɖabɛ blɔtɔ ƒe ka ɖeɖe alɔ̃ dziwui, si dzi woaɖo kɔmewu la ɖo. 
EXO.28.32	Eye woaɖe kɔme nɛ ɖe titina, afisi woaƒo ta ɖo, eye avɔlɔ̃la naƒo kɔ la me to akpe, bena magadze o. 
EXO.28.33	Eyome natsɔ aɖabɛ blɔtɔ kple dzĩtɔ ƒe ka kpakple ka dze awɔ yevuboɖawo ɖe awu la to godoo ava kpe, eye woatsɔ sika awɔ nyawowoewo ɖe wo domee. 
EXO.28.34	Sikanyawowoe ɖeka yevuboɖa ɖeka, sikanyawowoe ɖeka yevuboɖa ɖeka; alea woanɔ dziwui la to godoo ava kpee. 
EXO.28.35	Eye woanɔ Aron ŋu, ne ele subɔsubɔm, eye woanɔ ɖiɖim wòase, ne eyi kɔkɔeƒe le Yehowa ŋku me alo wòɖo go, bena nagaku o.
EXO.28.36	Eye natsɔ sika nyuitɔ awɔ ŋgoblanu, eye ŋkɔɖelawo nata nu ɖe dzi bena: „Kɔkɔea na Yehowa.“ 
EXO.28.37	Eye natsii ɖe aɖabɛ blɔtɔ ƒe ka ŋuti le tablanu la ŋu le ŋgɔ. 
EXO.28.38	Eye wòanɔ Aron ƒe ŋgonu; ale Aron naxa vodada, siwo le Israel-viwo ƒe nunanawo katã ŋu la, aƒu akɔ; eye wòanɔ eƒe ŋgonu ɖaa, bena woƒe nunanawo nadze Yehowa ŋu.
EXO.28.39	Tso ɖeti ɣi lɔ̃ awutewui ʋlaya la kple tablanu la, eye avɔlɔ̃la nalɔ̃ alidziblanu la wòano ŋɔŋɔe. 
EXO.28.40	Eyome nalɔ̃ awutewui ʋlaya, alidziblanu kple tablanu na Aron viŋutsuwo, bena woade bubu wo ŋu, eye woaɖo atsyɔ̃ na wo. 
EXO.28.41	Ɖo atsyɔ̃ na nɔviwò Aron kple viaŋutsuwo, eye nasi ami na wo, aɖo wo, eye nawɔ wo kɔkɔe, bena woanye nunɔlawo asubɔm. 
EXO.28.42	Eye natɔ agbotɛ ɣiwo na wo, woadidi ava se ali me, bena woado ɖe woƒe ama. 
EXO.28.43	Eye Aron kple viaŋutsuwo nadoe, ne woyina ɖe agbadɔ, si me Yehowa ɖea eɖokui fiana le la me, alo wote ɖe vɔsamlekpui la ŋu, be woasubɔ le kɔkɔeƒe la, ne maganye vodada na wo, eye woaku o. Esia nanye ɖoɖo na eya ŋuta kple eƒe dzidzimeviwo tegbee.
EXO.29.1	Eye nusi nawɔ na wo, be nawɔ wo kɔkɔe, ne woazu nunɔlawo asubɔm la, enye si: Lé nyitsu ɖagbee ɖeka kple agbo eve, siwo sɔ blibo, 
EXO.29.2	eye natsɔ wɔ memee aƒo abolo maʋamaʋà kple aboŋgo maʋamaʋã, eye natɔ tatali maʋamaʋã akɔ ami ɖe dzi. 
EXO.29.3	Tsɔ wo de kusi me, eye woatsɔ woa kple kusi la vɛ, eye nakplɔ nyitsu la kple agbo eveawo vɛ. 
EXO.29.4	Eye na bena, Aron kple viaŋutsuawo nate va Mawu ƒe agbadɔ la nu, eye nale tsi na wo. 
EXO.29.5	Fɔ awua wo vɛ, eye nado awutewui ʋlaya la kple dziwui la kpakple kɔmewu la na Aron; gba wo dzi nɛ kple akɔgbanu, eye natsɔ akɔtaɖonu la aɖo eŋu. 
EXO.29.6	Bla tablanu la nɛ, eye natsi ŋgoblanu kɔkɔe la ɖe tablanu la ŋu. 
EXO.29.7	Tso ami ko ɖe eƒe tame, eye nasi ami ne. 
EXO.29.8	Emegbe nana viaŋutsuawo nate va, eye woaɖo awutewui ʋlayawo. 
EXO.29.9	Bla ali dzi na wo, Aron ŋutɔ kple viaŋutsuawo, eye nabla tablanu la na wo, bena nunɔladɔ nazu wo to tegbee. Ale naɖo Aron kple viaŋutsuawo enye si; 
EXO.29.10	He nyitsu la va Mawu ƒe agbadɔ la ŋgɔ, eye Aron kple viaŋutsuawo natsɔ woƒe asiwo aɖe nyitsua ƒe tame. 
EXO.29.11	Eye nawu nyitsu la le Yehowa ƒe ŋku me, le Mawu ƒe agbadɔ la nu. 
EXO.29.12	Eye nade asibide nyitsu la ƒe ʋu me asisi ɖe vɔsamlekpui la ƒe dzowo ŋu, ke natsɔ ʋu mamlea katã akɔ ɖe vɔsamlekpui la te. 
EXO.29.13	Eyome naɖe ami, siwo katã le dɔmenuawo ŋu kple aklã ŋuti nuwo kpakple ayiku eveawo kple wo ŋuti nuwo, eye nata dzo wo ɖe vɔsamlekpui la dzi. 
EXO.29.14	Ke natɔ dzo nyitsu la ƒe lã, eƒe agbalẽ kple dɔmemiwo le asaɖa la godo; elabena nuvɔ̃ ŋuti vɔsae.
EXO.29.15	Emegbe nahe agbo ɖeka vɛ, eye Aron kple viaŋutsuwo natsɔ woƒe asiwò ada ɖe agbo la ƒe tame, 
EXO.29.16	eye nawu agbo la atsɔ eƒe ʋu awu ɖe vɔsamlekpui la dzi godoo ava kpe. 
EXO.29.17	Eyome nafli agbo la ɖe eƒe ƒunuɖeƒeewo, eye nakpala eƒe dɔmenuwo kple eƒe afɔwo, eye natsɔ wo ada ɖe eƒe akpa mamleawo kple la dzi. 
EXO.29.18	Eye natɔ dzo agbo blibo la ɖe vɔsamlekpui la dzi; elabena numevɔsa wònye na Yehowa, ʋeʋẽ lilili kple Yehowa ƒe dzo wònye. 
EXO.29.19	Emegbe nahe agbo evelia vɛ, eye Aron kple viaŋutsuwo natsɔ woƒe asiwò ada ɖe agbo la ƒe tame. 
EXO.29.20	Eye nawu agbo la atsɔ eƒe ʋu asisi ɖe Aron kple viaŋutsuawo ƒe nuɖusi togboewo, nuɖusi-degblefetsuwo kple nuɖusifɔ-degblefetsuwo ŋu, eye natsɔ ʋu mamlea awu ɖe vɔsamlekpui la ŋu godoo ava kpe. 
EXO.29.21	Eye natsɔ ʋu, si le vɔsamlekpui dzi, kple ami awu ɖe Aron ŋutɔ kple eƒe awuawo kpakple viaŋutsuawo kple woƒe awuawo ŋu, bena eya ŋutɔ kple eƒe awuwo, viaŋutsuawo kple woƒe awuawo ŋuti nakɔ. 
EXO.29.22	Eyome naɖe ami, siwo le agboa ŋu; ɖe asike la kple eŋu miwo, ami, siwo le dɔmenuawo ŋu, aklã ŋu miwo, ayiku eveawo kple wo ŋu miwo kpakple nuɖusita; elabena ameɖoɖo ƒe agboe. 
EXO.29.23	Eye natsɔ abolo bɔbɔ ɖeka, aboŋgo ɖeka kple tatali ɖeka, siwo nye nu maʋamaʋãwo le Yehowa ŋku me la, le kusia me, 
EXO.29.24	eye natsɔ nuawo katã ade asiƒome na Aron kple viaŋutsuawo, eye nanyè nuawo le Yehowa ƒe ŋku me. 
EXO.29.25	Emegbe naxɔ nuawo le wo si ada ɖe vɔsalã la dzi le vɔsamlekpuia dzi, eye natɔ dzo wo, bena woaʋẽ lilili de Yehowa. Yehowa ƒe dzo wònye. 
EXO.29.26	Ɖe agbo, si wowu hena Aron ɖoɖo la ƒe akɔ, eye nanyee le Yehowa ƒe ŋku me, emegbe woazu towò. 
EXO.29.27	Kɔ agbo, si wowu hena Aron kple viaŋutsuawo ɖoɖo la, ƒe akɔ kple ata, siwo wonye la ŋuti, 
EXO.29.28	bena woanye Aron kple viaŋutsuawo to, eye wòanye ɖoɖo na Israel-viwo tegbee, elabena asidzɔe. Eye wòanye adzo, si Israel-viwo ana Yehowa tso woƒe akpedavɔsawo me.
EXO.29.29	Aron ƒe awu kɔkɔeawo nazu viaŋutsu, siwo ana eteƒe la tɔ, eye woano wo ŋu, hafi wòasi ami na wo, eye woaɖo wo. 
EXO.29.30	Viaŋutsuwo dometɔ, si azu nunɔla ɖe eteƒe, amesi ayi Mawu ƒe agbadɔ la me, bena wòasubɔ le kɔkɔeƒea la, nadoe ŋkeke adre sɔŋ. 
EXO.29.31	Ke naɖa agbo, si wowu hena ameɖoɖo la, ƒe lã le teƒe kɔkɔe la 
EXO.29.32	Eye Aron kple viaŋutsuawo naɖu agbolã la kple abolo, siwo le kusia me la, le Mawu ƒe agbadɔ la nu. 
EXO.29.33	Ale woaɖu nusi wotsɔ ɖe nuvɔ̃ ɖa hafi ɖo wo, eye wowɔ wo kɔkɔe la; ke ame bubua ɖeke mekpɔ mɔ aɖui o, elabena nu kɔkɔe ye. 
EXO.29.34	Ne ameɖovɔsalã la kple abolo la ƒe ɖe tsi anyi ŋu ke ɖe edzi la, ekema woatɔ dzoe; womaɖui o, elabena nu kɔkɔe ye. 
EXO.29.35	Wɔ na Aron kple viaŋutsuawo pɛpɛpɛ, abe alesi mede se na wò ene: ŋkeke adre sɔŋ naɖo wo. 
EXO.29.36	Gbesiagbe nawu nyitsu ɖeka hena nuvɔ̃ŋutivɔsa, abe avulenu ene. Eye naɖe nuvɔ̃ ɖa le vɔsamlekpui la ŋu to avulénuwo meme le edzi me, eye nasi ami ne awɔe kɔkɔe. 
EXO.29.37	Ŋkeke adre sɔŋ name avulénuwo le vɔsamlekpui la dzi, eye nawɔe kɔkɔe, bena vɔsamlekpui la nazu nu kɔkɔetɔ. Nusianu, si aka vɔsamlekpui ŋu la, azu kɔkɔe.
EXO.29.38	Eye nusiwo namè le vɔsamlekpuia dzi, wonye esi. Gbesiagbe name alẽvi eve, siwo xɔ ƒe ɖekaɖeka. 
EXO.29.39	Me alẽvi ɖeka le ŋdi, eye alẽvi evelia le fiẽ. 
EXO.29.40	Eye natsɔ dzomi hin eneliawo ɖeka adzaba wɔ memee efa ewoliawo ɖeka, eye natsɔ wein hin eneliawo ɖeka hena nunovɔsa akpe ɖe alẽvi ɖeka la ŋu. 
EXO.29.41	Mè alẽvi evelia le fiẽ me: eye nawɔ nuɖuvɔsa kple nunovɔsa, siwo kpe ɖe eŋu la, abe ŋdi tɔ ene: esia enye dzo, si aʋẽ lilili ɖe Yehowa. 
EXO.29.42	Esia enye gbesiagbe numevɔsa, si miaƒe dzidzimeviwo ame le Mawu ƒe agbadɔ la nu le Yehowa ƒe ŋku me, afisi maɖe ɖokuinye afia nu aƒo nu kpli mi le. 
EXO.29.43	Afima maɖe ɖokuinye afia Israel-viwo le, eye nye ŋutikɔkɔe ana agbadɔ la ŋuti nakɔ. 
EXO.29.44	Makɔ agbadɔ la kple vɔsamlekpuia ŋu, eye makɔ Aron kple viaŋutsuawo ŋuti, bena woanye nunɔlawo asubɔm. 
EXO.29.45	Mana Israel-viwo dome, eye manye woƒe Mawu. 
EXO.29.46	Eye wòadze sii be, nyee nye Yehowa, woƒe Mawu, si kplɔ wò tso Egipte-nyigba dzi, bena manɔ wo dome, nye Yehowa!
EXO.30.1	Tso xe wo vɔsamlekpui, si dzi wòado dzudzɔ ɖo. 
EXO.30.2	Eƒe didime nanye abɔklugui ɖeka, eƒe kekeme nanye abɔklugui ɖeka, dzogoe ene me wòanɔ, eye eƒe kɔkɔme nanye abɔklugui eve; eƒe dzowo nawɔ ɖeka ɖe eŋu. 
EXO.30.3	Fa sika nyuitɔ ɖe eŋuti, etame kple ekɔgo godoo va kpe kpakple eƒe dzowo ŋu, eye natsɔ sika nyuitɔ ado atsiã ɖe eŋu aƒo xlãe. 
EXO.30.4	Eye nawɔ sikasigɛ eveve ɖe eƒe axawo kple eve dzi le atsiãdodo la te, bena woate ŋu aƒo kpo ɖe wo me akɔe. 
EXO.30.5	Tsɔ xe kpa kpoawo, eye nafa sika ɖe wo ŋu. 
EXO.30.6	Eye natsɔe ada ɖe nubablaɖaka, si dzi nutsyɔnu la le, afisi maɖe ɖokuinye afia wò le la, kasa le xɔmetsovɔ la ŋgɔ. 
EXO.30.7	Eye Aron natsɔ atike ʋeʋẽe ado dzudzɔ ɖe edzi, ŋdi sia ŋdi, ne edzra akaɖigbɛawo ɖo la, wòado dzudzɔ. 
EXO.30.8	Eye ne Aron si akaɖigbɛawo le fiẽ la, wòagado dzudzɔ Esia anye dzudzɔvɔsa le Yehowa ƒe ŋku me, hena miaƒe dzidzimeviwo tegbee. 
EXO.30.9	Migatsɔ dzudzɔdonu bubua ɖeke va edzi migatsɔ numevɔsa alo nuɖuvɔsa va edzi o, eye migakɔ nunovɔsa hã ɖe edzi o. 
EXO.30.10	Eye Aron natsɔ nuvɔ̃ ŋuti vɔsalã, si enye avulénu la, ƒe ʋu aɖe nuvɔ̃ ɖa le eƒe dzowo ŋu zi ɖeka le ƒe ɖeka me. Zi ɖeka woaɖe nuvɔ̃ ɖa le eŋu le ƒe ɖeka me, eye wòanye ɖoɖo na miaƒe dzidzimeviwo; elabena nu kɔkɔetɔ wònye na Yehowa.
EXO.30.11	Eye Yehowa gblɔ na Mose bena; 
EXO.30.12	Ne ètia Israel-viwo xlẽ la, ekema amesiwo netia la, naxe fe ɖe woƒe agbe ta, bena dɔ vɔ̃ɖia ɖeke magaɖo wo dome, le esi woxlẽ wo la ta o. 
EXO.30.13	Amesiwo woxlẽ la dome ɖesiaɖe nadzɔ sekel kɔkɔe atãafã. Gera blave enye sekel kɔkɔe ɖeka. Sekel afãafã wòadze na Yehowa. 
EXO.30.14	Amesiame, si wotia, eye wòxɔ ƒe blave alo wu nenema la, nadzɔ nu na Yehowa. 
EXO.30.15	Kesinɔtɔ mana awu o, eye ame dahe maɖe ɖeke le edzi o; sekel afãafã wòadze na Yehowa ɖe woƒe agbe ta. 
EXO.30.16	Eye nagblẽ ga, si Israel-viwo na ɖe woƒe agbe ta la, ɖe Mawu ƒe agbadɔ la ŋu, bena wòanye ŋkuɖodzinu kple avulénu na Israel-viwo le Yehowa ƒe ŋku me.
EXO.30.17	Eye Yehowa gblɔ na Mose bena: 
EXO.30.18	Tsɔ akɔbli wɔ tsileze, eye natsɔ akɔbli ke aɖo zɔ ɖe egɔme; eye nadae ɖe Mawu ƒe agbadɔ la kple vɔsamlekpui la domee, eye nakɔ tsi ɖe eme. 
EXO.30.19	Eye Aron kple viaŋutsuawo naklɔ woƒe asiwo kple afɔwo le eme. 
EXO.30.20	Ne wole Mawu ƒe agbadɔ la me yi ge la, woale tsi hafi, bena womagaku o, alo ne wole tete ge ɖe vɔsamlekpui la ŋu, bena woado dzo asa vɔ na Yehowa la. 
EXO.30.21	Woaklɔ asiwo kple afɔwo, bena womagaku o; eye wòanye ɖoɖo na eya ŋutɔ kple eƒe dzidzimeviwo tegbee.
EXO.30.22	Eye Yehowa gblɔ na Mose bena: 
EXO.30.23	Tsɔ atike nyuitɔ, siwo ʋẽna lilili, lifi lãhɛtɔ sekel alafa atɔ, botsyo sekel alafa eve blaatɔ̃, si nye gbãtɔ ƒe afã, gbekee sekel alafa eve blaatɔ̃, 
EXO.30.24	kotoklobo sekel kɔkɔe alafa atɔ̃ kple dzomi hin ɖeka: 
EXO.30.25	eye natsɔ wo awɔ ami kokoe lae, abe alesi ami ʋeʋẽe wɔlawo wɔne ene; ami ʋeʋẽe kɔkɔe wòanye. 
EXO.30.26	Eye nasii ɖe Mawu ƒe agbadɔ la kple nubablaɖaka la, 
EXO.30.27	kplɔ̃ la kple eŋu nuwo, akaɖiti la kple eŋu nuwo, kple dzudzɔdovɔsamlekpui la, 
EXO.30.28	numevɔsamlekpui la kple eŋu nuwo kpakple tsileze la kple eƒe zɔ ŋuti. 
EXO.30.29	Wɔ wo kɔkɔe, bena woanye nu kɔkɔetɔwo, nusianu, si aka wo ŋuti la, azu kɔkɔe. 
EXO.30.30	Eye nasi ami na Aron kple viaŋutsuawo awɔ wo kɔkɔe, bena woazu nunɔlawo asubɔm. 
EXO.30.31	Gblɔ na Israel-viwo bena: Ami kɔkɔe wòanye nam le miaƒe dzidzimeviwo dome. 
EXO.30.32	Womasii na ame bubua ɖeke o, eye womawɔ etɔgbe hã o, elabena nu kɔkɔe wònye, eye nu kɔkɔe wòanye na mi. 
EXO.30.33	Ne amea ɖe wɔ etɔgbe alo wòna eƒe ɖe ame bubua ɖe la, woatsrɔ̃e ɖa le eƒe dukɔ me viwo dome.
EXO.30.34	Eye Yehowa gblɔ na Mose bena: Tsɔ atike, siwo ʋẽna lilili, siwo nye: lifi lãhɛtɔ, ƒumebɔbɔgo kple atimitsi ƒomevi vovovowo; woada wo katã sɔsɔe. 
EXO.30.35	Eye natsɔ wo awɔ dzudzɔ ʋeʋẽe donui; natɔtɔ wo, abe alesi atike ʋeʋẽe wɔlawo wɔne ene; nade dze eme, eme nadza, eye woabui kɔkɔe. 
EXO.30.36	Eye natu eƒe ɖe memee ada ɖe nubablaɖaka la ŋgɔ le Mawu ƒe agbadɔ la me, afisi maɖe ɖokuinye afia wò le; nu kɔkɔewo ƒe nu kɔkɔe wòanye na mi. 
EXO.30.37	Migawɔ dzudzɔdonu, si nawɔ la, tɔgbea ɖeke o, ke boŋ miabui kɔkɔe na Yehowa. 
EXO.30.38	Ne amea ɖe wɔ etɔgbe, be yeaʋẽ ase la, woatsrɔ̃e ɖa le eƒe dukɔ me viwo dome.
EXO.31.1	Eye Yehowa gblɔ na Mose bena: 
EXO.31.2	Kpɔ ɖa, metia Bezaleel, Uri viŋutsu, si enye Xur ƒe tɔgbuiyɔvi tso Yuda-to la me, 
EXO.31.3	eye metsɔ Mawu ƒe gbɔgbɔ, si fia nunya, gɔmesese, sidzedze kple aɖaŋu vovovowo wɔwɔ la, de eme fũ, 
EXO.31.4	bena wòabu tame anya alesi wowɔa sika, klosalo kple akɔbli ŋu dɔe; 
EXO.31.5	anya alesi wòadze kpe hena nuwo me ɖeɖe, eye wòanya alesi wòadze ati hena aɖaŋu vovovowo wɔwɔ. 
EXO.31.6	Kpɔ ɖa, metsɔ Oholiab, Axisamak viŋutsu tso Dan-to la me, kpe ɖe eŋuti, eye metsɔ nunya de amesiwo katã ƒe dzime nunya le la, ƒe tame, bena woawɔ nusiwo katã ƒe se meɖe na wò la: 
EXO.31.7	Mawu ƒe agbadɔ la, nubablaɖaka kple nutsyɔnu, si le edzi kpakple agbadɔ la ŋuti nuwo katã, 
EXO.31.8	kplɔ̃ kple eŋu nuwo, sikakaɖiti kple eŋu nuwo katã kpakple dzudzɔdovɔsamlekpui la, 
EXO.31.9	numevɔsamlekpui la kple eŋu nuwo katã, tsileze la kple eƒe zɔ; 
EXO.31.10	atsyɔ̃ɖowuawo kple nunɔla Aron ƒe awu kɔkɔeawo kpakple viaŋutsuawo ƒo awuwo, be woanye nunɔlawo asubɔ; 
EXO.31.11	ami sisi la kple atike ʋeʋẽe, siwo nye dzudzɔdonuwo hena kɔkɔeƒe la. Woawoe tututu, abe alesi mede se na wò ene.
EXO.31.12	Eye Yehowa gblɔ na Mose bena: 
EXO.31.13	Gblɔ na Israel-viwo bena: Miɖo ŋku ne dzudzɔgbeawo dzi! Elabena dzesi wònye le mia kpli mi kpakple miaƒe dzidzimeviwo dome, ne mianyae bena, nye Yehowa enye amesi wɔ mi kɔkɔe. 
EXO.31.14	Miɖo ŋku dzudzɔgbe la dzi, elabena nu kokoe wònye na mi. Amesi agblẽ ko ɖo nɛ la, woawui, eye amesiame, si awɔ dɔ le edzi lã, woatsrɔ̃ eƒe agbe ɖa le eƒe dukɔ me viwo dome. 
EXO.31.15	Ŋkeke ade woawɔ dɔ, ke ŋkeke adrelia enye dzudzɔgbe, ŋkeke kɔkɔe na Yehowa. Amesiame, si awɔ dɔ le dzudzɔgbea dzi la, woawui. 
EXO.31.16	Israel-viwo naɖo ŋku dzudzɔgbe la dzi, eye woadzra dzudzɔgbe la ɖo, wòanye ɖoɖo na woƒe dzidzimeviwo tegbee. 
EXO.31.17	Dzesi wonye le mia kple Israel-viwo dome tegbee; elabena ŋkeke ade Yehowa wɔ dzi kple anyigba, ke edzudzɔ eɖokui le ŋkeke adreagbe, eye wògbɔ ɖe eme.
EXO.31.18	Eye esi wòƒo nu kple Mose le Sinai-toa dzi vɔ la, etsɔ kpe eveawo, siwo dzi sea le la ne, kpe, siwo dzi Mawu ŋutɔ tsɔ eƒe asibide ŋlɔ nui ɖo.
EXO.32.1	Esi dukɔ la kpɔ bena: Mose mele gbɔgbɔm tso toa dzi o la, dukɔ la ƒo ƒu ɖe Aron ŋu, eye wogblɔ nɛ bena: Netsɔ, wɔ mawu na mí, si azɔ mía ŋgɔ; elabena Mose, ŋutsu ma, si kplɔ mí tso Egipte-nyigba dzi la, mienyã nusi gɔ̃ wɔe o. 
EXO.32.2	Aron gblɔ na wo bena: Miɖe sikatɔgɛ, siwo le mia srɔ̃wo, mia viŋutsuwo kple mia vinyɔnuwo ƒe towo, eye mitsɔ wo vɛ nam. 
EXO.32.3	Tete dukɔ blibo la ɖe sikatogɛ, siwo le woƒe towo, eye wotsɔ wo vɛ na Aron. 
EXO.32.4	Eye wòxɔ wo le wo si, eye wotsɔ pɛ wɔ nyivi ƒe nɔnɔme, eye wòkɔe. Tete wogblɔ bena: Israel, esia nye wò mawu, si kplɔ wò tso Egipte-nyigba dzi. 
EXO.32.5	Esi Aron kpɔe la, eɖi vɔsamlekpui ɖe eŋgɔ. Eye Aron do kpo bena: Etsɔ enye ŋkekenyuie na Yehowa! 
EXO.32.6	Esi wòtɔ ŋdi la, wome numevɔsawo, eye wotsɔ akpedavɔsawo ve, eye dukɔ la bɔbɔ nɔ anyi, ɖu nu, eye wono nu. Emegbe wotsi tre de asi fefe me. 
EXO.32.7	Tete Yehowa gblɔ na Mose bena: Tso, ɖi yi; elabena wo dukɔ, si nekplɔ tso Egipte-nyigba dzi la, wɔ nu gbegblẽ. 
EXO.32.8	Wote ɖa enumake le mɔ, si meɖo na wo la dzi, wokɔ nyivi na wo ɖokui, eye wode ta agu nɛ hesa vɔ nɛ gblɔ bena: Israel, esia enye wò mawu, si kplɔ wo tso Egipte-nyigba la dzi. 
EXO.32.9	Eye Yehowa gblɔ na Mose bena: Mekpɔ bena, dukɔ sia la dukɔ kɔ lialiatɔ wònye. 
EXO.32.10	Eyata na nye dɔmedzoe nabi ɖe wò ŋu, be matsrɔ̃ wo, eye mawɔ wò natrɔ zu dukɔ gãa ɖe. 
EXO.32.11	Ke Mose ƒo koko na Yehowa, eƒe Mawu la, gblɔ bena. Yehowa, nukaŋuti wò dɔmedzoe abi ɖe wò dukɔ, si nẽkplɔ tso Egipte-nyigba dzi kple ŋusẽ gã kpakple asi sesẽ la ŋuti mana? 
EXO.32.12	Nukaŋuti Egiptetɔwo agblɔ bena: Dzɔgbevɔ̃e didi na wo ta wòkplɔ woyii ɖo, bena wòa wu wo le towo domee, eye woatsrɔ̃ wo ɖa le anyigba ŋku me? Na wò dome nata, eye naɖe asi le vɔ̃, si neɖo ɖe wò dukɔ ŋuti la ŋu. 
EXO.32.13	Ɖo ŋku wò dɔla Abraham, Isak kple Israel dzi, amesiwo neka atam na, eye nègblɔ na wo bena: Mana miaƒe dzidzimeviwo nasɔ gbɔ abe dziƒoɣletiviwo ene, eye matsɔ anyigba blibo sia, si ŋugbe meɖo ta, ana miaƒe dzidzimeviwo, bena wòanye wo tɔ tegbee. 
EXO.32.14	Eye Yehowa ɖe asi le vɔ, si wòɖo ɖe eƒe dukɔ ŋuti la ŋu.
EXO.32.15	Eye Mose trɔ heɖi tso to la dzi, eye kpe eve, siwo dzi woŋlɔ seawo ɖo la, le esi; woŋlɔ nu ɖe kpeawo ƒe axawo kple eve. 
EXO.32.16	Mawu ŋutɔe kpa kpeawo, eye Mawu ŋutɔe ŋlɔ nuawo ɖe wo dzi. 
EXO.32.17	Esi Yosua se dukɔ la ƒe ɣli la, egblɔ na Mose bena: Aʋaɣli le ɖiɖim le asaɖa la me! 
EXO.32.18	Eɖo ŋu bena: Menye dziɖuɖuseye kple aʋasiɣli sem mele o, ke boŋ hadzidzi sem mele.
EXO.32.19	Esi wote tu asaɖa la, eye wòkpɔ nyivi la kple alesi wole ɣe ɖumee la, ɖɔme ve Mose, eye woxlã kpe, siwo le esi la, ɖe anyi, eye wogbã ɖe to la te. 
EXO.32.20	Eye; wòxɔ nyivi, si wowɔ la, eye wofiãe. Kple dzo hetui memee, emegbe woɖee tsi me, eye wòna Israel-viwo noe. 
EXO.32.21	Eye Mose gblɔ; na Aron bena: Nuka dukɔ sia wɔ wò, bena nèhe vɔ gã sia va wo dzi ale? 
EXO.32.22	Aron do ŋu bena: Nye aƒetɔ, megado dɔmedzoe o; wò ŋutɔ enye dukɔ sia bena, ame gbegblẽwo wonye. 
EXO.32.23	Wogblɔ nam bena: Wɔ mawu na mi, si azɔ mia ŋgɔ; elabena Mose, ŋutsu ma, si kplɔ m, tso Egipte-nyigba dzi la, mienya nuka gɔ wɔe o. 
EXO.32.24	Megblɔ na wo bena: Amesi ke si sika le la, netsɔe vɛ nam. Tete wotsɔe vɛ nam, eye medee dzo me ko wòtrɔ zu nyivi. 
EXO.32.25	Esi Mose kpɔ bena, dukɔ la wɔ yakanu, elabena Aron ye do lã wo, be woƒe futɔwo naɖu fewu le wo ŋu la, 
EXO.32.26	Mose tsi tre ɖe asaɖa la ƒe agbo nu gblɔ bena: Amesi ke le Yehowa dzi, neva gbɔnye afi! Tete Lewi-viwo katã ƒo ƒu va egbɔ. 
EXO.32.27	Eye wògblɔ na wo bena: Ale Yehowa Israel ƒe Mawu la gblɔ esi: Ŋutsu sia ŋutsu nesa eƒe yi ɖe ali; mige ɖe asaɖa la me, tso afi yi afi, tso agbo nu yi agbo nu, eye amesiame nawu nɔviaŋutsu, xɔlɔ̃via kple eƒe ƒometɔwo. 
EXO.32.28	Eye Lewi-viwo wɔe ɖe Mose ƒe nya la nu, eye anɔ ŋutsu akpe etɔ ku le dukɔ la dome gbemagbe. 
EXO.32.29	Eye Mose gblɔ bena: Mitsɔ vɔsanu vɛ na Yehowa, bena yayra nava mia dzi egbea; elabena ŋutsu sia ŋutsu tsi tre ɖe viaŋutsu kple nɔvia ŋu.
EXO.32.30	Esi ŋu ke la, Mose gblɔ na dukɔ la bena: Miewɔ nuvɔ̃ gã ŋutɔ, eyata malia to la ayi Yehowa gbɔ, ɖewo mate ŋu alé avu ɖe miaƒe nuvɔ̃wo ta mahĩ. 
EXO.32.31	Eye Mose gatrɔ yi Yehowa gbɔ, eye wògblɔ bena: Ao, taflatse, dukɔ sia wɔ nuvɔ̃ gã ŋutɔ, elabena wotsɔ sika wɔ mawui na wo ɖokui. 
EXO.32.32	Meɖe kuku, tso woƒe nuvɔ̃wo ke wo, ne menye nenem o la, ekema ɖeko natutu nye hã nye ŋkɔ ɖa le agbalẽ, si nèŋlɔ la me. 
EXO.32.33	Yehowa ɖo ŋu na Mose bena: Amesi wɔ nuvɔ̃ ɖe ŋunye la, eya ƒe ŋkɔ matutu ɖa le nye agbalẽ me. 
EXO.32.34	Heyi ko, eye nakplɔ dukɔ la ayi teƒe, si megblɔ na wò la, eye nye dɔla adze ŋgɔwò. Gake ne nye toheɣi ɖo la, maxe woƒe nuvɔ̃wo ŋuti fe na wo. 
EXO.32.35	Eye Yehowa ho to na dukɔ la, elabena wona Aron wɔ nyivi na wo.
EXO.33.1	Eye Yehowa gblɔ na Mose bena: Heyi, eye mia kple dukɔ, si nekplɔ tso Egipte-nyigba dzi la, miadzo le afisia ayi anyigba, si ŋu meka atam ɖo na Abraham, Isak kple Yakob gblɔ bena: woƒe dzidzimeviwo màtsɔe ana la dzi! 
EXO.33.2	Madɔ dɔla ɖe ŋgɔwò, bena wòanya Kanaanitɔwo, Amoritɔwo, Xititɔwo, Perizitɔwo, Xiwitɔwo kple Yebusitɔwo, 
EXO.33.3	akplɔ mi ayi anyigba, si dzi notsi kple anyitsi bɔ ɖo la dzi. Nyemanɔ mia dome ayi kpli mi o, elabena dukɔ kɔ lialiatɔwo mienye, ne nyemagatsrɔ̃ mi le mɔ dzi o. 
EXO.33.4	Esi dukɔ la se ŋɔdzinya sia la, wode asi konyifafa me, eye amea ɖeke megaɖe atsyɔ̃ o. 
EXO.33.5	Eye Yehowa gblɔ na Mose bena: Gblɔ na Israel-viwo be: Dukɔ kɔ lialiatɔwo mienye, ne manɔ mia dome ayi kpli mi aɖabaƒoƒo ɖeka pɛ hã la, matsrɔ̃ mi. Eyata miɖe miaƒe atsyɔ̃ɖonuwo ɖi, eya ko hafi manya, nusi mawɔ na mi. 
EXO.33.6	Tete Israel-viwo ɖe woƒe atsyɔ̃ɖonuwo ɖi tso Xoreb-to la gbɔ.
EXO.33.7	Eye Mose tsɔ agbadɔ la tu de asaɖa la godo le adzɔge, eye wòyɔe be Mawu ƒe agbadɔ. Amesiame, si di be, yeabia nu Yehowa la, doa go va Mawu ƒe agbadɔ, si le asaɖa godo la gbɔ. 
EXO.33.8	Eye ne Mose yina ɖe agbadɔ la gbɔ la, dukɔ blibo la tsia tre, eye amesiame nɔa eƒe agbadɔ nu henɔa Mose yome kpɔm ɖa, vaseɖe esime woɖoa agbadɔ la gbɔ. 
EXO.33.9	Ne me da, gake nye ŋku me la, amea ɖeke makpɔe akpɔ o. Mose yi ɖe agbadɔ la me la, alilikpo dodoa ɖe ɖina va nɔa agbadɔ la nu, eye wòƒoa nu kple Mose. 
EXO.33.10	Eye ne dukɔ blibo la kpɔ alilikpo dodo la le agbadɔa nu la, dukɔ la katã tsia tre, eye amesiame dea ta agu ɖe eƒe agbadɔ nu. 
EXO.33.11	Eye Yehowa ƒɔ nu kple Mose ŋku me kple ŋku me, abe alesi ame kple xɔlɔ̃a ƒoa nui ene; emegbe egatrɔna yia asaɖa la me. Ke eƒe kpeɖeŋutɔ Yosua. Nun vi, amesi nye eƒe subɔla la, medzona le agbadɔ la me o. 
EXO.33.12	Eye Mose gblɔ na Yehowa bena Kpɔ ɖa, woe gblɔ nam bena: kplɔ dukɔ sia, gake mena, menya, amesi nedo kpe ɖe ŋunye o, wò, ye egblɔ bena menya wò kple wò ŋkɔ, eye meve nuwò hafi. 
EXO.33.13	Ne evɔ nunye vavã la, ekema na manya wo mɔwo, eye madze si wò be eve nunye. Kpɔ ɖa, amena siawo mewo dukɔ la. 
EXO.33.14	Eɖo ŋu bena: Nye ŋutɔ manɔ, me akplɔ mi ayi afisi miagbɔ ɖe eme le la. 
EXO.33.15	Exɔ dzi nɛ bena: Ne wò ŋutɔ manɔ me o la, ekema megakplɔ mí tso afisia yii o. 
EXO.33.16	Eye nuka gɔ woatsɔ adze sii bena, eve mia kple wo dukɔ la nu, ne meyi kpli mí, bena wòadze sii be, wòe tia mia kple wò dukɔ la le anyigba dzi dukɔwo katã dome oa? 
EXO.33.17	Yehowa ɖo ŋu na Mose bena: Mawɔ nya, si negblɔ la hã dzi, elabena meve nuwò, eye menya wò kple wò ŋkɔ.
EXO.33.18	Eɖo ŋu bena Meɖe kuku, na makpɔ wo ŋutikɔkɔe la! 
EXO.33.19	Exɔ dzi bena: Mana nye atsyɔ̃ɖoɖo blibo la nato ŋkuwò me ayi, eye maɖe gbe ƒã Yehowa ƒe ŋkɔ le, ŋgɔwò. Amesi nu medi be, mave la, eya nu mave, eye amesi ke meɖi be, makpɔ nublanui na la, eya makpɔ nublanui na. 
EXO.33.20	Eye wògagblɔ bena: Mate ŋu akpɔ nye ŋku me o, elabena amea ɖeke makpɔm aganɔ agbe o. 
EXO.33.21	Eye Yehowa gblɔ bena: Kpɔ ɖa, teƒea ɖe le gbɔnye, va tsi tre ɖe agakpe la dzi. 
EXO.33.22	Ne nye ŋutikɔkɔe tso me yina la, ekema maɣla wò ɖe agakpe la to me, eye matsɔ nye asi abu dziwò, vaseɖe esime matso me ayi. 
EXO.33.23	Ne meɖe nye asi le dziwò la, ekema akpɔ yonyeme da, gake nye ŋku me la, amea ɖeke makpɔe akpɔ o.
EXO.34.1	Eye Yehowa gblɔ na Mose bena: Kpe kpe eve nyuie abe gbãtɔwo ene, eye maŋlɔ kpe gbãtɔ, siwo negbã la, ƒe nyawo ɖe wo dzi. 
EXO.34.2	Dzra ɖo vaseɖe etsɔ, eye etsɔ ŋdi la nalia Sinai-to la, eye nanɔ dzɔyem le to la tame. 
EXO.34.3	Amea ɖeke malia to la kpli wò o, eye womakpɔ amea ɖeke le to blibo la dzi o; alẽwo kple nyiwo hã maɖu gbe le to sia gbɔ o. 
EXO.34.4	Eye Mose kpɔ kpe ete nyuie abe gbãtɔwo ene, eye wòfɔ ŋdi kanya helia Sinai-to la, abe alesi Yehowa de se ne ene, eye wotsɔ kpe eveawo ɖe asi.
EXO.34.5	Eye Yehowa ɖi va le alilikpo me, eye wòtsi tre ɖe egbɔ le afima, eye woɖe gbe ƒã Yehowa ƒe ŋkɔ. 
EXO.34.6	Eye Yehowa va to eŋuti yi heɖe gbe ƒã bena: Yehowa, Yehowa, nublanuikpɔla kple amenuve Mawu, amesi gbɔa dzi blewu, eye eƒe amenuveve kple nuteƒewɔwɔ sɔ gbɔ, 
EXO.34.7	amesi dzia amenuveve ɖo na ame akpe nanewo, eye wotsɔa vodada, dzidada kple nuvɔ̃ kena; ke megbea tohehe o, boŋ etua fofowo ƒe vodadawo ŋuti le na viwo kple wo viwo ƒe viwo, vaseɖe dzidzime etɔ̃lia kple enelia dzi. 
EXO.34.8	Tete Mese wɔ kaba tsyɔ mo anyi, eye wodo gbe ɖa 
EXO.34.9	gblɔ bena: Aƒetɔ, ne eve nunye la, ekema meɖe kuku be, Aƒetɔ ŋutɔ nanɔ mia dome ayi, elabena dukɔ kɔ lialiatɔ wònye, eyata tsɔ miaƒe vodadawo kple nuvɔ̃wo ke mi, eye naxa mí awɔ tɔwòe.
EXO.34.10	Eɖo ŋu bena: Kpɔ ɖa, mebia nu kpli wò le wò dukɔ blibo la ŋku me, eye mawɔ nukunu, siwo womewɔ le anyigba blibo la dzi kple dukɔwo katã dome kpɔ o la: eye dukɔ blibo, si dome nèle la, akpɔ Yehowa ƒe nukunuwo, elabena nusi mawɔ kpli wò la, adzi ŋɔ. 
EXO.34.11	Dzra se, siwo maɖe na wò egbe la ɖo. Kpɔ ɖa, manyã Amoritɔwo, Kanaanitɔwo, Xititɔwo, Perizitɔwo, Xiwitɔwo kple Yebusitɔwo le ŋgɔwò. 
EXO.34.12	Kpɔ nyuie, bena magabla nu kple anyigbadzitɔ, siwo gbɔ nava la o, be womaganɔ mia dome atrɔ zu mɔ na mi o. 
EXO.34.13	Ke boŋ mímu woƒe vɔsamlekpuiwo, migbã woƒe legbawo, eye milã woƒe Aseratiwo ƒu anyi. 
EXO.34.14	Megade ta agu na mawu bubuwo o, elabena Yehowa enye ŋuʋãla, eƒe ŋkɔe nye Mawu ŋuʋãla. 
EXO.34.15	Megabla nu kple anyigbadzitɔwo gbeɖegbeɖe o; elabena ne wole woƒe mawunuwo wɔm, eye wosa vo na woƒe mawuwo la, ekema woayɔ wò, be nava du woƒe vɔsanuawo, 
EXO.34.16	eye naɖe woƒe vinyɔnuwo na viwòŋutsuwo; eye ne woƒe vinyɔnuwo le woƒe mawunuwo wɔm la, ekema woana be, viwòŋutsuwo hã nasubɔ woƒe mawuwo. 
EXO.34.17	Megake mawu na ɖokuiwò o!
EXO.34.18	Ɖo ŋku abolo-maʋamaʋã-ŋkekenyuie la dzi. Ŋkeke adre sɔŋ naɖu abolo maʋamaʋã le nuŋeɣleti ƒe ŋkeke, si woɖo la dzi, abe alesi mede se na wò ene; elabena nuŋeɣleti la dzi nèʋu tso Egipte. 
EXO.34.19	Nusianu, si aʋu dɔnu na dada la, tanyee; lãwo ƒe ŋgɔgbevi, siwo nye atsu, eɖanye nyi alo alẽ o, tanyee. 
EXO.34.20	Ke natsɔ alẽ èɖuɖɔ tedzi ƒe ŋgɔgbevii, ne mèɖudɔe o la, naŋe kɔ nɛ. Ɖuɖɔ wò ŋgɔgbeviŋutsuwo katã ta. Womava ŋkunye me asi gbɔlo o. 
EXO.34.21	Ŋkeke ade nawɔ da, ke nadzudzɔ le ŋkeke adreagbe; eɖanye agbleŋlɔɣi alo nuŋeɣi o, dzudzɔ ɖokuiwò. 
EXO.34.22	Ɖu kwasiɖawo ƒe ŋkekenyuie, si enye lu gbãtɔwo ŋeŋe ƒe ŋkekenyuie la; emegbe naɖu avaɖoɖoŋkekenyuie le ƒe la ƒe nuwuwu. 
EXO.34.23	Wò ŋutsuwo katã nava Aƒetɔ Yehowa, Israel ƒe Mawu la, ŋku me zi etɔ̃ le ƒe ɖeka me. 
EXO.34.24	Manyã dukɔwo le ŋgɔwò, eye makeke wò liƒowo ɖe nu; ke ne èyi Yehowa wò Mawu ƒe ŋku me zi etɔ le ƒe ɖeka me la, wò anyigba madzro amea ɖeke o. 
EXO.34.25	Megatsɔ nye vɔsalã ƒe ʋu sa vɔe le afisi amɔwɔ ʋaʋã le o, eye megagblẽ ŋutitotoŋkekenyuie ƒe vɔsalã ɖi ŋu nake ɖe edzi o. 
EXO.34.26	Wò agblemenu gbãfa, siwo nèƒã la, natso ava Yehowa, wò Mawu ƒe me. Megaɖa gbɔ̃vi le dada ƒe notsi me o. 
EXO.34.27	Eye Yehowa gblɔ na Mose bena: Ŋlɔ nya siawo ɖi; elabena nya siawo dzi mebia nu kpli wò kpakple Israel-viwo ɖo. 
EXO.34.28	Eye wono Yehowa gbɔ afima ŋkeke blane kple zã blane sɔŋ, abolo maɖumaɖu kple tsi manomanoe. Eye woŋlɔ nubabla ƒe nya ewoawo ɖe kpeawo dzi.
EXO.34.29	Esi Mose di tso Sinai-toa dzi la, kpe eveawo, siwo dzi sea le la, le esi. Esi Mose ɖi tso toa dzi la, menyae bena, esi wòƒo nu kple ye la, yeƒe mo de asi keklẽ me o. 
EXO.34.30	Eye esi Aron kple Israel-viwo katã kpo bena, Mose ƒe mo le keklẽm la, wole vɔvɔ̃m na tete ɖe eŋu. 
EXO.34.31	Tete Mese ya wo ɖa, eye Aron kple ameha la fe amegãwo katã gatrɔ va agbo, eye Mose ƒo nu kple wo. 
EXO.34.32	Emegbe Israel-viwo katã te va, eye wòde se, siwo katã Yehowa gblɔ nɛ le Sinai-toa dzi la, na wo. 
EXO.34.33	Esi Mose ƒo nu kpli wo vo la, etso nu tsyo ŋku me. 
EXO.34.34	Eye ne Mose yi Yehowa ƒe ŋku me, be wòaƒo nu kplii la, eɖea nu la le ŋku me, vaseɖe esime wòdoa go; eye ne edo go la, egblɔa se, siwo wode nɛ la, na Israel-viwo. 
EXO.34.35	Ke ne Israel-viwo kpɔ Mose ƒe mo wòle keklẽm la, Mose gatsyɔa nu ŋku me, vaseɖe esime wòagayi nu ƒo ge kplii.
EXO.35.1	Eye Mose ƒo Israel-viwo ƒe ha blibo la nu ƒu, eye wogblɔ na wo bena: Esiawo nye se, siwo Yehowa de, be miawɔ la. 
EXO.35.2	Ŋkeke ade miawɔ dɔ, ke miaɖu ŋkeke adrelia kɔkɔe, dzudzɔgbee wònye na Yehowa, amesiame, si awɔ dɔ le edzi la, woawui. 
EXO.35.3	Migado dzo ɖe miaƒe aƒea ɖeke me le dzudzɔgbe la dzi o.
EXO.35.4	Eye Mose gblɔna Israel-viwo ƒe ha blibo la bena: Ale Yehowa de se gblɔ enye si: 
EXO.35.5	Midzɔ nusiwo le mia si la na Yehowa Amesiame, si lɔ tso dzime faa la, nadza nu na Yehowa: sika, klosalo kple akɔbli; 
EXO.35.6	aɖabɛ blɔtɔ kple dzĩtɔ ƒe ka, ka dze, ɖeti ɣi kple gbɔ̃fuwo; 
EXO.35.7	agbogbalẽ, si wode ama dzi, nyogbalẽ kple xé; 
EXO.35.8	akaɖimemi, ami ʋeʋẽe sisia kple dzudzɔdotike ʋeʋẽwo, 
EXO.35.9	soham-kpe kple kpe xɔasiwo, bena woatsɔ aɖo kɔmewu kple akɔtaɖonu la ŋu. 
EXO.35.10	Eye mia dometɔ, siwo ƒe tagbɔ aɖaŋu le la, nava awɔ nusiwo katã Yehowa ɖi la. 
EXO.35.11	Woawo nye: nɔƒe la kple eƒe agbadɔ, etamegbanu, eŋu ganuviawo, eƒe ʋuƒowo, eƒe ʋɔmedetiwo, eƒe sɔtiwo kple woƒe afɔwo: 
EXO.35.12	aɖaka la kple eŋu kpoawo, nutsyɔnu la kple xɔmetsovɔ la; 
EXO.35.13	kplɔ̃ la kple eŋu kpoawo kpakple eŋu nuwo katã kple ŋkumeɖobolo la; 
EXO.35.14	akaɖiti la, eŋu nuwo kple akaɖigbɛawo kpakple ami hena akaɖi la; 
EXO.35.15	dzudzɔdovɔsamlekpui la kple eŋu kpoawo, ami sisi la kple dzudzɔdotike ʋeʋẽe kpakple agbadɔnuvɔ; 
EXO.35.16	numevɔsamlekpui la kple eŋu dzrala, si wotsɔ akɔbli wɔe, eŋu kpoawo kple eŋu nuwo katã, tsileze la kple eƒe zɔ; 
EXO.35.17	kpɔ ŋuti vɔwo, kpɔtiawo kple woƒe afɔwo, kple agbonuvɔ, 
EXO.35.18	agbadɔ ŋu tsyotiwo kple kpɔ ŋu tsyotiwo kpakple woƒe atagbiawo; 
EXO.35.19	atsyɔ̃ɖowuawo, bena woatsɔ asubɔ le kɔkɔeƒe, kple nunɔla Aron ƒe awu kɔkɔe susɔeawo kpakple viaŋutsuwo ƒe awuawo, bena woazu nunɔlawo asubɔm.
EXO.35.20	Emegbe Israel-viwo ƒe ha blibo la dzo le Mose gbɔ. 
EXO.35.21	Eye amesiame, si wòdzɔ dzi na, eye wòlɔ̃ kple dzi faa la, va dzɔ nu na Yehowa, bena woatsɔ awɔ Mawu ƒe agbadɔ la kple eŋu dowo katã kpakple awu kɔkɔeawoe. 
EXO.35.22	Ŋutsuwo kple nyɔnuwo siaa, amesiame, si lɔ̃ tso dzime faa la, tsɔ alɔnugawo, togɛwo, asigɛwo, sikakɔdzonuwo kple sikatsyɔ̃nu vovovowo vɛ. Eye amesiame tsɔ sika wɔ adzɔgbeɖenui na Yehowa. 
EXO.35.23	Amesiame tsɔ nusi le esi la ve; aɖabɛ blɔtɔ kple dzĩtɔ ƒe ka, ka dzẽ, ɖeti ɣi, gbɔ̃fuwo, agbogbalẽ, si wode ama dzie kple nyogbalẽ. 
EXO.35.24	Amesiame, si di be, yeana klosalo kple akɔbli la, dzɔ wo na Yehowa, eye amesiame, si si xé le la, tsɔe vɛ hena ɖɔ vovovoawo wɔwɔ. 
EXO.35.25	Nyɔnu, siwo nya ɖetitetre, tsɔ asi tre aɖabe blɔtɔ kple dzĩtɔ ƒe ɖeti dze kple ɖeti ɣi hetsɔ ve. 
EXO.35.26	Nyɔnu, siwo katã aɖaŋu le tagbɔ na la, tre gbɔ̃fuwo. 
EXO.35.27	Amegãwo tsɔ soham-kpe kple kpe xɔasiwo vɛ, bena woatsɔ aɖo kɔmewu kple akɔtaɖonu la ŋu; 
EXO.35.28	akaɖimemi, ami ʋeʋẽe sisia kple dzudzɔdotike ʋeʋẽe. 
EXO.35.29	Eye Israel-viwo, ŋutsuwo kple nyɔnuwo siaa, amesiwo lɔ kple dzi faa la, tsɔ nunanawo vɛ na Yehowa, bena woatsɔ awɔ dɔ, si Yehowa de se na Mose, be wòawɔ la.
EXO.35.30	Eye Mese gblɔ na Israel-viwo bena: Mikpɔ ɖa. Yehowa tia Bezaleel, Uri viŋutsu, si enye Xur ƒe tɔgbuiyɔvi tso Yuda-to la me, 
EXO.35.31	eye wòtsɔ Mawu ƒe gbɔgbɔ, si fiã nunya, gɔmesese, sidzedze kple aɖaŋu vovovowo wɔwɔ la, de eme fũ, 
EXO.35.32	bena wòabu tame anya, alesi wowɔa sika, klosalo kple akɔbli ŋu dɔe: 
EXO.35.33	anya, alesi wòadze kpe hena nuwo me dede, eye wòanya, alesi wòadze ati hena adaŋu vovovowo wɔwɔ. 
EXO.35.34	Eye wòde nunya tame na eya kpakple Oholiab, Axisamak ƒe viŋutsu tso Dan-to la me, bena woate ŋu afia nu. 
EXO.35.35	Etsɔ aɖaŋu de woƒe tame fũ, bena woate ŋu abu tame awɔ ɖɔ ƒomevi vovovowoe, woanya alesi woakpa aɖaŋunu vovovowoe, alesi woalɔ̃ aɖaŋuvɔe, eye woanya alesi woatso aɖabɛ blɔtɔ kple dzĩtɔ ƒe ka, ka dzẽ kple ɖeti ɣi alɔ avɔ ƒomevi vovovowoe.
EXO.36.1	Ale Bezaleel kple Oholiab kpakple ŋutsu, siwo ƒe tagbɔ aɖaŋu le, amesiwo me Yehowa de nunya kple gɔmesesee, bena woate ŋu anya, alesi woawɔ kɔkɔeƒe la ŋu dɔwo katã la, nawɔ nusiwo katã Yehowa gblɔ la. 
EXO.36.2	Eye Mose yɔ Bezaleel kple Oholiab kpakple aɖaŋutɔ, siwo katã ƒe tagbɔ Yehowa de nunyae, amesiwo katã woƒe dzi dɔ, bena woava awɔ dɔ la. 
EXO.36.3	Eye wòxɔ nudzɔdzɔ, siwo katã Israel-viwo na, bena woatsɔ awɔ kɔkɔeƒe la ŋu dɔwoe la, le Mose si. Ke woganɔa nunanawo tsɔm vɛ nɛ le wo ɖokui si ŋdi sia ŋdi. 
EXO.36.4	Eye aɖaŋutɔ, siwo katã le kɔkɔeƒe la ŋu dɔwo wɔm la, dome amesiame tso le eƒe dɔ, si wɔm wòle la gbɔ, 
EXO.36.5	eye wogblɔna Mose bena: Dukɔ la na nu geɖe wu alesi ɖɔ, si Yehowa gblɔ be, woawɔ la, bia. 
EXO.36.6	Tete Mose na wodo kpo le asaɖa la me be: Eɖanye ŋutsu alo nyɔnu o, amea ɖeke megadzɔ nu hena kɔkɔeƒe la ŋu dɔwɔwɔ o! Ale dukɔ la dzudzɔ nunanawo tsɔtsɔ vɛ. 
EXO.36.7	Elabena nuawo sɔ gbɔ na dɔ blibo la wɔwɔ: wode gbɔ dzi gɔ̃ hã.
EXO.36.8	Eye amesiwo katã ƒe tagbɔ aɖaŋu le, le kɔkɔeƒe la ƒe dɔwɔlawo dome la, tso kuntru ewo wo nɔƒe la, eye wòna aɖaŋuvɔlɔ̃lawo tso ɖeti ɣi dada, aɖabɛ blɔtɔ kple dzĩtɔ ƒe ka kpakple ka dzẽ lɔ̃e, eye wɔwɔ Kerubiwo ɖe wo me. 
EXO.36.9	Kuntru ɖeka ƒe didime le abɔklugui blave vo enyi, eye eƒe kekeme le abɔklugui ene; dzidzeme ɖeka ti na kuntruawo katã. 
EXO.36.10	Ekpe kuntru atɔ̃ ɖe wo nɔewo nu, eye wògakpe kuntru atɔ̃ hã ɖe wo nɔewo nu. 
EXO.36.11	Eye wòtɔ aɖabɛ blɔtɔ ƒe ka kpukpuiwo ɖe kuntru kpekpea ƒe to ɖeka; nenema ke wòtɔe ɖe kuntru kpekpe evelia ƒe to evelia hã. 
EXO.36.12	Etɔ ka kpukpui blaatɔ̃ ɖe kuntru ɖeka to, eye wòtɔ ka kpukpui blaatɔ̃ hã ɖe kuntru kpekpe evelia to; ka kpukpuiawo le sɔsɔ ɖeka me. 
EXO.36.13	Etsɔ sika tu ganuvi blaatɔ̃, eye wòtsɔ ganuviawo kpe kuntruɛ wo ɖekae, ale wòzu nɔƒe blibo.
EXO.36.14	Emegbe wòtsɔ gbɔ̃fu lɔ̃ kuntru wuiɖekɛ, bena woatsɔ agba nɔƒe la tame. 
EXO.36.15	Kuntru ɖeka ƒe didime le abɔklugui blaetɔ̃, eye eƒe kekeme le abɔklugui ene; dzidzeme ɖeka li na kuntru wuiɖekɛawo katã. 
EXO.36.16	Ekpe kuntru atɔ̃ vovo, eye wokpe kuntru ade hã vovo. 
EXO.36.17	Eye wòtɔ ka kpukpui blaatɔ̃ ɖe kuntru kpekpea ƒe to ɖeka, eye wogatɔ ka kpukpui blaatɔ̃ ɖe kuntru kpekpe evelia ƒe to ɖeka. 
EXO.36.18	Etsɔ akɔbli tu ganuvi blaatɔ̃ hetsɔ kpe agbadɔkuntruawo wozu ɖeka. 
EXO.36.19	Ewɔ agbogbalẽ, si woɖe ama dzi la hã hegba edzi, emegbe wòtsɔ nyogbalẽ gba edzi.
EXO.36.20	Eye wòtsɔ xé dze ʋuƒo, siwo woatu na nɔƒe la. 
EXO.36.21	Ʋuƒo ɖeka didi abɔklugui ewo, eye wòkeke abɔklugui ɖeka kple afã. 
EXO.36.22	Eye wòyrɔ ʋuƒo ɖeka gɔme wòdze eve, bena woate ŋu ali ɖe anyi. Alea wòyrɔ nɔƒe la ƒe ʋuƒowo katã gɔmee. 
EXO.36.23	Eye wòdze ʋuƒowo hena nɔƒe la. Ʋuƒo blave le dziehe gome. 
EXO.36.24	Eye wòtsɔ klosalo wɔ afɔ blane ɖe ʋuƒo blaneawo gɔme; afɔ eveve le ʋuƒo ɖesiaɖe ƒe nu eveawo gɔme. 
EXO.36.25	Eye wòdze ʋuƒo blave hena nɔƒe la ƒe axa evelia, si le anyiehe gome, 
EXO.36.26	eye wòtsɔ klosalo wɔ afɔ blane ɖe wo ŋu; afɔ eveve le ʋuƒo ɖeka gɔme. 
EXO.36.27	Eye wodze ʋuƒo ade hena nɔƒe la ƒe akpa, si le ɣetoɖoƒe gome. 
EXO.36.28	Eye wòdze ʋuƒo eve bena nɔƒe la ƒe dzogoe, siwo le ɣetoɖoƒe gome. 
EXO.36.29	Eye wo gɔme kple wo tame kpe ɖe ʋuƒoawo ŋu, bena asigɛ ɖeka nanɔ wo ŋu. Alea wòwɔ wo ame eve la ɖe dzogoe eveawo dzi. 
EXO.36.30	Wo katã le ʋuƒo enyi, siwo gɔme klosalofɔ wuiade le, afɔ eveve le ʋuƒo ɖeka gɔme.
EXO.36.31	Etsɔ xé kpa gameti atɔ̃ ɖe ʋuƒo, siwo le nɔƒe la ƒe axa ɖeka la ŋu; 
EXO.36.32	gameti atɔ̃ ɖe ʋuƒo, siwo le nɔƒe la ƒe axa evelia ŋu, kpakple gameti atɔ̃ ɖe ʋuƒo, siwo le nɔƒe la megbe le ɣetoɖoƒe gome la ŋu. 
EXO.36.33	Eye wòwɔ gameti dometɔ wòto ʋuƒoawo titina, tso go ɖeka me vaseɖe go keme me. 
EXO.36.34	Eta sika ɖe ʋuƒoawo ŋu, eye wotsɔ sika lu wo ŋu sigɛ, siwo me woaƒo gametiawo ɖo; eye wòta sika ɖe gametiawo ŋu.
EXO.36.35	Ena aɖaŋuvɔlɔ̃lawo tsɔ aɖabɛ blɔtɔ kple dzĩtɔ ƒe ka, ka dzẽ kple ɖeti ɣi dada lɔ xɔmetsovɔ la, eye wowɔ Kerubiwo ɖe eme. 
EXO.36.36	Eye wotsɔ xé kpa sɔti ene ɖe eŋu, eye wòfa sika ɖe wo ŋu: wo ŋu gatagbadzɛawo nye sika, eye wòkɔ klosalofɔ ene ɖe wo gɔme. 
EXO.36.37	Eye wòna avɔlɔ̃lawo tsɔ aɖabɛ blɔtɔ kple dzẽtɔ ƒe ka, ka dzẽ kple ɖeti ɣi dada lɔ avɔ, bena woatsɔ atu agbadɔ la nu. 
EXO.36.38	Ewɔ sɔti atɔ̃ kple wo ŋu gatagbadzɛawo ɖe eŋu, eye wòfa sika ɖe wo tame kple woƒe heletiwo ŋu, eye wòtsɔ akɔbli wɔ afɔ atɔ̃ ɖe wo gɔme.
EXO.37.1	Eye Bezaleel tsɔ xé kpa aɖaka la, edidi abɔklugui eye kple afã, ekeke abɔklugui ɖeka kple afã, eye wòkɔ abɔklugui ɖeka kple afã. 
EXO.37.2	Eta sika nyuitɔ ɖe eme kple ekɔgo, eye wotsɔ sika do atsiã ɖe eŋu godoo va kpe. 
EXO.37.3	Eye wòkɔ sikasigɛ ene hena eƒe dzogoe eneawo; asigɛ eve le axa ɖeka, eye asigɛ eve hã le axa evelia. 
EXO.37.4	Emegbe wotso xé kpa kpowo, eye wòfa sika ɖe wo, ŋu, 
EXO.37.5	eye wotsɔ kpoawo ƒo ɖe asigɛawo me le aɖaka la ƒe axawo dzi, bena woate ŋu akɔ aɖaka la. 
EXO.37.6	Eyome wotsɔ sika nyuitɔ, wɔ nutsyɔnu la, eɖiɖi abɔklugui eve kple afã, eye wokeke abɔklugui ɖeka kple afã. 
EXO.37.7	Eye wotso sika tu Kerubi eve ɖe nutsyɔnu la ƒe go eveawo dzi. 
EXO.37.8	Kerubi ɖeka le go si dzi, eye Kerubi evelia le go keme dzi, ale Kerubiawo le nutsyɔnu la ƒe go eveawo dzi. 
EXO.37.9	Kerubiawo klẽ aʋala ɖo ta dzi, eye woƒe aʋalawo bi ɖe nutsyɔnu la dzi; wodze ŋgɔ wo nɔewo, eye wode mo to ɖe nutsyɔnu la dzi.
EXO.37.10	Eye wòtsɔ xé kpa kplɔ̃ la; edidi abɔklugui eve, keke abɔklugui ɖeka, eye wòkɔ abɔklugui ɖeka kple afã. 
EXO.37.11	Efa sika nyuitɔ ɖe eŋu, eye wotsɔ sika do atsiã ɖe eŋu va kpe. 
EXO.37.12	Eɖo to ne kpe ɖo, si kɔ asi ɖeka, eye wotsɔ sika do atsiã ɖe to la ŋu kpe ɖo. 
EXO.37.13	Eye wotso sika kɔ asigɛ ene, eye wòklẽ asigɛawo ɖe eƒe afa eneawo ƒe axa eneawo dzi. 
EXO.37.14	Asigɛawo te ɖe to la ŋu, bena woaƒo kpo ɖe wo me akɔ kplɔ̃ lae. 
EXO.37.15	Eye wòtsɔ xe kpa kpoawo, eye wòfa sika ɖe wo ŋu, bena woatsɔ wo akɔ kplɔ̃ lae. 
EXO.37.16	Eye wotsa sika nyuitɔ wɔ nusiwo kpe ɖe kplɔ̃ la ŋu, siwo nye: agbawo, nutɔgbawo, trewo kple goewo, siwo woatso aƒo nunovɔsa ɖi.
EXO.37.17	Eyome wòtso sika nyuitɔ wo akaɖiti la; etu akaɖiti la, eƒe afa kple ati la, eye wòwɔ kɔwo, seƒoƒowo kple wo tamekukuwo ɖe eŋu. 
EXO.37.18	Alɔ ade le akaɖiti la ƒe axawo kple eve dzi; alɔ etɔ̃ le eƒe axa ɖeka, eye alɔ etɔ̃ le eƒe axa evelia. 
EXO.37.19	Seƒoƒo etɔ̃ kple wo tamekukuwo le ala ɖeka ŋuti, eye seƒoƒo etɔ̃ kple wo tamekukuwo le alɔ evelia ŋuti; alea wole alɔ ade, siwo le akaɖitia ŋu la ŋuti kpe ɖoe. 
EXO.37.20	Seƒoƒo ene kple wo tamekukuwo le atia ŋutɔ ŋuti. 
EXO.37.21	Alɔ ade le ati la ŋu, eye ka ɖeka le alɔ eveve ƒe kpeƒe. 
EXO.37.22	Kɔawo kple alɔawo wo ɖeka ɖe eŋu; sika nyuitɔ wotsɔ tu akaɖiti la blibo. 
EXO.37.23	Emegbe wòtsɔ sika nyuitɔ wɔ akaɖigbe adre, ɖovulãnuwo kple ganu suewo kpe ɖe eŋu. 
EXO.37.24	Sika nyuitɔ talento ɖeka wòtsɔ wɔe kple eŋu nuwo katã.
EXO.37.25	Eye wòtsɔ xe kpa dzudzɔdovɔsamlekpui, eɖiɖi abɔklugui ɖeka, eye wokeke abɔklugui ɖeka, dzogoe ene me wòle, eye wòkɔ abɔklugui eve, eƒe dzowo wɔ ɖeka ɖe eŋu. 
EXO.37.26	Efa sika nyuitɔ ɖe eŋu, etame kple ekɔgo godoo va kpe kpakple eƒe dzowo ŋu, eye wotsɔ sika do atsiã ɖe eŋu ƒo xlãe. 
EXO.37.27	Eye wòwɔ sikasigɛ eve ɖe eƒe atsiãdodo la te, le eƒe axa eveawo ƒe dzogoe eveawo dzi, bena woaƒo kpo ɖe wo me akɔe. 
EXO.37.28	Etsɔ xé kpa kpoawo, eye wòfa sika ɖe wo ŋu.
EXO.37.29	Eyome wòwɔ ami sisi kɔkɔe la, eye wòtsɔ atike ʋeʋẽewo wɔ dzudzɔdonu, si me dza; ewɔe, abe alesi ami ʋeʋẽe wɔlawo wɔne ene.
EXO.38.1	Eye wòtsɔ xé kpa numevɔsamlekpui la; edidi abɔklugui atɔ, eye wokeke abɔklugui atɔ̃; dzogoe ene me wòle, eye wòkɔ abɔklugui etɔ. 
EXO.38.2	Èwɔ dzowo ɖe eƒe dzogoe eneawo dzi, eye dzoawo wo ɖeka kplii, eye wòfa akɔbli ɖe eŋu. 
EXO.38.3	Eye wowɔ vɔsamlekpui ŋu nuawo katã, siwo nye: afilɔnuwo, sofiwo, zewo, gaflowo kple dzoɖesonuwo; akɔbli wòtsɔ wɔ eŋu nuawo katãe. 
EXO.38.4	Eyome wòtsɔ akɔbli wɔ adzrala abe ɖɔ ene ɖe vɔsamlekpui la ŋu godoo tso ete vaseɖe titina. 
EXO.38.5	Eye wòkɔ asigɛ ene ɖe akɔblidzrala la ƒe dzogoe eneawo dzi, bena woate ŋu aƒo kpo ɖe wo me. 
EXO.38.6	Etsɔ xé kpa kpoawo, eye wòfa akɔbli ɖe wo ŋu. 
EXO.38.7	Eye wòtsɔ kpoawo ƒo ɖe asigɛawo me le vɔsamlekpui la ƒe axawo dzi, bena woate ŋu atsɔ wo akɔe. Ʋuƒo wotsɔ wɔe, eye to le eme.
EXO.38.8	Etsɔ akɔbli wɔ tsileze la kple eƒe zɔ; nyɔnu, siwo subɔna le Mawu ƒe agbadɔa nu la, ƒe ahuhɔ̃ewo wòtsɔ wɔe.
EXO.38.9	Eyome wòtɔ kpɔ la. Etsɔ ɖeti ɣi dada lɔ̃ avɔ hena kpɔ la ƒe dziehekpa, si didi abɔklugui alafa ɖeka. 
EXO.38.10	Eye wòkpa kpɔti blave, siwo gɔme akɔblifɔ blave le, ɖe eŋu; ke etsɔ klosalo wɔ kpɔtiawo ŋu gatagbadzɛwo kple heletiwoe. 
EXO.38.11	Anyiehekpa la didi abɔklugui alafa ɖeka, eye wòkpa kpɔti blave, siwo gɔme akɔblifɔ blave le, ɖe eŋu; ke etsɔ klosalo wɔ kpɔtiawo ŋu gatagbadzɛawo kple heletiawoe. 
EXO.38.12	Avɔ, si le kpɔ la ƒe ɣetoɖoƒe gome la, didi abɔklugui blaatɔ̃, eye wòkpa kpɔti ewo, siwo gɔme afɔ ewo le la, ɖe enu, eye wotsɔ klosalo wɔ kpɔtiawo ŋu gatagbadzɛwo kple heletiawoe. 
EXO.38.13	Ɣedzeƒekpa le abɔklugui blaatɔ̃. 
EXO.38.14	Avɔ abɔklugui wuiatɔ̃ le eƒe akpa ɖeka, eye kpɔti etɔ̃, siwo gɔme afɔ etɔ le la, kpe ɖe eŋu. 
EXO.38.15	Avɔ, si le akpa evelia, le abɔklugui wuiatɔ̃, eye kpɔti etɔ̃, siwo gɔme afɔ etɔ̃ le la, kpe ɖe eŋu; alea wole agbo la ƒe akpawo kple evee. 
EXO.38.16	Ɖeti ɣi dada wotsɔ lɔ̃ avɔ, siwo katã le kpɔ la ŋu godoo lae. 
EXO.38.17	Kpɔtiawo ƒe afɔwo nye akɔbli, eye wo ŋu gatagbadzɛwo kple heletiwo nye klosalo, eye wofa klosalo ɖe kpɔtiawo tame. Kpɔtiawo ŋu heletiwo katã nye klosalo. 
EXO.38.18	Eye wòna avɔlɔ̃lawo tsɔ aɖabɛ blɔtɔ kple dzĩtɔ ƒe ka, ka dze kple ɖeti ɣi dada lɔ̃ avɔ, bena woatsɔ atu kpɔ la ƒe agbo la nu; edidi abɔklugui blave, eye wòkeke abɔklugui atɔ̃ ɖe kpɔ la ƒe kɔkɔme nu, abe alesi kpɔ la ƒe avɔ bubuawo kekee ene. 
EXO.38.19	Ekpa kpɔti ene, siwo gɔme akɔblifɔ ene le la, ɖe eŋu; wo ŋu gatagbadzɛawo nye klosalo, efa klosalo ɖe wo tame, eye wo ŋu heletiawo nye klosalo. 
EXO.38.20	Agbadɔ la ŋu tsyotiwo katã kple kpɔ la ŋu tsyotiwo katã nye akɔbli.
EXO.38.21	Esia enye nɔƒe la, si sea le la, ƒe home, si nunɔla Aron viŋutsu Itamar bu na Lewitɔwo le Mose ƒe nya la nu. 
EXO.38.22	Bezaleel, Uri viŋutsu, si enye Xur ƒe tɔgbuiyɔvi tso Yuda-to la me, wɔ nusianu abe alesi Yehowa gblɔ na Mose ene. 
EXO.38.23	Eye Oholiab, Axisamak viŋutsu tso Dan-to la me kpe ɖe eŋu, amesi nye aɖaŋunuwo kpala, eye wotsɔ aɖabɛ blɔtɔ kple dzĩtɔ ƒe ka, ka dzẽ kple ɖeti ɣi lɔ aɖaŋuvɔ ƒomevi vovovowo. 
EXO.38.24	Sika, siwo katã ŋu dɔ wowɔ le kɔkɔeƒe la ŋu dɔwo katã me, sika, siwo wodzɔ la, le talento blave vɔ asieke kple sekel kɔkɔe alafa adre blaatɔ̃. 
EXO.38.25	Eye klosalo, siwo ame xexlẽawo na la, le talento alafa ɖeka kple sekel kɔkɔe akpe ɖeka alafa adre blaadre vɔ atɔ̃. 
EXO.38.26	Ŋutsu, siwo katã woxlẽ, amesiwo xɔ ƒe blave alo wu nenema la, le ame akpe alafa ade kple etɔ̃ alafa atɔ̃ blaatɔ̃, eye wo dome amesiame na heka ɖeka, si enye sekel kɔkɔe afã. 
EXO.38.27	Wotsɔ klosalo talento alafa ɖeka kɔ kɔkɔeƒe la ƒe afɔwo kple xɔmetsovɔ la ƒe afɔwo; talento alafa ɖeka de afɔ alafa ɖeka nu; talento ɖeka de afɔ ɖeka nu 
EXO.38.28	Eye wotsɔ sekel akpe ɖeka alafa adre blaadre vɔ atɔ la tu kpɔtiawo ŋu gatagbadzɛwo kple heletiwo, eya ke wòfa ɖe wo tame. 
EXO.38.29	Akɔbli, siwo wodzɔ la, le talento blaadre kple sekel akpe eve alafa ene 
EXO.38.30	Woawo wotsɔ wɔ Mawu ƒe agbadɔ la ŋu ʋɔtrutiwo ƒe afɔwo kple akɔblivɔsamlekpui la, eŋu dzralawo kpakple vɔsamlekpui la ŋu nuwo katã; 
EXO.38.31	kpɔ la ƒe afɔwo godoo va kpe kple agbo la ƒe afɔwo, nɔƒe la ƒe tsyotiwo katã kple kpɔ la ƒe tsyotiwo katã godoo va kpe.
EXO.39.1	Eye wotsɔ aɖabɛ blɔtɔ kple dzĩtɔ ƒe ka kple ka dzẽ lɔ atsyɔ̃ɖowuawo, bena woatsɔ awɔ subɔsubɔdɔe le kɔkɔeƒe la, eye wolã awu kɔkɔewo na Aron, abe alesi Yehowa ɖe se na Mose ene. 
EXO.39.2	Eye wotsɔ sika, aɖabɛ blɔtɔ kple dzĩtɔ ƒe ka, ka dzẽ kple ɖeti ɣi dada lɔ kɔmewu la. 
EXO.39.3	Woƒo sika la gbabɛ, eye wodzee lelele, bena aɖaŋuvɔlɔ̃lawo nate ŋu atsɔe atɔtɔ kple aɖabɛ blɔtɔ kple dzĩtɔ ƒe ka, ka dzẽ kple ɖeti ɣi dada alɔ. 
EXO.39.4	Akpa eve me kɔmewu la le, eye wokpee le eƒe goawo kple eve me. 
EXO.39.5	Eye akɔblanu, si le eŋu la, wɔ ɖeka kplii: sika, aɖabɛ blɔtɔ kple dzĩtɔ ƒe ka, ka dzẽ kple ɖeti ɣi dada ke wotsɔ lɔ̃e, abe alesi Yehowa de se na Mose ene. 
EXO.39.6	Wotsɔ sika ƒo fefeka ɖe soham-kpe eve ŋu, eye ŋkɔɖelawo ɖe Israel-viwo ƒe ŋkɔwo ɖe wo dzi. 
EXO.39.7	Eye wotsɔ wo ɖo kɔmewu la ƒe abɔtawo hena ŋkuɖoɖo Israel-viwo dzi, abe alesi Yehowa de se na Mose ene.
EXO.39.8	Eyome wòna aɖaŋuvɔlɔ̃lawo tsɔ sika, aɖabɛ blɔtɔ kple dzĩtɔ ƒe ka, ka dzẽ kple ɖeti ɣi dada lɔ kɔmewu ƒe avɔ tɔgbe hena akɔtaɖonu la. 
EXO.39.9	Dzogoe ene me wòle, eye wòŋe akɔtaɖonu la me ɖe eve: edidi asi ɖeka, eye wòkeke asi ɖeka. 
EXO.39.10	Eye woɖo kpewo eŋu ɖe agbaka ene me. Agbaka gbãtɔ nye: karneol, topas kple smaragd, 
EXO.39.11	agbaka evelia nye rubin, safir kple omks; 
EXO.39.12	agbaka etɔ̃lia nye, ligurio, axat kple ametist; 
EXO.39.13	agbaka enelia nye: krisolit, soham kple yaspis: eye wotsɔ sika ƒo fefeka ɖe wo ŋu ƒo xlã wo. 
EXO.39.14	Kpeawo le wuieve ɖe Israel-viwo ƒe ŋkɔwo nu, eye ŋkɔɖelawo ta to wuieveawo ƒe ŋkɔwo ɖe wo dzi. 
EXO.39.15	Eye wotsɔ ka, si wotsɔ sika nyuitɔ gbee la, wɔ kɔsɔkɔsɔwo ɖe akɔtaɖonu la ŋu. 
EXO.39.16	Emegbe wotsɔ sika wɔ gbo eve kple sikasigɛ eve, eye wòtɔ asigɛ eveawo ɖe akɔtaɖonu la ƒe dzogoe eve dzi. 
EXO.39.17	Eye wotsɔ sikakɔsɔkɔsɔ eveawo de asigɛ eveawo me le akɔtaɖonu la ƒe dzogoewo dzi. 
EXO.39.18	Eyome wode kɔsɔkɔsɔ eveawo ƒe nu eveawo gbo eveawo ŋu, eye wòtɔ gboawo ɖe kɔmewu la ƒe abɔtawo le ŋgɔ. 
EXO.39.19	Wogawɔ sikasigɛ eve, eye wòtɔ wo ɖe akɔtaɖonu la ƒe dzogoe mamle eveawo dzi le eme, ale be wodze akɔblanu la dzi. 
EXO.39.20	Emegbe wogawɔ sikasigɛ eve, eye wòtɔ wo ɖe kɔmewu la ƒe abɔtawo kple eve to le ŋgɔ, afisi woɖe kɔme nɛ ɖo, le akɔblanu la ƒe dziƒo gome. 
EXO.39.21	Eye wogbe aɖabɛ blɔtɔ ƒe ka sa ɖe asigɛ, siwo le akɔtaɖonua ŋu la ŋuti hetsi ɖe asigɛ, siwo le kɔmewua ŋu la ŋuti, ale be akɔtaɖonu la li ɖe akɔblanu la dzi, eye mele ʋaʋãm o, abe alesi Yehowa de se na Mose ene. 
EXO.39.22	Eye wòna avɔlɔ̃la tsɔ aɖabɛ blɔtɔ ƒe ka ɖeɖe lɔ̃ dziwui, si dzi woaɖo kɔmewu la ɖo.
EXO.39.23	Woɖe kɔme nɛ ɖe titina, eye woƒo kɔme la to va kpe, bena magadze o. 
EXO.39.24	Eye wotsɔ aɖabɛ blɔtɔ kple dzĩtɔ ƒe ka, ka dzẽ kple ɖeti ɣi dada wɔ yevuboɖawo ɖe awu la to godoo va kpe. 
EXO.39.25	Eye wotsɔ sika nyuitɔ wɔ nyawowoewo, eye wotsi nyawowoeawo ɖe yevuboɖawo dome le dziwui la to godoo va kpe; 
EXO.39.26	nyawowoe ɖeka yevuboɖa ɖeka, nyawowoe ɖeka yevuboɖa ɖeka; alea wole dziwui la to godoo va kpe, hena subɔsubɔ ƒe dzesi, abe alesi Yehowa de se na Mose ene.
EXO.39.27	Eyome avɔlɔ̃lawo tsɔ ɖeti ɣi lɔ̃ awutewui ʋlayawo na Aron kple viaŋutsuwo. 
EXO.39.28	Wotsɔ ɖeti ɣi lɔ tablanuawo, eye wotsɔ ɖeti ɣi dada lɔ agbotɛ ɣiawo. 
EXO.39.29	Eye avɔlɔ̃lawo tsɔ ɖeti ɣi dada, aɖabɛ blɔtɔ kple dzĩtɔ ƒe ka kpakple ka dze lɔ alidziblanu la ŋɔŋɔe, abe alesi Yehowa de se na Mose ene.
EXO.39.30	Emegbe wotsɔ sika nyuitɔ wɔ ŋgoblanu kɔkɔe la, eye ŋkɔɖelawo ta nu ɖe dzi bena: „Yehowa ƒe kɔkɔetɔ!“ 
EXO.39.31	Eye wotsi aɖabɛ blɔtɔ ƒe ka ɖe eŋu, bena woate ŋu asae ɖe tablanu la ŋu, abe alesi Yehowa ɖe se na Mose ene.
EXO.39.32	Ble wowu nɔƒe, si enye Mawu ƒe agbadɔ la, ŋu dɔwo katã nu, eye Israel-viwo wɔe pɛpɛpɛ, abe alesi Yehowa de se na Mose be, woawɔe ene. 
EXO.39.33	Eye wofɔ nɔƒe la va Mose gbɔ; agbadɔ la kple eŋu nuwo katã; ganuviawo, ʋuƒoawo, gametiawo, sɔtiawo, afɔawo, 
EXO.39.34	agbogbalẽ, si wode ama dzi kple nyogbalẽawo kpakple xɔmetsovɔ la, 
EXO.39.35	nubablaɖaka la, eŋu kpoawo kple nutsyɔnu la, 
EXO.39.36	kplɔ̃ la kple eŋu nuwo katã kple ŋkumeɖobolo la, 
EXO.39.37	sikakaɖiti la kple eŋu kaɖigbɛawo, siwo wodo ɖe agbaka nu, eŋu nuwo katã kple akaɖimemi, 
EXO.39.38	sikavɔsamlekpui la, ami sisi la kple dzudzɔdonu, si wotsɔ atike ʋeʋẽewo wɔe kpakple agbadɔnuvɔ la, 
EXO.39.39	akɔblivɔsamlekpui la kple eŋu kɔblidzrala la, eŋu kpoawo kple eŋu nuwo katã, tsileze la kple eƒe zɔ, 
EXO.39.40	kpɔ la ŋu vɔwo, kpɔtiawo, afɔawo kple agbonuvɔ la, agbadɔ ŋu kawo kple tsyotiawo kpakple nusiwo katã ŋu dɔ woawɔ le nɔƒe, si enye Mawu ƒe agbadɔ la me; 
EXO.39.41	atsyɔ̃ɖowu, siwo woaɖo awɔ subɔsubɔdɔ le kɔkɔeƒe la, nunɔla Aron ƒe awu kɔkɔe mamleawo kple viaŋutsuwo ƒe awuawo, bena woanye nunɔlawo asubɔ. 
EXO.39.42	Alesi tututu Yehowa de se na Mose la, nenema pɛpɛpɛ Israel-viwo wɔ dɔ blibo lae. 
EXO.39.43	Eye Mose kpɔ dɔ blibo la; kpɔ ɖa, wowɔe, abe alesi Yehowa de se be, woawɔe la ene. Eye Mose yra wo.
EXO.40.1	Eye Yehowa gblɔ na Mose bena: 
EXO.40.2	Le ɣleti gbãtɔ ƒe ŋkeke gbãtɔ dzi natu nɔƒe, si enye Mawu ƒe agbadɔ la. 
EXO.40.3	Tsɔ nubablaɖaka la da ɖe eme, eye natsɔ xɔmetsovɔ la axe aɖaka la ŋku me. 
EXO.40.4	Tsɔ kplɔ la da ɖe eme, eye natsɔ ŋkumeɖobolo la ada ɖe edzi; emegbe nakɔ akaɖiti la ava eme, eye natɔ akaɖigbɛawo aɖo edzi. 
EXO.40.5	Eye natsɔ sikavɔsamlekpui, si dzi woado dzudzɔ ɖo, ada ɖe nubablaɖaka la ƒe ŋgɔdze, eye natsɔ avɔ atu agbadɔ la nu. 
EXO.40.6	Eye natsɔ numevɔsamlekpui la ada ɖe nɔƒe la, si enye Mawu ƒe agbadɔ la, ŋu ʋɔtrua ƒe ŋgɔdze. 
EXO.40.7	Tsɔ tsileze la da ɖe Mawu ƒe agbadɔ la kple vɔsamlekpui la dome, eye naku tsi de eme. 
EXO.40.8	Eye natɔ kpɔ ɖe eŋu godoo ava kpe, eye natsɔ avɔ atu agbo la nu. 
EXO.40.9	Tsɔ ami sisi la si na nɔƒe la kple nusiwo katã le eme, eye nakɔ eya ŋutɔ kple eŋu nuwo katã ŋu, bena woazu kɔkɔe. 
EXO.40.10	Si ami na numevɔsamlekpui la kple eŋu nuwo katã, eye nakɔ vɔsamlekpui la ŋu, bena vɔsamlekpui la nazu nu kɔkɔewo ƒe nu kɔkɔe. 
EXO.40.11	Eye nasi ami na tsileze la kple eƒe zɔ, eye nakɔ eŋu. 
EXO.40.12	Emegbe nana Aron kple viaŋutsuwo nate va Mawu ƒe agbadɔ la nu, eye nale tsi na wo. 
EXO.40.13	Eye na Aron nado awu kɔkɔeawo, eye nasi ami nɛ àwɔe kɔkɔe, bena wòazu nunɔla asubɔm. 
EXO.40.14	Eyome nana viaŋutsuwo nate va, eye woado awutewui ʋlayawo, 
EXO.40.15	eye nasi ami na wo, abe alesi nèsii na wo fofo ene, bena woazu nunɔlawo asubɔm. Ami sisi sia nanye dzesi na wo kple woƒe dzidzimeviwo bena, nunɔladɔ la zu wo tɔ tegbee. 
EXO.40.16	Eye Mose wɔe pɛpɛpɛ. Alesi Yehowa de se ne la, nenema wòwɔ.
EXO.40.17	Le ƒe evelia ƒe ɣleti gbãtɔ ƒe ŋkeke gbãtɔ dzi wotu nɔƒe la. 
EXO.40.18	Ale Mose tu nɔƒe lae. Efɔ afɔawo da ɖi, eye wotsɔ ʋuƒoawo de wo me; emegbe wòde gametiawo wo ŋu, eye wòtu sɔtiawo. 
EXO.40.19	Eye wòkeke kuntruawo ɖe nɔƒe la dzi, emegbe wògbã wo dzi, abe alesi Yehowa de se na Mose ene. 
EXO.40.20	Etsɔ se la de aɖaka la me, eye wòde kpoawo aɖaka la ŋu; eyome wòkɔ nutsyɔnu la da de aɖaka la tame. 
EXO.40.21	Eye wokɔ aɖa ka la da ɖe nɔƒe la, eye wotsɔ xɔmetsovɔ la xe nubablaɖaka la ŋku me, abe alesi Yehowa de se na Mose ene. 
EXO.40.22	Eye wotsɔ kplɔ la da ɖe Mawu ƒe agbadɔ la me, le nɔƒe la ƒe anyiehekpa dzi, le xɔmetsovɔ la ŋgɔ, 
EXO.40.23	eye wotsɔ abolo da de edzi le Yehowa ƒe ŋku me, abe alesi Yehowa de se na Mose ene. 
EXO.40.24	Eyome wotsɔ akaɖiti la da ɖe Mawu ƒe agbadɔ la me, le kplɔ la kasa, le nɔƒe la ƒe dziehekpa dzi, 
EXO.40.25	eye wòfɔ akaɖigbɛawo do edzi le Yehowa ŋku me, abe alesi Yehowa de se na Mose ene. 
EXO.40.26	Eye wòtsɔ sikavɔsamlekpui la da de Mawu ƒe agbadɔ la me, le xɔmetsovɔ la ŋgɔ, 
EXO.40.27	eye wotsɔ atike ʋeʋẽewo do dzudzɔ de edzi, abe alesi Yehowa de se na Mose ene. 
EXO.40.28	Emegbe wòtsɔ avɔ tu agbadɔ la nu. 
EXO.40.29	Eye wòtsɔ numevɔsamlekpui la da ɖe nɔƒe, si enye Mawu ƒe agbadɔ la ŋgɔ, eye wome numevɔsa kple nuɖuvɔsa le edzi, abe alesi Yehowa de se na Mose ene. 
EXO.40.30	Eye wotsɔ tsileze la da de Mawu ƒe agbadɔ la kple vɔsamlekpui la dome, eye wòku tsi, si woale la, de eme. 
EXO.40.31	Eya me Mose kple Aron kple viaŋutsuwo klɔa woƒe asiwo kple afɔwo ɖo. 
EXO.40.32	Ne wole Mawu ƒe agbadɔ la me yi ge, alo wole tete ge ɖe vɔsamlekpuia ŋu la, woléa tsi, abe alesi Yehowa ɖe se na Mose ene. 
EXO.40.33	Eye wòtɔ kpɔ ƒo xlã nɔƒe la kple vɔsamlekpui la godoo va kpe, eye wòtsɔ avɔ la tu agbo la nu. Ale Mose wu dɔ blibo la nu.
EXO.40.34	Tete alilikpo tsyɔ Mawu ƒe agbadɔ la dzi, eye Yehowa ƒe ŋutikɔkɔe yɔ nɔƒe la taŋ. 
EXO.40.35	Ke Mose mete ŋu yi ɖe Mawu ƒe agbadɔ la me o, elabena alilikpo tsyɔ edzi, eve Yehowa ƒe ŋutikɔkɔe yɔ nɔƒe la taŋ. 
EXO.40.36	Eye ne alilikpo la ho tso nɔƒe la dzi la, Israel-viwo hã hona, alea wowɔ le woƒe mɔzɔzɔ la katã me. 
EXO.40.37	Ne alilikpo la meho o la, womehona o, vaseɖe gbesigbe woaho hafi. 
EXO.40.38	Le woƒe mɔzɔzɔwo katã me la Mawu ƒe alilikpo la nɔ nɔƒe la dzi le ŋkeke me, ke edzena na Israel ƒe aƒe blibo la le zã me abe dzo ene.
LEV.1.1	Eye Yehowa yɔ Mose, eye woƒo nu kplu tso Mawu ƒe agbadɔ la me gblɔ bena: 
LEV.1.2	Ƒo nu kple Israel-viwo, eye nagblɔ na wo bena: Ne mia dometɔa ɖe be, yeatsɔ lãfɔnee asa vɔ na Yehowa la, ekema netsɔ nyi alo alẽ sa vo lae. 
LEV.1.3	Nenye nyi wotso be, yeame numevɔsae la, ekema wòanye atsu, si so blibo, eye wòakplɔe ava Mawu ƒe agbadɔ la nu, be ame la nadze Yehowa ŋu. 
LEV.1.4	Eye woatso eƒe asi aɖo numevɔsalã la ƒe tame, ekema ana wòadze eŋu, eye wòalé avui. 
LEV.1.5	Eye wòawu nyivi la le Yehowa ƒe ŋku me, eye Aron viŋutsu, siwo nye nunɔlawo la, natsɔ ʋu la ahlẽ ɖe vɔsamlekpui, si le Mawu ƒe agbadɔ nu la ŋu godoo ava kpe. 
LEV.1.6	Ekema wòako numevɔsalã la, eye wòaflii ɖe eƒe ƒunuɖeƒeewo. 
LEV.1.7	Emegbe Aron viŋutsu, siwo nye nunɔlawo, nado dzo ɖe vɔsamlekpui la dzi, eye woafɔ nake ado dzo la dzi. 
LEV.1.8	Eye Aron viŋutsu, siwo nye nunɔlawo, natsɔ lã la ƒe akpawo, ta la kple amiawo aɖo nake, si te wodo dzo ɖo, le vɔsamlekpuia dzi la dzi. 
LEV.1.9	Ke woatso tsi akpala eƒe domenuwo kple eƒe afɔwo, eye nunɔla Aron nata dzo wo katã le vɔsamlekpui la dzi, elabena numevɔsae dzovɔsa, si ʋẽna lilili ɖe Yehowa wònye.
LEV.1.10	Nenye alẽ alo gbɔ̃ wòbe, yeatsɔ amè numevɔsae la, ekema woatso atsu, si so blibo, asa vɔ lae. 
LEV.1.11	Eye woawui ɖe vɔsamlekpui la ƒe anyiehekpa dzi le Yehowa ŋku me. Eye Aron viŋutsu, siwo nye nunɔlawo, natsɔ eƒe ʋu ahlẽ ɖe vɔsamlekpui la ŋu godoo ava kpe. 
LEV.1.12	Eye wòaflii ɖe eƒe ƒunuɖeƒeewo akpe ɖe eƒe ta kple eƒe amiawo ŋu; eye nunɔla natsɔ wo aɖo nake, siwo te wono dzo do, le vɔsamlekpuia dzi la dzi. 
LEV.1.13	Eye woatso tsi akpala eƒe dɔmenuwo kple eƒe afɔwo, eye nunɔla natsɔ wo katã asa vɔe, eye woata dzo wo le vɔsamlekpui la dzi; elabena numevɔsae, dzovɔsa si nena lilili de Yehowa wònye.
LEV.1.14	Ke nenye xewo wòbe, yeatsɔ asa vɔ na Yehowa la, ekema wòatsɔ akpakpa alo ahɔnevi asa vɔ lae. 
LEV.1.15	Eye nunɔla natsɔe ava vɔsamlekpui la gbɔ, eye wòatro kɔ le enu; eyome woatɔ dzo ta la le vɔsamlekpui la dzi, eye wòadudu eƒe ʋu de vɔsamlekpui la ŋu. 
LEV.1.16	Emegbe woade eƒe avɔ eye wòanya fu le eŋu, atsɔ wo aƒu gbeɖe dzowɔteƒe le vɔsamlekpui la ƒe ɣedzeƒe gome. 
LEV.1.17	Eyome wòafe eƒe aʋalawo, gake womaɖe le enu o, eye nunɔla nata dzoe le nake, siwo te wodo dzo ɖo le vɔsamlekpuia dzi la dzi, elabena numevɔsae, dzovɔsa, si ʋẽna lilili ɖe Yehowa wònye.
LEV.2.1	Ne amea de be, yeasa nuɖuvɔ na Yehowa la, ekema wòatsɔ wɔ memee asa vɔ lae, eye wòakɔ ami de dzi, atsɔ dzudzɔdonu akpe de eŋu. 
LEV.2.2	Eye woatsɔe ava Aron viŋutsu, siwo nye nunɔlawo la gbɔ, eye nunɔla naku eƒe wɔ memee, si dzi ami le la, asiƒlo ɖeka, eye woatɔ dzoe kpakple dzudzɔdonu la katã le vɔsamlekpui la dzi, hena ŋkuɖoɖo dzi; dzovɔsa, si ʋẽna lilili de Yehowa wònye. 
LEV.2.3	Ke nuɖuvɔsa mamlea nye Aron kple viaŋutsuwo tɔ, nu kɔkɔewo ƒe nu kɔkɔe wònye tso Yehowa ƒe dzovɔsa la me.
LEV.2.4	Ne èbe, yeatsɔ nusi woƒona de kpo me asa nuɖuvɔe la, ekema natsɔ wɔ memee aƒo aboŋgo maʋamaʋã kple akaklã, si dzi nakɔ ami ɖo. 
LEV.2.5	Ne èbe, yeatsɔ nusi wotɔna le agba me asa nuɖuvɔe la, ekema wòanye wɔ memee, si wode amũ; nu maʋamaʋã wòanye. 
LEV.2.6	Flii kakɛkakɛ, eye nakɔ ami ɖe edzi, elabena nuɖuvɔsae. 
LEV.2.7	Ne èbe, yeatsɔ nusi woɖana le ze me asa nuɖuvɔe la, ekema natsɔ wɔ memee, si wode amii, aɖae. 
LEV.2.8	Eye natsɔ nuɖuvɔsa, si woɖa alea la, avae na Yehowa. Tsɔe yi na nunɔla, eye eya natsɔe ava vɔsamlekpui la gbɔ. 
LEV.2.9	Eye nunɔla naɖe ɖe le nuɖuvɔsa la ŋu hena ŋkuɖoɖo dzi, eye woatɔ dzoe le vɔsamlekpui la dzi; dzovɔsa, si ʋẽna lilili ɖe Yehowa wònye. 
LEV.2.10	Ke nuɖuvɔsa mamlea nye Aron kple viaŋutsuwo tɔ, nu kɔkɔewo fe nu kɔkɔe wònye tso Yehowa ƒe dzovɔsa la me.
LEV.2.11	Migatsɔ amɔwɔ ʋaʋã wɔ nuɖuvɔ, si miasa na Yehowa la, dometɔa ɖeke o, elabena womatɔ dzo amɔwɔ ʋaʋã alo anyitsinua ɖeke na Yehowa o. 
LEV.2.12	Woate ŋu anɔ miaƒe nu gbãtɔwo me, miatsɔ ava na Yehowa; ke womate dzo wo le vɔsamlekpui la dzi abe ʋeʋẽ lilili ene o. 
LEV.2.13	De dze wò nuɖuvɔsawo katã me, eye wò Mawu ƒe nu, si wòbia kpli wò la, ƒe dze mato le wò nuɖuvɔsawo me o; dze nakpe ɖe wò vɔsawo katã ŋu.
LEV.2.14	Ne èbe, yeatsɔ wò agblemenu gbãtɔwo asa nuɖuvɔe na Yehowa la, ekema namè blitimuawo, eye nagbã wo hafi atsɔ asa wò nuɖuvɔ lae. 
LEV.2.15	Kɔ ami ɖe edzi, eye natsɔ dzudzɔdonu akpe ɖe eŋu, elabena nuɖuvɔsae. 
LEV.2.16	Eye nunɔla nato dzo bli gbagbã, si dzi ami le la, ƒe ɖe kple dzudzɔdonu la katã hena ŋkuɖoɖo dzi, elabena dzovɔsae wònye na Yehowa.
LEV.3.1	Ne ebe, yeatsɔ nyi asa akpedavɔe la, ekema wòatsɔ esi sɔ blibo, eɖanye atsu alo nɔ o, asa vɔ lae na Yehowa. 
LEV.3.2	Eye wòatsɔ eƒe asi aɖo eƒe vɔsalã la ƒe tame, eye woawui le Mawu ƒe agbadɔ la nu; emegbe Aron viŋutsu, siwo nye nunɔlawo, natsɔ ʋu la ahlẽ ɖe vɔsamlekpui la ŋu godoo ava kpe. 
LEV.3.3	Nusiwo wòaɖe le akpedavɔsa la ŋu asa dzovɔ na Yehowa, wonye: Ami, si tsyɔ dɔmenuawo dzi kple ami, siwo katã le dɔmenuawo ŋu, 
LEV.3.4	ayiku eveawo kple wo ŋu mi, siwo ku ɖe ali la ŋu kpakple aklã ŋu miawo; ayikuawo ŋu wòaɖe wo le. 
LEV.3.5	Eye Aron viŋutsuwo nato dzo wo le vɔsamlekpui la dzi kpakple numevɔsa, si le nake, siwo te wodo dzo ɖo la dzi, dzovɔsa, si ʋẽna lilili ɖe Yehowa wònye.
LEV.3.6	Nenye alẽ wòbe, yeatsɔ asa akpedavɔ na Yehowa la, ekema wòatsɔ esi sɔ blibo, eɖanye atsu alo nɔ o, asa vɔ lae. 
LEV.3.7	Nenye alẽvi wotsɔ be, yeasa vɔ lae la, ekema wòakplɔe ava Yehowa ŋku me, 
LEV.3.8	eye wòatsɔ eƒe asi aɖo eƒe vɔsalã la ƒe tame, eye wòawui le Mawu ƒe agbadɔ la nu; emegbe Aron viŋutsuwo natsɔ ʋu la ahlẽ ɖe vɔsamlekpui la ŋu godoo ava kpe. 
LEV.3.9	Nusiwo wòaɖe le akpedavɔsa la ŋu asa dzovɔ na Yehowa, wonye: Lã la ƒe ami, asike la kple eŋu nuwo, wòaɖee ɖe aligoe la nu; ami, si tsyɔ dɔmenuawo dzi kple ami, siwo katã le dɔmenuawo ŋu, 
LEV.3.10	ayiku eveawo kple wo ŋu mi, siwo ku ɖe ali la ŋu kpakple aklã ŋu miawo; ayikuawo ŋu wòaɖe wo le. 
LEV.3.11	Eye nunɔla natɔ dzo wo le vɔsamlekpui la dzi, dzovɔsanuɖuɖu wònye na Yehowa.
LEV.3.12	Nenye gbɔ wòbe, yeatsɔ asa vɔ lae la, ekema wòakplɔe ava Yehowa ŋku me, 
LEV.3.13	eye wòatsɔ eƒe asi aɖo eƒe tame, eye woawui le Mawu ƒe agbadɔ la ŋgɔ; emegbe Aron viŋutsuwo natsɔ eƒe ʋu ahlẽ ɖe vɔsamlekpui la ŋu godoo ava kpe. 
LEV.3.14	Eyome wòaɖe nusiawo le eƒe vɔsalã la ŋu, asa dzovɔe na Yehowa: Ami, si tsyɔ dɔmenuawo dzi kple ami, siwo katã le dɔmenuawo ŋu; 
LEV.3.15	ayiku eveawo kple wo ŋu mi, siwo ku ɖe ali la nu kpakple aklã ŋu miawo; ayikuawo ŋu wòaɖe wo le. 
LEV.3.16	Eye nunɔla natɔ dzo wo le vɔsamlekpui la dzi, dzovɔsanuɖuɖu, si ʋẽna lilili wònye. Amiawo katã Yehowa tɔe. 
LEV.3.17	Ɖoɖo mavɔ wòanye na miaƒe dzidzimeviwo le mia nɔƒewo katã. Miekpɔ mɔ aɖu lã ƒe ami alo ʋua ɖeke o.
LEV.4.1	Eye Yehowa gblɔ na Mose bena: 
LEV.4.2	Ƒo nu kple Israel-viwo be: Ne amea ɖe ɖe ŋu ɖi ɖa Yehowa ƒe seawo dometɔ ɖeka dzi, eye wòwɔ nusi ŋu se le na wo la. 
LEV.4.3	Ne nunɔla, si wòsi ami na, da vo hehe vɔ̃ va dukɔ la dzi la, ekema woatsɔ nyitsu ɖagbea ɖe, si so blibo asa nuvɔ̃ŋutivɔ na Yehowa ɖe nuvɔ̃, si wòwɔ la ta. 
LEV.4.4	Eye wòakplɔ nyitsu la ava Mawu ƒe agbadɔ la nu le Yehowa ŋku me, atsɔ eƒe asi aɖo nyitsu la ƒe tame, eye woawu nyitsu la le Yehowa ƒe ŋku me. 
LEV.4.5	Eyome nunɔla si wòsi ami na la, naku nyitsu la ƒe nu ƒe ɖe ayi Mawu ƒe agbadɔ la me 
LEV.4.6	Eye nunɔla la nade eƒe asi ʋu la me ahlẽ zi adre ɖe avɔ, si tso kɔkɔeƒea me la gbã le Yehowa ŋku me. 
LEV.4.7	Emegbe nunɔla la natsɔ ʋu la asisi ɖe vɔsamlekpui, si le Mawu ƒe agbadɔ la me, si dzi wotsɔa atike ʋeʋẽewo doa dzudzɔe ɖo la, fe dzowo ŋuti le Yehowa ƒe ŋku me ke wòatsɔ nyitsu la ƒe ʋu mamlea akɔ ɖe vɔsamlekpui, si le Mawu ƒe agbadɔ nu la te. 
LEV.4.8	Eye wòaɖe amiawo katã le nuvɔ̃ŋutivɔsa-nyitsu la ŋuti: Ami, si tsyo dɔmenuawo dzi kple ami, siwo katã le dɔmenuawo ŋu, 
LEV.4.9	ayiku eveawo kple wo ŋu mi, siwo ku ɖe ali la ŋu kpakple aklã ŋu miawo, ayikuawo ŋu wòaɖe wo le, 
LEV.4.10	abe alesi woɖea wo le akpedavɔsanyitsu la ŋu ene. Eye nunɔla nato dzo wo le numevɔsamlekpui la dzi. 
LEV.4.11	Ke wòatsɔ nyitsu la ƒe agbalẽ kple eƒe lã katã, eƒe ta kple afɔwo, eƒe dɔmenuwo kple eƒe miwo, 
LEV.4.12	gɔ̃ nyitsu blibo la ayi teƒe kɔkɔe, afisi woƒua afi gbe ɖo, le asaɖa la godo, eye woatɔ dzoe le nake dzi; afisi woƒua afi gbe ɖoe, wòatɔ dzoe ale.
LEV.4.13	Ne Israel-ha blibo la da ƒu, eye dukɔ la ƒe ŋku dzo le Yehowa ƒe seawo dometɔ ɖeka dzi, eye wowɔ nusi ŋu se le na wo, 
LEV.4.14	emegbe wodze si nuvɔ̃, si wowɔ la, ekema ha la natsɔ nyitsu ɖagbea ɖe asa nuvɔ̃vɔe, eye woakplɔe ava Mawu ƒe agbadɔ la ŋgɔ. 
LEV.4.15	Ha la me ame tsitsiwo natsɔ woƒe asiwò aɖo nyitsu la ƒe tame le Yehowa ƒe ŋku me, eye woawu nyitsu la le Yehowa ƒe ŋku me. 
LEV.4.16	Eyome nunɔla, si wòsi ami na la, naku nyitsu la ƒe nu ƒe ɖe ayi Mawu ƒe agbadɔ la me. 
LEV.4.17	Eye nunɔla la nade eƒe asi ʋu la me, ahlẽ zi adre ɖe xɔmetsovɔ la gbɔ le Yehowa ƒe ŋku me. 
LEV.4.18	Emegbe woatsɔ ʋu la asisi ɖe vɔsamlekpui, si le Mawu ƒe agbadɔ la me le Yehowa ƒe ŋku me la, ƒe dzowo ŋu; ke wòatsɔ ʋu mamlea katã akɔ ɖe numevɔsamlekpui, si le Mawu ƒe agbadɔa nu la te. 
LEV.4.19	Eye wòaɖe ami, siwo katã le eŋu la, atɔ dzoe le vɔsamlekpui la dzi. 
LEV.4.20	Eye woawo nyitsu la, abe alesi wòwɔa nuvɔ̃ŋutivɔsa-nyitsu lae ene. Ale nunɔla la ale avu na wo, eye woatsɔe ake wo. 
LEV.4.21	Eye wòatsɔ nyitsu la ayi asaɖa la godo atɔ dzoe, abe alesi wòto dzo nyitsu gbãtɔ ene, elabena ha ƒe nuvɔ̃ŋutivɔsae.
LEV.4.22	Ne amegãa ɖe ɖe ŋu ɖi da Yehowa, eƒe Mawu, ƒe seawo dometɔ ɖeka dzi, eye wòdi fɔ, 
LEV.4.23	emegbe wòdze si nuvɔ̃, si wòwɔ la, ekema wòatsɔ gbɔ̃tsu, si sɔ blibo, asa vɔe. 
LEV.4.24	Eye wòatsɔ eƒe asi aɖo gbɔ̃tsu la ƒe tame, eye woawui ɖe afisi wowua numevɔsalã le le Yehowa ƒe ŋku me, elabena nuvɔ̃ŋutivɔsae. 
LEV.4.25	Emegbe nunɔla natsɔ eƒe asi asisi nuvɔ̃ŋutivɔsalã ƒe ʋu la ƒe ɖe ɖe numevɔsamlekpui la ƒe dzowo ŋu, ke woatsɔ ʋu mamlea akɔ ɖe numevɔsamlekpui la te. 
LEV.4.26	Eye woatɔ dzo lã la ƒe amiawo katã le vɔsamlekpui la dzi abe akpedavɔsalã ƒe ami ene. Ale nunɔla la alé avu nɛ le eƒe nuvɔ̃ la ta, eye woatsɔe akee.
LEV.4.27	Ne dukɔ la dometɔa ɖe ɖe ŋu ɖi da Yehowa ƒe seawo dometɔ ɖeka dzi, eye woɖi fɔ, 
LEV.4.28	emegbe wòdze si nuvɔ̃, si wòwɔ la, ekema wòatsɔ gbɔ, si sɔ blibo, asa vɔe ɖe eƒe nuvɔ̃, si wòwɔ la ta. 
LEV.4.29	Eye wòatsɔ eƒe asi aɖo nuvɔ̃ŋutivɔsalã la ƒe tame, eye wòawu nuvɔ̃ŋutivɔsalã la ɖe afisi wowua numevɔsa ɖo. 
LEV.4.30	Emegbe nunɔla la natsɔ eƒe asi asisi eƒe nu la ƒe ɖe ɖe numevɔsamlekpui la ƒe dzowo ŋu, ke wòatsɔ ʋu mamlea katã akɔ ɖe vɔsamlekpui la te. 
LEV.4.31	Eye wòaɖe eƒe amiwo katã, abe alesi wòɖe akpedavɔsalã ƒe amiwo ene, eye nunɔla natɔ dzo wo le vɔsamlekpui la dzi, bena wòaʋẽ lilili ɖe Yehowa. Ale nunɔla alé avu nɛ, eye woatsɔe akee. 
LEV.4.32	Nenye alẽvi wòbe, yeatsɔ asa nuvɔ̃ŋutivɔe la, ekema wòanye nɔe, si sɔ blibo, 
LEV.4.33	eye wòatsɔ eƒe asi aɖo nuvɔ̃ŋutivɔsalã la ƒe tame, eye woawui wòanye nuvɔ̃vɔsa, ɖe afisi wowua numevɔsalã le. 
LEV.4.34	Emegbe nunɔla la natsɔ eƒe asi asisi nuvɔ̃ŋutivɔsalã ƒe ʋu la ƒe ɖe ɖe numevɔsamlekpui la ƒe dzowo ŋuti, ke wòatsɔ ʋu mamlea katã akɔ ɖe numevɔsamlekpui la te. 
LEV.4.35	Eye wòaɖe eƒe amiwo katã le eŋu, abe alesi wòɖea ami le akpedavɔsalã ŋu ene, eye nunɔla natsɔ wo aɖa ɖe Yehowa ƒe dzovɔsalã la dzi ato dzo wo. Ale nunɔla alé avu nɛ le eƒe nuvɔ̃, si wowɔ la ta, eye woatsɔe akee.
LEV.5.1	Ne amea ɖe se woƒo fi de ame, eye wònye ɖasefo, ele eteƒe alo ɖe wosee o, gake megblɔe o la, ekema eda vo, eye fɔɖiɖi la le edzi. 
LEV.5.2	Alo ne amea ɖe de asi nu makɔmakɔa ɖe ŋu, eɖanye gbemelã, aƒemelã alo nutata makɔmakɔa ɖe ƒe kuku ŋu o, eye menyae o la, ekema egblẽ ko ɖo, eye wòɖi fɔ. 
LEV.5.3	Ne ede asi amea ɖe ƒe nu makɔmakɔa; ɖe, si na be, ame la gblẽ kɔ ɖo ŋu, eye menyae o, emegbe wòdzesii la, ekema eɖi fɔ. 
LEV.5.4	Alo ne atam ge le amea ɖe nu, eɖanye vɔ̃ alo nyui dzi wòka atam la ɖo be, yeawɔ o, eye menyae o, emegbe wòdze sii la, ekema eɖi nu siawo dometɔ ɖeka ƒe fɔ. 
LEV.5.5	Eya dzɔ, ne amea ɖe ɖi fɔ le nusiawo dometɔ ɖeka me la, ekema wòaʋu vo, si wòda la me, 
LEV.5.6	eye wòatsɔ alẽnɔ alo gbɔ̃nɔ asa nuvɔ̃ŋutivɔe na Yehowa ɖe eƒe vo, si wòda heɖi fa la ta, eye nunɔla nale avu ne le eƒe nuvɔ̃ la ta. 
LEV.5.7	Ke ne mate ŋu ana alé o la, ekema wòatsɔ akpakpa eve alo ahɔnevi eve asa vɔe na Yehowa ɖe eƒe vo, si wòda heɖi fɔ la ta; wòatsɔ ɖeka asa nuvɔ̃ŋutivɔe, eye woatso evelia asa numevɔe. 
LEV.5.8	Eye wòatsɔ wo ava nunɔla gbɔ, eye eya natsɔ esi wole nuvɔ̃ŋutivɔ sa gee la gbã atro ko le enu ɖe kɔʋume, ke ta la maɖe le enu o. 
LEV.5.9	Emegbe wòahlẽ nuvɔ̃ŋutivɔsalã la ƒe ʋu ɖe vɔsamlekpui la ŋu, ke wòaɖuɖu ʋu mamlea ɖe vɔsamlekpui la te, elabena nuvɔ̃ŋutivɔsae. 
LEV.5.10	Eye wòatsɔ evelia asa numevɔe ɖe ɖoɖo la nu. Ale nunɔla la alé avu nɛ ɖe eƒe nuvɔ̃, si wòwɔ la ta, eye woatsɔe akee. 
LEV.5.11	Ne mate ŋu ana akpakpa eve alo ahɔnevi eve hã o la, ekema wòatsɔ wo memee eta ɖeka ƒe ewoliawo ɖeka asa vɔe ɖe eƒe vo, si wòda la ta; makɔ ami ɖe edzi o, eye makpe dzudzɔdonu hã ɖe eŋu o, elabena nuvɔ̃ŋutivɔsae. 
LEV.5.12	Eye wòatsɔe ava nunɔla la gbɔe, eye nunɔla la naku eƒe asiʋlo ɖeka aku ɖe Yehowa ƒe dzovɔsa la dzi atɔ dzoe le vɔsamlekpui la dzi hena ŋkuɖoɖo dzi, elabena nuvɔ̃ŋutivɔsae. 
LEV.5.13	Ale nunɔla alé vu nɛ le eƒe vo, si wòda le nusiawo dometɔ ɖeka me la ta, eye woatsɔe akee. Ke nu mamlea nye nunɔla la tɔ abe nuɖuɖuvɔsa tɔ ene.
LEV.5.14	Eye Yehowa gblɔ na Mose bena: 
LEV.5.15	Ne amea ɖe meɖi anukware o, eye wòɖe ŋu ɖi ɖa vo le Yehowa ƒe nu kɔkɔeawo me la, ekema wòatsɔ agbo, si sɔ blibo, eye nèbu be, anɔ klosalo sekel kɔkɔe eve la, asa fɔɖiŋuvɔ na Yehowa. 
LEV.5.16	Eye wòaɖo nu kɔkɔe, si me wòda vo le la teƒe, emegbe wòatsɔ nu la ƒe etɔ̃liawo ɖeka akpee; wòatsɔ wo ava nunɔla gbɔe, eye nunɔla la natsɔ fɔɖiŋuvɔsagbo la alé avu nɛ, eye woatsɔe akee. 
LEV.5.17	Ne amea ɖe da ƒu le Yehowa ƒe seawo dometɔ ɖeka me, eye menyae o la, eda vo, eye fɔɖiɖi la le edzi. 
LEV.5.18	Eye wòatsɔ agbo, si so blibo, eye wòdze na fɔɖiŋuvɔsa la, ava nunɔla gbɔ, eye nunɔla la nalé avu ne le eƒe ŋu, si wòɖe ɖi, eye menyae o la ta, eye woatsɔe akee. 
LEV.5.19	Fɔɖiŋuvɔsae, Yehowa ŋue wòɖi fɔ la le.
LEV.5.20	Eye Yehowa gblɔ na Mose bena: 
LEV.5.21	Ne amea ɖe da ƒu, eye meɖi anukware na Yehowa o, eye wosẽ nu le nu, si nɔvia ɖa ɖe egbɔ alo ɖo awɔba nɛ la ŋuti, eda adzoe alo wòtafa nɔvia, 
LEV.5.22	esẽ nu le nusi wòfɔ la ŋu, alo wòka aʋatso heta nu, le vo, si wòda ɖe nɔvia ŋu me la; 
LEV.5.23	ne eda ƒu heɖi fɔ alea la, ekema wòagbugbɔ nusi wòda adzoe, alo nusi me wotafa nɔvia le, nusi nɔvia da ɖe egbɔ, alo nusi wòfɔ, 
LEV.5.24	alo nusi me wòka aʋatso ta nu le la, ana; woaɖo nusianu teƒe na nua to dedie, eye wòatsɔ nu la ƒe atɔ̃liawo ɖeka akpee, le gbesigbe wosa fɔɖiŋuvɔ. 
LEV.5.25	Ke wòatsɔ agbo, si so blibo, eye wòdze na fɔɖinuvɔsa la, ava nunɔla gbɔ, asa vɔe na Yehowa ɖe fɔ, si wòɖi la ta. 
LEV.5.26	Ale nunɔla la alé avu nɛ le Yehowa ƒe ŋku me, eye woatsɔ nusianu, si wòwɔ heɖi to la, akee.
LEV.6.1	Eye Yehowa ƒo nu kple Mose gblɔ bena: 
LEV.6.2	De se na Aron kple viaŋutsuawo be: Esia enye numevɔsa la ŋuti se: Dzo nanɔ bibim ɖe numevɔsa la ŋu zã blibo la katã, vaseɖe esime ŋu nake. Ale dzo la nanɔ bibi dzi ɖaa le vɔsamlekpui la dzi. 
LEV.6.3	Nunɔla nado eƒe awu ʋlaya viawo, eye wòado agbotɛ ɣiawo ɖe eƒe ama; emegbe wòala afi, siwo numevɔsa ƒe dzo nyẽ la le vɔsamlekpui la dzi akɔ ɖe vɔsamlekpui la xa. 
LEV.6.4	Eyome wòaɖe eƒe awuawo ɖi, ado awu bubuwo, eye wòatsɔ afi la aƒu gbe ɖe asaɖa godo le teƒe kɔkɔea ɖe. 
LEV.6.5	Dzo la nanɔ bibim le vɔsamlekpui la dzi ɖaa, eye womatsii o; ŋdi sia ŋdi nunɔla nade nake dzo la me, eye wòatsɔ numevɔsalã aɖo edzi, eye woatɔ dzo akpedavɔsa ƒe amiwo le edzi. 
LEV.6.6	Dzo nanɔ bibim le vɔsamlekpui la dzi ɖaa, eye womatsii o.
LEV.6.7	Esia nye nuɖuvɔsa ŋu se: Aron viŋutsuwo natsɔe ava vɔsamlekpui la gbɔ, le Yehowa ƒe ŋku me. 
LEV.6.8	Eye woaku nuɖuvɔsa ƒe wɔ memee, si dzi ami le la, asiʋlo ɖeka akpe ɖe dzudzɔdonu la katã, si le nuɖuvɔsa dzi la ŋuti, eye woatɔ dzo wo le vɔsamlekpui la dzi, be wòaʋẽ lilili ɖe Yehowa hena ŋkuɖoɖo dzi. 
LEV.6.9	Ke Aron kple viaŋutsu wo naɖu mamlea, nu maʋamaʋã wòanye woaɖu le teƒe kɔkɔe la; Mawu ƒe agbadɔ la ƒe kpɔ me woaɖui le. 
LEV.6.10	Womatsɔ amɔwɔ ʋaʋã aƒoe o, elabena nye dzovɔsa me meɖee le na wo, nu kɔkɔewo ƒe nu kɔkɔe wònye abe nuvɔ̃ŋutivɔsa kple fɔɖiŋutivɔsa ene. 
LEV.6.11	Aron viŋutsuwo katã kpɔ mɔ aɖui. Ɖoɖo mavɔ wònye le Yehowa ƒe dzovɔsa la ŋu hena miaƒe dzidzimeviwo. Amesiame, si aka asi eŋu la, azu kɔkɔe.
LEV.6.12	Eye Yehowa ƒo nu kple Mose gblɔ bena: 
LEV.6.13	Esia enye vɔ, si Aron kple viaŋutsuwo asa na Yehowa le gbesigbe wòsi ami nɛ: Wɔ memee eta ƒe mamã ewoliawo ɖeka woatsɔ asa nuɖuvɔe gbesiagbe; woatsɔ wɔ la ƒe afã asa vɔe le ŋdi, eye afã le fiẽ. 
LEV.6.14	Tsɔ ami blui, eye natɔe le agba me, emegbe naflii, hafi atsɔ asa nuɖuvɔ lae, bena wòaʋẽ lilili ɖe Yehowa. 
LEV.6.15	Eye nunɔla, si teƒe wole ami sim na viaŋutsuwo dometɔ ɖeka ɖo la, nawɔ nusiawo; ɖoɖo mavɔ wòanye, eye woatɔ dzo wo bliboe na Yehowa. 
LEV.6.16	Woatɔ dzo nunɔlawo ƒe nuɖuvɔsawo katã bliboe, eye womaɖui o.
LEV.6.17	Eye Yehowa ƒo nu kple Mose gblɔ bena: 
LEV.6.18	Gblɔ na Aron kple viaŋutsuwo be: Esia enye nuvɔ̃ŋutivɔsa ŋu se: Woawu nuvɔ̃ŋutivɔsalã ɖe afisi wowua numevɔsalã ɖo, le Yehowa ƒe ŋku me; elabena nu kɔkɔewo ƒe nu kɔkɔe wònye. 
LEV.6.19	Nunɔla, si sa nuvɔ̃ŋutivɔa la, kpɔ mɔ aɖui le teƒe kɔkɔe la, le Mawu ƒe agbadɔ la ƒe kpo me. 
LEV.6.20	Amesiame, si aka asi eƒe lã ŋu la, azu kɔkɔe, eye ne eƒe ʋu hlẽ ɖe amea ɖe ƒe awu ŋu la, ekema wòanya afisi wòhlẽ ɖo la, le teƒe kɔkɔe la. 
LEV.6.21	Ne woɖae le ze me la, ekema woagbã ze la, ke nenye gaze me woɖae le la, ekema woaklɔe, eye woakpalae kple tsi. 
LEV.6.22	Ŋutsu sia ŋutsu, si nye nunɔla la, kpɔ mɔ aɖui, elabena nu kɔkɔewo ƒe nu kɔkɔe wònye. 
LEV.6.23	Gake womekpɔ mɔ aɖu nuvɔ̃ŋutivɔsalã, si ƒe ʋu wotsɔ yi Mawu ƒe agbadɔ me, be woatsɔ alé avui le kɔkɔeƒea me la, ƒe lã o, boŋ woatɔ dzoe.
LEV.7.1	Esia nye fɔɖivɔsa ŋu se: Nu kɔkɔewo ƒe nu kɔkɔe wònye. 
LEV.7.2	Woawu fɔɖivɔsalã ɖe afisi wowua numevɔsalã ɖo, eye woatsɔ eƒe nu ahlẽ ɖe vɔsamlekpui la ŋu godoo ava kpe. 
LEV.7.3	Eye woatsɔ eƒe amiwo katã asa vɔe: Asike la kple eŋu miwo kpakple ami, si tsyɔ dɔmenuawo dzi, 
LEV.7.4	ayiku eveawo kple wo ŋu mi, siwo ku ɖe ali la ŋu, kpakple aklã ŋu miawo; ayikuawo ŋu wòaɖe wo le. 
LEV.7.5	Eye nunɔla natɔ dzo wo le vɔsamlekpui la dzi, elabena dzovɔsa wònye na Yehowa; fɔɖivɔsae. 
LEV.7.6	Ŋutsu sia ŋutsu, si nye nunɔla la, kpɔ mɔ aɖui le teƒe kɔkɔe la, elabena nu kɔkɔewo ƒe nu kɔkɔe wònye. 
LEV.7.7	Nuvɔ̃ŋutivɔsa kple fɔɖivɔsa wòsɔ, se ɖeka le wo ŋu; nunɔla, si tsɔe lé avui la, tɔ wònye. 
LEV.7.8	Ne nunɔla sa numevɔ na amea ɖe la, ekema numevɔsalã la ƒe agbalẽ enye nunɔla tɔ. 
LEV.7.9	Nuɖuvɔsa, siwo katã woƒona ɖe kpo me, woɖana le ze me alo wotɔna le agba me la, nanye nunɔla, si tsɔe sa vɔe la tɔ. 
LEV.7.10	Eye nuɖuvɔsa, siwo katã woɖe amii alo wole ɣeɣe la, nye Aron viŋutsuwo dome ɖesiaɖe tɔ.
LEV.7.11	Esia nye akpedavɔ, si amea ɖe asa na Yehowa la ŋu se; 
LEV.7.12	Nenye kafukafu tae wòbe, yeasa vɔ ɖo la, ekema wòatsɔ aboŋgo maʋamaʋã, akaklã, si dzi wokɔ ami ɖo, kpakple wɔ memee, si wodzaba kple ami hetsɔ tɔ tatali la, akpe ɖe eƒe kafukafuvɔsalã la ŋu. 
LEV.7.13	Ke wòatsɔ abolo ʋaʋã akpe ɖe eƒe kafukafu-kple akpedavɔsalã la ŋu. 
LEV.7.14	Eye wòadzɔ eƒe nunanawo tatata na Yehowa; esia nanye nunɔla, si hlẽa akpedavɔsalã ƒe ʋu la tɔ. 
LEV.7.15	Woaɖu eƒe kafukafu-kple akpedavɔsalã la le gbesigbe wosa vɔ la, eye womagblẽ ɖeke ɖi ŋu nake ɖe eɖzi o. 
LEV.7.16	Ke ne amea ɖe ɖe adzɔgbe alo dzi dzɔe wòsa vɔ la, ekema woaɖu vɔsalã la le gbesigbe wosa vɔ la, eye ne ŋu ke ɖe dzi hã, wokpɔ mɔ aɖu mamlea. 
LEV.7.17	Vɔsalã, si tsi anyi vaseɖe ŋkeke etɔ̃agbe la, woatɔ dzoe. 
LEV.7.18	Eye ne amea ɖe aɖu eƒe akpedavɔsalã le ŋkeke etɔ̃agbe la, womagaxɔe nɛ o, eye womabui na amesi sa vɔ la o; lã makɔmakɔ wòanye, eye amesi aɖu eƒe ɖe la, fɔɖiɖi la anɔ edzi. 
LEV.7.19	Ne lã la ƒe ɖe ka nu makɔmakɔa ɖe ŋu la, womaɖui o, boŋ woatɔ dzoe. Amesiame, si ŋu kɔ la, kpɔ mɔ aɖu lã la. 
LEV.7.20	Amesi ŋu mekɔ o, gake woɖu akpedavɔsalã, si nye Yehowa tɔ la, woatsɔe ɖa le eƒe dukɔ me viwo dome. 
LEV.7.21	Ne amea ɖe de asi nu makɔmakɔa ɖe ŋu, eɖanye amea ɖe ƒe nu makɔmakɔ, lã makɔmakɔ alo ŋunyɔnu makɔmakɔa ɖe ŋu o, eye woɖu akpedavɔsa, si nye Yehowa tɔ ƒe ɖe la, woatsrɔ̃e ɖa le eƒe dukɔ me viwo dome.
LEV.7.22	Eye Yehowa ƒo nu kple Mose bena. 
LEV.7.23	Gblɔ na Israel-viwo be: Miekpɔ mɔ aɖu nyi, ale alo gbɔ ƒe amia ɖeke o. 
LEV.7.24	Ke miate ŋu awɔ lã kukuwo kple lã, siwo nu lé la, ƒe ami ŋu ɖɔ, gake miaɖui o. 
LEV.7.25	Amesiame, si aɖu lã, si wotsɔ sa dzovɔ na Yehowa, ƒe ami la, woatsrɔ̃e ɖa le eƒe dukɔ me viwo dome. 
LEV.7.26	Miekpɔ mɔ aɖu xe alo lãfɔneewo ƒe mũ le mia nɔƒewo katã o. 
LEV.7.27	Amesiame, si aɖe nu ʋua ɖe ŋu la, woatsrɔ̃e ɖa le eƒe dukɔ me viwo dome. 
LEV.7.28	Eye Yehowa ƒo nu kple Mose gblɔ bena: 
LEV.7.29	Gblɔ na Israel-viwo be: Ne amea ɖe sa akpedavɔ na Yehowa la, ekema wòaɖe nusiwo nye Yehowa tɔ le eƒe akpedavɔsalã ŋu la vɛ. 
LEV.7.30	Eya ŋutɔ natsɔ Yehowa ƒe dzovɔsa la vɛ; lã la ƒe ami kple eƒe akɔ wòatsɔ ve, eye woanye akɔ la le Yehowa ƒe ŋku me. 
LEV.7.31	Nunɔla natɔ dzo ami la le vɔsamlekpui la dzi, ke akɔ la nye Aron kple viaŋutsuwo tɔ. 
LEV.7.32	Ɖusita la hã nye nunɔla tɔ le miaƒe akpedavɔsawo me. 
LEV.7.33	Aron viŋutsuwo dometɔ, si tsɔ akpedavɔsalã ƒe ʋu kple ami sa vɔe la, tɔ enye ɖusita la. 
LEV.7.34	Elabena meɖe akɔ, si wonye kple ata, si nye adzɔ la, le Israel-viwo ƒe akpedavɔsawo me na nunɔla Aron kple viaŋutsuawo. Esia anye ɖoɖo na Israel-viwo tegbee.
LEV.7.35	Esia nye Aron kple viaŋutsu wo ƒe gome le Yehowa ƒe dzovɔsa la me, gbesigbe woɖo nunɔladɔ me, be woasubɔ Yehowa, 
LEV.7.36	gome, si Yehowa de se bena, Israel-viwo natsɔ na wo, le gbesigbe wòsi ami na wo la. Ɖoɖo mavɔ wòanye na woƒe dzidzimeviwo. 
LEV.7.37	Esia nye numevɔsa, nuɖuvɔsa, nuvɔ̃vɔsa, fɔɖivɔsa, ameɖovɔsa kpakple akpedavɔsa ŋuti sewo; 
LEV.7.38	se, siwo Yehowa de na Mose le Sinai-to la dzi, le gbesigbe wòde se na Israel-viwo le Sinai-gbedzi, be woasa va na Yehowa.
LEV.8.1	Eye Yehowa ƒo nu kple Mose gblɔ bena: 
LEV.8.2	Kplɔ nɔviwò Aron kple viaŋutsuwo, eye natsɔ awuawo, ami sisi la, nuvɔ̃vɔsa-nyitsu la, agbo eveawo kpakple kusi, si me nu maʋamaʋãwo le, 
LEV.8.3	eye na ameha blibo la naƒo ƒu ɖe Mawu ƒe agbadɔ la ƒe ʋɔtru nu. 
LEV.8.4	Mose wo abe alesi Yehowa de se nɛ ene, eye ameha la ƒo ƒu ɖe Mawu ƒe agbadɔ la ƒe ʋɔtru nu. 
LEV.8.5	Tete Mose gblɔ na, ameha la bena: Ale Yehowa de se be woawo enye si. 
LEV.8.6	Eye Mose na Aron kple viaŋutsuawo te va, eye wòle tsi na wo. 
LEV.8.7	Edo awutewui ʋlaya la nɛ, eye wotso alidziblanu bia edzi; emegbe wòdo dziwui la nɛ, eve wòdo kɔmewu la ɖe dzi; eyome wòtsɔ akɔblanu, si le kɔmewua ŋu la, bia akɔ nɛ, 
LEV.8.8	etsɔ akɔtaɖonu la ɖo eŋu, eye wotsɔ Urim kple Tumim ɖe akɔtaɖonu la me; 
LEV.8.9	emegbe wòtsɔ tablanu la bla ta nɛ, eye wòtsi sikaŋgoblanu kɔkɔe la ɖe tablanu la ŋu le ŋgɔgbe, abe alesi Yehowa ɖe se na Mose ene. 
LEV.8.10	Eyome Mose tso ami sisi la, eye wòsii na nɔƒe la kple eme nuawo katã, eye wòwɔ wo kɔkɔe. 
LEV.8.11	Ewu ami la ɖe vɔsamlekpuia ŋu zi adre, eye wòsi ami na vɔsamlekpui la kple eŋu nuawo katã, tsileze la kple eƒe zɔ, be wòawɔ wo kɔkɔe. 
LEV.8.12	Eye wòkɔ ami sisi la ƒe ɖe ɖe Aron ƒe tame hesi ami ne, be wòako eŋu. 
LEV.8.13	Eye Mose na Aron viŋutsuwo te va, wodo awutewui ʋlayawo, eye wòtsɔ alidziblanu bia wo dzi na wo, emegbe wòbia ta na wo, abe alesi Yehowa de se na Mose ene.
LEV.8.14	Eye wòna wohe nuvɔ̃vɔsanyitsu la ve, eye Aron kple viaŋutsuawo tsa woƒe asiwò ɖo nuvɔ̃vɔsanyitsua ƒe tame. 
LEV.8.15	Emegbe Mose wui, eye wotso eƒe asibide sisi ʋu la ƒe ɖe ɖe vɔsamlekpui la ƒe dzowo ŋu godoo va kpe, eye wòɖe nuvɔ̃ ɖa le vɔsamlekpui la ŋu; ke ekɔ ʋu mamlea ɖe anyigba le vɔsamlekpui la gbɔ. Ale wòwɔe kɔkɔe, esi wòwɔ avulénuwo le eŋu. 
LEV.8.16	Eye wòɖe ami, siwo katã le dɔmenuawo ŋu, aklã ŋu miawo kpakple ayiku eveawo kple wo ŋu miawo. Eye Mose to dzo wo le vɔsamlekpui la dzi. 
LEV.8.17	Ke etɔ dzo nyitsu la, eƒe agbalẽ, eƒe lã kple dɔmemiwo le asaɖa la godo, abe alesi Yehowa de se na Mose ene. 
LEV.8.18	Eyome wòhe numevɔsagbo la vɛ, eye Aron kple viaŋutsuwo tso woƒe asi ɖo agbo la ƒe tame. 
LEV.8.19	Eye Mose wui, eye wotsa ʋu la hlẽ ɖe vɔsamlekpui la ŋu godoo va kpe. 
LEV.8.20	Eye wòfli agbo la ɖe eƒe ƒunuɖeƒeewo; eye Mose tɔ dzo ta la, akpawo kple amiawo. 
LEV.8.21	Ke etsɔ tsi kpala dɔmenuawo kple afɔawo, eye Mose tɔ dzo agbo blibo la le vɔsamlekpui dzi. Numevɔsa, si nena lilili la wònye, dzovɔsa wònye na Yehowa, abe alesi Yehowa de se na Mose ene. 
LEV.8.22	Emegbe wòhe agbo evelia, si nye ameɖogbo la vɛ, eye Aron kple viaŋutsuawo tsɔ woƒe asi ɖo agbo la ƒe tame. 
LEV.8.23	Eye Mose wui hetsɔ ʋu la ƒe ɖe sisi ɖe Aron ƒe ɖusitogboe, ɖusidegblefetsu kpakple ɖusifɔdegblefetsu ŋu. 
LEV.8.24	Eyome Mose na Aron viŋutsuawo le va, eye wotsɔ ʋu la ƒe ɖe sisi ɖe woƒe ɖusitogboewo, ɖusidegblefetsuwo kpakple ɖusifɔdegblefetsuwo ŋu. Eye Mose tsɔ ʋu mamlea hlẽ ɖe vɔsamlekpui la ŋu godoo va kpe. 
LEV.8.25	Eye wòɖe eŋu miwo: Asike la kple eŋu miwo, ami, siwo katã le dɔmenuawo ŋu, aklã ŋu miwo, ayiku eveawo kple wo ŋu miwo kpakple ɖusita la. 
LEV.8.26	Emegbe wotsɔ akaklã ɖeka, aboŋgo ɖeka kple tatali ɖeka le kusi, si me nu maʋamaʋãwo le le Yehowa ŋku me la me, heda ɖe amiawo kple ɖusita la dzi, 
LEV.8.27	eye wòtsɔ nu siawo katã de asi me na Aron kple viaŋutsuawo henyè wo le Yehowa ƒe ŋku me. 
LEV.8.28	Eye Mose xɔ nuawo le wo si ɖa ɖe numevɔsalã la dzi heto dzo wo le vɔsamlekpui la dzi. Ameɖovɔsa, si ʋẽna lilili la wònye, dzovɔsa wònye na Yehowa. 
LEV.8.29	Eyome Mose tsa ameɖogbo la ƒe akɔ, eye wònyèe le Yehowa ƒe ŋku me, eye wòzu Mose to, abe alesi Yehowa ɖe se na Mose ene.
LEV.8.30	Eye Mose tsɔ ami sisi la kple nu, si le vɔsamlekpuia dzi la, ƒe ɖe wu ɖe Aron kple eƒe awuwo kpakple viaŋutsuawo kple woƒe awuwo ŋu; ale wòkɔ Aron kple eƒe awuwo kpakple viaŋutsuawo kple woƒe awuwo ŋu. 
LEV.8.31	Eye Mose gblɔ na Aron kple viaŋutsuawo bena: Miɖa lã la le Mawu ƒe agbadɔ la nu, eye miaɖu le afima kple abolo, siwo le ameɖokusi la me, abe alesi wode se nam be, Aron kple viaŋutsuawo naɖui ene. 
LEV.8.32	Ke ne lã la kple aboloa ɖe tsi anyi la, miatɔ dzoe. 
LEV.8.33	Migadzo le Mawu ƒe agbadɔ la nu ŋkeke adre sɔŋ o, vaseɖe gbesigbe mia ɖoɖo ŋkeke la nawu nu, elabena ŋkeke adree wole mia ɖo ge. 
LEV.8.34	Alesi wowɔ egbea la, nenema Yehowa de se be, woawo ayi dzi, be woalé avu na mi. 
LEV.8.35	Minɔ Mawu ƒe agbadɔ la nu ŋkeke adre sɔŋ zã kple keli, eye ŋkeke adre mialé ŋku ɖe Yehowa ƒe ɖoɖoawo ŋu, ne miagaku o, elabena nenema wòde se gblɔ. 
LEV.8.36	Eye Aron kple viaŋutsuawo wo nusianu, abe alesi Yehowa de se na Mose ene.
LEV.9.1	Le ŋkeke enyiagbe Mose ya Aron kple Israel-ame tsitsiwo, 
LEV.9.2	eye wògblɔ na Aron bena: Lé nyitsuvi woawo nuvɔ̃vɔsae kple agbo woawɔ numevɔsa; woa kple eve la nasɔ blibo, eye nakplɔ wo ava Yehowa ƒe ŋku me. 
LEV.9.3	Eye nagblɔ na Israel-viwo bena: Milé gbɔ̃tsu woawo nuvɔ̃vɔsae, nyivi kple alẽvi, siwo xɔ ƒe ɖekaɖeka, eye wosɔ blibo la, woawo numevɔsae, 
LEV.9.4	nyi kple agbo ɖeka woawɔ akpedavɔsae; eye miawu wo le Yehowa ƒe ŋku me, eye miatsɔ nuɖuvɔsa, si wode amii vɛ, elabena egbea Yehowa aɖe eɖokui afia mi. 
LEV.9.5	Tete wotsɔ nusiwo Mose bia la, va Mawu ƒe agbadɔ la nu, eye ameha blibo la ƒo ƒu hetsi tre ɖe Yehowa ƒe ŋku me. 
LEV.9.6	Eye Mose gblɔ bena: Ale Yehowa de se be, miawɔ; miwɔe, be Yehowa ƒe ŋutikɔkɔe naɖe eɖokui afia mi! 
LEV.9.7	Emegbe Mose gblɔ na Aron bena: Te ɖe vɔsamlekpui la ŋu, eye nasa wò nuvɔ̃vɔ kple wò numevɔ, bena nalé avu na ɖokuiwò kple dukɔ la; eyome nasa vɔ ɖe dukɔ la ta, be nalé avu na wo, abe alesi Yehowa de se ene.
LEV.9.8	Tete Aron te ɖe vɔsamlekpui la ŋu, eye wowu nyitsuvi la, wòanye eya ŋutɔ ƒe nuvɔ̃vɔsa. 
LEV.9.9	Eye Aron viŋutsuawo tso ʋu la vɛ ne, eye wotso eƒe asibide de ʋu la me hesisi ɖe vɔsamlekpui la ƒe dzowo ŋu, ke etso ʋu mamlea ka ɖe vɔsamlekpui la te. 
LEV.9.10	Eye wòto dzo nuvɔ̃vɔsalã ƒe amiawo, ayikuawo kple aklã ŋu miawo le vɔsamlekpui la dzi, abe alesi Yehowa ɖe se na Mose ene. 
LEV.9.11	Ke eta dzo lã la ŋutɔ kple agbalẽa le asaɖa la godo. 
LEV.9.12	Eyome wòwu numevɔsalã la, eye Aron viŋutsuawo tsɔ ʋu la nɛ, eye wòhlẽe ɖe vɔsamlekpui la ŋu godoo va kpe. 
LEV.9.13	Wotsɔ numevɔsalã la ƒe akpawo kpakple ta la nɛ, eye wòto dzo wo le vɔsamlekpui la dzi. 
LEV.9.14	Eye wòkpala dɔmenuawo kple afɔawo da ɖe numevɔsalã la dzi heto dzo wo.
LEV.9.15	Emegbe wòsa vɔ na dukɔ la. Elé nuvɔ̃vɔsagbɔ̃tsu, si nye dukɔa to la, eye wòwui hetsɔ sa nuvɔ̃vɔe, abe alesi wòwɔe gbã ene. 
LEV.9.16	Eyome wòhe numevɔsalã la vɛ, eye wòsa va la ɖe ɖoɖo la nu. 
LEV.9.17	Eye wotso nuɖuvɔsa la vɛ: eku asiʋlo ɖeka le eŋu hetɔ dzoe le vɔsamlekpui la dzi kpe ɖe ŋdinumevɔsa la ŋu. 
LEV.9.18	Eye wòwu nyi kple agbo la hena dukɔ la ƒe akpedavɔsasa. Aron viŋutsuawo tsa ʋu la nɛ, eye wòhlẽe ɖe vɔsamlekpui la ŋu godoo va kpe. 
LEV.9.19	Wotsɔ nyi la ƒe amiawo, agbo la ƒe asike kple eŋu miawo, ami, si tsyɔ dɔmenuawo dzi, ayikuawo kple aklã ŋu miawo 
LEV.9.20	da ɖe lãwo ƒe akɔwo dzi, eye wòto dzo amiawo le vɔsamlekpui la dzi. 
LEV.9.21	Ke Aron nyè akɔwo kple ɖusitawo le Yehowa ƒe ŋku me, abe alesi Mose de se ene.
LEV.9.22	Emegbe Aron wu eƒe asiwò dzi ɖe dukɔ la dzi, eye wòyra wo; eye esi wòsa nuvɔ̃vɔ, numevɔ kple akpedavɔ vɔ la, eɖi ɖe anyi. 
LEV.9.23	Eye Mose kple Aron woyi ɖe Mawu ƒe agbadɔ la me; eye esi wodo go la, woyra dukɔ la. Tete Yehowa ƒe ŋutikɔkɔe ɖe eɖokui fia dukɔ blibo la. 
LEV.9.24	Eye dzo tso Yehowa gbɔ fiã numevɔsalã kple amiawo le vɔsamlekpui la dzi. Dukɔ blibo la kpɔe, eye wotso aseye hetsyɔ mo anyi.
LEV.10.1	Eye Aron viŋutsuawo Nadab kple Abihu, tsɔ woƒe dzudzɔdosonuwo ɖe dzo ɖe me, eye woda dzudzɔdonu ɖe wo dzi, eye wotsɔ dzo bubu, si ŋu meɖe mɔ le na wo o la, va Yehowa ƒe ŋku me. 
LEV.10.2	Tete dzo tso Yehowa gbɔ va fiã wo, eye woku ɖe Yehowa ƒe ŋku me. 
LEV.10.3	Eye Mose gblɔ na Aron bena: Ke esia gblɔm Yehowa le enye sia bena: Maɖe ɖokuinye afia amesi te ɖe ŋunye la, abe kɔkɔetɔ ene, eye maɖe nye ŋutikɔkɔe afia le dukɔ blibo la ŋku me. Tete Aron zi kpi. 
LEV.10.4	Eye Mose yɔ Misael kple Elzafan, Aron tɔdia Usiel ƒe viŋutsuwo, gblɔ na wo bena Miva, ne miakɔ mia nɔviawo aɖo goe le kɔkɔeƒe la me ayi ɖe asaɖa la godo. 
LEV.10.5	Tete wova, eye wokɔ wo yi ɖe asaɖa la godo, eye awutewui ʋlayawo le wo ŋu, abe alesi Mose gblɔ ene. 
LEV.10.6	Eye Mose gblɔ na Aron kple viaŋutsuawo Eleazar kple Itamar bena: Migakaka miaƒe ɖawo ɖe ta o, eye migadze miaƒe awuwo o, ne miagaku, eye wòado dɔmedzoe ɖe ha blibo la ŋu o. Ke mia nɔviwo, Israel ƒe aƒe blibo la, nafa dzo, si Yehowa tɔ nu la. 
LEV.10.7	Migadzo le Mawu ƒe agbadɔ la nu, bena miaku o, elabena Yehowa ƒe ami le mia ŋu. Eye wowɔ, abe alesi Mose gblɔ ene.
LEV.10.8	Eye Yehowa gblɔ na Aron bena: 
LEV.10.9	Ne mia kple viwòŋutsuawo miele Mawu ƒe agbadɔ la me yi ge la, migano wein alo aha muamea ɖeke o, bena miagaku o. Ɖoɖo mava wòanye na miaƒe dzidzimeviwo. 
LEV.10.10	Miade vovo nu kɔkɔewo kple nu makɔmakɔwo, nu madzɔmadzɔwo kple nu dzadzɛwo dome. 
LEV.10.11	Eye miafia ɖoɖo, siwo katã Yehowa ɖo to Mose dzi la, Israel-viwo.
LEV.10.12	Eye Mose gblɔ na Aron kple Eleazar kpakple Itamar, viaŋutsu, siwo susɔ ɖi bena: Mitso nuɖuvɔsa, si susɔ tso Yehowa ƒe dzovɔsa me la, eye miaɖui maʋamaʋãe le vɔsamlekpui la gbɔ, elabena nu kɔkɔewo ƒe nu kɔkɔe wonye. 
LEV.10.13	Teƒe kokoe la miaɖui le; wò ŋutɔ kple viwòŋutsuawo ƒe gome wònye tso Yehowa ƒe dzovɔsa la me; elabena nenema wode se nam. 
LEV.10.14	Ke wò ŋuta, viwòŋutsuwo kple viwònyɔnuwo miaɖu lã la ƒe akɔ, si wonye kple ata, si nye adzɔ la, le teƒe dzadzɛ la, elabena wò ŋutɔ kple viwòŋutsuawo ƒe gome wònye tso Israel-viwo ƒe akpedavɔsawo me. 
LEV.10.15	Woatsɔ ala, si nye adzɔ, kple akɔ, si wonye la, akpe ɖe amiawo, siwo nye dzovɔsa la ŋu, eye nanye wo le Yehowa ƒe ŋku me, bena woanye wò ŋutɔ kple viwòŋutsuawo to. Miaƒe gome wòanye tegbee, abe alesi Yehowa de se ene.
LEV.10.16	Eye Mose bia nuvɔ̃vɔsagbɔ̃tsu, si susɔ la, ta se, eye kpɔ ɖa, wòtɔ dzoe xoxo. Tete wodo dɔmedzoe ɖe Eleazar kple Itamar, Aron viŋutsu mamleawo ŋu gblɔ bena: Nukaŋuti mieɖu nuvɔ̃vɔsalã la le teƒe kɔkɔe la o? Elabena nu kɔkɔewo ƒe nu kɔkɔe wònye, eye wotsɔe na mi, bena miaɖe ha lã ƒe vodadawo ɖa, eye mialé avu na wo le Yehowa ƒe ŋku me. 
LEV.10.18	Kpɔ ɖa, wometsɔ eƒe ʋu yi kɔkɔeƒe la mee o, eyata ɖe miaɖui le teƒe kɔkɔe la, abe alesi mede se ene hafi. 
LEV.10.19	Eye Aron ƒo nu kple Mose bena: Kpɔ ɖa, wosa nuvɔ̃vɔ kple numevɔ na Yehowa egbea. Esi wònye dzinyee nya la dzɔ ɖo la, ne meɖu nuvɔ̃vɔsalã egbea la, adze Yehowa ŋua? 
LEV.10.20	Esi Mose see la, edze eŋu.
LEV.11.1	Eye Yehowa ƒo nu kple Mose kple Aron gblɔ na wo bena: 
LEV.11.2	Migblɔ na Israel-viwo be: Lã, siwo miaɖu le lãfɔnewo dome le anyigba dzi la, wonye si. 
LEV.11.3	Miekpɔ mɔ aɖu lãtɔne, siwo katã ƒe afɔkli me fe, eye wodzɔa nu gaɖuna. 
LEV.11.4	Ke lã, siwo dzɔa nu gaɖuna kple esiwo ƒe afɔkli me fe dometɔ, siwo miaɖu o la, wonye, kposɔ, elabena edzɔa nu gaɖuna, ke eƒe aƒɔkli me mefe o, lã makɔmakɔ wòanye na mi; 
LEV.11.5	xɔfie, elabena edzɔa nu gaɖuna, ke eƒe afɔkli me mefe o, lã makɔmakɔ wòanye na mi; 
LEV.11.6	fɔmizi, elabena edzɔa nu gaɖuna, ke eƒe afɔkli me mefe o, lã makɔmakɔ wòanye na mi; 
LEV.11.7	kpakple ha, elabena eƒe afɔkli me fe keŋ, gake megadzɔa nu ɖuna o, lã makɔmakɔ wòanye na mi. 
LEV.11.8	Migaɖu woƒe lã o, eye migade asi woƒe kuku hã ŋu o, elabena nu makɔmakɔwo woanye na mi.
LEV.11.9	Tɔmelã, siwo katã miekpɔ mɔ aɖu la wonye, esiwo ŋu adza kple tsrowo le, le ƒuwo kple tɔsisiwo me. 
LEV.11.10	Ke lã, siwo katã ŋu adza kple tsro mele o, le ƒuwo kple tɔsisiwo me, kple nusiwo katã ʋãna le towo me, kpakple tɔmenu gbagbewo katã la, ŋunyɔnu woanye na mi. 
LEV.11.11	Ŋunyɔnu woanye na mi, migaɖu woƒe lã o, eye woƒe kukua nanyɔ ŋu na mi.
LEV.11.13	Xe, siwo mianyɔ ŋui, eye miaɖu o la wonye, hɔ̃, akpo, gbagblaxetsu, 
LEV.11.14	aʋako kple ayisu ƒomeviwo katã, 
LEV.11.15	akpaviã ƒomeviwo, 
LEV.11.16	golo, sagbaɖre, tsalɛ kple xe ƒonu ƒomeviwo katã, 
LEV.11.17	ʋlukuku, tsimese kple aŋɔɣi, 
LEV.11.18	favieʋuto, aluge kple akagã, 
LEV.11.19	damixe, ako ƒomeviwo, agudzixe kple drui.
LEV.11.20	Nu dzodzoe, siwo katã zɔa afɔ enee dzi la, ŋunyɔnu woanye na mi. 
LEV.11.21	Ke miekpɔ mɔ aɖu nu dzodzoe, siwo zɔa afɔ ene dzi, eye wotsɔa megbetatiwo dzoa kpoe tso anyigba. 
LEV.11.22	Esiwo miekpɔ mɔ aɖu le wo dome la wonye ʋetsuvi tɔgbewo keŋ, siwo nye: ʋetra ƒomeviwo, abɔ ƒomeviwo kple tukɔmitukɔmi ƒomeviwo. 
LEV.11.23	Ke nu dzodzoe bubu, siwo katã gɔme afɔ ene le la, ŋunyɔnu woanye na mi. 
LEV.11.24	Esiawo nye nusiwo miatsɔ agblẽ ka ɖo na mia ɖokui. Amesiame, si de asi woƒe kukua ŋu la, eŋu meka o vaseɖe fiẽ. 
LEV.11.25	Amesiame, si atso wo dometɔa ɖe ƒe kukua la, nanyã eƒe avɔwo, eye eŋu mekɔ o vaseɖe fiẽ. 
LEV.11.26	Lã, siwo katã ƒe afɔkli me fe, gake mete ʋu keŋ o, eye womegadzɔa nu ɖuna o la, lã makɔmakɔwo woanye na mi; amesiame, si aka asi wo ŋu la, eŋu meka o. 
LEV.11.27	Lã, siwo katã fe li na, eye wozɔa afɔ enee dzi la, lã makɔmakɔwo woanye na mi, amesiame, si aka asi woƒe kukua ŋu la, eŋu mekɔ o vaseɖe fiẽ. 
LEV.11.28	Eye amesi atsɔ woƒe kuku la, nanyã eƒe avɔwo, eye eŋu mekɔ o vaseɖe fiẽ; elabena lã makɔmakɔwo wonye na mi.
LEV.11.29	Anyigbadzilã sue, siwo ŋu meka na mi o wonye: adɔ, afi kple adoglo ƒomeviwo, 
LEV.11.30	atɔ, ana, xɔmenyatri, ve kple agama. 
LEV.11.31	Esiawo nye lã makɔmakɔwo na mi le lã suewo katã dome; amesi ade asi woƒe kukua ŋu la, eŋu mekɔ o vaseɖe fiẽ. 
LEV.11.32	Nusianu, si dzi woƒe kukua ge dze la, ŋu mekɔ o, eɖanye atinuwo, avɔ, lãgbalẽ, kotoku alo nusianu, si ŋu dɔ wowɔna o, ele be, woade wo tsi me, eye wo ŋu mekɔ o vaseɖe fiẽ; emegbe hafi wo ŋu agakɔ. 
LEV.11.33	Ne woge dze anyinua ɖe me la, ekema nusianu, si le eme la, ŋu mekɔ o, eye ele be, miagbã nu la. 
LEV.11.34	Nuɖuɖu sia nuɖuɖu, si dzi wokɔ tsi ma ɖo la, ŋu mekɔ o, eye nunono sia nunono, si le nu mawo ƒe ɖe me la, ŋu mekɔ o. 
LEV.11.35	Nusianu, si dzi woƒe kukua dze la, ŋu mekɔ o, eɖanye abolokpo alo mlekpui o, ele be, woagbãe; nu makɔmakɔwo wonye, eye ŋunyɔnu woanye na mi. 
LEV.11.36	Ke tsi dzidziwo, vudowo kple tawo ŋu kɔ, gake amesi ke de asi woƒe kukua ŋu la, eŋu mekɔ o. 
LEV.11.37	Ne woƒe kukua dze nukua ɖe, si ƒã ge wòala dzi la, eŋu kɔ. 
LEV.11.38	Ke ne wode nuku la tsi, eye woƒe kukua dze edzi la, ekema eŋu mekɔ na mi o. 
LEV.11.39	Ne lã, siwo mieɖuna la, dometɔa ɖe ku, eye amea ɖe de asi kukua ŋu la, eŋu mekɔ o vaseɖe fiẽ. 
LEV.11.40	Amesi ɖu kukua la, nanyã eƒe avɔwo, eye eŋu mekɔ o vaseɖe fiẽ; amesi tsɔ kukua la, nanyã eƒe avɔwo, eye eŋu mekɔ o vaseɖe fiẽ.
LEV.11.41	Anyigbadzilã suewo katã la, ŋunyɔnuwo wonye, eye womaɖu wo o. 
LEV.11.42	Lã sue, siwo katã zɔna le anyigba dzi, esiwo tana le ƒodo dzi kpakple esiwo gɔme afɔ ene alo afɔ geɖe le la, miaɖu wo o, elabena ŋunyɔnuwo wonye. 
LEV.11.43	Migatsɔ lã suewo do ŋunyɔ mia ɖokui o, eye migatsɔ wo gblẽ kɔ ɖo ahaƒo ɖi mia ɖokui o. 
LEV.11.44	Elabena nyee nye Yehowa, miaƒe Mawu. Eyata miwɔ mia ɖokui kɔkɔe, eye mianɔ kɔkɔe, elabena kɔkɔetɔ menye; migatsɔ anyigbadzilã suewo gblẽ kɔ ɖo na mia ɖokui o. 
LEV.11.45	Nyee nye Yehowa, si kplɔ mi tso Egipte-nyigba dzi, bena manye miaƒe Mawu. Eyata minɔ kɔkɔe, elabena kɔkɔetɔ menye. 
LEV.11.46	Esia nye se le lãfɔnewo, xewo kple tɔmenu gbegbewo kpakple anyigbadzilã suewo katã ŋuti, 
LEV.11.47	bena woade vovo nu makɔmakɔ kple nu kokoe dome, eye woade vovo lã, si woaɖu kple esi womaɖu o la dome.
LEV.12.1	Eye Yehowa ƒo nu kple Mose bena: 
LEV.12.2	Gblɔ na Israel-viwo be: Ne nyɔnua ɖe fo fu, eye wòdzi ŋutsuvi la, ekema eŋu mekɔ o ŋkeke adre, abe ŋkeke alesi wokpɔa dzinui ene. 
LEV.12.3	Eye le ŋkeke enyiagbe la woatso eƒe aʋanuyi ɖa. 
LEV.12.4	Eye woatsi xɔ me ŋkeke blaetɔ̃ vo etɔ̃, le ʋu, si le eŋu la ta. Maɖe asi nu kɔkɔea ɖeke ŋu o, eye mekpɔ mɔ aɖe kɔkɔeƒe la hã o, vaseɖe esime ŋkekeawo naɖe, eye eŋu nakɔ hafi. 
LEV.12.5	Ke ne edzi nyɔnuvi la, ekema eŋu mekɔ o kwasiɖa eve, abe alesi wòkpɔa dzinui ene; emegbe wòatsi xɔ me ŋkeke blaade vo ade le ʋu, si le eŋu la ta. 
LEV.12.6	Nenye ŋutsuvi alo nyɔnuvie, eye ŋkekeawo de eŋu ko la, ekema wòalé alẽvi, si xɔ ƒe ɖeka, woawo numevɔsae, kple ahɔnevi alo akpakpa woawɔ nuvɔ̃vɔsae, avae na nunɔla le Mawu ƒe agbadɔ la nu. 
LEV.12.7	Eya natsɔe asa wɔe le Yehowa ŋku me, bena wòalé avu nɛ, ekema eŋu ko tso ʋu, si do le eŋu la me. Esia nye se na nyɔnu, si dzi ŋutsuvi alo nyɔnuvi. 
LEV.12.8	Ke ne mate ŋu ana alé o la, ekema wòatsɔ akpakpa alo ahɔnevi eve vɛ; ɖeka woawo numevɔsae, eye ɖeka woawo nuvɔ̃vɔsae, eye nunɔla nalé avu nɛ, ekema eŋu kɔ.
LEV.13.1	Eye Yehowa ƒo nu kple Mose kpakple Aron bena: 
LEV.13.2	Ne amea ɖe ƒe ŋutigbalẽ dze haƒla, aklabi alo dzi, eye wòbe, yeatrɔ zu anyi la, ekema woakplɔ ame la ava nunɔla Aron alo viaŋutsu, siwo nye nunɔlawo la, dometɔ ɖeka gbee. 
LEV.13.3	Ne nunɔla kpo nusi le eƒe ŋutigbalẽ ŋu, eye fu, siwo le eteƒe, fu ɣie, eye nu la teƒe nye ɖe me wu ŋutigbalẽ bubuawo la, ekema anyie; eye ne nunɔla la kpɔe la, woabui ame makɔmakɔe. 
LEV.13.4	Ke ne eƒe ŋutigbalẽ ɖe bo ɣie ko, eye eteƒe menyẽ ɖe me wu ŋutigbalẽ bubuawo o, eye fuawo hã mefu ɣie o la, ekema nunɔla la natu ame la ɖe xɔ me ŋkeke adre. 
LEV.13.5	Eye ne nunɔla la kpɔe le ŋkeke adreagbe, eye wòdze sii be, nua gale nenema ko, eye mekaka ɖe eƒe ŋutigbalẽ me o la, ekema nunɔla la nagatui ɖe xɔ me zi evelia ŋkeke adre. 
LEV.13.6	Ne nunɔla la gakpɔe ɖa le ŋkeke adreagbe, eye nu la teƒe lé akpa, eye mekaka ɖe eƒe ŋutigbalẽ me o la, ekema nunɔla nabui amesi ŋu ko; elabena dzi ko wònye, eye ame la nanyã eƒe avɔwo, ekema eŋu ko. 
LEV.13.7	Ke ne eɖe nunɔla la gbɔ, eye wòbui amesi ŋu ka, hafi dzi la va kaka ɖe eƒe ŋutigbalẽ me emegbe la, ekema wòagatsɔ eɖokui afia nunɔla la zi evelia. 
LEV.13.8	Ne nunɔla la kpɔ bena, dzi la kaka ɖe eƒe ŋutigbalẽ me la, ekema nunɔla la nabui ame makɔmakɔe, anyie wònye. 
LEV.13.9	Ne anyi ƒo ɖe amea ɖe ŋu la, ekema wòakplɔe ava nunɔla gbɔe.
LEV.13.10	Eye ne nunɔla la kpɔ bena, eŋu ɖo loholoho ɣie, eye fuawo trɔ zu ɣie, alo adzu ɖo loholoho la me la, 
LEV.13.11	ekema anyi xoxo wònye le eŋu, eye nunɔla la nabui ame makɔmakɔe; matui ɖe xɔ me o, elabena eŋu mekɔ o. 
LEV.13.12	Ke ne nunɔla la tsa le eŋu, eye anyi la ƒo ɖe eŋu katã, tso tame vaseɖe afɔ gɔme, 
LEV.13.13	eye ne nunɔla la kpɔ bena, anyi la xɔ eŋu katã, eye eŋu fu ɣie keŋ la, ekema woabui amesi ŋu kɔe. 
LEV.13.14	Ke ne adzu ɖo me la, ekema eŋu mekɔ o; 
LEV.13.15	eye ne nunɔla la kpɔ adzua la, ekema woabui ame makɔmakɔe; elabena adzu la nu vɔe, anyie wònye. 
LEV.13.16	Ne adzu la mie, eye wòfu ɣie la, ekema ame la nava nunɔla gbɔ. 
LEV.13.17	Eye ne nunɔla la kpɔ bena, nu la fu ɣie la, ekema nunɔla la nabui be, eŋu kɔ. 
LEV.13.18	Ne nuƒoƒo ƒo amea ɖe hemie, 
LEV.13.19	emegbe nuƒoƒo la teƒe lolo alo dze dzi, si le ɣie heɖe dze wɔ ge la, ekema wòatsɔ eɖokui afia nunɔla. 
LEV.13.20	Ne nunɔla la kpɔ bena, nu la teƒe nye ɖe me wu ŋutigbalẽ bubuawo, eye fuawo lu ɣie la, ekema nunɔla la nabui ame makɔmakɔe; anyie wònye ƒo ɖe nuƒoƒo la teƒe. 
LEV.13.21	Ke ne nunɔla kpɔ bena, fu ɣiwo mele eɖzi o, eye eteƒe menyẽ ɖe me o, ke wòlé akpɔ la, ekema nunɔla la natui ɖe xɔ me ŋkeke adre. 
LEV.13.22	Eye, ne ekaka ɖe eƒe ŋutigbalẽ me la, ekema nunɔla nabui ame makɔmakɔe; anyie wònye. 
LEV.13.23	Ke ne nu la teƒe gale nenema ko, eye mekeke ɖe nu o la, ekema nu kuku teƒee, eye nunɔla nabui amesi ŋu kɔe.
LEV.13.24	Ne dzo fiã amea ɖe, eye dzobi la teƒe le ɣie de dzẽ wɔ ge alo le ɣie keŋ, 
LEV.13.25	eye ne nunɔla kpɔ bena fu, siwo le eteƒe, fu ɣie, eye eteƒe nyẽ ɖe me la, ekema anyie wònye ƒo ɖe dzobi la teƒe, eye nunɔla la nabui ame makɔmakɔe; anyie wònye. 
LEV.13.26	Ke ne nunɔla la kpɔ bena, fu ɣiwo mele eteƒe o, eteƒe menyẽ ɖe eme o, eye melé akpɔ hã o la, ekema nunɔla natui ɖe xɔ me ŋkeke adre. 
LEV.13.27	Ne nunɔla kpɔe ɖa le ŋkeke adreagbe, eye wòkeke ɖe nu la, ekema nunɔla nabui ame makɔmakɔe; anyie wònye. 
LEV.13.28	Ke ne teƒe ɣi la tsi nenema, mekeke ɖe nu o, eye wòlé akpɔ la, ekema dzobi kuku teƒe wònye.
LEV.13.29	Ne aklabi ƒo ɖe ŋutsu alo nyɔnua ɖe ƒe ta me alo ge me, 
LEV.13.30	eye ne nunɔla kpɔ aklabi la, eteƒe nye ɖe me, eye dawo zu hẽ hele belibeli la, ekema nunɔla nabui ame makɔmakɔe; aklabi vɔ̃ɖie, anyie wònye ƒo ɖe ta me alo ge me ne. 
LEV.13.31	Ke ne nunɔla la kpɔ bena, aklabi la teƒe menyẽ ɖe me o, eye ɖa, siwo le edzi, menya o la, ekema nunɔla la natu ame la ɖe xɔ me ŋkeke adre. 
LEV.13.32	Eye ne nunɔla la kpɔe ɖa le ŋkeke adreagbe, eye aklabi la melolo ɖe dzi o, ɖa, siwo le eteƒe, mezu hẽ o, eye aklabi la teƒe menyẽ ɖe me o la, 
LEV.13.33	ekema wòako ta, gake woatso aklabi la teƒe ɖi, eye nunɔla la nagatu ame la ɖe xɔ me zi evelia ŋkeke adre. 
LEV.13.34	Eye ne nunɔla la kpɔ ame la le ŋkeke adreagbe, aklabi la melolo ɖe dzi o, eye eteƒe menyẽ ɖe me hã o la, ekema nunɔla la nabui amesi ŋu kɔe, eye wòanya eƒe avɔwo, ekema eŋu kɔ. 
LEV.13.35	Ke ne nunɔla la bui be, eŋu kɔ, emegbe hafi aklabi la va lolo ɖe dzi, 
LEV.13.36	eye ne nunɔla la kpɔ bena, aklabi la nya lolo ɖe dzi ko la, ekema nunɔla la megabia ɖa hẽ ta se o, ame makɔmakɔ wònye. 
LEV.13.37	Ke ne ekpɔ bena, aklabi la tsi nenema, eye ɖa yibɔwo to ɖe eŋu la, ekema aklabi la ku; ame la ŋu kɔ, eye nunɔla nabui amesi ŋu kɔe. 
LEV.13.38	Ne aklabi ƒo ɖe ŋutsu alo nyɔnua ɖe ŋu, 
LEV.13.39	eye nunɔla kpɔ bena, eƒe ŋutigbalẽ lé akpɔ la, ekema menye aklabi vɔ̃ɖie ƒo ɖe eŋu o; eŋu kɔ.
LEV.13.40	Ne ɖa be le dzodome na amea ɖe la, ekema tabebetɔ wònye; eŋu kɔ. 
LEV.13.41	Eye ne ɖa be le ŋgonu nɛ la, ekema tabebetɔ wònye; eŋu kɔ. 
LEV.13.42	Ke ne dzi ɣi, si ɖe dzẽ wɔ ge, ƒo ɖe bebea teƒe le dzodome alo ŋgonu la, ekema anyie ƒo ɖe eƒe dzodome alo ŋgonu. 
LEV.13.43	Eye ne nunɔla la kpɔ bena, nusi ƒo ɖe eƒe dzodome alo ŋgonu la, le ɣie de dzẽ wɔ ge, abe alesi anyi ƒona ɖe ame ŋutii ene la, 
LEV.13.44	ekema ŋutsu la dze anyi, eŋu mekɔ o, eye nunɔla la nabui ame makɔmakɔe, agabui ɖe dzi; anyie wòdze ɖe ta. 
LEV.13.45	Ɖovu nanɔ anyidzela ŋu, wòagblẽ eƒe ta ɖi wòato, eye wòabla glã anɔ ɣli ɖom bena: Busue! busue! 
LEV.13.46	Ŋkeke alesi anyia le eŋu la, eŋu mekɔ o, eya ɖeka nanɔ aga, asaɖa la godo nanye enɔƒe.
LEV.13.47	Ne anyi ɖo awua ɖe me, eɖanye kuntru alo aklala o, 
LEV.13.48	eɖanye avɔ alo nusi wotsɔ ɖeti alo lãfu lɔ̃e o, eɖanye lãgbalẽ alo nusi wotsɔ lãgbalẽ wɔe o, 
LEV.13.49	eye ne nusi le awu alo lãgbalẽ, avɔ alo nu lɔlɔ̃a ɖe alo nusi wotsɔ lãgbalẽ wɔe la me, de amamatsi alo de dzẽ wɔ ge la, ekema anyie wònye, eye woatsɔe afia nunɔla. 
LEV.13.50	Eye ne nunɔla la kpɔ nua la, ekema wòatsɔ nu la ade xɔ me ŋkeke adre. 
LEV.13.51	Ne ekpɔe ɖa le ŋkeke adreagbe, eye nu la keke ɖe nu le awu alo avɔ, nu hlɔ̃ alo lãgbalẽ, alo nusi wotsɔ lãgbalẽ wɔe la me la, ekema anyi vɔ̃ɖie; nu la ŋu mekɔ o. 
LEV.13.52	Eye woatɔ dzo awu, avɔ alo nusi wotsɔ lãfu alo ɖeti lɔ̃e alo nusianu, si wotsɔ lãgbalẽ wɔe, si ŋu nu la le; anyi vɔ̃ɖie, eyata woatɔ dzo nu la. 
LEV.13.53	Ke ne nunɔla la kpɔ bena, nu la mekeke ɖe nu le awu, avɔ, nu lɔlɔ̃ alo nusi wotsɔ lãgbalẽ wɔe la me o la, 
LEV.13.54	ekema nunɔla la nade se be, wòanya nusi ŋu wòle, emegbe woatsɔe ade xɔ zi evelia ŋkeke adre. 
LEV.13.55	Ne wonyã nu la, eye nunɔla la kpɔ bena, egale nenema ko, eye mekeke ɖe nu hã o la, ekema nu makɔmakɔ wònye; ele be, woatɔ dzoe, anyie wònye lé ɖe nu la megbe alo ŋku me. 
LEV.13.56	Ke ne wonyã nu la, eye nunɔla la kpɔ bena, megale nenema o la, ekema wòala teƒe la ɖa le awu alo lãgbalẽ, avɔ alo nu lɔlɔ̃ la me. 
LEV.13.57	Ke ne egaɖo awu alo avɔ, nu hlɔ̃ alo nusi wotsɔ lãgbalẽ wɔe me la, ekema anyie, ele be, woatɔ dzo nusi ŋu wòle. 
LEV.13.58	Ne ènyã awu alo ava, nu lɔlɔ̃ alo nusi wotsɔ lãgbalẽ wɔe, eye nu la do le me la, ekema naganyãe zi evelia, emegbe la eŋu kɔ. 
LEV.13.59	Esia nye se le anyi, si ɖo awu, si nye kuntru alo aklala, avɔ alo nu lɔlɔ̃ alo nusianu, si wotso lãgbalẽ wòe me la ŋuti, alesi woabui be, eŋu ko, alo eŋu mekɔ o.
LEV.14.1	Eye Yehowa ƒo nu kple Mose bena; 
LEV.14.2	Esia nye se na anyidzela, ne wole eŋu ko ge. Woakplɔe ava nunɔla gbɔe, 
LEV.14.3	eye nunɔla la nado ayi egbɔ le asaɖa la godo. Ne nunɔla la kpɔ bena, anyi la vɔ le anyidzela ŋu la, 
LEV.14.4	ekema nunɔla nade se bena, woana xevi gbagbe eve, siwo dza kple sederti, ka dze kpakple isop ɖe amesi ŋu kɔm wole la ta. 
LEV.14.5	Eye nunɔla nade se bena, woatso xevi ɖeka ɖe tɔsisi me tsi ŋgɔ le ze me. 
LEV.14.6	Eye wòatsɔ xevi gbagbe la kple sederti, ka dzẽ kpakple isop la ato xeviʋu, si wotso ɖe tɔsisi me tsi ŋgɔ la me, 
LEV.14.7	awu ɖe anyidzela, si ŋu kɔm wole la ŋu, eye wòakɔ eŋu; ke wòaɖe asi le xevi gbagbe la ŋu aɖo ɖe gbe me. 
LEV.14.8	Eye amesi ŋu kɔm wole la, nanyã eƒe avɔwo, alũ eƒe dawo keŋ, eye wòale tsi, ekema eŋu kɔ. Emegbe ekpɔ mo ayi asaɖa la me, gake woatsi eƒe agbadɔ nu ŋkeke adre sɔŋ. 
LEV.14.9	Le ŋkeke adreagbe la wòalũ eƒe ɖawo keŋ; alũ ta, ge kple adzugo, gɔglɔ̃gɔ wòalũ afisiafi, si fu nya le ko, anyẽ eƒe avawo, eye wòale tsi, ekema eŋu kɔ. 
LEV.14.10	Le ŋkeke enyiagbe woatso alẽvi eve, siwo so blibo, kple alẽnɔ, si xɔ ƒe ɖeka, eye wosa blibo la, akpe ɖe wɔ memee tre etɔ̃, si wodzaba kple ami ŋu awɔ nuɖuvɔsae, hekpe ɖe ami trevi ɖeka ŋu. 
LEV.14.11	Eye nunɔla, si le nua wɔm la, nakplɔ amesi ŋu kɔm wole la, akpe ɖe nuawo ŋu aɖo Yehowa ŋku me le Mawu ƒe agbadɔ la nu. 
LEV.14.12	Nunɔla nalé alẽvi ɖeka akpe ɖe ami trevi ɖeka la ŋu asa fɔɖivɔe, eye wòanyè wo le Yehowa ŋku me. 
LEV.14.13	Emegbe woawu alẽvi la ɖe teƒe kɔkɔe, si wowua nuvɔ̃vɔsalã kple numevɔsalã ɖo; elabena fɔɖivɔsalã hã nye nunɔla tɔ, abe nuvɔ̃vɔsalã ke ene; nu kɔkɔewo ƒe nu kɔkɔe wònye. 
LEV.14.14	Eye nunɔla la natsɔ fɔɖivɔsalã ƒe ʋu ƒe ɖe asisi ɖe amesi ŋu kɔm wole la ƒe ɖusitogboe, ɖusidegblefetsu kple ɖusifɔdegblefetsu ŋu. 
LEV.14.15	Eye nunɔla la nakɔ ami trevi ɖeka la ƒe ɖe ɖe eya ŋutɔ ƒe miãsi me. 
LEV.14.16	Nunɔla la natsɔ eƒe ɖusisibide ade ami, si le eƒe miãsi me la me, eye wòatsɔ eƒe asibide ahlẽ ami la zi adre le Yehowa ŋku me. 
LEV.14.17	Eye nunɔla la natsɔ ami, si susɔ ɖe esi la, ƒe ɖe asisi fɔɖivɔsalã ƒe ʋu dzi, le amesi ŋu kɔm wole la ƒe ɖusitogboe, ɖusidegblefetsu kple ɖusifɔdegblefetsu ŋu. 
LEV.14.18	Emegbe nunɔla la natsɔ ami mamlea, si susɔ ɖe esi la, akɔ ɖe amesi ŋu kɔm wole la ƒe tame, bena wòalé avu nɛ le Yehowa ŋku me. 
LEV.14.19	Eye nunɔla la nawɔ fɔɖivɔsalã ŋu dɔ, eye wòalé avu na amesi ŋu kɔm wole, le esi eŋu mekɔ o ta; eyome wòawu numevɔsalã la. 
LEV.14.20	Eye nunɔla la natsɔ numevɔsa kple nuɖuvɔsa asa vɔe le vɔsamlekpui la dzi, eye wòalé avu ne, ekema eŋu kɔ.
LEV.14.21	Ke ne eda ahe, eye mate ŋu ana nusiawo o la, ekema wòana alẽvi ɖeka, si woanyè awɔ fɔɖivɔsae, bena woatsɔ alé avu nɛ, kple wɔ memee tre ɖeka, si wodzaba kple ami awɔ nuɖuvɔsa, ami trevi ɖeka 
LEV.14.22	kpakple akpakpa eve alo ahɔnevi eve, esi ke woate ŋu anya na ko; woatsɔ ɖeka asa fɔɖivɔe, eye woatsɔ evelia asa numevɔe. 
LEV.14.23	Ne wobui be, eŋu kɔ ŋkeke enyi megbe la, ekema wòatsɔ nuawo avae na nunɔla le Mawu ƒe agbadɔ la nu le Yehowa ŋku me. 
LEV.14.24	Nunɔla la natsɔ alẽvi, si wole fɔɖivɔ sa gee la, kple ami trevi ɖeka la, eye wòanye wo le Yehowa ŋku me. 
LEV.14.25	Eye woawu alẽvi, si wole fɔɖivɔ sa gee la, eye nunɔla natsɔ fɔɖivɔsalã ƒe ʋu ƒe ɖe asisi ɖe amesi ŋu kɔm wole la ƒe ɖusitogboe, ɖusidegblefetsu kple ɖusifɔdegblefetsu ŋu. 
LEV.14.26	Nunɔla la nakɔ ami la ɖe eya ŋutɔ ƒe miasi me. 
LEV.14.27	Eye nunɔla la natsɔ eƒe asibide ahlẽ ami, si le eƒe miãsi me la, ƒe ɖe zi adre le Yehowa ŋku me. 
LEV.14.28	Eye nunɔla la natsɔ ami, si le esi la, ƒe ɖe asisi ɖe fɔɖivɔsalã ƒe ʋu dzi le amesi ŋu kɔm wole la ƒe ɖusitogboe, ɖusidegblefetsu kple ɖusifɔdegblefetsu ŋu. 
LEV.14.29	Eyome nunɔla la natsɔ ami mamlea, si susɔ ɖe esi la, akɔ ɖe amesi ŋu kɔm wole la ƒe tame, bena wòalé avu nɛ le Yehowa ŋku me. 
LEV.14.30	Emegbe wòawɔ akpakpa alo ahɔnevi, siwo ke ame la te ŋu na la, dometɔ ɖeka ŋu ɖɔ; 
LEV.14.31	wòatsɔ ɖeka asa fɔɖivɔe, eye wòatsɔ evelia asa numevɔe akpe ɖe nuɖuvɔsa la ŋu, eye wòalé avu le Yehowa ŋku me na amesi ŋu kɔm wole. 
LEV.14.32	Esia nye se na amesi dze anyi, eye nu mesɔ gbɔ le esi, be woatsɔ akɔ eŋui o.
LEV.14.33	Eye Yehowa ƒo nu kple Mose kpakple Aron bena; 
LEV.14.34	Ne miava Kanaan-nyigba, si matsɔ na mi wòanye mia tɔ la dzi, eye mana anyi nado ɖe xɔa ɖe ŋu le anyigba, si nye mia tɔ dzi la, 
LEV.14.35	ekema xɔtɔ nava gblɔ na nunɔla bena: Nane ɖo ɖe nye xɔ ŋu abe anyi ene. 
LEV.14.36	Nunɔla la nade se bena, woatɔ nuwo le xɔa me, hafi nunɔla la nava kpɔ nua ɖa, bena nusiwo katã le xɔa me la, magazu nu makɔmakɔwo o. Emegbe hafi nunɔla nayi akpɔ xɔ la ɖa. 
LEV.14.37	Ne ekpɔ nu la teƒe, eye wòdze sii bena, nusi le xɔ la ƒe gli ŋu ɖe amamatsi alo ɖe dze wɔ ge, eye wònye ɖe me wu gli la ƒe afi bubuwo la, 
LEV.14.38	ekema nunɔla la naɖo le xɔa me ɖe xɔa nu, eye woatu nɔa ŋkeke adre. 
LEV.14.39	Ne nunɔla la va le ŋkeke adreagbe, eye wòkpɔ bena, nu la keke ɖe nu le xɔ la ƒe gli ŋu la, 
LEV.14.40	ekema nunɔla la nade se bena, woaho kpe, siwo ŋu nua le la, ɖa atsɔ wo aƒu gbe ɖe du la godo, le teƒe makɔmakɔa ɖe. 
LEV.14.41	Emegbe woadza xɔ la ƒe gli ŋu afisiafi le eme, eye wòalɔ anyi, si wòdza la, akɔ ɖe du la godo le teƒe makɔmakɔa ɖe. 
LEV.14.42	Eyome woatsɔ kpe bubuwo aɖo kpe kemeawo teƒe, eye woatsɔ anyi bubu atre xɔ lae. 
LEV.14.43	Ne woho kpewo ɖa, eye wòdza xɔ la ŋu hetsɔ anyi bubu tree, hafi nu la gaƒo ɖe xɔa ŋu, 
LEV.14.44	eye nunɔla la va kpɔ nu la, eye wòdze sii bena, ekeke ɖe xɔa ŋu la, ekema anyi vɔ̃ɖie wònye le xɔa me; eŋu mekɔ o. 
LEV.14.45	Woagbã xɔ la aƒu anyi, eye woalɔ xɔ la ƒe kpewo, atiwo kple anyiglãgowo aƒu gbe ɖe du la godo le teƒe makɔmakɔa ɖe. 
LEV.14.46	Ŋkeke alesi xɔ la gale tutu ko, hafi amea ɖe ge ɖe eme la, eŋu mekɔ o vaseɖe fiẽ. 
LEV.14.47	Amesi ɖo xɔa me la, nanyã eƒe avɔwo, eye amesi ɖu nu le xɔa me la, nanyã eƒe avɔwo. 
LEV.14.48	Ke ne wogbugbɔ xɔ la tre, eye nunɔla la va, eye wòkpɔ bena, nu la mekeke ɖe nu le xɔa me o la, ekema nunɔla la nabu xɔ la be, eŋu kɔ, elabena nu la vɔ. 
LEV.14.49	Eye wòatsɔ xevi eve, sederti, ka dze kple isop aɖe vɔ ɖa le xɔ la ŋu. 
LEV.14.50	Wòatso xevi ɖeka ɖe tɔsisi me tsi ŋgɔ le ze me, 
LEV.14.51	eye wòatsɔ sederti, isop kple ka dze kpakple xevi gbagbe la atɔ xevi, si wotso ɖe tɔsisi me tsi ŋgɔ la, ƒe ʋu me, eye woawui ɖe xɔ la ŋu zi adre. 
LEV.14.52	Ale wòatsɔ xevi la ƒe ʋu, tɔsisi me tsi, xevi gbagbe, sederti, isop kpakple ka dzẽ la aɖe vɔ̃ ɖa le xɔ la ŋu. 
LEV.14.53	Eye wòaɖe asi le xevi gbagbe la ŋu aɖo ɖe du la godo le gbe me; eye ale wòaɖe vɔ ɖa le xɔ la ŋu, ekema eŋu kɔ.
LEV.14.54	Esia nye se le anyidɔwo keŋ kple haƒladzedze 
LEV.14.55	kple anyi, si do ɖe avɔ kple xɔ ŋu, 
LEV.14.56	kpakple aklabi, nuƒoame kple dzi ŋuti, 
LEV.14.57	bena wòanya nusi ŋu mekɔ o kple nusi ŋu ko. Esia nye se le anyi ŋu.
LEV.15.1	Eye Yehowa ƒo nu kple Mose kpakple Aron bena: 
LEV.15.2	Miƒo nu kple Israel-viwo, eye miagblɔ na wo bena: Ne ŋutsua ɖe le afu ɖɔm la, ekema eŋu mekɔ o. 
LEV.15.3	Ne tsi le dodom le eƒe ŋutsu me alo enu xe la, ekema eŋu meka o. 
LEV.15.4	Aba sia aba, si dzi afuɖɔla mia la, eŋu mekɔ o, eye nusianu, si dzi wònɔ la, ŋu mekɔ o. 
LEV.15.5	Amesi ka asi eƒe aba ŋu la, nanyã eƒe avɔwo, eye wòale tsi, eye eŋu meka o vaseɖe fiẽ. 
LEV.15.6	Amesi no nusi dzi afuɖɔla no la, nanyã eƒe avɔwo, eye wòale tsi, eye eŋu meka o vaseɖe fiẽ, 
LEV.15.7	eye amesi de asi afuɖɔla ŋu la, nanyã eƒe avɔwo, eye wòale tsi, eye eŋu mekɔ o vaseɖe fiẽ. 
LEV.15.8	Ne afuɖɔla ɖe ta ɖe amea ɖe, si ŋu ko ŋu la, ekema ame la nanyã eƒe avɔwo, eye wòale tsi, eye eŋu mekɔ o vaseɖe fiẽ. 
LEV.15.9	Sɔkpa, si dzi afuɖɔla na la, ŋu meka o. 
LEV.15.10	Ne amea ɖe de asi nusianu, si dzi wono ŋu la, eŋu meka o vaseɖe fiẽ, eye amesi atsɔ nua la, nanyã eƒe avawo, eye wòale tsi, eye eŋu meka o vaseɖe fiẽ. 
LEV.15.11	Ne afuɖɔla meklɔ asi hafi de asi amea ɖe ŋu o la, ekema ame la nanyã eƒe avɔwo, eye wòale tsi, eye eŋu mekɔ o vaseɖe fiẽ. 
LEV.15.12	Ne afuɖɔla de asi anyinua ɖe ŋu la, ekema woagbãe; ke nenye atinue la, ekema woaklɔe kple tsi. 
LEV.15.13	Ne afu la vo na amea, eye eŋu ko la, ekema wòaxlẽ ŋkeke adre; emegbe woanyã eƒe avɔwo, eye wòale tsi le tɔsisi me, ekema eŋu ko. 
LEV.15.14	Le ŋkeke enyiagbe la woatso akpakpa eve alo ahɔnevi eve ava Yehowa ŋku me le Mawu ƒe agbadɔ la nu, eye woatso wo na nunɔla, 
LEV.15.15	eye nunɔla la nawɔ wo ŋu dɔ; wòatsɔ ɖeka asa nuvɔ̃vɔe, eye wòatsɔ evelia asa numevɔe. Ale nunɔla la alé avu nɛ le Yehowa ŋku me le eƒe afu la ta.
LEV.15.16	Ne ŋutsua ɖe nyẽ tsi la, ekema wòale tsi, eye eŋu meka o vaseɖe fiẽ. 
LEV.15.17	Eye wòanyã avɔ sia avɔ kple lãgbalẽ sia lãgbalẽ, si dzi wònyẽ tsi la ɖo, eye eŋu mekɔ o vaseɖe fiẽ. 
LEV.15.18	Ne ŋutsua mlɔ nyɔnua ɖe gbã, hafi nyẽ tsia la, ekema woa kple eve la nale tsi, eye wo ŋu mekɔ o vaseɖe fiẽ.
LEV.15.19	Ne nyɔnua ɖe kpɔ dzinu, eye ʋu le dodom le eƒe nyɔnu me la, ekema eŋu mekɔ o ŋkeke adre, eye amesiame, si ka asi eŋu la, eŋu mekɔ o vaseɖe fiẽ. 
LEV.15.20	Nusianu, si dzi wòmia le eƒe dzinukpɔɣiawo me la, ŋu mekɔ o, eye nusianu, si dzi wòna la, ŋu mekɔ o. 
LEV.15.21	Amesiame, si ɖe asi eƒe aba ŋu la, nanyã eƒe avɔwo, eye wòale tsi, eye eŋu mekɔ o vaseɖe fiẽ; 
LEV.15.22	eye amesiame, si ɖe asi nusi dzi wònɔ ŋu la, nanyã eƒe avɔwo, eye wòale tsi, eye eŋu mekɔ o vaseɖe fiẽ. 
LEV.15.23	Ne nane le eƒe aba alo nunɔdzi dzi, eye amea ɖe de asi eŋu la, ekema ame la ŋu meka o vaseɖe fiẽ. 
LEV.15.24	Ne ŋutsua ɖe mlɔ egbɔ, eye ʋu la ɖe ɖe eŋu la, ekema eŋu meka o ŋkeke adre, aba sia aba, si dzi ŋutsua mlɔ la, ŋu mekɔ o.
LEV.15.25	Ne nyɔnua ɖe mekpɔ dzinu, hafi ʋu le dodom le eŋu o, alo eƒe dzinukpɔŋkekewo de, hafi ʋua gale dodom ko la, ekema ŋkeke alesi ʋu le dodom le eŋu la, eŋu mekɔ o. 
LEV.15.26	Ŋkeke alesi ʋu le dodom le eŋu, eye wòmlɔ abaa ɖe dzi la, ekema aba la le abe eƒe dzinukpɔtɔ ene, eye nusianu, si dzi wònɔ la, ŋu mekɔ o, eye wòle abe eƒe dzinukpɔtɔ ke ene. 
LEV.15.27	Amesiame, si ɖe asi nusiawo ŋu la, eŋu mekɔ o, wòanya eƒe avɔwo, eye wòale tsi, eye eŋu mekɔ o vaseɖe fiẽ. 
LEV.15.28	Ne ʋu la nu tso la, ekema wòaxlẽ ŋkeke adre, emegbe eŋu kɔ. 
LEV.15.29	Le ŋkeke enyiagbe la wòatsɔ akpakpa eve alo ahɔnevi eve avae na nunɔla le Mawu ƒe agbadɔ la nu? 
LEV.15.30	Eye nunɔla la natsɔ ɖeka asa nuvɔ̃vɔe, eye wòatsɔ evelia asa numevɔe. Ale nunɔla la alé avu ne le Yehowa ŋku me, le eƒe ʋu makɔmakɔ la ta.
LEV.15.31	Ale miaxlɔ̃ nu Israel-viwo le nu makɔmakɔwo ŋu, bena ne wo ŋu mekɔ o la, woagagblẽ kɔ ɖo na nye nɔƒe, si le wo dome la, eye woaku o. 
LEV.15.32	Esia nye se na amesi le afu ɖom kple amesi nyẽ tsi, eye eŋu mekɔ o, 
LEV.15.33	nyɔnu, si kpɔ dzinu, ŋutsu, si le afu ɖɔm, kple nyɔnu, si ŋu ʋusisidɔ le, kpakple ŋutsu, si mlɔ nyɔnu makɔmakɔa ɖe gbɔ.
LEV.16.1	Esi Aron viŋutsu eveawo te ɖe Yehowa ŋu, eye woku megbe la, Yehowa ƒo nu kple Mose. 
LEV.16.2	Eye Yehowa gblɔ na Mose bena: Gblɔ na nɔviwò Aron be, megayi ɖe kɔkɔeƒe la me le xɔmetsovɔ la godo le nutsyɔnu, si le aɖaka la dzi la ŋgɔ ɣesiaɣi, be wòagava ku o; elabena meɖea ɖokuinye fiana le alilikpo me le nutsyɔnu la dzi. 
LEV.16.3	Nusiwo Aron natsɔ ava kɔkɔeƒe la, wonye: Nyitsu ɖagbee ɖeka woawɔ nuvɔ̃vɔsae kple agbo ɖeka woawɔ numevɔsae. 
LEV.16.4	Wòado awutewui ʋlaya la, eye wòado agbotɛ ɣi ɖe eƒe ama, abla alidziblanu yi la, eye wòatsɔ tablanu ɣi la abla tae. Awu kɔkɔewo wonye, wòale tsi hafi ado wo. 
LEV.16.5	Eye woaxɔ gbɔ̃tsu eve le Israel-viwo ƒe ha la si awɔ nuvɔ̃vɔsae kple agbo ɖeka awɔ numevɔsae. 
LEV.16.6	Emegbe Aron natsɔ eya ŋutɔ ƒe nuvɔ̃vɔsanyitsu la alé avu na eya ŋutɔ kple eƒe aƒe. 
LEV.16.7	Eyome wòatsɔ gbɔ̃tsu eveawo aɖo Yehowa ƒe ŋku me le Mawu ƒe agbadɔ la nu. 
LEV.16.8	Eye Aron nadzidze nu ɖe gbɔ̃tsu eveawo dzi, dzidze ɖeka nadze Yehowa dzi, eye dzidze ɖeka nadze Asasel dzi. 
LEV.16.9	Eye Aron natsɔ gbɔ̃tsu, si dzi Yehowa ƒe dzidze dze la, asa nuvɔ̃vɔe. 
LEV.16.10	Ke wòatsɔ gbɔ̃tsu, si dzi Asasel ƒe dzidze dze la, ado Yehowa ŋku me agbagbe, eye wòaɖe nuvɔ̃ atrɔ ɖe edzi anyae aɖo ɖe Asasel gbɔ le gbedzi.
LEV.16.11	Emegbe Aron nahe eƒe nuvɔ̃vɔsanyitsu la vɛ, eye wòalé avu na eya ŋutɔ kple eƒe aƒe, eye woawu eya ŋutɔ ƒe nuvɔ̃vɔsanyitsu la, 
LEV.16.12	eye wòatsɔ sonu aɖe dzoka xɔxɔ le vɔsamlekpui la dzi le Yehowa ŋku me, eye woaku dzudzɔdonu, si wotsɔ atike ʋeʋẽe wɔe, eye wotoe memee la, asiʋlo eve ava xɔmetsovɔ la godo. 
LEV.16.13	Eye wòako dzudzɔdonua ɖe dzo la dzi le Yehowa ŋku me, eye ne dzudzɔdonu la ƒe dzudzɔ bia nutsyɔnu, si le nubablaɖakaa dzi la, ekema maku o. 
LEV.16.14	Wòatso eƒe asibide ahlẽ nyitsu la ƒe ʋu ƒe ɖe ɖe nutsyɔnu la dzi, eye woatso eƒe asibide ahlẽ ʋu la ƒe ɖe ɖe nutsyɔnu la ŋgɔ zi adre.
LEV.16.15	Eyome wòawu dukɔ la ƒe nuvɔ̃vɔsagbɔ̃tsu la, atsɔ eƒe ʋu ava xɔmetsovɔ la godo, eye wòawo eƒe ʋu, abe alesi wòwɔ nyitsu la ƒe ʋu ene; wòahlẽe ɖe nutsyɔnu la dzi kple nutsyɔnu la ŋgɔ. 
LEV.16.16	Eye wòaɖe nuvɔ̃ ɖa le kɔkɔeƒe la ŋu le Israel-viwo ƒe nu makɔmakɔ wɔwɔwo kple vo, siwo woda hewɔ nuvɔ̃ la ta; eye alea wòawɔ Mawu ƒe agbadɔ, si le wo gbɔ le woƒe nu makɔmakɔ wɔwɔwo dome la hãe. 
LEV.16.17	Amea ɖeke manɔ Mawu ƒe agbadɔ la me, ne eyi ɖe eme, be wòalé avu le kɔkɔeƒe la me o, vaseɖe esime wòado go. Ale wòalé avu na eya ŋutɔ kple eƒe aƒe kpakple Israel ƒe aƒe blibo lae. 
LEV.16.18	Ne edo go la, wòate ɖe vɔsamlekpui, si le Yehowa ŋku me la ŋu, eye wòaɖe nuvɔ̃ ɖa le eŋu. Wòaku nyitsu la ƒe ʋua ƒe ɖe kpakple gbɔ̃tsu la ƒe ʋua ƒe ɖe asisi ɖe vɔsamlekpui la ƒe dzowo ŋu godoo ava kpe. 
LEV.16.19	Eye wòatsɔ eƒe asibide ahlẽ ʋua ƒe ɖe ɖe edzi zi adre, eye wòako eŋu tso Israel-viwo ƒe nu makɔmakɔwo me awɔe kɔkɔe.
LEV.16.20	Ne eɖe nuvɔ̃ ɖa le kɔkɔeƒe la, Mawu ƒe agbadɔ la kple vɔsamlekpui la ŋu va la, ekema wòana woahe gbɔ̃tsu gbagbe la vɛ. 
LEV.16.21	Eye Aron natsɔ eƒe asiwo kple eve aɖo gbɔ̃tsu gbagbe la ƒe tame, eye wòaʋu Israel-viwo ƒe vodadawo, dzidadawo kple woƒe nuvɔ̃wo katã me akɔ ɖe gbɔ̃tsu la ƒe ta dzi, eye wòana ŋutsu, si le klalo la, nakplɔe aɖo ɖe gbedzi. 
LEV.16.22	Ekem woƒe vodadawo katã yi ɖe gbɔ̃tsu la dzi wotsa yi gbedadaƒoe, eye wòaɖe asi le gbɔ̃tsu la ŋu le gbedzi.
LEV.16.23	Emegbe Aron nayi ɖe Mawu ƒe agbadɔ la me, eye wòaɖe aklalawu, siwo wòdo, esime wòva kɔkɔeƒe la me yi ge la ɖi, eye wòagblẽ wo ɖe afima. 
LEV.16.24	Eye wòale tsi le teƒe kɔkɔe la, aɖo eƒe awuwo, eye wòado go amè eya ŋutɔ ƒe numevɔsa kple dukɔ la ƒe numevɔsa, eye wòalé avu na eya ŋutɔ kple dukɔ la. 
LEV.16.25	Eye wòatɔ dzo nuvɔ̃vɔsalã ƒe amiwo le vɔsamlekpui la dzi. 
LEV.16.26	Amesi kplɔ gbɔ̃tsu la ɖo ɖe Asasel gbɔ la, nanyã eƒe avɔwo, eye wòale tsi, emegbe hafi wòkpɔ mɔ ava asaɖa la me. 
LEV.16.27	Eye woatsɔ nuvɔ̃vɔsanyitsu la kple nuvɔ̃vɔsagbɔ̃tsu, siwo ƒe ʋu wotsɔ yi kɔkɔeƒe la me helé avui la, ayi asaɖa la godo, eye woatɔ dzo woƒe agbalẽ, woƒe lã kple woƒe dɔmemiwo. 
LEV.16.28	Amesi tɔ dzo wo la, nanyã eƒe avɔwo, eye wòale tsi, emegbe hafi wòkpɔ mɔ ava asaɖa la me.
LEV.16.29	Esia nanye ɖoɖo mavɔ na mi. Le ɣleti adrelia ƒe ŋkeke ewolia dzi la míatsi nu ado, eye miawo doa ɖeke o, eɖanye duametɔ alo amedzrovi, si le mia dome o. 
LEV.16.30	Elabena gbemagbe wolé avu na mi, bena woakɔ mia ŋu; azɔ nuvɔ̃wo katã kɔ le mia ŋu le Yehowa ŋku me. 
LEV.16.31	Dzudzɔgbe gã wòanye na mi, eye míatsi nu ado; ɖoɖo mavɔ wònye na mi. 
LEV.16.32	Amesi alé avua la, nanye nunɔla, si wòsi ami na, eye woɖoe, bena wòanye nunɔla ɖe fofoa teƒe asubɔ; eyae ado awu kɔkɔe ɣiawo, 
LEV.16.33	eye wòaɖe nuvɔ̃ ɖa le kɔkɔeƒewo katã ƒe kɔkɔeƒe la, Mawu ƒe agbadɔ la kple vɔsamlekpui la ŋu, eye wòalé avu na nunɔlawo kple dukɔ la ƒe ha blibo la. 
LEV.16.34	Esia nye ɖoɖo mavɔ na mi. Zi ɖeka ƒe ɖeka woalé avu na Israel-viwo katã le woƒe nuvɔ̃wo katã ta. Eye wòwɔ, abe alesi Yehowa ɖe se na Mose ene.
LEV.17.1	Eye Yehowa ƒo nu kple Mose bena: 
LEV.17.2	Ƒo nu kple Aron kple viaŋutsuwo kpakple Israel-viwo katã, eye nagblɔ na wo bena: Ale Yehowa ɖe se be, woawɔ enye si: 
LEV.17.3	Ne Israel ƒe aƒemetɔa ɖe wu nyi, alẽ alo gbɔ̃ le asaɖa la me alo le asaɖa la godo, 
LEV.17.4	eye metsɔe va Mawu ƒe agbadɔ la nu, bena wòasa vɔ na Yehowa le Yehowa ƒe nɔƒe la nu o la, ekema ame la do hlɔ̃; ekɔ ʋu ɖi, eye woatsrɔ̃ ame la ɖa le eƒe dukɔ la dome. 
LEV.17.5	Eyata Israel-viwo natsɔ woƒe vɔsalã, siwo wonɔa wuwum le gbedzi la, avae na nunɔla le Yehowa ŋku me le Mawu ƒe agbadɔ la nu, eye woasa akpedavɔ na Yehowa. 
LEV.17.6	Eye nunɔla nawu ʋu la ɖe Yehowa ƒe vɔsamlekpui la ŋu le Mawu ƒe agbadɔ la nu, eye woatɔ dzo amiawo, bena woaʋẽ lilili ɖe Yehowa. 
LEV.17.7	Womegatsɔ woƒe lãwo sa vɔ na azizã, siwo wosubɔna la o. Ɖoɖo mavɔ wòanye na wo kple woƒe dzidzimeviwo. 
LEV.17.8	Gblɔ na wo bena: Ne Israel ƒe aƒemetɔa ɖe alo amedzrovi, si le wo dome la, wu numevɔsalã alo akpedavɔsalã, 
LEV.17.9	eye mietsɔe va Mawu ƒe agbadɔ la nu, bena wòasa vɔ na Yehowa o la, woatsrɔ̃ ame la ɖa le eƒe dukɔ me viwo dome.
LEV.17.10	Ne Israel ƒe aƒemetɔa ɖe alo amedzrovi, si le wo dome, ɖu lãʋua ɖe la, maɖe ŋku atɔ amesi ɖu ʋua la, eye matsrɔ̃e ɖa le eƒe dukɔ la dome. 
LEV.17.11	Elabena agbe le ʋu la me, eye metsɔe na mi, bena woatsɔ alé avui, elabena agbe le eme. 
LEV.17.12	Eyata megblɔ na Israel-viwo be: Mia dometɔa ɖeke megaɖu nu o, eye amedzrovi, si le mia dome, hã megaɖu ʋu o. 
LEV.17.13	Ne Israel-viwo dometɔa ɖe alo amedzrovi, si le wo dome, da ade wu gbemelã alo xevia ɖe, si woɖuna la, ekema wòaɖuɖu eƒe ʋu ɖe anyigba, eye wòaxe ke ɖe dzi. 
LEV.17.14	Lãwo katã ƒe agbe le woƒe ʋu me, eyata megblɔ na Israel-viwo be: Migaɖu lãa ɖeke ƒe nu o, elabena lãwo ƒe nu enye woƒe agbe. Amesiame, si aɖui la, woatsɔe ɖa.
LEV.17.15	Ne duamevi alo amedzrovia ɖe ɖu lã kuku alo lã, si nu lé la, ekema wòanyã eƒe avɔwo, eye wòale tsi, eye eŋu mekɔ o vaseɖe fiẽ; emegbe eŋu kɔ. 
LEV.17.16	Ke ne menya wo o, eye mele tsi hã o la, ekema eya ŋutɔ ƒe fɔɖiɖi le edzi.
LEV.18.1	Eye Yehowa ƒo nu kple Mose bena: 
LEV.18.2	Ƒo nu kple Israel-viwo, eye nagblɔ na wo bena: Nyee nye Yehowa, mia Mawu. 
LEV.18.3	Migawɔ Egipte-nyigba, si dzi mienɔ la, dzinɔlawo ƒe nuwɔnawo o, eye migawɔ Kanaan-nyigba, si dzi mekplɔ mi yinae la, dzitɔwo ƒe nuwɔnawo o, eye migawɔ woƒe ɖoɖowo dzi hã o. 
LEV.18.4	Miwɔ nye sewo dzi, eye milé ŋku ɖe nye ɖoɖowo ŋu, ne miawo wo dzi. Nyee nye Yehowa, mia Mawu! 
LEV.18.5	Eyata milé ŋku ɖe nye ɖoɖowo kple sewo ŋu, elabena woana amesi woa wo dzi la, nanɔ agbe. Nyee nye Yehowa.
LEV.18.6	Amea ɖeke megamlɔ eƒe ƒometɔ kekeake gbɔ ade asi eŋu o. Nyee nye Yehowa. 
LEV.18.7	Megaɖe ama fofowò o, eye megade asi dawo ŋu o; dawò wònye, eyata megade asi eŋu o. 
LEV.18.8	Megade asi fofowò srɔ̃ ŋu o, elabena eƒe ama nye fofowò tɔ. 
LEV.18.9	Megaɖe asi nɔviwònyɔnu, fofowò vinyɔnu alo dawò vinyɔnu, si wodzi ɖe aƒe alo ɖe afi bubu la ŋu o. 
LEV.18.10	Megaɖe asi viwòŋutsu ƒe vinyɔnu alo viwònyɔnu ƒe vinyɔnu ŋu o, elabena wò ŋutɔ wò ama wònye. 
LEV.18.11	Megaɖe asi fofowò srɔ̃ ƒe vinyɔnu ŋu o, elabena wò ŋutɔ fofowòe dzii, eye nɔviwònyɔnu hãe wònye. 
LEV.18.12	Megade asi fofowò nɔvinyɔnu ŋu o, elabena eya kple fofowòe dzɔ tso dɔ ɖeka me. 
LEV.18.13	Megade asi dawò nɔvinyɔnu ŋu o, elabena eya kple dawòe dzɔ tso ɖɔ ɖeka me. 
LEV.18.14	Megaɖe ama fofowò nɔviŋutsu o, eye megamlɔ srɔ̃ gbɔ hã o, elabena dawòɖiae. 
LEV.18.15	Megaɖe asi viwòŋutsu srɔ̃ ŋu o; wò ŋutɔ viwò srɔ̃e; megaɖe amae o. 
LEV.18.16	Megade asi nɔviwòŋutsu srɔ̃ ŋu o, elabena nɔviwòŋutsu ƒe amae. 
LEV.18.17	Megaɖe asi nyɔnua ɖeke kple vianyɔnu siaa ŋu o, eye megaɖe asi viaŋutsu ƒe vinyɔnu kple vianyɔnu ƒe vinyɔnu ŋu o, elabena ƒometɔ kekeakewo wonye; ŋukpenanu wònye. 
LEV.18.18	Ne srɔ̃wò le agbe la, megaɖe nɔvianyɔnu kpe ɖe eŋu o, eye megaɖe asi eŋu hã o, bena nagadɔ atsusidzre o.
LEV.18.19	Ne nyɔnua ɖe kpɔ dzinu la, megamlɔ egbɔ ade asi eŋu o. 
LEV.18.20	Megaɖe asi hawòvi srɔ̃ ŋu, bena nado ŋunyɔ ɖokuiwò o. 
LEV.18.21	Megatsɔ viwò sa vɔe na Molex o, bena nagaƒo ɖi Yehowa, wò Mawu ƒe ŋkɔ o. Nyee nye Yehowa. 
LEV.18.22	Megadɔ ŋutsu gbɔ abe nyɔnu gbɔ ene o, ŋunyɔnu wònye. 
LEV.18.23	Megade asi lã ŋu ahado ŋunyɔ ɖokuiwò o, eye nyɔnua ɖeke megana lã nayɔ asii o, ŋukpenanu vɔ̃ɖi wònye.
LEV.18.24	Migawɔ nusiawo atsɔ ado ŋunyɔ mia ɖokui o, elabena trɔ̃subɔla, siwo nyã ge mala le mia ŋgɔ la, wɔ nusiawo heɖo ŋunyɔ wo ɖokui, 
LEV.18.25	eye woƒe anyigba gblẽ; eyata maɖo woƒe vodadawo teƒe na wo, eye anyigba la atu edzinɔlawo aƒu gbe. 
LEV.18.26	Milé ŋku ɖe nye ɖoɖoawo kple seawo ŋu, eye migawɔ ŋunyɔnu siawo dometɔa ɖeke o, eɖanye duamevi alo amedzrovi, si le mia dome la o; 
LEV.18.27	elabena anyigbadzitɔ, siwo nɔ mia ŋgɔ la, wɔ ŋunyɔnu siawo katã, eye anyigba la gblẽ; 
LEV.18.28	ne anyigba la nagatu miawo hã aƒu gbe, le esi miegblẽe ta, abe alesi wòtu dukɔ, si nɔ mia ŋgɔ la, ƒu gbe ene o. 
LEV.18.29	Ne amea ɖe wɔ ŋunyɔnu siawo dometɔa ɖe la, woatsrɔ̃ amesi wɔe la ɖa le eƒe dukɔ la dome. 
LEV.18.30	Eyata milé ŋku ɖe nye ɖoɖoawo ŋu, bena miagawɔ kɔnu gbegblẽ, siwo wowɔ le mia ŋgɔ la, ahado ŋunyɔ mia ɖokui o Nyee Yehowa, mia Mawu!
LEV.19.1	Eye Yehowa ƒo nu kple Mose bena: 
LEV.19.2	Ƒo nu kple Israel ƒe ha blibo la, eye nagblɔ na wo bena: Ame kɔkɔewo mianye, elabena nye Yehowa, mia Mawu la, mele kɔkɔe. 
LEV.19.3	Amesiame nayɔ dada kple fofoa, eye miaɖo ŋku nye dzudzɔgbewo dzi. Nyee nye Yehowa, mia Mawu! 
LEV.19.4	Migayi legbawo gbɔ o, eye migakɔ mawuwo na mia ɖokui o. Nyee nye Yehowa, mia Mawu! 
LEV.19.5	Ne miesa akpedavɔ na Yehowa la, miwɔe ale be, miadze eŋu. 
LEV.19.6	Miaɖui le gbesigbe miewui kple ŋkeke, si dze eyome dzi; ke woatɔ dzo esi tsi anyi vaseɖe ŋkeke etɔ̃agbe. 
LEV.19.7	Ke ne woɖui le ŋkeke etɔ̃agbe la, ezu ŋunyɔnu, eye womaxɔe o. 
LEV.19.8	Amesi ɖui la, eƒe vodada le edzi, elabena egblẽ kɔ ɖo na Yehowa ƒe nu kɔkɔe la, eye woatsrɔ̃ ame la ɖa le eƒe dukɔ me viwo dome.
LEV.19.9	Ne mieŋe nukuwo le miaƒe agble me la, ekema megaŋe wo vaseɖe boto ke o, eye megafɔ nusiwo dudu la o. 
LEV.19.10	Megaxa wò weingblemenuwo ƒiaƒiaƒia o, eye megafɔ tsetse, siwo dudu ɖe anyi hã o: ke boŋ gblẽ wo ɖi na ame dahewo kple amedzrowo. Nyee nye Yehowa, mia Mawu! 
LEV.19.11	Migafi fi o, migasẽ nu o, eye amea ɖeke megable nɔvia o. 
LEV.19.12	Migaka aʋatso yɔ nye ŋkɔ ta nui o, bena nagaƒo ɖi wò Mawu ƒe ŋkɔ o. Nyee nye Yehowa! 
LEV.19.13	Megate hawòvi ɖe anyi o, eye megada adzoe o. Megana agbatedɔwɔla ƒe fetu natsi gbɔwò ŋu nake ɖe edzi o. 
LEV.19.14	Megaɖe alɔme le mumuitɔ ŋu o, eye megada nu ɖe ŋkuagbãtɔ ŋgɔ, be wòakli o, ke boŋ vɔ̃ wò Mawu la. Nyee nye Yehowa! 
LEV.19.15	Migawɔ apasa le ʋɔnudɔdrɔ̃ me o. Mígade ame dahe dzi o, eye migakpɔ amegãwo ŋku me o; ke boŋ mídrɔ̃ ʋɔnu mia nɔewo ɖe teƒe. 
LEV.19.16	Meganye sakplitɔ nɔ yiyim le wò dukɔ me viwo dome o; eye megaka ɖe dzi, be woatso kufia na hawòvi o. Nyee nye Yehowa! 
LEV.19.17	Megalé nɔviwò ɖe do me o, ke boŋ gbe nya nɛ, ne magana nahe nuvɔ̃ ava ɖokuiwò dzi o. 
LEV.19.18	Megawɔ wɔɖenui o, eye megalé dɔmedzoe, si wò dukɔ me viwo do na wò la, ɖi o; ke boŋ nalɔ̃ hawòvi abe ɖokuiwò ene. Nyee nye Yehowa!
LEV.19.19	Milé ŋku ɖe nye ɖoɖoawo ŋu. Megana wò lã ƒomevi vovovowo natsaka ayɔ asi wo nɔewo o; megaƒã nuku ƒomevi vovovowo ɖe wò agble me o, eye megata avɔ, si wotsɔ lãfu kple ɖeti tsaka lɔ̃e la o. 
LEV.19.20	Ne ŋutsua ɖe mlɔ nyɔnua ɖe gbɔ, eye wòɖe asi eŋu, eye nyɔnu la nye kosi, si womexɔ kple ga o, eye womèna ablɔɖee hã o, gake wotsɔe na ŋutsua ɖe la, ekema tohehe dze nya la me; gake womawu wo o, elabena womèna ablɔɖee o. 
LEV.19.21	Ŋutsu la natsɔ agbo ɖeka ava Mawu ƒe agbadɔ la nu, woawɔ fɔɖivɔsae. 
LEV.19.22	Eye nunɔla natsɔ fɔɖivɔsagbo lã alé avu nɛ le Yehowa ŋku me, le eƒe nuvɔ̃, si wòwɔ la ta; ekema woatsɔ eƒe nuvɔ̃, si wòwɔ la, akee. 
LEV.19.23	Ne mieva anyigba la dzi, eye mieɖo ati vovovowo, siwo ƒe tsetse woɖuna la, ekema mibu woƒe tsetse abe bolobolotɔwo ene. Ƒe atɔ̃ sɔŋ miabu wo abe bolobolotɔwo ene, eye miaɖu wo o. 
LEV.19.24	Le ƒe enelia me la woƒe tsetsewo katã ŋu ko, bena woatso akafu Yehowa. 
LEV.19.25	Ke le ƒe atɔ̃lia me miekpɔ mɔ aɖu woƒe tsetsewo, bena woatse ɖe dzi na mi geɖe. Nyee nye Yehowa, mia Mawu!
LEV.19.26	Migaɖu nusi me ʋu le o. Migaka afã o, eye migasa dzo o. 
LEV.19.27	Migatso ako o, eye megafɔ wò ge dzi o. 
LEV.19.28	Ne ame ku la, migasi blini ɖe ŋuti o, eye migatá nu ɖe ŋuti hã o. Nyee nye Yehowa! 
LEV.19.29	Megagblẽ viwònyɔnu, eye naɖoe ɖe ahasigbe o, bena anyigba la nagazu gbolonyigba, eye ŋukpenanuwo nanɔ edzi o. 
LEV.19.30	Miɖo ŋku nye dzudzɔgbewo dzi, eye vɔvɔ̃ nanɔ nye kɔkɔeƒe la ŋu na mi. Nyee nye Yehowa! 
LEV.19.31	Migayi ŋɔliyɔlawo gbɔ o, eye migabia nu le bokɔnɔwo gbɔ o, bena miagaƒo ɖi o. Nyee nye Yehowa, mia Mawu!
LEV.19.32	Amegã ta ɣi ŋku me nanɔ tsitre ɖo, eye bu amegã ɖeɖi la, eye navɔ̃ wò Mawu la. Nyee nye Yehowa! 
LEV.19.33	Ne amedzroa ɖe dze gbɔwò le wò anyigba dzi la, migatee ɖe anyi o. 
LEV.19.34	Amedzro nanɔ mia gbɔ abe duamevi ene, eye nalɔ̃e abe ɖokuiwò ene; elabena miawo hã míenye amedzrowo kpɔ le Egipte-nyigba dzi. Nyee nye Yehowa, mia Mawu! 
LEV.19.35	Migawɔ apasa le ʋɔnudɔdrɔ̃ me o, eye migaba ame le dzidzeka, nudanu kple nudonui me o. 
LEV.19.36	Nudanu nyui kple nudakpe nyuiwo, efa blibo kple hin blibo nanɔ mia si. Nyee nye Yehowa, mia Mawu, si kplɔ mi tso Egipte-nyigba dzi. 
LEV.19.37	Eyata milé ŋku ɖe nye ɖoɖoawo katã kple nye seawo katã ŋu, eye miawɔ wo dzi. Nyee nye Yehowa!
LEV.20.1	Eye Yehowa ƒo nu kple Mose bena: 
LEV.20.2	Gblɔ na Israel-viwo be: Ne Israel-viwo dometɔa ɖe alo amedzro, si le Israel la, tsɔ via na Molex la, woawui, anyigbadzitɔwo naƒu kpee woaku. 
LEV.20.3	Maɖe ŋku atɔ ame la, eye matsrɔ̃e ɖa le eƒe dukɔ la dome, elabena etsɔ via na Molex, bena wòado ŋunyɔ nye kɔkɔeƒe la, eye wòaƒo ɖi nye ŋkɔ kɔkɔe la. 
LEV.20.4	Ke ne anyigbadzitɔwo miã ŋku ɖe amesi tsɔ via na Molex la dzi, eye womewui o la, 
LEV.20.5	ekema nye ŋku anɔ ame la kple eƒomeawo ŋu, eye matsrɔ̃ ame la kple amesiwo katã dze eyome hesubɔ Molex la, le woƒe dukɔ la dome.
LEV.20.6	Ne amea ɖe yi ŋɔliyɔlawo kple bokɔnɔwo gbɔ, eye wòdze wo yome la, maɖe ŋku atɔ ame la, eye matsrɔ̃e ɖa le eƒe dukɔ la dome. 
LEV.20.7	Eyata miwɔ mia ɖokui kɔkɔe, eye mianɔ kɔkɔe, elabena nyee nye Yehowa, mia Mawu! 
LEV.20.8	Milé ŋku ɖe nye ɖoɖoawo ŋu, eye miawo wo dzi, elabena nyee nye Yehowa, si ko mia ŋu.
LEV.20.9	Ne amea ɖe ƒo fi de fofoa alo dada la, woawui, elabena fofoa alo dadae wòƒo fi de; eya ŋutɔe ɖe hlɔ̃fe. 
LEV.20.10	Ne amea ɖe wo ahasi kple ŋutsua ɖe srɔ̃ la, ekema ewo ahasi kple ehavi srɔ̃, eye ele be, woawu ŋutsu la kple nyɔnu la siaa. 
LEV.20.11	Ne amea ɖe do fofoa srɔ̃ gbɔ la, ekema eɖe fofoa ƒe ama ɖe go; ele be, woawu wo kple eve la, woa ŋutɔwoe ɖe hlɔ̃fe. 
LEV.20.12	Ne amea ɖe dɔ viaŋutsu srɔ̃ gbɔ la, woawu wo kple eve la; elabena ŋukpenanu vɔ̃ɖi wowɔ, eye woa ŋutɔwoe ɖe hlɔ̃fe. 
LEV.20.13	Ne ŋutsua ɖe do ŋutsu gbɔ, abe alesi wodɔa nyɔnu gbɔe ene la, ekema woa kple eve wowɔ ŋunyɔnu; ele be, woawu wo, woa ŋutɔwoe ɖe hlɔ̃fe. 
LEV.20.14	Ne ŋutsua ɖe ɖe nyɔnua ɖe kple dada siaa la, ŋukpenanu wònye, ele be, woatɔ dzo ŋutsu la kple nyɔnuawo, bena ŋukpenanuwɔwɔ maganɔ mia dome o. 
LEV.20.15	Ne ŋutsua ɖe ɖe asi lã ŋu la, ekema woawui, eye miaƒo lã la woaku. 
LEV.20.16	Eye ne nyɔnua ɖe na lãa ɖe yɔ asii la, ekema woaƒo nyɔnu la kple lã la woaku; ele be, woawu wo, elabena woa ŋutɔwoe ɖe hlɔ̃fe 
LEV.20.17	Ne amea ɖe ɖe nɔvianyɔnu, si nye fofo via alo dada via, eye wòkpɔ eƒe ama, eye nyɔnu la hã kpɔ eƒe ama la, ekema ŋukpenanu wònye, eye woatsrɔ̃ wo le woƒe dukɔ me viwo dome, elabena eɖe nɔvianyɔnu ƒe ama ɖe go, eye fɔɖiɖi la le edzi. 
LEV.20.18	Ne amea ɖe dɔ nyɔnua ɖe, si kpɔ dzinu gbɔ, eye wòɖe eƒe ama, si me ʋu le dodom le, ɖe go la, ekema woatsrɔ̃ woa kple eve la ɖa le woƒe dukɔ la dome. 
LEV.20.19	Amesi ɖe asi dada nɔvinyɔnu alo fofoa nɔvinyɔnu ŋu la, eɖe eƒe ƒometɔ kekeake ƒe ama ɖe go, eye fɔɖiɖi la le wo dzi. 
LEV.20.20	Ne amea ɖe do fofoa nɔviŋutsu srɔ̃ gbɔ la, ekema ede fofoa nɔviŋutsu ƒe ama de go; woƒe nuvɔ̃ la le wo dzi, eye woatsi ko vaseɖe woƒe ku me. 
LEV.20.21	Ne amea ɖe ɖe nɔviaŋutsu srɔ̃ la, ŋunyɔnu wònye; eya ŋuta nɔviaŋutsu ƒe ama wòɖe ɖe go, eye woatsi ko.
LEV.20.22	Eyata milé ŋku ɖe nye ɖoɖoawo katã kple nye seawo katã ŋu, bena anyigba, si dzi mekplɔ mi yinae, be miana edzi la, nagatu mi aƒu gbe o. 
LEV.20.23	Migawɔ dukɔ, si nyã ge mala le mia ŋgɔ la, ƒe kɔnuwo o; elabena nusiawo katã wowɔ, eyata wonyã ŋu nam. 
LEV.20.24	Eye megblɔ na mi bena: Mixɔ woƒe anyigba la wòanye mia tɔ, eye matsɔ anyigba, si dzi notsi kple anyitsi bɔ ɖo la, ana mi wòazu mia tɔ. Nyee nye Yehowa, mia Mawu, si tia mi tso dukɔwo dome. 
LEV.20.25	Eyata miɖe vovo lã, siwo ŋu kɔ, kple esiwo ŋu mekɔ o, xe, siwo ŋu mekɔ o, kple esiwo ŋu kɔ la dome, eye migawɔ lãwo kple xewo kpakple anyigba dzi nu gbagbewo, siwo megblɔ be, wo ŋu mekɔ o la, ŋu dɔ ahado ŋunyɔ mia ɖokui o. 
LEV.20.26	Mínye ame kɔkɔewo nam, elabena nye Yehowa la kɔkɔetɔ menye, eye metia mi tso dukɔwo dome, bena mianye tɔnye.
LEV.20.27	Ne ŋutsu alo nyɔnua ɖe nye ŋɔliyɔla alo bokɔnɔ la, ekema woawu wo; woaƒu kpewo woaku, elabena woa ŋutɔwoe de hlɔ̃fe.
LEV.21.1	Eye Yehowa gblɔ na Mose bena: Gblɔ na Aron viŋutsu, siwo nye nunɔlawo la bena: Nunɔlaa ɖeke megagblẽ kɔ ɖo na eɖokui ɖe ame kuku ŋu le eƒe dukɔ la dome o; 
LEV.21.2	negbe eƒe ƒometɔ kekeake ŋu ko wòagblẽ kɔ ɖo, abe dada kple fofoa, viaŋutsu kple vianyɔnu, nɔviaŋutsu 
LEV.21.3	kpakple nɔvianyɔnu, si nye ɖetugbi, eye wògogoe, eye ŋutsua ɖeke meɖee haɖe o la ene 
LEV.21.4	Ke megagblẽ kɔ ɖo na eɖokui ɖe ame kukua ɖeke ŋu le eƒe dukɔ la dome, bena woaƒo ɖi eɖokui o. 
LEV.21.5	Womegalũ dzodome kokoe o, womegafɔ woƒe ge dzi o, eye womegasi blini ɖe ŋuti o. 
LEV.21.6	Woanɔ kɔkɔe na woƒe Mawu, eye womaƒo ɖi woƒe Mawu ƒe ŋkɔ o, elabena woawoe sa Yehowa ƒe dzovɔ, si nye woƒe Mawu ƒe nuɖuɖu, eyata woanɔ kɔkɔe. 
LEV.21.7	Womekpɔ mɔ aɖe gbolo, nyɔnu, si gblẽ, alo nyɔnu, si srɔ̃ gbe o; elabena ame kɔkɔewo wonye na woƒe Mawu. 
LEV.21.8	Bu nunɔlawo kɔkɔe, elabena woawoe tsɔa wò Mawu ƒe nuɖuɖu sa vɔe. Ame kɔkɔewo woanye na wò, elabena nye Yehowa, si kɔ mia ŋu la, mele kɔkɔe. 
LEV.21.9	Ne nunɔlaa ɖe ƒe vinyɔnu gblẽ le ahasi wɔm la, ekema eƒo ɖi fofoa; ele be, woatɔ dzoe.
LEV.21.10	Ke amesi nye nunɔlagã le nɔviawo dome, amesi ƒe tame wokɔ ami sisi la ɖo, eye woɖoe, bena woaɖo awuawo la, mekpɔ mɔ akaka ɖa ɖe ta o, eye madze eƒe awuwo hã o. 
LEV.21.11	Eya mekpɔ mɔ ava ame kukua ɖeke gbɔ o, eye magblẽ kɔ ɖo ɖe fofoa alo ɖada ŋu gɔ̃ hã o. 
LEV.21.12	Mado go le kɔkɔeƒe la o, bena magagblẽ kɔ ɖo na eƒe Mawu ƒe kɔkɔeƒe la o, elabena eƒe Mawu ƒe ami sisi kɔkɔe le eŋu Nyee nye Yehowa! 
LEV.21.13	Ɖetugbi atiati wòaɖe. 
LEV.21.14	Mekpɔ mɔ aɖe ahosi alo nyɔnu, si gbe atsu, nyɔnu, si gblẽ, alo gbolo o: ke boŋ ɖetugbi wòaɖe tso eƒe dukɔ me viwo dome; 
LEV.21.15	bena viawo nagaɖi gbɔ le eƒe dukɔ me viwo dome o. Nyee nye Yehowa, si kɔ eŋu!
LEV.21.16	Eye Yehowa ƒo nu kple Mose bena: 
LEV.21.17	Gblɔ na Aron be: Ne viawo alo woƒe dzidzimeviwo dometɔa ɖe nye nuwɔametɔ la, megate va, be wòatsɔ eƒe Mawu ƒe nuɖuɖu asa vɔe o. 
LEV.21.18	Nuwɔametɔa ɖeke megate va o, eɖanye ŋkuagbãtɔ alo xɔdrɔ̃ o, eɖanye ŋɔtiagbãtɔ alo amesi ƒe ŋutinua ɖe le blaya o, 
LEV.21.19	eɖanye ataŋeŋetɔ alo abɔŋeŋetɔ o, 
LEV.21.20	eɖanye kponɔ alo amesi ɖi ku glaŋ o, eɖanye amesi atɔsi le ŋku dzi na alo amesi dze akpa o, eɖanye amesi dze haƒla alo amesi ɖo vo o. 
LEV.21.21	Amesiame, si nye nuwɔametɔ le nunɔla Aron viwo dome la, mekpɔ mɔ ate va asa Yehowa ƒe dzovɔ o; nuwɔametɔ wònye, eyata mekpɔ mɔ atsɔ eƒe Mawu ƒe nuɖuɖu asa vɔe o. 
LEV.21.22	Ke ekpɔ mɔ aɖu eƒe Mawu ƒe nuɖuɖu kɔkɔe la, kple esi le kɔkɔe ƒo wo katã ta la. 
LEV.21.23	Ɖeko mekpɔ mɔ ava xɔmetsovɔ la gbɔ o, eye mekpɔ mɔ ate ɖe vɔsamlekpui la ŋu o, elabena nuwɔametɔ wònye, bena magaƒo ɖi nye teƒe kɔkɔeawo o; elabena nye Yehowa ŋutɔe kɔ wo ŋu. 
LEV.21.24	Eye Mose ƒo nu kple Aron kple viaŋutsuwo kpakple Israel-viwo katã.
LEV.22.1	Eve Yehowa ƒo nu kple Mose bena: 
LEV.22.2	Ƒo nu kple Aron kple viaŋutsuawo bena, woakpɔ nyuie le Israel-viwo ƒe nu kɔkɔe, siwo ŋu wokɔ nam la ŋu, bena womaga ƒo ɖi nye ŋkɔ kɔkɔe la o. Nyee nye Yehowa! 
LEV.22.3	Gblɔ na wo bena: Ne mia viwo alo miaƒe dzidzimeviwo dometɔa ɖe ŋu mekɔ o, eye wote ɖe nunana kɔkɔe, siwo ŋu Israel-viwo kɔ na Yehowa ŋuti la, ekema woatsrɔ̃ ame la ɖa le nye ŋku ta. Nyee nye Yehowa! 
LEV.22.4	Ne Aron viwo dometɔa ɖe dze anyi alo le atu ɖɔm la, mekpɔ mɔ aɖu nunana kɔkɔe la ɖeke o, vaseɖe esime eŋu nakɔ hafi. Ne amea ɖe ka asi amesi gblẽ kɔ ɖo ɖe ame kuku ŋu, alo amesi nyẽ tsi ŋuti, 
LEV.22.5	alo amea ɖe ka asi nu gbagbea ɖe, si ŋu mekɔ o la ŋuti, alo ka asi amea ɖe, si ŋu mekɔ o, alo nu makɔmakɔ bubua ɖe ŋuti la, 
LEV.22.6	amesi ka asi nusiawo ƒe ɖe ŋu la, eŋu mekɔ o vaseɖe fiẽ, eye maɖu nunana kɔkɔe la ƒe ɖeke o, negbe ɖeko wòale tsi hafi. 
LEV.22.7	Ne ɣe ɖo to la, ekema eŋu kɔ, emegbe ekpɔ mɔ aɖu nunana kɔkɔe la, elabena eƒe nuɖuɖu wònye. 
LEV.22.8	Mekpɔ mɔ aɖu lã kuku alo lã, si nu lé o, ava gblẽ kɔ ɖo na eɖokui. Nyee nye Yehowa! 
LEV.22.9	Woalé ŋku ɖe nye ɖoɖoawo ŋu bena womagagblẽ kɔ ɖo, eye nuvɔ̃ nanɔ wo dzi woaku o. Nyee nye Yehowa, si kɔ wo ŋu! 
LEV.22.10	Amedzroa ɖeke mekpɔ mɔ aɖu nu kɔkɔe la o, eye amedzro, si le agbatedɔ wɔm na nunɔla la, mekpɔ mɔ aɖu nu kɔkɔe la o. 
LEV.22.11	Ne nunɔla ƒle amea ɖe kple ga la, ekema ame la kpɔ mɔ aɖu nu kɔkɔe la, eye amesi wodzi ɖe eƒe me hã kpɔ mɔ aɖu eƒe nuɖuɖu la. 
LEV.22.12	Ne nunɔla ƒe vinyɔnu ɖe to bubu me tɔa ɖe la, mekpɔ ma aɖu nunana kɔkɔe, si nye adzo la o. 
LEV.22.13	Ke ne nunɔla ƒe vinyɔnu zu ahosi, alo wogbee, eye vi mele esi o, eye wòtrɔ va le fofoa ƒe me, abe alesi wònɔe le eƒe ɖetugbime ene la, ekpa mo aɖu fofoa ƒe nuɖuɖu la, ɖeko to bubu me toa ɖeke mekpɔ mɔ aɖui o. 
LEV.22.14	Ne amea ɖe ɖe ŋu ɖu nu kɔkɔea la, ekema woaɖo nu kɔkɔe la teƒe na nunɔla, eye wòatsɔ nu la ƒe mamã atɔ̃lia akpe ɖe ŋu. 
LEV.22.15	Eye womegagblẽ kɔ ɖo na Israel-viwo ƒe nunana kɔkɔe, si wodzo na Yehowa la o. 
LEV.22.16	Eye womegana woaɖu woƒe nunana kokoe la, aɖa vo, eye woƒe fɔɖiɖi la nanɔ wo dzi o. Nyee nye Yehowa, si ko wo ŋu!
LEV.22.17	Eye Yehowa ƒo nu kple Mose bena: 
LEV.22.18	Ƒo nu kple Aron kple viaŋutsuwo kpakple Israel-viwo katã, eye nagblɔ na wo bena: Ne Israeltɔa ɖe alo amedzro, si le Israel be, yeasa numevɔ, eɖanye adzɔgbe wòɖe hafi, alo eɖokui si wòna nu Yehowa le o la, 
LEV.22.19	ekema wòana lãtsui, si so blibo, eɖanye nyi, alẽ alo gbɔ̃, bena miaƒe nu nadze eŋu. 
LEV.22.20	Migatso lã, si nu wo la, sa vɔe o; elabena mana miaƒe nu nadze eŋu o. 
LEV.22.21	Ne amea ɖe ɖe adzɔgbe, alo le eɖokui si wòbe, yeasa akpedavɔ na Yehowa la, ekema wòatsɔ nyi alo alẽ, si so blibo, eye nu mewɔ afia ɖeke nɛ o, bena ame la ƒe nu nadze eŋu. 
LEV.22.22	Migatsɔ lã, si ƒe ŋku gbã alo eƒe ata ŋe, exɔ abi alo nuƒoƒo le eŋu, edze haƒla alo eŋu ƒlɔ la, sa vo na Yehowa o, eye migatsɔe sa dzovɔ na Yehowa le vɔsamlekpui la dzi o. 
LEV.22.23	Nenye ɖokuiwò si nèbe, yeana nu le la, ekema èkpɔ mɔ ana nyi alo alẽ, si ŋutinua ɖe didi gbɔ me alo to ɖe me; ke nenye adzɔgbee neɖe la, womaxɔe o. 
LEV.22.24	Ke miekpɔ mɔ atsɔ lã, si nèto voku na, woha vo le egɔme, alo wotae la, asa vo na Yehowa o. Miekpɔ mɔ awɔ esia tɔgbe le miaƒe anyigba dzi o. 
LEV.22.25	Migaƒle wo le amedzrowo si o, eye miekpɔ mo atso wo tɔgbe awɔ nuɖuɖu na miaƒe Mawu o, elabena nu wo wo, eye wo ŋuti mesɔ o; womaxɔ wo na mi o.
LEV.22.26	Eye Yehowa ƒo nu kple Mose bena: 
LEV.22.27	Ne wodzi nyi, alẽ alo gbɔ̃via ɖe la, wòanɔ ɖada gbɔ ŋkeke adre; ke ne exɔ ŋkeke enyi alo wu nenema, eye wotsɔe sa dzovɔ na Yehowa la, woaxɔe. 
LEV.22.28	Miekpɔ mo awu nyi alo alẽ kple via siaa gbe ɖeka o. 
LEV.22.29	Ne miesa kafukafuvɔ na Yehowa la, miwɔe ale be, wòadze eŋu. 
LEV.22.30	Gbemagbe ke woaɖui, eye migasusɔ ɖeke ɖi ŋu nake ɖe edzi o. Nyee nye Yehowa! 
LEV.22.31	Eyata milé ŋku ɖe nye seawo ŋu, eye miawo wo dzi. Nyee nye Yehowa! 
LEV.22.32	Migaƒo ɖi nye ŋkɔ kɔkɔe la o, bena woakɔ ŋunye le Israel-viwo dome. Nyee nye Yehowa, si wo mi kɔkɔe, 
LEV.22.33	eye mekplɔ mi tso Egipte-nyigba dzi, bena manye miaƒe Mawu, nye Yehowa.
LEV.23.1	Eye Yehowa ƒo nu kple Mose bena: Ƒo nu kple Israel-viwo, eye nagblɔ na wo bena: Yehowa ƒe ŋkekenyuie, siwo miayɔ be takpegbe kɔkɔe la, wonye si: 
LEV.23.3	Ŋkeke ade miawo ɖo, ke ŋkeke adrelia enye dzudzɔgbe blibo kple takpegbe kɔkɔe; miawɔ dɔa ɖeke o, elabena dzudzɔgbe wònye na Yehowa le mia nɔƒewo katã.
LEV.23.4	Esiawo nye Yehowa ƒe ŋkekenyuie, siwo miayɔ le woƒe azãgbewo dzi bena takpegbe kɔkɔe. 
LEV.23.5	Ɣleti gbãtɔ ƒe ŋkeke wuienelia ƒe fiẽ enye ŋutitotoŋkekenyuie na Yehowa, 
LEV.23.6	eye le ɣleti sia ƒe ŋkeke wuiatɔ̃lia dzi miaɖu abolo maʋamaʋã ƒe ŋkekenyuie na Yehowa; ŋkeke adre sɔŋ miaɖu abolo maʋamaʋã. 
LEV.23.7	Ŋkeke gbãtɔ enye takpegbe kokoe na mi, miekpɔ mɔ awɔ asinudɔa ɖeke o. 
LEV.23.8	Ŋkeke adre sɔŋ miasa dzovɔ na Yehowa, eye ŋkeke adreagbe enye takpegbe kokoe, miawɔ asinudɔa ɖeke o.
LEV.23.9	Eye Yehowa ƒo nu kple Mose bena: 
LEV.23.10	Ƒo nu kple Israel-viwo, eye nagblɔ na wo bena: Ne mieva anyigba, si matso na mi dzi, eye mieŋe nu le edzi la, ekema miatsɔ lubabla gbãtɔwo avae na nunɔla. 
LEV.23.11	Eye wòanyè lubablawo le Yehowa ŋku me, bena miaƒe nu nadze eŋu; nunɔla nanyè wo le ŋkeke, si dze dzudzɔgbe yome la dzi. 
LEV.23.12	Eye miatsɔ alẽvi, si sɔ blibo, eye wòxɔ ƒe ɖeka la, asa numevɔe na Yehowa le gbesigbe mienyè lubablawo. 
LEV.23.13	Miatsɔ wɔ memee eta ƒe mamã ewoliawo eve, si wodzaba kple ami awɔ nuɖuvɔsa, si woatɔ dzoe na Yehowa, be wòaʋẽ lilili, hekpe de nunovɔsa wein hin ƒe mamã eneliawo ɖeka ŋu. 
LEV.23.14	Ke miekpɔ mɔ aɖu abolo, bli tɔtɔe alo blitimu o, vaseɖe gbesigbe miasa vɔ na mia Mawu. Ɖoɖo mavɔ wòanye na mi kple miaƒe dzidzimeviwo le mia nɔƒewo katã.
LEV.23.15	Emegbe miabu kwasiɖa dedie adre tso ŋkeke, si dze dzudzɔgbe yome la dzi, gbesigbe mienyã lubablawo; 
LEV.23.16	mixlẽ ŋkeke blaatɔ̃ vaseɖe ŋkeke, si dze kwasiɖa adrelia yome la dzi, emegbe hafi miatsɔ nu yeyewo asa nuɖuvɔ na Yehowa. 
LEV.23.17	Mitsɔ wɔ memee efa ƒe mamã ewoliawo eve ƒe abolo ʋaʋã eve atsɔ tso mia nɔƒewo katã vɛ, woanye nu gbãtɔwo na Yehowa, be woanyèe. 
LEV.23.18	Eye miatsɔ alẽvi adre, siwo naneke mewo afia ɖeke na o, eye woxɔ ƒe ɖekaɖeka, nyitsuvi ɖeka kple agbo eve asa numevɔe na Yehowa, eye miatsɔ nuɖuvɔsa kple nunovɔsa akpe ɖe wo ŋu awɔ dzovɔsa, si nena lilili ɖe Yehowa. 
LEV.23.19	Eyome miatsɔ gbɔ̃tsu ɖeka asa nuvɔ̃vɔe, eye miatsɔ alẽvi eve, siwo xɔ ƒe ɖekaɖeka, asa akpedavɔe. 
LEV.23.20	Eye nunɔla nanyè nu gbãtɔwo ƒe aboloawo akpe ɖe alẽvi eveawo ŋu le Yehowa ŋku me; nu kɔkɔewo wonye na Yehowa hena nunɔla. 
LEV.23.21	Ŋkeke ma dzi miaɖe gbe ƒã bena, takpegbe kɔkɔe wònye na mi, miekpɔ mɔ awɔ asinudɔa ɖeke o. Ɖoɖo mavɔ wòanye na miaƒe dzidzimeviwo le mia nɔƒewo katã. 
LEV.23.22	Ne mieŋe nu le miaƒe anyigba dzi la, migaŋe nukuawo vaseɖe boto ke o, eye migafɔ nusiwo dudu de anyi o; ke boŋ migblẽ wo di na ame dahewo kple amedzrowo. Nyee nye Yehowa, mia Mawu!
LEV.23.23	Eye Yehowa ƒo nu kple Mose bena: 
LEV.23.24	Gblɔ na Israel-viwo be: Ɣleti adrelia ƒe ŋkeke gbãtɔ nanye dzudzɔgbe, kpẽkugbe hena ŋkuɖoɖodzi kple takpegbe kɔkɔe na mi. 
LEV.23.25	Miawɔ asinudɔa ɖeke o, eye miasa dzovɔ na Yehowa.
LEV.23.26	Eye Yehowa ƒo nu kple Mose bena: 
LEV.23.27	Ɣleti adrelia sia ƒe ŋkeke ewolia enye avulégbe, takpegbe kɔkɔe wònye na mi, míatsi nu adɔ, eye miasa dzovɔ na Yehowa. 
LEV.23.28	Miawɔ dɔa ɖeke le ŋkeke sia dzi o, elabena avulégbee, bena woalé avu na mi le Yehowa, mia Mawu ŋku me. 
LEV.23.29	Ne amea ɖe metsi nu ɖɔ le ŋkeke sia dzi o la, woatsrɔ̃ ame la ɖa le eƒe dukɔ me viwo dome, 
LEV.23.30	eye ne amea de wɔ dɔa ɖe le ŋkeke sia dzi la, matsrɔ̃ ame la ɖa le eƒe dukɔ la dome 
LEV.23.31	Miawɔ dɔa ɖeke o, ɖoɖo mavɔ wòanye na miaƒe dzidzimeviwo le mia nɔƒewo katã. 
LEV.23.32	Dzudzɔgbe blibo wòanye na mi, eye míatsi nu adɔ. Tso fiẽ vaseɖe fiẽ miaɖu dzudzɔgbe sia, tso ɣleti la ƒe ŋkeke asiekelia ƒe fiẽ.
LEV.23.33	Eye Yehowa ƒo nu kple Mose bena: 
LEV.23.34	Gblɔ na Israel-viwo be: Tso ɣleti adrelia sia ƒe ŋkeke wuiatɔ̃lia dzi miaɖu agbadɔŋkekenyuie ŋkeke adre sɔŋ na Yehowa. 
LEV.23.35	Ŋkeke gbãtɔ enye takpegbe kɔkɔe, miawɔ asinudɔa ɖeke o. 
LEV.23.36	Ŋkeke adre miasa dzovɔ na Yehowa. Ŋkeke enyilia nanye takpegbe kɔkɔe na mi, eye miasa dzovɔ na Yehowa; takpegbe wònye, miawɔ asinudɔa ɖeke o. 
LEV.23.37	Esiawo nye Yehowa ƒe ŋkekenyuie, siwo miade gbe ƒãe be takpegbe kɔkɔewo, eye miasa dzovɔ na Yehowa, numevɔ, nuɖuvɔ, akpedavɔ kple nunovɔ; ŋkeke sia ŋkeke kple etɔ, 
LEV.23.38	hekpe de Yehowa ƒe dzudzɔgbewo, miaƒe nunanawo, miaƒe adzɔgbeɖeɖewo katã kple nusiwo katã miana le mia dokui si hena Yehowa la ŋuti.
LEV.23.39	Ne mieƒo anyigba dzi nu ʋaʋãwo nu ƒu la, ekema miaɖu Yehowa ƒe ŋkekenyuie la, le ɣleti adrelia ƒe ŋkeke wuiatɔ̃lia dzi, ŋkeke adre sɔŋ; ŋkeke gbãtɔ nanye dzudzɔgbe, eye ŋkeke enyilia hã nanye dzudzɔgbe. 
LEV.23.40	Le ŋkeke gbãtɔ dzi miatsɔ atikutsetse nyuitɔwo, eye mialã ɖeʋayawo, ati, siwo ƒe aŋgbawo ɖo, ƒe alɔwo kple amuti ƒe alɔwo, eye miakpɔ dzidzɔ le Yehowa, mia Mawu ŋku me ŋkeke adre sɔŋ. 
LEV.23.41	Eye miaɖui wòanye ŋkekenyuie na Yehowa ŋkeke adre sɔŋ le ƒe ɖeka me. Ɖoɖo mavɔ wòanye na miaƒe dzidzimeviwo, ɣleti adrelia me miaɖui. 
LEV.23.42	Mianɔ agbadɔwo me ŋkeke adre sɔŋ, Israeltɔwo katã nana agbadɔwo me, 
LEV.23.43	bena miaƒe dzidzimeviwo nanyae bena, esi mekplɔ Israel-viwo tso Egipte-nyigba dzi la, mena wono agbadɔwo me, nye Yehowa, mia Mawu. 
LEV.23.44	Eye Mose gblɔ Yehowa ƒe ŋkekenyuieawo na Israel-viwo.
LEV.24.1	Eye Yehowa ƒo nu kple Mose bena: 
LEV.24.2	De se na Israel-viwo be, woatsɔ dzomi nyuitɔ vɛ, bena woate ŋu atso akaɖigbɛawo aɖo ati dzi ɖaa. 
LEV.24.3	Eye Aron nadzrae ɖo le Mawu ƒe agbadɔ la me, le xɔmetsovɔ, si xe nubablaɖaka ŋku me la ŋgɔ, bena woano bibim ɖaa tso fiẽ vaseɖe ŋdi le Yehowa ŋku me; ɖoɖo mava wòanye na miaƒe dzidzimeviwo. 
LEV.24.4	Wòatsɔ akaɖigbɛawo aɖo sikakaɖiti la dzi, bena woano bibim le Yehowa ŋku me ɖaa.
LEV.24.5	Eye natsɔ wɔ memee aƒo abolo wuieve; wɔ efa ƒe mamã ewoliawo eve naƒo abolo ɖeka, 
LEV.24.6	eye naɖo wo ɖe agbaka eve me ɖe sikakplɔ̃ la dzi le Yehowa ŋku me; agbaka ɖeka nanye wo ame aɖe. 
LEV.24.7	Eye nada dzudzɔ donu ɖe agbakawo dzi, eya nanye nu ʋeʋẽe anɔ abolo la ŋu, woawo Yehowa ƒe dzovɔsae. 
LEV.24.8	Wòa ɖoe Yehowa ŋku me ɖaa dzudzɔ gbe sia dzudzɔgbe; ɖoɖo mavɔ wòanye na Israel-viwo. 
LEV.24.9	Woanye Aron kple viaŋutsuawo to, eye woaɖui le teƒe kɔkɔe la, elabena nu kɔkɔewo ƒe nu kɔkɔe wònye nɛ tso Yehowa ƒe vɔsa la me; ɖoɖo mavɔ wòanye.
LEV.24.10	Eye Israel-nyɔnua ɖe ƒe viŋutsua, amesi nye Egipte-ŋutsua ɖe ƒe yi la, yi Israel-viwo dome; tete Israel-nyɔnu la ƒe viŋutsu kple Israel-ŋutsua ɖe wowɔ dzre le asaɖa la me. 
LEV.24.11	Eye Israel-nyɔnu la ƒe viŋutsu la ƒo ti de ŋkɔ kɔkɔe la, eye wòdo ɖiŋu nɛ; tete wokplɔe va Mose gbɔe. Dada ŋkɔ nye Selomit, amesi nye Dibri vinyɔnu, tso Dan-to la me. 
LEV.24.12	Eye wolée da ɖi, vaseɖe esime woadi nyaa ɖe ato na wo, alesi Yehowa agblɔ. 
LEV.24.13	Eye Yehowa gblɔ na Mose bena: 
LEV.24.14	Kplɔ ɖiŋudola la yi asaɖa la godo, eye amesiwo katã se nyaa, natsɔ woƒe asi aɖo eƒe tame, eye ha blibo la naƒu kpee woaku. 
LEV.24.15	Ke ale nagblɔ na Israel-viwo enye si: Ne amea ɖe do ɖiŋu na eƒe Mawu la, ekema eƒe nuvɔ̃ le edzi. 
LEV.24.16	Ne amea ɖe ƒo fi de Yehowa ƒe ŋkɔ la, woawui; ha blibo la naƒu kpee wòaku, eɖanye amedzro alo duamevi o, ele be, woaku, elabena eƒo fi de ŋkɔ kɔkɔe la.
LEV.24.17	Ne amea ɖe ƒo ame wòku la, woawui; 
LEV.24.18	eye ne amea ɖe ƒo lã woku la, wòaɖo eteƒe, lã ɖe lã teƒe. 
LEV.24.19	Ne amea ɖe wo nu vevi nɔvia la, ekema woawɔ eya hã, abe alesi wòwɔe ke ene; 
LEV.24.20	nuveviwɔame ɖe nuveviwɔame teƒe, ŋku ɖe ŋku teƒe, aɖu ɖe aɖu teƒe; alesi wòwɔ nu vevi amea ɖee la, nenema ke woawɔ eya hãe. 
LEV.24.21	Amesi ƒo lã wòku la, woaɖo eteƒe; ke amesi ƒo ame woku la, woawu eya hã. 
LEV.24.22	Se ɖeka nanɔ mia si na amedzro kple duamevi siaa; elabena nyee nye Yehowa, mia Mawu. 
LEV.24.23	Mose ƒo nu kple Israel-viwo; tete wokplɔ ɖiŋudola la do goe ɖe asaɖa godo, eye woƒu kpee woku. Eye Israel-viwo wɔ, abe alesi Yehowa de se na Mose ene.
LEV.25.1	Eye Yehowa ƒo nu kple Mose le Sinai-to la dzi bena: 
LEV.25.2	Ƒo nu kple Israel-viwo, eye nagblɔ na wo bena: Ne mieva anyigba, si matsɔ na mi dzi la, ekema anyigba la nagbɔ ɖe me na Yehowa. 
LEV.25.3	Ƒe ade naƒã nu ɖe wò agble me, eye ƒe ade naɖe wò weinkawo ŋu, eye naƒo agblemenuwo nu ƒu. 
LEV.25.4	Ke le ƒe adrelia me la anyigba la nagbɔ ɖe me na Yehowa, ma ƒã nu ɖe wò agble me o, eye màɖe wò weinkawo ŋu hã o. 
LEV.25.5	Maŋe nusiwo mie ɖe flu me o, eye màxa weintsetse le weinka, siwo ŋu meɖe o la dzi o; ke boŋ anyigba la nagbɔ ɖe me le ƒe la me. 
LEV.25.6	Gake miaɖu nuku, siwo miede edzi le anyigba ƒe gbɔɖemeɣi la me la, wò ŋuta, wò kluvi kple wò kosi, wò agbatedɔwɔla kple amedzro, si le gbɔwò, 
LEV.25.7	wò lã kple gbemelã, si le wò anyigba dzi; agblemenuawo katã nazu nuɖuɖu.
LEV.25.8	Eye naxlẽ dzudzɔƒe adre; ƒe adre teƒe adre naxlẽ, ale bena dzudzɔƒe adre la nade ƒe blane vɔ asieke. 
LEV.25.9	Le ɣleti adrelia ƒe ŋkeke ewolia dzi woaku kpẽ atsae; le avulégbe la dzi woaku kpẽ atsa le miaƒe anyigba blibo la dzi. 
LEV.25.10	Miakɔ ƒe blaatɔ̃lia ŋu, eye miaɖe gbe ƒã ablɔɖe le anyigba la dzi na anyigbadzitɔwo katã; aseyetsoƒe wòanye na mi, eye amesiame nagaxɔ eƒe nuwo, eye amesiame nagagbugbɔ ayi eƒe ƒometɔwo gbe. 
LEV.25.11	Ƒe blaatɔ̃lia nanye aseyetsoƒe na mi, miaƒã nu o, eye míaŋe nusiwo mie ɖe flu me o, eye miaxa weintsetse le weinka, siwo ŋu mieɖe o la dzi o. 
LEV.25.12	Aseyetsoƒe wònye, eye eŋu nakɔ na mi; ke miekpɔ mɔ aɖu agblemenuawo. 
LEV.25.13	Le aseyetsoƒe sia me amesiame nagaxɔ eƒe nuwo. 
LEV.25.14	Ne èdzra nu na nɔviwò, alo nèƒle nu le noviwò si la, ekema migatafa mia nɔewo o. 
LEV.25.15	Aseyetsoƒe la ŋu naƒle nu le nɔviwò si ɖo, eye ƒe alesi nu naŋe nu la, ŋu wòadzrae na wò ɖo. 
LEV.25.16	Ƒe geɖe kple eƒe asi gã, eye ƒe ʋee kple eƒe asi bɔbɔe, elabena nuŋeɣiwo nu wòadzrae na wò ɖo. 
LEV.25.17	Migatafa mia nɔewo o, ke boŋ navɔ̃ wò Mawu la; elabena nyee nye Yehowa, mia Mawu. 
LEV.25.18	Mi wo nye ɖoɖoawo kple nye seawo dzi. Ne mielé ŋku ɖe wo ŋu, eye miewɔ wo dzi la, ekema mianɔ dedie le anyigba la dzi; 
LEV.25.19	anyigba la awɔ nu, eye miakpɔ nu geɖe aɖu, eye mianɔ edzi dedie. 
LEV.25.20	Ke ne miagblɔ be: Nuka ɖu ge míala le ƒe adrelia me, elabena miele nu ƒã ge o, eye miele miaƒe agblemenuwo hã ƒo ge ƒu o la, 
LEV.25.21	mayra ɖe mia dzi le ƒe adelia me ale gbegbe be, miaƒe agblemenuwo nade ƒe etɔ̃ nu. 
LEV.25.22	Ne míeƒã nu le ƒe enyilia me la, ekema mianɔ agblemenu xoxoawo ɖum ahade asi na ƒe asiekelia; nu xoxoawo miana ɖu-ɖum hafi agaŋe nu. 
LEV.25.23	Womadzra anyigba wòatsi ame si ɖaa o, elabena tanyee nye anyigba la, eye miawo míenye amedzrowo kple gbɔnye mewo.
LEV.25.24	Eyata woagagbugbɔ anyigba axɔ le miaƒe anyigba blibo la dzi. 
LEV.25.25	Ne nɔviwò ɖo ko, eye wòtsɔ eƒe nu dzra, eye eƒe ƒometɔ va, be wòagaxɔ nua la, ekema wòagaxɔ nusi nɔvia tso dzra la. 
LEV.25.26	Ke ne exɔla mele ame la si o, gake eya ŋuta kpo nu wòsɔ gbɔ, ale bena woate ŋu axa eƒe nua la, 
LEV.25.27	ekema wòabu ƒe alesi nu wòdzra nu la, eye wòaxe fe kpɔtɔe na amesi wòdzra nu la na, eye wòagaxɔ eƒe nu la. 
LEV.25.28	Gake ne mekpɔ nu wòde, alesi wòana nu o la, ekema nua natsi eƒlela gbɔ, vaseɖe esime aseyetsoƒe naɖo. Le aseyetsoƒea dzi la nu la ŋu vo, eye wòagaxɔ eƒe nu. 
LEV.25.29	Ne amea ɖe dzra aƒea ɖe le ɖu, si ŋu woɖo gli ɖo me la, ekema ekpɔ mɔ agaxɔe vaseɖe ƒe, si me wòdzrae la, ƒe nuwuwu; ƒe ma me ko woate ŋu agaxɔe. 
LEV.25.30	Ke ne ƒe ɖeka la de, eye womexɔe o la, ekema aƒe, si le du, si ŋu woɖo gli ɖo me la, nazu eƒlela tɔ ɖikaa hena eƒe dzidzimeviwo, eye womaɖe asi le eŋu le aseyetsoƒe la dzi o. 
LEV.25.31	Ne womeɖo gli ɖe kɔƒea ɖe ŋu o la, ekema wòabu aƒe kple agbledenyigba katã ɖekae. Woate ŋu agaxɔe, eye woaɖe asi le eŋu le aseyetsoƒe la dzi. 
LEV.25.32	Ke Lewitɔwo kpɔ mɔ axɔ aƒe, siwo le woƒe duwo me, le woƒe anyigba dzi la, ɣesiaɣi. 
LEV.25.33	Ke ne Lewitɔa ɖeke mexɔe o la, ekema woaɖe asi le aƒe, si wodzra le woawo ŋutɔ ƒe du me la, ŋuti le aseyetsoƒe la dzi; elabena Lewitɔwo ƒe duwo nye woawo ŋutɔ tɔ le Israel-viwo dome. 
LEV.25.34	Ke womadzra gbeɖuƒe, siwo le woƒe duwo ŋu la o; elabena woawo ŋutɔ tɔ wonye ɖikaa.
LEV.25.35	Ne nu vɔ le nɔviwò si, eye wòdo ko la, ekema kpe ɖe eŋu, eye naxɔe abe amedzro alo gbɔwò me ene, bena wòanɔ agbe le gbɔwò. 
LEV.25.36	Megabia deme le esi o, eye megaɖi kasae o, bena nɔviwò nanɔ agbe le gbɔwò. 
LEV.25.37	Megado ga ne ɖe deme dzi o, eye: ne etsɔ nuɖuɖu ne la, megabia xɔɖedzi o. 
LEV.25.38	Nyee nye Yehowa, mia Mawu, si kplɔ mi tso Egipte-nyigba dzi, bena matsɔ Kanaan-nyigba na mi, eye manye miaƒe Mawu. 
LEV.25.39	Ne nɔviwò ɖo ko, eye wòtsɔ eɖokui dzra na wò la, ekema megaɖe kluvidɔ asi ne o. 
LEV.25.40	Nenɔ gbɔwò abe agbatedɔwɔla kple gbɔwò me ene, eye wòasubɔ wò vaseɖe aseyetsoƒe la dzi. 
LEV.25.41	Emegbe woadzo le gbɔwò, eya ŋutɔ kple viawo siaa, eye wòagagbugbɔ va eƒe ƒometɔwo gbɔ, eye woaxɔ fofoawo ƒe domenyinu wo. 
LEV.25.42	Nye dɔlawo wonye, amesiwo mekplɔ tso Egipte-nyigba dzi; womadzra wo, abe alesi wodzra kluviwo ene o. 
LEV.25.43	Megaɖu edzi kple sesẽ o, ke boŋ nayɔ wò Mawu la. 
LEV.25.44	Ke ne edi be, kluvi kple kosivi nanɔ asiwò la, ekema èkpɔ mɔ aƒle wo tso dukɔ, siwo ƒo xlã mi la dome. 
LEV.25.45	Miekpɔ mo aƒle amedzro, siwo le mia dome la ƒe viwo kple woƒe dzidzimevi, siwo wodzi ɖe miaƒe anyigba dzi, eye wole mia dome la; woawo azu mia to. 
LEV.25.46	Woawo anye miaƒe ame, eye mia viwo atso wo anyi domee, miekpɔ mɔ ade kluvidɔ asi na wo ɣesiaɣi. Ke migaɖu mia ŋutɔwo mia nɔvi Israel-viwo dzi kple sesẽ o. 
LEV.25.47	Ne nu ɖo amedzro alo gbɔwò mea ɖe si, eye nɔviwò ɖo ko hetsɔ eɖokui dzra na amedzro alo gbɔwò me la alo woƒe dzidzimevia ɖe la, 
LEV.25.48	ne edzra eɖokui la, ekema se li, be woagaxɔe; nɔviawo dometɔ ɖeka kpɔ mɔ agaxɔe. 
LEV.25.49	Etɔɖia alo etɔɖia ƒe viŋutsu alo eƒe ƒometɔ kekeake kpɔ mɔ axɔe, alo ne eya ŋutɔ kpɔ nu la, ate ŋu axɔ eɖokui. 
LEV.25.50	Eya kple eƒlela nabu ƒe tso ƒe, si me wòdzra eɖokui nɛ la dzi vaseɖe aseyetsoƒe la dzi, eye eƒlefe la nanɔ ɖe ƒeawo ŋu; wòanɔ egbɔ abe agbatedɔwɔla ene. 
LEV.25.51	Ne ƒe geɖe gasusɔ la, ekema exɔfe, si wòaɖe tso eƒlefe me la, nanɔ ɖe ƒeawo ŋu. 
LEV.25.52	Ke nenye ƒe ʋea ɖe koe susɔ, ne aseyetsoƒe naɖo la, ekema woabui nɛ; ƒeawo nu exɔfe la nanɔ ɖo. 
LEV.25.53	Wòanɔ egbɔ ƒe sia ƒe abe agbatedɔwɔla ene, eye megazi kpi kpɔe be, woaɖu edzi kple sesẽ o. 
LEV.25.54	Ke ne womexɔe alea o la, ekema woaɖe asi le eya ŋutɔ kple viawo ŋu le aseyetsoƒe la dzi. 
LEV.25.55	Elabena nye dɔlawo nye Israel-viwo, amesiwo mekplɔ tso Egipte-nyigba dzi. Nyee nye Yehowa, mia Mawu!
LEV.26.1	Migawɔ legba na mia ɖokui o, migawɔ aklama kpakpɛ alo aƒeli na mia ɖokui o, eye migatsɔ kpe kpa nɔnɔme aɖo miaƒe anyigba dzi, be miaɖe ta agu nɛ o; elabena nyee nye Yehowa, mia Mawu. 
LEV.26.2	Miɖo ŋku nye dzudzɔgbewo dzi, eye vɔvɔ̃ nanɔ nye kɔkɔeƒe la ŋu na mi. Nyee nye Yehowa!
LEV.26.3	Ne mielé ŋku ɖe nye ɖoɖoawo ŋu, eye miedzra nye seawo ɖo hewɔ wo dzi la, 
LEV.26.4	ekema mana tsi nadza na mi le edzaɣi, anyigba awɔ nu, eye agblemetiwo atse ku. 
LEV.26.5	Luƒoɣi adidi vaseɖe weinhaɣi, eye weinhaɣi adidi vaseɖe nuƒãɣi, eye míakpɔ abolo geɖe aɖu, eye mianɔ miaƒe anyigba dzi bɔkɔɔ. 
LEV.26.6	Mana anyigba dzi nata, miadɔ alɔ, eye amea ɖeke maɖo voɖi na mi o; manye lã wɔadãwo ɖa le miaƒe anyigba dzi, eye yi mato miaƒe anyigba dzi ayi o. 
LEV.26.7	Mianya miaƒe futɔwo, eye woatsi miaƒe yi nu. 
LEV.26.8	Mia dometɔ atɔ̃ anyẽ ame alafa ɖeka, eye mia dometɔ alafa ɖeka anyã ame akpe ewo, eye miaƒe futɔwo atsi miaƒe yi nu. 
LEV.26.9	Matrɔ ɖe mia ŋu, eye mana míadzi asɔ gbɔ, eye mawɔ nu, si mebia kpli mi la dzi. 
LEV.26.10	Mianɔ agblemenu xoxoawo ɖum, eye ne yeyea ɖo aƒe la, ekema ɖeko miaɖe xoxoawo ɖa. 
LEV.26.11	Maɖo nye nɔƒe ɖe mia dome, eye nyemanyɔ ŋu mi o. 
LEV.26.12	Mazɔ mia dome, eye manye miaƒe Mawu, eye miawo mianye nye dukɔ. 
LEV.26.13	Nyee nye Yehowa, mia Mawu, si kplɔ mi tso Egipte-nyigba dzi, bena miaganye kluviwo na wo o; meŋe kɔkuti ɖa le kɔ dzi na mi, eye mievo le yiyim.
LEV.26.14	Ke ne mieɖo tom o, eye miewɔ se siawo katã dzi o, 
LEV.26.15	ne mieɖe nye ɖoɖoawo ɖa, mieɖo vlo nye seawo, eye miewɔ nye seawo katã dzi o, eye mietu nye nubabla la, 
LEV.26.16	ekema nye hã mawo nu siawo mi, eye vovɔ̃ alé mi: Kpetri kple asrã ana miaƒe ŋkutome anyẽ ɖe me, eye miagbɔdzɔ: yakatsyɔ miaƒã nukuwo, elabena miaƒe futɔwo ava ha wo. 
LEV.26.17	Maɖe ŋku ata mi, miaƒe futɔwo asi mí, eye miaƒe adikãtɔwo aɖu mia dzi, eye ne amea ɖeke mele mia nyãm o hã, miade afa du me. 
LEV.26.18	Ne nusiawo va tso, hafi miegaɖo tom o la, ekema mahe to na mi ɖe dzi zi adre le miaƒe nuvɔ̃wo ta. 
LEV.26.19	Maŋe miaƒe dada vivivo la nu, eye mana dziƒo nana na mi ate ga ene, eye miaƒe anyigba nana abe akɔbli ene. 
LEV.26.20	Yakatsyɔ miawo do, ŋusẽ nava le mia ŋu, elabena anyigba mawɔ nu o, eye agblemetiwo matse ku o. 
LEV.26.21	Gake ne miaƒe nuwɔwɔwo gatsi tre ɖe ŋunye ko, eye miegbe toɖoɖom la, ekema magaɖe fu na mi de dzi zi adre le miaƒe nuvɔ̃wo ta. 
LEV.26.22	Maɖo lã wɔadãwo ɖe mia dome; eye woaɖe viwo le mia ŋu, eye woatsrɔ̃ miaƒe aƒemelãwo; miaƒe xexlẽme azu sue, eye miaƒe mowo ato gbe. 
LEV.26.23	Ke ne miena metso nusiawo xlã nu mi o, boŋ miegatsi tre de ŋunye ko la, 
LEV.26.24	ekema nye hã matsi tre ɖe mia ŋu, eye magaɖe fu na mi ɖe dzi zi adre le miaƒe nuvɔ̃wo ta. 
LEV.26.25	Maɖo yi de mia dome, bena woabia hiã de nubabla la ta, eye ne miesi aʋa yi de miaƒe duwo me la, ekema maɖo dɔvɔ̃ ɖe mia dome, eye matsɔ mi ade asi na miaƒe futɔwo. 
LEV.26.26	Magblẽ abolo, si nye miaƒe agbe la dome, eye nyɔnu ewo aƒo abolo de kpo ɖeka me, eye woaxlẽ abolo de do nu na mi, eye miaɖui maɖi ƒo na mi o. 
LEV.26.27	Ke ne nusiawo va tso hafi mieɖo tom o, boŋ mietsi tre ɖe ŋunye la, 
LEV.26.28	ekema nye hã mado dɔmedzoe atsi tre ɖe mia ŋu, eye mahe to na mi ɖe dzi zi adre le miaƒe nuvɔ̃wo ta. 
LEV.26.29	Eye miaɖu mia viŋutsuwo kple mia vinyɔnuwo ƒe lã. 
LEV.26.30	Magbã miaƒe vɔsamlekpuiwo, eye matutu miaƒe ɣelegbawo aƒu anyi, malɔ miaƒe ame kukuwo atrɔ ɖe miaƒe legba gbagbãwo dzi, eye miazu ŋunyɔnu nam. 
LEV.26.31	Magbã miaƒe duwo woazu glikpo, eye mana miaƒe teƒe kɔkɔewo nazu aƒedo, eye miaƒe numemewo magaʋẽ ɖem lilili o. 
LEV.26.32	Mana anyigba la nazu gbegbe, eye miaƒe futɔ, siwo le edzi la, ƒe mo awɔ yaa. 
LEV.26.33	Maka mi ahlẽ ɖe dukɔwo dome, eye maɖi yi anɔ mia yomee, miaƒe anyigba azu gbegbe, eye miaƒe duwo azu glikpo. 
LEV.26.34	Ekema anyigba la akpo gbɔdzɔe: le ɣeyiɣi, siwo katã me wònye gbegbe; ne miele miaƒe futɔwo ƒe anyigba dzi la, anyigba la ŋu avo, eye wòagbã ɖe me. 
LEV.26.35	Agba ɖe me le ɣeyiɣi, siwo katã me wònye gbegbe, elabena tso esime miele edzi la, megbɔ de me le miaƒe dzudzɔɣiwo me alea kpo o. 
LEV.26.36	Made vɔvɔ̃ lã me na mia dometɔ, siwo susɔ ɖe woƒe futɔwo ƒe anyigba dzi, eye aŋgba, si ʋu ya anyẽ wo, eye wòasi, abe alesi wosina le yi nu ene, eye wòadze anyi, wònye amea ɖeke mele wo nyãm o hafi. 
LEV.26.37	Mialɔ mia nɔewo aƒu anyi, abe alesi wotsia yi nu ene, wònye amea ɖeke mele mia nyãm o hafi, eye mianɔ te ɖe miaƒe futɔwo nu o. 
LEV.26.38	Miatsrɔ̃ ɖe dukɔwo dome, eye miaƒe futɔwo ƒe anyigba ami mi. 
LEV.26.39	Eye mia dometɔ kpɔtɔeawo atsrɔ̃ ɖe woƒe vodadawo me, le woƒe futɔwo ƒe anyigba dzi, eye woatsrɔ̃ le wo fofowo ƒe vodadawo ta abe woawo ke ene.
LEV.26.40	Emegbe ne woaʋu woawo ŋutɔ kple wo fofowo ƒe vo, si woda hewɔ nuvɔ̃, eye wotsi tre ɖe ŋunye, 
LEV.26.41	eye nye hã metsi tre ɖe wo ŋu hekplɔ wo va woƒe futɔwo ƒe anyigba dzii la, me la, ne woƒe dzi masenuwo bɔbɔ, eye wokpɔ woƒe vodadawo tɔnua la, 
LEV.26.42	ekema mado ŋku nu, si mebia kple Yakob, Isak kple Abraham la dzi, eye maɖo ŋku anyigba la dzi. 
LEV.26.43	Elabena esi wogblẽ anyigba la ɖi wòzu gbegbe la, ekpa gbɔdzɔe. Woakpɔ woƒe vodadawo tɔnua, elabena wogbe nye sewo, eye wodo vlo nye ɖoɖowo. 
LEV.26.44	Ke ne wole woƒe futɔwo ƒe anyigba dzi la, nyemagbe wo o, eye nyemanyɔ ŋu wo o, nyematsrɔ̃ wo keŋ o, eye nyematu nye nubabla le mia kpli wo dome o, elabena nyee nye Yehowa, woƒe Mawu. 
LEV.26.45	Le woƒe nyui didi ta maɖo ŋku nu, si mebia kple wo tɔgbuiwo, amesiwo mekplɔ tso Egipte-nyigba dzi le dukɔwo ŋku me, bena manye woƒe Mawu la dzi; nye Yehowa. 
LEV.26.46	Esiawo nye ɖoɖowo, sewo kple mɔnufiamewo, siwo Yehowa ɖo eya ŋuta kple Israel-viwo dome, eye wòde asi na Mose le Sinai-to la dzi.
LEV.27.1	Eye Yehowa ƒo nu kple Mose bena: 
LEV.27.2	Ƒo nu kple Israel-viwo, eye nagblɔ na wo bena: Ne amea ɖe tsɔ ame ɖe adzɔgbee na Yehowa la, ekema nado asi ɖe eŋu. 
LEV.27.3	Ale nado asi lae enye si: Ne ame la nye ŋutsu le ƒe blave kple ƒe blaade dome la, ekema asi la nanye klosalo sekel kokoe blaatɔ̃; 
LEV.27.4	ke nenye nyɔnue la, asi la nanye sekel blaetɔ̃. 
LEV.27.5	Ne ame la le ƒe atɔ̃ kple ƒe ewo domee la, ekema ŋutsu ƒe asi nanye sekel blave, eye nyɔnu to nanye sekel ewo. 
LEV.27.6	Ke ne ame la le dzinu ɖeka kple ƒe atɔ domee la, ekema ŋutsu ƒe asi nanye klosalo sekel atɔ̃, eye nyɔnu tɔ nanye klosalo sekel etɔ. 
LEV.27.7	Ne ame la xɔ ƒe blaade kple vɔ la, ekema ŋutsu ƒe asi nanye sekel wuiatɔ̃, eye nyɔnu to nanye sekel ewo. 
LEV.27.8	Ke ne ame la da ahe, eye mate ŋu ana ho la o la, ekema nakplɔe ayi nunɔla gbɔ, eye nunɔla nado asi nɛ ɖe nusi le esi la nu.
LEV.27.9	Nenye lã, siwo wotsɔna saa vɔ na Yehowa la, dometɔa ɖe wònye la, ekema ɖesiaɖe, si wotsɔ na Yehowa la, nanɔ kɔkɔe. 
LEV.27.10	Mekpɔ mɔ aɖo lii alo atsɔ lã nyui aɖuɖɔ manyomanyoa alo atsɔ manyomanyoa aɖo li nyuia o; ke ne eɖuɖɔe la, ekema esi wotsɔ ɖuɖɔe kple esi wòɖuɖɔ la, wole kɔkɔe. 
LEV.27.11	Ke nenye lã makɔmakɔ, siwo wometsɔna saa va na Yehowa o la, dometɔa ɖee wònye la, ekema woakplɔ lã la ava nunɔla gbɔe. 
LEV.27.12	Eye nunɔla nado asi ɖe lã la ƒe nyonyome alo manyomanyome ŋu, alesi nunɔla do asi lae la, nenema wòaxe. 
LEV.27.13	Ke ne ebe, yeagaxɔe kple ga la, ekema wòatsɔ asi, si nedo ɖe eŋu la, ƒe mamã atɔ̃liawo ɖeka aƒu dzi. 
LEV.27.14	Ne amea ɖe kɔ eƒe xɔ ŋu na Yehowa la, ekema nunɔla nado asi ɖe eƒe nyonyome alo manyomanyome ŋu, eye alesi nunɔla do asi lae la, nenema wòaxe. 
LEV.27.15	Ke ne amesi kɔ eƒe xɔ ŋu be, yeagaxɔe kple ga la, ekema wòatsɔ asi, si neɖo ɖe eŋu la, ƒe mamã atɔ̃liawo ɖeka aƒu dzi, emegbe ezu etɔ.
LEV.27.16	Ne amea ɖe ko eƒe agble, si wotsɔ nyi domee la, ƒe akpaa ɖe ŋu na Yehowa la, ekema nado asi ɖe ŋu le nuku, si woaƒã ɖe eme la nu; ne woaƒã lu gomer ɖeka ɖe eme la, ekema asi la nye klosalo sekel blaatɔ̃. 
LEV.27.17	Ne ekɔ eƒe agble ŋu tso aseyetsoƒe dzi la, ekema alesi nado asi lae la, nenema wòaxe. 
LEV.27.18	Ke ne aseyetsoƒe va yi, hafi wòkɔ eƒe agble ŋu la, ekema nunɔla nabu fe la nɛ ɖe ƒe, siwo susɔ, hafi aseyetsoƒe nagaɖo la ŋu, eye naɖe asi, si nèdo la dzi. 
LEV.27.19	Ke ne amesi kɔ eŋu be, yeagaxɔ agble la kple ga la, ekema wòatsɔ asi, si nedo ɖe eŋu la, ƒe mamã atɔ̃liawo ɖeka aƒu dzi, emegbe ezu etɔ. 
LEV.27.20	Ne mexɔ agble la o, boŋ wòtsɔe dzra na ame bubu la, ekema womagaxɔe kple ga azɔ o, 
LEV.27.21	ke ne agble la ŋu vo le aseyetsoƒe dzi la, ekem tɔ megale enu o, eŋu kɔ na Yehowa, eye woazu nunɔla ƒe domenyinu. 
LEV.27.22	Ne amea ɖe kɔ agble, si wòƒle, ŋu na Yehowa, eye menye eƒe domenyinu wònye o la, 
LEV.27.23	ekema nunɔla nabu asi la nɛ vaseɖe aseyetsoƒe dzi, eye wòaxe fe la gbemagbe, eye ga la ŋu kɔ na Yehowa. 
LEV.27.24	Ke amesi ƒe domenyinu wònye, amesi si wòƒlee le la, nagagbugbɔ agble la axɔ le aseyetsoƒe la dzi. 
LEV.27.25	Nado asiawo katã ɖe sekel kɔkɔe la ŋu, gera blave nanye sekel ɖeka.
LEV.27.26	Ke amea ɖeke mekpɔ mɔ akɔ lãwo ƒe ŋgɔgbeviwo ŋu na Yehowa o, eɖanye nyi alo alẽ o, Yehowa tɔ wònye. 
LEV.27.27	Nenye lã makɔmakɔe la, ekema wòaxe fe ɖe eta, abe alesi nedo asi lae ene, eye wòatsɔ home la ƒe mamã atɔ̃liawo ɖeka aƒu dzi, ke ne mexe te ɖe eta o la, ekema wòatsɔe adzra, abe alesi nado asii ene.
LEV.27.28	Ke ne amea ɖe ko eƒe nua ɖe ŋu hetsɔ ɖe adzɔgbe na Yehowa ɖikaa, eɖanye ame, lã alo agble, si wotso nyi domee o la, womadzrae o, eye womaxɔe kple ga hã o, elabena nusianu, si wotsɔ ɖe adzɔgbe ɖikaa la, nu kɔkɔewo ƒe nu kɔkɔe wònye na Yehowa. 
LEV.27.29	Ne wodo busu amea ɖe la, womaxɔe kple ga o, boŋ woawui.
LEV.27.30	Anyigba dzi nuwo katã ƒe mamã ewoliawo ɖeka nye Yehowa to, eɖanye agblemenuwo alo kutsetsewo o, nu kɔkɔewo wonye na Yehowa. 
LEV.27.31	Ke ne amea ɖe be, yeaxe fe ɖe eƒe nuwo ƒe mamã ewoliawo ɖeka ta la, ekema woatso home la ƒe mamã atɔ̃liawo ɖeka aƒu edzi.
LEV.27.32	Lã, siwo katã lãkplɔvi xlẽna kple eƒe ati la, dometɔ ewoliawo ŋu ko na Yehowa, eɖanye nyi alo ale o. 
LEV.27.33	Womadzro eme be, lã la nyo loo alo menyo o, eye womada lu hã o Ke ne woɖo lii la, ekema esi wotso ɖo lii kple esi woɖo lii la, wole kɔkɔe, eye womaxɔ wo kple ga o. 
LEV.27.34	Esiawo nye se, siwo Yehowa gblɔ na Mose le Sinai-to la dzi, be woade na Israel-viwo.
NUM.1.1	Esi woʋu tso Egipte-nyigba dzi ƒe eve megbe la, Yehowa ƒo nu kple Mose le ɣleti evelia ƒe ŋkeke gbãtɔ dzi le Mawu ƒe agbadɔ la me, le Sinai-gbedzi bena: 
NUM.1.2	Mixlẽ ŋutsu, siwo le Israel-viwo ƒe ha blibo la me la, ƒe ŋkuwo ɖekaɖeka le woƒe ƒomewo kple wo fofowo ƒe aƒewo nu. 
NUM.1.3	Mia kple Aron mina Israeltɔ, siwo xɔ ƒe blave kple va, eye woate ŋu ade aʋa la, xlẽ hamehame. 
NUM.1.4	Eye miɖe ŋutsu ɖekaɖeka le to sia to me, amesiwo nye ta le wo fofowo ƒe aƒe nu la, kpe ɖe mia ɖokui ŋu. 
NUM.1.5	Ŋutsu, siwo akpe ɖe mia ŋu la, ƒe ŋkɔwo nye si: Elizur, Sedeur vi, tso Ruben-to la me; 
NUM.1.6	Selumtel, Zurisadai vi, tso Simeon-to la me; 
NUM.1.7	Naheson, Aminadab vi, tso Yuda-to lãme; 
NUM.1.8	Netaneel, Zuar vi, tso Isaxar-to la, me; 
NUM.1.9	Eliab, Xelon vi, tso Zebulon-to la me; 
NUM.1.10	Yosef viwo tɔwo aye: Elisama, Amihud vi, tso Efrayim-to la me kple Gamliel, Pedazur vi, tso Manase-to la me. 
NUM.1.11	Abidam, Gideoni vi, tso Benyamin-to la me. 
NUM.1.12	Axiezer, Amisadai vi, tso Dan-to la me; 
NUM.1.13	Pagiel, Oxran-vi, tso Aser-to tame; 
NUM.1.14	Elyasaf, Deguel vi, tso Gad-to la me; 
NUM.1.15	Axira, Enan vi, tso Naftali-to la me. Esiawo nye amesiwo woyɔ le ha la dome, amesiwo nye wo fofowo ƒe towo ƒe amegãwo kple tatɔwo le Israel ƒe ame akpewo nu. 
NUM.1.17	Mose kple Aron tia ŋutsu, siwo ŋkɔ woyɔ, 
NUM.1.18	eye woƒo ha blibo la nu ƒu le ɣleti evelia ƒe ŋkeke gbãtɔ dzi, eye wode amesiwo xɔ ƒe blave kple vo la, ƒe ŋkɔwo dzidzimegbalẽ me ɖekaɖeka le woƒe ƒomewo kple wo fofowo ƒe aƒewo nu, 
NUM.1.19	abe alesi Yehowa ɖe se na Mose ene. Eye wotia wo xlẽ le Sinai-gbedzi.
NUM.1.20	Eye woxlẽ ŋutsu, siwo katã xɔ ƒe blave kple vo, eye woate ŋu ade aʋa le Israel-ƒe ŋgɔgbevi Ruben ƒe dzidzimeviwo dome la, ƒe ŋkɔwo ɖekaɖeka le woƒe ƒomewo kple wo fofowo ƒe aƒewo nu. 
NUM.1.21	Amesiwo wotia xlẽ le Ruben-to me la, wole ame akpe blane vo ade alafa atɔ̃. 
NUM.1.22	Woxlẽ ŋutsu, siwo katã xɔ ƒe blave kple vɔ, eye woate ŋu ade aʋa te Simeon ƒe dzidzimeviwo dome la, ƒe ŋkɔwo ɖekaɖeka le woƒe ƒomewo kple wo fofowo ƒe aƒewo nu. 
NUM.1.23	Amesiwo wotia xlẽ le Simeon-to me la, wole ame akpe blaatɔ̃ vɔ asieke alafa atɔ̃. 
NUM.1.24	Eye woxlẽ amesiwo xɔ ƒe blave kple vɔ, eye woate ŋu aɖe aʋa le Gad ƒe dzidzimeviwo dome la, ƒe ŋkɔwo le woƒe ƒomewo kple wo fofowo ƒe aƒewo nu. 
NUM.1.25	Amesiwo wotia xlẽ le Gad-to me la, wole ame akpe blane vɔ atɔ̃ alafa ade blaatɔ̃. 
NUM.1.26	Woxlẽ amesiwo xɔ ƒe; blave kple vɔ, eye woate ŋu ade; aʋa le Yuda ƒe dzidzimeviwo dome la, ƒe ŋkɔwo le woƒe ƒomewo kple wo fofowo ƒe aƒewo nu. 
NUM.1.27	Amesiwo wotia xlẽ le Yuda-to me la, wole ame akpe blaadre vɔ ene alafa ade. 
NUM.1.28	Eye woxlẽ amesiwo xɔ ƒe blave kple vɔ, eye woate ŋu ade aʋa le Isaxar ƒe dzidzimeviwo dome la, ƒe ŋkɔwo le woƒe ƒomewo kple wo fofowo ƒe aƒewo nu. 
NUM.1.29	Amesiwo wotia xlẽ le Isaxar ƒe to me la, wole ame akpe blaatɔ̃ vɔ ene alafa ene. 
NUM.1.30	Woxlẽ amesiwo xɔ ƒe blave kple vɔ, eye woate ŋu ade aʋa le Zebulon ƒe dzidzimeviwo dome la, ƒe ŋkɔwo le woƒe ƒomewo kple wo fofowo ƒe aƒewo nu. 
NUM.1.31	Amesiwo wotia xlẽ le Zebulon-to me la, wole ame akpe blaatɔ̃ vɔ adre alafa ene. 
NUM.1.32	Yosef viwo tɔwo nye si: Woxlẽ amesiwo xɔ ƒe blave kple vɔ, eye woate ŋu ade aʋa le Efrayim ƒe dzidzimeviwo dome la, ƒe ŋkɔwo le woƒe ƒomewo kple wo fofowo ƒe aƒewo nu. 
NUM.1.33	Amesiwo wotia xlẽ le Efrayim-to me la, wole ame akpe blane alafa atɔ̃. 
NUM.1.34	Eye woxlẽ amesiwo xɔ ƒe blave kple vɔ, eye woate ŋu ade aʋa le Manase ƒe dzidzimeviwo dome la, ƒe ŋkɔwo le woƒe ƒomewo kple wo fofowo ƒe aƒewo nu. 
NUM.1.35	Amesiwo wotia xlẽ le Manase-to me la, wole ame akpe blaetɔ̃ vɔ eve alafa eve. 
NUM.1.36	Woxlẽ amesiwo xɔ ƒe blave kple vɔ, eye woate ŋu ade aʋa le Benyamin ƒe dzidzimeviwo dome la, ƒe ŋkɔwo le woƒe ƒomewo kple wo fofowo ƒe aƒewo nu. 
NUM.1.37	Amesiwo wotia xlẽ le Benyamin-to me la, wole ame akpe blaetɔ̃ vɔ atɔ̃ alafa ene. 
NUM.1.38	Eye woxlẽ amesiwo xɔ ƒe blave kple vɔ, eye woate ŋu ade aʋa le Dan ƒe dzidzimeviwo dome la, ƒe ŋkɔwo le woƒe ƒomewo kple wo fofowo ƒe aƒewo nu. 
NUM.1.39	Amesiwo wotia xlẽ le Dan-to me la, wole ame akpe blaade vɔ eve alafa adre. 
NUM.1.40	Woxlẽ amesiwo xɔ ƒe blave kple vɔ, eye woate ŋu ade aʋa le Aser ƒe dzidzimeviwo dome la, ƒe ŋkɔwo le woƒe ƒomewo kple wo fofowo ƒe aƒewo nu. 
NUM.1.41	Amesiwo wotia xlẽ le Aser-to me la, wole ame akpe blane vɔ ɖeke alafa atɔ̃. 
NUM.1.42	Eye woxlẽ amesiwo xɔ ƒe blave kple vɔ, eye woate ŋu ade aʋa le Naftali ƒe dzidzimeviwo dome la, ƒe ŋkɔwo le woƒe ƒomewo kple wo fofowo ƒe aƒewo nu. 
NUM.1.43	Amesiwo wolia xlẽ le Naftali-to me la, wole ame akpe blaatɔ̃ vɔ̃ etɔ̃ alafa ene. 
NUM.1.44	Esiawo nye amesiwo Mose kple Aron kpakple Israel ƒe amegãwo tia xlẽ; amegãwo le wo ame wuieve, to ɖeka ame ɖeka. 
NUM.1.45	Eye wotia Israel-viwo katã xlẽ le wo fofowo ƒe aƒewo nu, amesiwo katã xɔ ƒe blave kple vɔ, eye woate ŋu ade aʋa le Israel. 
NUM.1.46	Amesiwo katã wotia xlẽ la, le ame akpe alafa ade kple etɔ̃ alafa atɔ̃ blaatɔ̃. 
NUM.1.47	Ke womexlẽ Lewitɔwo fofo ƒe to kpe ɖe wo ŋu o.
NUM.1.48	Eye Yehowa ƒo nu kple Mose bena: 
NUM.1.49	Megatia amewo xlẽ le Lewi-to la me o, eye megatsɔ woƒe xexlẽme kpe ɖe Israel-vi bubuawo tɔ ŋu o; 
NUM.1.50	ke boŋ natsɔ nɔƒe, si me se la le, kple eŋu nuwo katã ade Lewitɔwo si. Woawo natsɔ nɔƒe la kple eŋu nuwo, eye woakpɔ wo dzi, eye woaƒu asaɖa anyi ɖe nɔƒe la ŋu godoo ava kpe. 
NUM.1.51	Ne nɔƒe la le hoho ge la, Lewitɔwo nakakae, eye ne nɔƒe la ɖo droƒe la, ekema Lewitɔwo natui; gake ne tame tutɔa ɖe te va la, woawui. 
NUM.1.52	Israel-vi bubuawo naƒu asaɖa anyi ɖe woƒe teƒewo le woƒe aflagawo gbɔ hamehame; 
NUM.1.53	ke Lewitɔwo naƒu asaɖa anyi ɖe nɔƒe, si me se la le, ŋuti godoo ava kpe, bena dɔmedzoe magabi ɖe Israel-viwo ƒe ha la ŋu o. Eyata Lewitɔwo nalé ŋku ɖe nɔƒe, si me sea le la, ŋuti ɖoɖoawo ŋu. 
NUM.1.54	Eye Israel-viwo wɔ, abe alesi Yehowa de se na Mose ene.
NUM.2.1	Eye Yehowa ƒo nu kple Mose kple Aron bena: 
NUM.2.2	Israel-viwo naƒu asaɖa anyi ɖe woƒe aflaga, si nye wo fofowo ƒe to ƒe dzesi la gbɔ; woaƒu asaɖa anyi aƒo xlã Mawu ƒe agbadɔ la godoo va kpe. 
NUM.2.3	Yuda-to la naƒu asaɖa anyi ɖe woƒe aflaga gbɔ hamehame le ɣedzeƒe gome. Yuda-viwo ƒe amegã nye Naheson, Aminadab vi, 
NUM.2.4	amesi ƒe ana wɔlawo le ame akpe blaadre vo ene alafa ade. 
NUM.2.5	Isaxar-to la naƒu asaɖa anyi ɖe wo xa, Isaxar viwo ƒe amegã nye Netaneel, Zuar vi, 
NUM.2.6	amesi ƒe aʋawɔlawo le ame akpe blaatɔ̃ vɔ ene alafa ene. 
NUM.2.7	Eye Zebulon-to la nakpe ɖe wo ŋu. Zebulon viwo ƒe amegã nye Eliab. Xelon vi, 
NUM.2.8	amesi ƒe, aʋawɔlawo le ame akpe blaatɔ̃ vo adre alafa ene. 
NUM.2.9	Aʋawɔla, siwo katã le Yuda ƒe asaɖa me hamehame la, le ame akpe alafa ɖeka blanyi vo ade alafa ene. Ame siawo natre hoho. 
NUM.2.10	Ruben-to la naƒu asaɖa anyi ɖe woƒe aflaga gbã hamehame le dziehe gome. Ruben-viwo ƒe amegã nye Elizur, Sedeur vi, 
NUM.2.11	amesi ƒe aʋawɔlawo le ame akpe blane vo ade alafa atɔ̃. 
NUM.2.12	Simeon ƒe to la naƒu asaɖa anyi ɖe wo xa. Simeon-viwo ƒe amegã nye Selumiel, Zurisadai vi, 
NUM.2.13	amesi ƒe aʋawɔlawo le ame akpe blaatɔ̃ vɔ asieke alafa etɔ̃. 
NUM.2.14	Eye Gad-to la nakpe ɖe wo ŋu Gad-viwo ƒe amegã nye Elyasaf, Reguel vi, 
NUM.2.15	amesi ƒe aʋawɔlawo le ame akpe blane vɔ atɔ̃ alafa ade blaatɔ̃. 
NUM.2.16	Aʋawɔla, siwo katã le Ruben ƒe asaɖa me hamehame la, le ame akpe alafa ɖeka blaatɔ̃ vɔ ɖeke alafa ene blaatɔ̃. Woawo nanye ha evelia, si aho. 
NUM.2.17	Emegbe Mawu ƒe agbadɔ la kple Lewitɔwo ƒe asaɖa, si le asaɖa bubuawo titina la, naho. Alesi woƒu asaɖa anyii la, nenema ŋu woaho ɖo; amesiame nanɔ eteƒe le eƒe aflaga gbɔ. 
NUM.2.18	Efrayim-to la naƒu asaɖa anyi ɖe woƒe aflaga gbɔ hamehame le ɣetoɖoƒe gome. Efrayim-viwo ƒe amegã nye Elisama, Amihud vi, 
NUM.2.19	amesi ƒe aʋawɔlawo le ame akpe blane alafa atɔ̃. 
NUM.2.20	Manase ƒe to la naƒu asaɖa anyi ɖe wo xa. Manase-viwo ƒe amegã nye Gamliel, Pedazur vi, 
NUM.2.21	amesi ƒe aʋawɔlawo le ame akpe blaetɔ̃ vɔ eve alafa eve. 
NUM.2.22	Eye Benyamin-to la nakpe ɖe wo ŋu. Benyamin-viwo ƒe amegã nye Abidan, Gideoni vi, 
NUM.2.23	amesi ƒe aʋawɔlawo le ame akpe blaetɔ̃ vɔ atɔ̃ alafa ene. 
NUM.2.24	Aʋawɔla, siwo katã le Efrayim ƒe asaɖa me, hamehame la, le ame akpe alafa ɖeka kple enyi alafa ɖeka. Woawo nanye ha etɔ̃lia, si aho. 
NUM.2.25	Dan-to la naƒu asaɖa anyi ɖe woƒe aflaga gbɔ hamehame le anyiehe gome. Dan-viwo ƒe amegã nye Axiezer, Amisadai vi, 
NUM.2.26	amesi ƒe aʋawɔlawo le ame akpe blaade vɔ eve alafa adre. 
NUM.2.27	Aser-to la naƒu asaɖa anyi ɖe wo xa. Aser-viwo ƒe amegã nye Pagiel, Oxran vi, 
NUM.2.28	amesi ƒe aʋawɔlawo le ame akpe blane vɔ ɖeke alafa atɔ̃ 
NUM.2.29	Eye Naftali-to la nakpe ɖe wo ŋu. Naftali-viwo ƒe amegã nye Axira, Enan vi, 
NUM.2.30	amesi ƒe aʋawɔlawo le ame akpe blaatɔ̃ vɔ etɔ̃ alafa ene. 
NUM.2.31	Aʋawɔla, siwo katã le Dan ƒe asaɖa me la, le ame akpe alafa ɖeka blaatɔ̃ vɔ adre alafa ade. Woawo nanye ha mlɔetɔ, si aho tewòƒe aflagawo nu.
NUM.2.32	Esiawo nye amesiwo wotia xlẽ le Israel-viwo dome le wo fofowo ƒe aƒewo nu Aʋawɔla, siwo katã le asaɖa me hamehame la, le ame akpe alafa ade kple etɔ alafa atɔ blaatɔ̃. 
NUM.2.33	Ke wometia Lewitɔwo xlẽ kpe ɖe Israel-vi bubua wo ŋu o, abe alesi Yehowa de se na Mose ene. 
NUM.2.34	Eye Israel-viwo wɔ, abe alesi Yehowa ɖe se na Mose ene. Alesi woƒo asaɖa anyi la, nenema ŋu woho ɖo, amesiame kple eƒe ƒome le wo fofowo ƒe aƒewo nu?
NUM.3.1	Esiawo nye Aron kple Mose viwo, le ɣeyiɣi, si me Yehowa ƒo nu kple Mose le Sinai-to la dzi. 
NUM.3.2	Aron viŋutsuwo ƒe ŋkɔwo nye si: Eƒe ŋgɔgbevi Nadab, eyome Abihu, Eleazar kple Itamar. 
NUM.3.3	Esiawo nye nunɔla Aron, amesi wòsi ami na heɖoe be, wòanye nunɔla asubɔ la, ƒe viŋutsuwo ƒe ŋkɔwo. 
NUM.3.4	Ke Nadab kple Abihu ku le Yehowa ŋku me, esime wotsɔ dzo bubu va Yehowa ŋku me le Sinai-gbedzi; ke viŋutsu mele wo si o, eye Eleazar kple Itamar zu nunɔlawo kpe ɖe wo fofo Aron ŋu.
NUM.3.5	Eye Yehowa ƒo nu kple Mose bena: 
NUM.3.6	Na Lewi-to la nava nunɔla Aron gbɔ, bena woasubɔe. 
NUM.3.7	Eye woawɔ do, si le eya ŋutɔ kple ha blibo la ŋu, le Mawu ƒe agbadɔ la nu; woawoe awɔ dɔ, si le nɔƒe la ŋu. 
NUM.3.8	Woakpɔ Mawu ƒe agbadɔ la ŋuti nuwo dzi, eye woakpe ɖe Israel-viwo ŋu, ne wova subɔsubɔ ge, eye woawɔ nɔƒe la ŋu dɔwo. 
NUM.3.9	Eye natsɔ Lewitɔwo ade asi na Aron kple viaŋutsuwo, etɔ woanye blibo le Israel-viwo dome. 
NUM.3.10	Eye naɖo Aron kple viaŋutsuwo, be woawɔ nunɔladɔ; ke ne ame tutɔa ɖe le va la, woawui. 
NUM.3.11	Eye Yehowa ƒo nu kple Mose bena: 
NUM.3.12	Nye ŋutɔe ɖe Lewitɔwo le Israel-vi bubuawo dome ɖe ŋgɔgbevi, siwo ʋu ɖɔ nu na wo dada la teƒe, bena Lewitɔwo nanye tɔnye le Israel-viwo dome. 
NUM.3.13	Ŋgɔgbeviwo katã nye tɔnye; elabena gbesigbe mewu ŋgɔgbeviwo katã le Egipte-nyigba dzi la, mekɔ amewo kple lãwo ƒe ŋgɔgbeviwo ŋu le Israel, be woanye tɔnye, nye Yehowa.
NUM.3.14	Eye Yehowa ƒo nu kple Mose le Sinai-gbedzi bena: 
NUM.3.15	Tia Lewitɔwo xlẽ le wo fofowo ƒe aƒewo kple woƒe ƒomeawo nu; ŋutsuvi, siwo katã xɔ dzinu ɖeka alo wu nenema la, natia axlẽ. 
NUM.3.16	Eye Mose tia wo xlẽ, abe alesi Yehowa gblɔ hede se ne la ene. 
NUM.3.17	Lewi-viwo ƒe ŋkɔwo nye si: Gerson, Kehat kple Merari. 
NUM.3.18	Gerson-viwo ƒe ŋkɔwo nye si le woƒe ƒomewo nu: Libni kple Simei. 
NUM.3.19	Kehat-viwo nye si le woƒe ƒomewo nu: Amram, Yizhar, Xebron kple Uziel. 
NUM.3.20	Eye Merari viwo nye si le woƒe ƒomewo nu: Maxeli kple Musi. Esiawo nye Lewitɔwo ƒe ƒome le wo fofowo ƒe aƒewo nu. 
NUM.3.21	Gerson-hawo nye: Libni-viwo ƒe ƒome kple Simei-viwo ƒe ƒome. Woawo nye Gerson ƒomeawo. 
NUM.3.22	Wotia ŋutsu, siwo xɔ dzinu ɖeka alo wu nenema la, xlẽ le wo dome, eye woƒe xexlẽme le ame akpe adre alafa atɔ̃. 
NUM.3.23	Eye Gerson ƒome la ƒu asaɖa anyi ɖe nɔƒe la megbe le ɣedzeƒe gome. 
NUM.3.24	Gerson ƒome la ƒe amegã nye Eliasaf, Lael vi. 
NUM.3.25	Dɔ, siwo le Mawu ƒe agbadɔ la ŋu na Gerson-viwo wonye: Woakpɔ nɔƒe la, etamevɔ kple edzigbanuwo kpakple Mawu ƒe agbadɔ la ŋu vɔ, 
NUM.3.26	kpɔ, si ƒo xlã nɔƒe la kple vɔsamlekpui la godoo va kpe, eŋuti vɔwo, agbadɔ ŋu kawo kple eŋu nu bubuawo kpakple kpɔnuvɔ la dzi. 
NUM.3.27	Kehat-hawo nye. Amram-viwo ƒe ƒome, Yizhar-viwo ƒe ƒome, Xebron-viwo ƒe ƒome kple Uziel-viwo ƒe ƒome. Woawo nye Kehat ƒomeawo. 
NUM.3.28	Ŋutsu, siwo xɔ dzinu ɖeka alo wu nenema la, ƒe xexlẽme le ame akpe enyi alafa ade, woawo nakpɔ kɔkɔeƒe la me nuwo dzi. 
NUM.3.29	Kehat ƒome la naƒu asaɖa anyi ɖe nɔƒe la ƒe axa dzi le dziehe gome. 
NUM.3.30	Kehat ƒome la ƒe amegã nye Elzafan, Uziel vi. 
NUM.3.31	Woƒe dɔe nye be, woakpɔ aɖaka la kple kplɔ la, akaɖiti la, vɔsamlekpuiwo kple kɔkɔeƒe la me nuwo kpakple xɔmetsovɔ la kple nu bubuawo dzi. 
NUM.3.32	Lewitɔwo ƒe amegã ƒe tatɔ enye Eleazar, nunɔla Aron ƒe vi, eƒe dɔe nye be, wòakpɔ amesiwo le dɔ wɔm le nu kɔkɔeawo ŋu la dzi. 
NUM.3.33	Merari-hawo nye: Maxeli-viwo ƒe ƒome kple Musi-viwo ƒe ƒome. Woawo nye Merari ƒomeawo. 
NUM.3.34	Wo dome ŋutsu, siwo xɔ dzinu ɖeka alo wu nenema la, ƒe xexlẽme le ame akpe ade alafa eve. 
NUM.3.35	Merari ƒome la ƒe amegã nye Zuriel, Abixail vi; woawo naƒu asaɖa anyi ɖe nɔƒe la ƒe axa dzi le anyiehe gome. 
NUM.3.36	Merari-viwo ƒe dɔe nye be, woakpɔ nɔƒe la ŋu ʋuƒoawo, gametiawo, sɔtiawo kple woƒe afɔwo kple nu bubuawo katã, 
NUM.3.37	kpɔtiawo katã kple woƒe afɔwo, tsyotiawo kpakple wo ŋu kawo dzi. 
NUM.3.38	Eye Mose kple Aron kpakple viaŋutsuwo ƒu asaɖa anyi ɖe nɔƒe, si nye Mawu ƒe agbadɔ la ŋgɔ le ɣedzeƒe gome. Woƒe dɔe nye be, woawɔ dɔ le kɔkɔeƒe la na Israel-viwo; ke ne ame tutɔa ɖe te va la, woawui. 
NUM.3.39	Ŋutsu, siwo katã xɔ dzinu ɖeka alo wu nenema le Lewitɔwo dome, amesiwo Mose kple Aron tia xlẽ, abe alesi Yehowa de se ene la, le ame akpe blave vɔ eve.
NUM.3.40	Eye Yehowa gblɔ na Mose bena: Tia Israel-viwo ƒe ŋutsu ŋgɔgbeawo katã, amesiwo xɔ dzinu ɖeka alo wu nenema la xlẽ, eye naŋlɔ woƒe ŋkɔwo ƒe xexlẽme di. 
NUM.3.41	Tia Lewitɔwo na Yehowa ɖe Israel-viwo ƒe ŋgɔgbeviwo katã teƒe; eye natia Lewitɔwo ƒe lãwo ɖe Israel-viwo ƒe lã ŋgɔgbeawo katã teƒe. 
NUM.3.42	Eye Mose tia Israel-viwo ƒe ŋgɔgbeviwo katã xlẽ, abe alesi Yehowa de se ne ene. 
NUM.3.43	Eye ŋutsu ŋgɔgbeawo katã, amesiwo xɔ dzinu ɖeka alo wu nenema la, ƒe xexlẽme le ame akpe blave va eve alafa eve blaadre va etɔ̃.
NUM.3.44	Eye Yehowa ƒo nu kple Mose bena: 
NUM.3.45	Tia Lewitɔwo nam ɖe Israel-viwo ƒe ŋgɔgbeviwo katã teƒe, eye tia Lewitɔwo ƒe lãwo ɖe woƒe lãwo teƒe, bena Lewitɔwo nanye Yehowa tɔ. 
NUM.3.46	Ke woaxe fe ɖe ame alafa eve blaadre vɔ etɔ̃, siwo Israel-viwo ƒe ŋgɔgbeviwo tsɔ sɔ gbɔ wu Lewitɔwo la ta; 
NUM.3.47	naxa sekel kokoe atɔ̃ ɖe ame ɖeka ta; gera blave nanye sekel ɖeka. 
NUM.3.48	Eye natsɔ wo dometɔ, siwo tsi dzi, ƒe ga la ana Aron kple viaŋutsuwo. 
NUM.3.49	Eye Mose xɔ sekel kɔkɔe akpe ɖeka alafa etɔ̃ blaade vɔ atɔ̃ 
NUM.3.50	le amesiwo Israel-viwo ƒe ŋgɔgbeviwo tsɔ sɔ gbɔ wu Lewitɔwo la si. 
NUM.3.51	Eye Mose tsa ga la na Aron kple viaŋutsuwo, abe alesi Yehowa gblɔ hede se na Mose ene.
NUM.4.1	Eye Yehowa ƒo nu kple Mose kpakple Aron bena: 
NUM.4.2	Miɖe Kehat viwo le Lewitɔwo dome, eye miŋlɔ woƒe xexlẽme le woƒe ƒomewo kple wo fofowo ƒe aƒewo nu. 
NUM.4.3	Amesiwo xɔ ƒe blaetɔ̃ kple vo vaseɖe ƒe blaatɔ̃, eye wodze na dɔwɔwɔ la, nawɔ Mawu ƒe agbadɔ la ŋu dɔwo. 
NUM.4.4	Kehat viwo ƒe dɔ enye be, woakpɔ nu kɔkɔewo ƒe nu kɔkɔeawo dzi le Mawu ƒe agbadɔ la me. 
NUM.4.5	Ne ameha la le hoho ge la, ekema Aron kple viaŋutsuwo nayi ɖe eme, eye woaɖe xɔmetsovɔ la atsyɔ na aɖaka, si me se la le, 
NUM.4.6	eye woatsɔ nyogbalẽ atsyɔ edzi, emegbe woatsɔ aɖabɛ blɔtɔ akeke ɖe dzi, eye woade kpoawo eŋu. 
NUM.4.7	Eye woakeke aɖabɛ blɔtɔ ɖe ŋkumeɖobolokplɔ̃ la dzi, emegbe woafɔ agbawo, nutɔgbawo, trewo kple goe, siwo me wokua nunovɔsa ɖo kpakple gbesiagbe boloawo ada ɖe edzi. 
NUM.4.8	Emegbe woatso nyagadzĩ atsyɔ nuawo dzi, eye woatsɔ nyogbalẽ abu edzi, eye woade kpoawo eŋu. 
NUM.4.9	Eyome woabia akaɖiti la kple eŋu kaɖigbɛawo, ɖovulãnuawo kple ganuviawo kpakple amigoe, siwo kpe ɖe eŋu la, ɖe aɖabɛ blɔtɔ me; 
NUM.4.10	emegbe woabia nyogbalẽ ɖe eŋu, eye woatsɔe aɖo agbati dzi. 
NUM.4.11	Woakeke aɖabɛ blɔtɔ ɖe sikavɔsamlekpui la dzi, eye woatsɔ nyogbalẽ abu dzi, eye woade kpoawo eŋu. 
NUM.4.12	Emegbe woabia nusi wo katã ŋu dɔ wowɔna le kɔkɔeƒe la, ɖe aɖabɛ blɔtɔ me, eye woaxatsa nyogbalẽ ɖe wo ŋu, eye woatsɔ wo aɖo agbati dzi. 
NUM.4.13	Emegbe woalɔ afi le vɔsamlekpui la me, eye woakeke aɖabɛ dzĩtɔ ɖe edzi. 
NUM.4.14	Eyome woafɔ eŋu nu, siwo ŋu dɔ wowɔna la, aɖa ɖe dzi, afilɔnuawo, gafloawo, sofiawo, zeawo kple vɔsamlekpui la ŋu nuwo katã, eye woatsɔ nyogbalẽ abu wo dzi, eye woade kpoawo eŋu. 
NUM.4.15	Ne Aron kple viaŋutsuwo bia nu ɖe nu kɔkɔeawo kple wo ŋu nuawo katã ŋu va, eye ameha la le hoho ge la, eya ko hafi Kehat viwo nava atsɔ wo, bena womagaka asi nu kɔkɔeawo ŋu ahaku o. Esiawo nye Mawu ƒe agbadɔ la ŋu nusiwo Kehat-viwo natsɔ. 
NUM.4.16	Eleazar, nunɔla Aron viŋutsu, ƒe dɔ enye be, wòakpɔ ami, si woade akaɖigbɛawo me, dzudzɔʋeʋẽedonu, gbesiagbe nuɖuvɔsa, ami sisi la, nɔƒe blibo la kple eme nu kɔkɔeawo katã kpakple wo ŋu nuwo dzi.
NUM.4.17	Eye Yehowa ƒo nu kple Mose kple Aron bena: 
NUM.4.18	Migana Kehat viwo natsrɔ̃ ɖa le Lewitɔwo dome o; 
NUM.4.19	ke boŋ miwo ale na wo, bena ne wote ɖe nu kɔkɔewo ƒe nu kɔkɔeawo ŋu la, ne womagaku o. Aron kple viaŋutsuawo nayi ɖe eme, eye woafia amesiame ƒe da kple eƒe agbae. 
NUM.4.20	Ke womegava eme akpa nu kɔkɔeawo aɖabaƒoƒo ɖeka pɛ hã, ne woava ku o. 
NUM.4.21	Eye Yehowa ƒo nu kple Mose bena: 
NUM.4.22	Ŋlɔ Gerson viwo ƒe xexlẽme hã le wo fofowo ƒe aƒewo kple woƒe ƒomeawo nu. 
NUM.4.23	Tia amesiwo xɔ ƒe blaetɔ̃ kple vɔ vaseɖe ƒe blaatɔ̃, eye wodze na dɔwɔwɔ la xlẽ, bena woawɔ Mawu ƒe agbadɔ la ŋu dɔwo. 
NUM.4.24	Gerson viwo ƒe dɔwɔwɔ kple woƒe nutsɔwo nye si: 
NUM.4.25	Woawoe atsɔ nɔƒe la ƒe kuntruawo kple Mawu ƒe agbadɔ la tamekuntruawo kple nyogbalẽ, siwo wotsɔ gba wo dzii, kpakple Mawu ƒe agbadɔ la ŋu vɔ, 
NUM.4.26	kpɔ, si ƒo xlã nɔƒe la kple vɔsamlekpui la godoo va kpe la ŋu vɔwo kple agbonuvɔ la, agbadɔ ŋu kawo kple eŋu nu bubuawo: woawɔ eŋu dɔwo katã. 
NUM.4.27	Alesi Aron kple viaŋutsuawo de se be, woatsɔ agbawo, eye woawɔ woƒe dɔwoe la, nenema ŋu Gerson viwo nawɔ woƒe do blibo la ɖo; miana amesiame ƒe agbae ɖekaɖeka. 
NUM.4.28	Esia enye Gerson viwo ƒe ƒome la ƒe dowo le Mawu ƒe agbadɔ la ŋu, eye Itamar, nunɔla Aron viŋutsu, nakpɔ wo dzi. 
NUM.4.29	Eye tia Merari viwo xlẽ le woƒe ƒomewo kple wo fofowo ƒe aƒewo nu. 
NUM.4.30	Tia amesiwo katã xa ƒe blaetɔ̃ kple vɔ vaseɖe ƒe blaatɔ̃, eye woate ŋu awɔ dɔ la xlẽ, bena woawo Mawu ƒe agbadɔ la ŋu dɔwo. 
NUM.4.31	Dɔ, si le Mawu ƒe agbadɔ la ŋu na wo, enye be, woatsɔ nɔƒe la ƒe ʋuƒoawo kple gametiawo, sɔtiawo kple woƒe afɔawo, 
NUM.4.32	kpɔtiawo katã kple woƒe afɔawo, wo ŋu tsyoliwo kple wo ŋu kawo kpakple wo ŋu nuwo ka lã, eye woa wɔ wo ŋu dɔwo katã; miaha amesiame ƒe agba, si wòatsɔ lae ɖekaɖeka. 
NUM.4.33	Esia nye Merari viwo ƒe ƒome la ƒe dɔwo le Mawu ƒe agbadɔ la ŋu, eye Itamar, nunɔla Aron viŋutsu, nakpɔ wo dzi.
NUM.4.34	Eye Mose kple Aron kpakple ha la ƒe amegãwo tia Kehat viwo xlẽ le woƒe ƒomewo kple wo fofowo ƒe aƒewo nu. 
NUM.4.35	Woxlẽ amesiwo xɔ ƒe blaetɔ̃ kple vɔ vaseɖe ƒe blaatɔ̃, eye woate ŋu awɔ dɔ le Mawu ƒe agbadɔa ŋu la. 
NUM.4.36	Amesiwo wotia xlẽ le woƒe ƒomewo nu la, le ame akpe eve alafa adre blaatɔ̃. 
NUM.4.37	Esiawo nye amesiwo katã Mose kple Aron tia xlẽ le Kehat viwo ƒe ƒome la me, bena woawɔ dɔ le Mawu ƒe agbadɔ la ŋu, abe alesi Yehowa de se na Mose ene. 
NUM.4.38	Eye wotia Gerson viwo xlẽ le woƒe ƒomewo kple wo fofowo ƒe aƒewo nu. 
NUM.4.39	Woxlẽ amesiwo katã xɔ ƒe blaetɔ̃ kple vɔ vaseɖe ƒe blaatɔ̃, eye woate ŋu awɔ dɔ le Mawu ƒe agbadɔa ŋu la. 
NUM.4.40	Amesiwo wotia xlẽ le woƒe ƒomewo kple wo fofowo ƒe aƒewo nu la, le ame akpe eve alafa ade blaetɔ̃. 
NUM.4.41	Esiawo nye amesiwo katã Mose kple Aron tia xlẽ le Gerson viwo ƒe ƒome la me, eye woate ŋu awɔ ɖɔ le Mawu ƒe agbadɔa ŋu la, abe alesi Yehowa de se ene. 
NUM.4.42	Eye wotia Merari viwo xlẽ le woƒe ƒomewo kple wo fofowo ƒe aƒewo nu. 
NUM.4.43	Woxlẽ amesiwo katã xɔ ƒe blaetɔ̃ kple vɔ vaseɖe ƒe blaatɔ̃, eye woate ŋu awɔ dɔ le Mawu ƒe agbadɔa ŋu la. 
NUM.4.44	Amesiwo wotia xlẽ le woƒe ƒomewo nu la, le ame akpe etɔ̃ alafa eve. 
NUM.4.45	Esiawo nye amesiwo Mose kple Aron tia xlẽ le Merari-viwo ƒe ƒome la me, abe alesi Yehowa de se na Mose ene. 
NUM.4.46	Lewitɔ, siwo katã Mose kple Aron kpakple Israel-amegãwo tia le woƒe ƒomewo kple wo fofowo ƒe aƒewo nu, 
NUM.4.47	eye woxɔ ƒe blaetɔ̃ kple vɔ vaseɖe ƒe blaatɔ̃, bena woasubɔ le Mawu ƒe agbadɔ la me, eye woatsɔ agba la, 
NUM.4.48	ƒe xexlẽme le ame akpe enyi alafa atɔ blanyi. 
NUM.4.49	Mose na wòfiã amesiame ƒe dɔ kple agba, si wòatsɔ lae, abe alesi Yehowa ɖe se ene: eye wotia wo xlẽ, abe alesi Yehowa ɖe se na Mose ene.
NUM.5.1	Eye Yehowa ƒo nu kple Mose bena: 
NUM.5.2	De se na Israel-viwo be, woaɖe anyidzelawo, afuɖɔlawo kple amesiwo gblẽ kɔ ɖo le ame kuku ŋu la ɖa le asaɖa la me. 
NUM.5.3	Woaɖo wo ɖe asaɖa la godo, eɖanye ŋutsu alo nyɔnu o, bena womagagblẽ kɔ ɖo na woƒe asaɖa, si me mele le wo dome la o. 
NUM.5.4	Israel-viwo wɔ nenema, eye woɖo wo ɖe asaɖa la godo; alesi Yehowa gblɔ na Mose la, nenema Israel-viwo wɔ.
NUM.5.5	Eye Yehowa ƒo nu kple Mose bena: 
NUM.5.6	Gblɔ na Israel-viwo be: Ne ŋutsu alo nyɔnua ɖe da vo ɖe amea ɖe ŋu, eye meɖi anukware na Yehowa o la, ekema ame la ɖi fɔ. 
NUM.5.7	Eye wòaʋu eƒe vo, si wòda la me, eye wòaxe fe dedie ɖe nusi me wòɖi fɔ le la ta; emegbe wòatsɔ ho la ƒe mamã atɔ̃liawo ɖeka aƒu edzi ahatsɔ na amesi ŋu wòɖi fɔ ɖo. 
NUM.5.8	Ke ne ƒometɔ kekeake mele ame la si, amesi wòaxe fe la na o la, ekema fe, si wòxe la, zu Yehowa tɔ hena nunɔla, hekpe ɖe agbo, si woatsɔ alé avu nɛ la ŋuti. 
NUM.5.9	Israel-viwo ƒe nunana kɔkɔe, siwo katã anye adzɔ na nunɔla la, nanye etɔ. 
NUM.5.10	Ne amea ɖe na nunana kɔkɔe la, enye nunɔla tɔ, eye ne amea ɖe na nu nunɔla la, ekema enye etɔ.
NUM.5.11	Eye Yehowa ƒo nu kple Mose bena: 
NUM.5.12	Gblɔ na Israel-viwo be: Ne ŋutsua ɖe srɔ̃ da ƒu, eye meɖi anukware nɛ o, 
NUM.5.13	eye ŋutsu bubu ɖe asi eŋu, gake srɔ̃ menyae o, eye wòtsi vivi me, wònye egblẽ kɔ ɖo hafi, eye ɖasefoa ɖeke meli o, eye womelée asiasi hã o, 
NUM.5.14	eye ŋuʋaʋã ɖo ŋutsu la me, wòde asi anukluiwɔwɔ me le srɔ̃ ŋu, eye nyɔnua gblẽ kɔ ɖo vava la, alo ŋuʋaʋã ɖo ŋutsu la me, eye wòɖe asi anukluiwɔwɔ me le srɔ̃ ŋu, wònye megblẽ kɔ ɖo hafi o la, 
NUM.5.15	ekema ŋutsu la nakplɔ srɔ̃a ava nunɔla gbɔ, eye woatsɔ luwɔ efa ewoliawo ɖeka awɔ vɔsanu akpe ɖe eŋu, makɔ ami ɖe edzi o, eye mada dzudzɔdonu hã ɖe edzi o; elabena anukluiwɔwɔ-nuɖuvɔsa kple nuɖuvɔsa, si ɖoa ŋku vodada dzi wònye. 
NUM.5.16	Nunɔla la nana nyɔnua nate va, eye wòakplɔe aɖo Yehowa ŋku me. 
NUM.5.17	Eye nunɔla la naku tsi kɔkɔe la ɖe agba me, eye wòalɔ ke le nɔƒe la akɔ ɖe tsi la me. 
NUM.5.18	Emegbe nunɔla la nakplɔ nyɔnu la aɖo Yehowa ŋku me, eye wòakaka ɖa ɖe ta ne, eyome wòatsɔ ŋkuɖodzi-nuɖuvɔsa ade asi me nɛ, anukluiwɔwɔ-nuɖuvɔsa wònye; ke nunɔla la ŋutɔ nalé tsi, si hea fiƒode kple fuwɔame va ame dzi la, ɖe asi. 
NUM.5.19	Eye nunɔla naka atam na nyɔnu la agblɔ bena: Ne ŋutsua ɖeke medo gbɔwò o, eye meda ƒu ɖe srɔ̃wò ŋu hegblẽ kɔ ɖo o la, ekema tsi, si hea fiƒode kple fuwɔame va ame dzi la, mawɔ naneke wò o. 
NUM.5.20	Ke ne eda ƒu ɖe srɔ̃wò ŋu, alo nègblẽ kɔ ɖo, eye ŋutsu bubu ɖe asi ŋuwò hekpe ɖe srɔ̃wò ŋu la fi! 
NUM.5.21	Ale nunɔla naka atam agblɔ fiƒoɖenyawo na nyɔnu la bena: Yehowa ana fiƒode la naɖi ŋuwò, atrɔ zu ɖiŋudonu le wò dukɔ la dome; Yehowa ana wò ali naklẽ, eye ƒodo nadzi ɖe nuwo. 
NUM.5.22	Tsi, si hea fiƒode va ame dzi la, aɖo wò dɔme, ƒodo adzi ɖe nuwo, eye wò ali aklẽ! Eye nyɔnu la naɖo ŋu bena: Neva me nenema, neva me nenema! 
NUM.5.23	Emegbe nunɔla naŋlɔ fiƒodenya siawo ɖe agbalẽ dzi, eye woakpalae ɖe tsi, si hea fuwɔame va ame dzi la me. 
NUM.5.24	Eyome wòana nyɔnu la nano tsi, si hea fiƒode kple fuwɔame va ame dzi la, eye tsi, si hea fiƒode kple fuwɔame va ame dzi la, aɖo lãme nɛ. 
NUM.5.25	Eye nunɔla naxɔ anukluiwɔwɔ-nuɖuvɔsa la le nyɔnu si, eye wòanyè nuɖuvɔsa la le Yehowa ŋku me, emegbe wòatsɔe ayi vɔsamlekpui la gbɔe. 
NUM.5.26	Nunɔla la naku nuɖuvɔsa la asiʋlo ɖeka, eye wòatɔ dzoe le vɔsamlekpui la dzi; emegbe hafi wòana nyɔnua nano tsi la. 
NUM.5.27	Ne eno tsi lã, wònye egblẽ kɔ ɖo, eye meɖi anukware na srɔ̃ o hafi la, ekema tsi, si hea fiƒode kple fuwɔame va ame dzi la, aɖo lãme nɛ; ƒodo adzi ɖe nu, eƒe ali aklẽ, eye nyɔnu la atrɔ zu ɖiŋudonu le eƒe dukɔ la dome. 
NUM.5.28	Ke ne nyɔnu la megblẽ kɔ ɖo o, eye eƒe nya dzɔ la, ekema naneke mawɔe o, eye wòagate ŋu afɔ fu. 
NUM.5.29	Esia nye se le anukluiwɔwɔ ŋu. Ne nyɔnua ɖe ɖa ƒu ɖe srɔ̃a ŋu, eye wogblẽ kɔ ɖo, 
NUM.5.30	alo ŋuʋaʋã ɖo ŋutsua ɖe me, eye wòɖe asi anukluiwɔwɔ me le srɔ̃a ŋu la, ekema wòakplɔ nyɔnu la ava Yehowa ŋku me, eye nunɔla nawɔ nɛ alea de se sia nu. 
NUM.5.31	Eye fɔɖiɖi manɔ ŋutsu la dzi o, ke boŋ fɔɖiɖi la atsi nyɔnua ŋutɔ dzi.
NUM.6.1	Eye Yehowa ƒo nu kple Mose bena: 
NUM.6.2	Ƒo nu kple Israel-viwo, eye nagblɔ na wo bena: Ne ŋutsu alo nyɔnua ɖe ɖe adzɔgbe hekɔ eɖokui ŋu na Yehowa koŋ la, 
NUM.6.3	ekema mano wein alo nu muamea ɖeke o, eye mano wein alo nu muame, si wotsɔ ɖo ƒãe la o, mano weintsetse me tsi o, manyi weintsetse o, eye maɖu weintsetse ƒuƒu hã o. 
NUM.6.4	Ŋkeke, siwo katã me wòka eɖokui ŋu la, maɖu nusi wotso weintsetse eɖanye kua alo tsroa hã wòe la o. 
NUM.6.5	Talũhɛ made eƒe ta le ŋkeke, siwo me wòɖe adzɔgbe heka eɖokui ŋu la o, vaseɖe esime ŋkeke, siwo wòkɔ eɖokui ŋu na Yehowa, nade hafi; ame kɔkɔe wònye, eyata wòagblẽ eƒe taɖa ɖi wòato ʋluya. 
NUM.6.6	Made ame kuku gbɔ le ŋkeke, siwo katã me wòkɔ eɖokui ŋu na Yehowa la me o. 
NUM.6.7	Eye magblẽ ko ɖo le fofoa alo ɖada, nɔviaŋutsu alo nɔvianyɔnu ƒe kukua ŋu o, elabena eƒe adzɔgbeɖeɖe na Mawu ƒe dzesi le ta nɛ. 
NUM.6.8	Ame kɔkɔe wònye na Yehowa le ŋkeke, siwo katã me wòkɔ eɖokui ŋu. 
NUM.6.9	Ke ne amea ɖe ku ku kpata ɖe egbɔ, eye wogblẽ kɔ ɖo na eƒe la, si ŋu ko la, ekema wòalũ ta le gbesigbe woka eŋu; le ŋkeke adreagbe wòalũ ta 
NUM.6.10	Eye le ŋkeke enyiagbe la wòatsɔ akpakpa eve alo ahɔnevi eve avae na nunɔla le Mawu ƒe agbadɔ la nu. 
NUM.6.11	Nunɔla la natsɔ ɖeka asa nuvɔ̃vɔe, eye wòatsɔ evelia asa numevɔe, eye wòalé avu nɛ, le esi wògblẽ kɔ ɖo ɖe ame kuku ŋu la ta, eye wòagakɔ eƒe ta ŋu nɛ gbemagbe. 
NUM.6.12	Emegbe wòagagbugbɔ adzɔgbe aɖe na Yehowa, eye wòana alẽvi, si xɔ ƒe ɖeka wòawɔ fɔɖivɔsae; ke ŋkeke, siwo va yi la, mele eme o, elabena egblẽ kɔ ɖo na eɖokui. 
NUM.6.13	Esia nye se na amesi ɖe adzɔgbe hekɔ eɖokui ŋu. Ne ŋkeke, siwo wòkɔ eɖokui ŋu de la, ekema woakplɔe ava Mawu ƒe agbadɔ la nu. 
NUM.6.14	Eye wòatsɔ nusiawo asa vɔe na Yehowa, alẽvi, si xɔ ƒe ɖeka, eye naneke mewɔ afia ɖeke nɛ o, woawɔ numevɔsae, alẽnɔ, si xɔ ƒe ɖeka, eye naneke mewɔ afia ɖeke nɛ o, woawɔ nuvɔ̃vɔsae, kple agbo, si naneke mewɔ aba ɖeke nɛ o, woawɔ akpedavɔsae 
NUM.6.15	kpakple kusi, si me nu maʋamaʋãwo le: aboŋgo, si wotsɔ wɔ memee ƒoe, kple akaklã, si dzi wokɔ ami ɖo; emegbe wòatsɔ nuɖuvɔsa kple nunovɔsa akpe ɖe wo ŋu. 
NUM.6.16	Eye nunɔla natsɔ wo ava Yehowa ŋku me, eye wòasa nuvɔ̃vɔ kple numevɔ nɛ. 
NUM.6.17	Ke wòatsɔ agbo la kple kusi, si me nu maʋamaʋãwo le la, asa akpedavɔe na Yehowa, eyome nunɔla la nasa nuɖuvɔ kple nunovɔ nɛ. 
NUM.6.18	Eye amesi ɖe adzɔgbe hekɔ eɖokui ŋu la, nalũ eƒe ta, si ŋu ko la, le Mawu ƒe agbadɔ la nu, eye wòatsɔ eƒe taɖa, si ŋu ka la, ade dzo, si le akpedavɔsa te la me. 
NUM.6.19	Ne amesi ɖe adzɔgbe hekɔ eɖokui ŋu, lu eƒe ta, si ŋu ka la, ekema nunɔla la natsɔ agbo la ƒe abɔ, si woɖa, kple aboŋgo maʋamaʋã ɖeka kpakple akaklã ɖeka le kusi la me ade asi me nɛ. 
NUM.6.20	Eye nunɔla nanyè wo le Yehowa ŋku me, nu kɔkɔewo wonye hena nunɔla la kpe ɖe akɔ, si wonye kple ata, si nye adzɔ la ŋu. Emegbe amesi ɖe adzɔgbe hekɔ eɖokui ŋu la, kpɔ mo ano wein. 
NUM.6.21	Esia nye se le amesi ɖe adzɔgbe hekɔ eɖokui ŋu la, ƒe nusi wòana Yehowa ɖe eƒe adzɔgbeɖeɖe ta la ŋuti, hekpe ɖe nusi eya ŋutɔ atsɔ kpee la ŋuti. Alesi wòɖe adzɔgbe lae la, nenema ŋu wòana nuawo ɖo.
NUM.6.22	Eye Yehowa ƒo nu kple Mose bena: 
NUM.6.23	Gblɔ na Aron kple viaŋutsuawo be: Ale miayra Israel-viwo agblɔ na wo enye si: 
NUM.6.24	Yehowa ayra wò, eye wòakpɔ dziwò! 
NUM.6.25	Yehowa akɔ ŋku me ɖe wò, eye wòave nuwo! 
NUM.6.26	Yehowa atrɔ mo ɖe gbɔwò, eye wòana ŋutifafa wò! 
NUM.6.27	Ale woayɔ nye ŋkɔ atɔ ɖe Israel-viwo ŋu, eye mayra wo.
NUM.7.1	Esi Mose wu nɔƒe la tutu nu vɔ, eye wòsi ami ne kple eŋu nuawo katã hekɔ wo ŋu la, esi wòsi ami na vɔsamlekpui la kple eŋu nuawo katã, eye wòkɔ wo ŋu la, 
NUM.7.2	Israel-amegã, siwo nye tatɔwo le wo fofowo ƒe aƒewo nu, amesiwo nye toawo ƒe amegãwo kple amesiwo wotia xlẽ la dzikpɔlawo la, dzɔ nu. 
NUM.7.3	Woƒe nunana, siwo wotsɔ va Yehowa ŋku me la, woawo nye: tasiaɖam ade, siwo dzi wogba, kpakple nyi wuieve: amegã eve na tasiaɖam ɖeka, eye wo dome ɖesiaɖe na nyi ɖekaɖeka, eye wotsɔ wo va nɔƒe la ŋgɔ. 
NUM.7.4	Eye Yehowa gblɔ na Mose bena: 
NUM.7.5	Xɔ wo le wo si hena Mawu ƒe agbadɔ la ŋu dɔwo wowɔ, eye namã wo na Lewitɔwo, ɖe alesi woƒe dɔwo le la nu. 
NUM.7.6	Tete Mose xɔ tasiaɖamawo kple nyiawo, eye wotsɔ wo na Lewitɔwo. 
NUM.7.7	Etsɔ tasiaɖam eve kple nyi ene na Gerson viwo, le alesi woƒe dɔ le la nu. 
NUM.7.8	Eye wotsɔ tasiaɖam ene kple nyi enyi na Merari viwo, le alesi woƒe dɔ le la nu, wo dzikpɔla nye Itamar, nunɔla Aron viŋutsu. 
NUM.7.9	Ke metsɔ ɖeke na Kehai viwo o, elabena woƒe dɔe nye be, woatsɔ nu kɔkɔeawo ɖe abɔta.
NUM.7.10	Esime wole ami sim na vɔsamlekpuia la, amegãwo dzɔ nu, bena woatsɔ akɔ eŋui, eye wotsɔ nunanawo va vɔsamlekpui la ŋgɔ. 
NUM.7.11	Eye Yehowa gblɔ na Mose bena: Woatsɔ woƒe nunanawo vɛ ɖekaɖeka, be woatsɔ akɔ vɔsamlekpui la ŋui, ŋkeke ɖeka amegã ɖeka.
NUM.7.12	Amesi na nu le ŋkeke gbãtɔ dzi, enye Naheson, Aminadab vi, tso Yuda-to la me. 
NUM.7.13	Nusiwo wòna, wonye, klosalogba ɖeka, si da sekel alafa ɖeka blaetɔ̃, kple klosaloze ɖeka, si da sekel kɔkɔe blaadre, woa kple eve la yɔ ʋanaa kple wɔ memee, si wodzaba kple ami, ne woawɔ nuɖuvɔsae; 
NUM.7.14	sikanutɔgba ɖeka, si da sekel ewo, eye dzudzɔdonu yɔe banaa; 
NUM.7.15	nyitsuvi ɖeka, agbo ɖeka kple alẽvi, si xɔ ƒe ɖeka, ne woawɔ, numevɔsae; 
NUM.7.16	gbɔ̃tsu ɖeka woawɔ nuvɔ̃vɔsae, 
NUM.7.17	nyi eve, agbo atɔ̃, gbɔ̃tsu atɔ̃ kple alẽvi atɔ̃, siwo xɔ ƒe ɖekaɖeka, ne woawɔ akpedavɔsae. Esiawo nye Naheson, Aminadab vi, ƒe nunanawo.
NUM.7.18	Amegã Netaneel, Zuar vi, tso Isaxar-to la me, na nu le ŋkeke eveagbe. 
NUM.7.19	Nusiwo wòna, wonye klosalogba ɖeka, si da sekel alafa ɖeka blaetɔ̃, kple klosaloze ɖeka, si da sekel kɔkɔe blaadre; woa kple eve la yɔ banaa kple wɔ memee, si wodzaba kple ami, ne woawɔ nuɖuvɔsae; 
NUM.7.20	sikanutɔgba ɖeka, si da sekel ewo, eye dzudzɔdonu yɔe banaa; 
NUM.7.21	nyitsuvi ɖeka, agbo ɖeka kple alẽvi, si xɔ ƒe ɖeka, ne woawɔ numevɔsae; 
NUM.7.22	gbɔ̃tsu ɖeka woawɔ nuvɔ̃vɔsae; 
NUM.7.23	nyi eve, agbo atɔ̃, gbɔ̃tsu atɔ̃ kple alẽvi atɔ, siwo xɔ ƒe ɖekaɖeka, ne woawɔ akpedavɔsae. Esiawo nye Netaneel, Zuar vi, ƒe nunanawo.
NUM.7.24	Eliab, Xelon vi, amesi nye Zebulon-viwo ƒe amegã, na nu le ŋkeke etɔ̃agbe. 
NUM.7.25	Nusiwo wòna, wonye, klosalogba ɖeka, si da sekel alafa ɖeka blaetɔ̃, kple klosaloze ɖeka, si ɖa sekel kɔkɔe blaadre, woa kple eve la yɔ banaa kple wɔ memee, si wodzaba kple ami, ne woawɔ nuɖuvɔsae; 
NUM.7.26	sikanutɔgba ɖeka, si ɖa sekel ewo, eye dzudzɔdonu yɔe banaa; 
NUM.7.27	nyitsu ɖeka, agbo ɖeka kple alẽvi, si xɔ ƒe ɖeka, ne woawɔ numevɔsae; 
NUM.7.28	gbɔ̃tsu ɖeka woawɔ nuvɔvɔsae, 
NUM.7.29	nyi eve, agbo alɔ̃, gbɔ̃tsu atɔ̃ kple alẽvi atɔ̃, siwo xɔ ƒe ɖekaɖeka, ne woawɔ akpedavɔsae. Esiawo nye Eliab, Xelon vi, ƒe nunanawo.
NUM.7.30	Elizur, Sedeur vi, amesi nye Ruben viwo ƒe amegã la, na nu le ŋkeke enelia dzi. 
NUM.7.31	Nusiwo wòna, wonye, klosalogba ɖeka, si da sekel alafa ɖeka blaetɔ̃, kple klosaloze ɖeka, si da sekel kɔkɔe blaadre, woa kple eve la yɔ banaa kple wɔ memee, si wodzaba kple ami, ne woawɔ nuɖuvɔsae; 
NUM.7.32	sikanutɔgba ɖeka, si ɖa sekel ewo, eye dzudzɔdonu yɔe banaa; 
NUM.7.33	nyitsuvi ɖeka, agbo ɖeka kple alẽvi, si xɔ ƒe ɖeka, ne woawɔ numevɔsae, 
NUM.7.34	gbɔ̃tsu ɖeka woawɔ nuvɔvɔsae; 
NUM.7.35	nyi eve, agbo atɔ̃, gbɔ̃tsu atɔ kple alẽvi atɔ̃, siwo xɔ ƒe ɖekaɖeka, ne woawɔ akpedavɔsae. Esiawo nye Elizur, Sedeur vi, ƒe nunanawo.
NUM.7.36	Selumiel, Zurisadai vi, amesi nye Simeon-viwo ƒe amegã la, na nu le ŋkeke atɔ̃agbe. 
NUM.7.37	Nusiwo wòna, wonye klosalogba ɖeka, si da sekel alafa ɖeka blaetɔ̃, kple klosaloze ɖeka, si da sekel kɔkɔe blaadre; woa kple eve la yɔ banaa kple wɔ memee, si wodzaba kple ami, ne woawɔ nuɖuvɔsae; 
NUM.7.38	sikanutɔgba ɖeka, si ɖa sekel ewo, eye dzudzɔdonu yɔe banaa; 
NUM.7.39	nyitsuvi ɖeka, agbo ɖeka kple alẽvi, si xɔ ƒe ɖeka, ne woawɔ numevɔsae, 
NUM.7.40	gbɔ̃tsu ɖeka woawɔ nuvɔvɔsae; 
NUM.7.41	nyi eve, agbo atɔ, gbɔ̃tsu atɔ kple alẽvi atɔ, siwo xɔ ƒe ɖekaɖeka, ne woawɔ akpedavɔsae. Esiawo nye Selumiel, Zurisadai vi, ƒe nunanawo.
NUM.7.42	Elyasaf, Deguel vi, amesi nye Gad-viwo ƒe amegã la, na nu le ŋkeke adeagbe. 
NUM.7.43	Nusiwo wòna, wonye: klosalogba ɖeka, si da sekel alafa ɖeka blaetɔ̃, kple klosaloze ɖeka, si ɖa sekel kɔkɔe blaadre, woa kple eve la yɔ banaa kple wɔ memee, si wodzaba kple ami, ne woawɔ nuɖuvɔsae, 
NUM.7.44	sikanutɔgba ɖeka, si da sekel ewo, eye dzudzɔdonu yɔe banaa; 
NUM.7.45	nyitsuvi ɖeka, agbo ɖeka kple alẽvi, si xɔ ƒe ɖeka, ne woawɔ numevɔsae; 
NUM.7.46	gbɔ̃tsu ɖeka woawɔ nuvɔvɔsae; 
NUM.7.47	nyi eve, agbo atɔ, gbɔ̃tsu atɔ̃ kple alẽvi atɔ, siwo xɔ ƒe ɖekaɖeka, ne woawɔ akpedavɔsae. Esiawo nye Elyasaf, Deguel vi, ƒe nunanawo.
NUM.7.48	Elisama, Amihud vi, amesi nye Efrayim-viwo ƒe amegã la, na nu le ŋkeke adreagbe. 
NUM.7.49	Nusiwo wòna, wonye: klosalogba ɖeka, si ɖa sekel alafa ɖeka blaetɔ̃, kple klosaloze ɖeka, si ɖa sekel kɔkɔe blaadre, woa kple eve la yɔ banaa kple wɔ memee, si wodzaba kple ami, ne woawɔ nuɖuvɔsae; 
NUM.7.50	sikanutɔgba ɖeka, si ɖa sekel ewo, eye dzudzɔdonu yɔe banaa; 
NUM.7.51	nyitsuvi ɖeka, agbo ɖeka kple alẽvi, si xɔ ƒe ɖeka, ne woawɔ numevɔsae; 
NUM.7.52	gbɔ̃tsu ɖeka woawɔ nuvɔvɔsae; 
NUM.7.53	nyi eve, agbo atɔ, gbɔ̃tsu atɔ̃ kple alẽvi atɔ, siwo xɔ ƒe ɖekaɖeka, ne woawɔ akpedavɔsae. Esiawo nye Elisama, Amihud vi, ƒe nunanawo.
NUM.7.54	Gamliel, Pedazur vi, amesi nye Manase-viwo ƒe amegã la, na nu le ŋkeke enyiagbe. 
NUM.7.55	Nusiwo wòna, wonye: klosalogba ɖeka, si da sekel alafa ɖeka blaetɔ̃, kple klosaloze ɖeka, si da sekel kɔkɔe blaadre; woa kple eve la yɔ banaa kple wɔ memee, si wodzaba kple ami, ne woawɔ nuɖuvɔsae; 
NUM.7.56	sikanutɔgba ɖeka, si da sekel ewo, eye dzudzɔdonu yɔe banaa; 
NUM.7.57	nyitsuvi ɖeka, agbo ɖeka kple alẽvi, si xɔ ƒe ɖeka, ne woawɔ numevɔsae; 
NUM.7.58	gbɔ̃tsu ɖeka woawɔ nuvɔvɔsae; 
NUM.7.59	nyi eve, agbo atɔ, gbɔ̃tsu atɔ̃ kple alẽvi atɔ̃, siwo xɔ ƒe ɖekaɖeka, ne woawɔ akpedavɔsae. Esiawo nye Gamliel, Pedazur vi, ƒe nunanawo.
NUM.7.60	Abidan, Gideoni vi, amesi nye Benyamin-viwo ƒe amegã la, na nu le ŋkeke asiekeagbe. 
NUM.7.61	Nusiwo wòna, wonye klosalogba ɖeka, si da sekel alafa ɖeka blaetɔ̃, kple klosaloze ɖeka, si da sekel kɔkɔe blaadre; woa kple eve la yɔ banaa kple wɔ memee, si wodzaba kple ami, ne woawɔ nuɖuvɔsae: 
NUM.7.62	sikanutɔgba ɖeka, si da sekel ewo, eye dzudzɔdonu yɔe banaa; 
NUM.7.63	nyitsuvi ɖeka, agbo ɖeka kple alẽvi, si xɔ ƒe ɖeka, ne woawɔ numevɔsae; 
NUM.7.64	gbɔ̃tsu ɖeka woawɔ nuvɔvɔsae; 
NUM.7.65	nyi eve, agbo atɔ̃, gbɔ̃tsu atɔ̃ kple alẽvi atɔ̃, siwo xɔ ƒe ɖekaɖeka, ne woawɔ akpedavɔsae. Esiawo nye Abidan, Gideoni vi, ƒe nunanawo.
NUM.7.66	Axiezer, Amisadai vi, amesi nye Dan-viwo ƒe amegã la, na nu le ŋkeke ewolia dzi. 
NUM.7.67	Nusiwo wòna, wonye: klosalogba ɖeka, si ɖa sekel alafa ɖeka blaetɔ̃, kple klosaloze ɖeka, si ɖa sekel kɔkɔe blaadre; woa kple eve la yɔ banaa kple wɔ memee, si wodzaba kple ami, ne woawɔ nuɖuvɔsae; 
NUM.7.68	sikanutɔgba, si da sekel ewo, eye dzudzɔdonu yɔe banaa; 
NUM.7.69	nyitsuvi ɖeka, agbo ɖeka kple alẽvi, si xɔ ƒe ɖeka, ne woawɔ numevɔsae; 
NUM.7.70	gbɔ̃tsu ɖeka woawɔ nuvɔvɔsae; 
NUM.7.71	nyi eve, agbo atɔ̃, gbɔ̃tsu atɔ̃ kple alẽvi atɔ, siwo xɔ ƒe ɖekaɖeka, ne woawɔ akpedavɔsae. Esiawo nye Axiezer, Amisadai vi, ƒe nunanawo.
NUM.7.72	Pagiel, Oxran vi, amesi nye Aser-viwo ƒe amegã la, na nu le ŋkeke wuiɖekɛlia dzi. 
NUM.7.73	Nusiwo wòna, wonye: klosalogba ɖeka, si da sekel alafa ɖeka blaetɔ̃, kple klosaloze ɖeka, si da sekel kɔkɔe blaadre; woa kple eve la yɔ banaa kple wɔ memee, si wodzaba kple ami, ne woawɔ nuɖuvɔsae; 
NUM.7.74	sikanutɔgba ɖeka, si ɖa sekel ewo, eye dzudzɔdonu yɔe banaa; 
NUM.7.75	nyitsuvi ɖeka, agbo ɖeka kple alẽvi, si xɔ ƒe ɖeka, ne woawɔ numevɔsae: 
NUM.7.76	gbɔ̃tsu ɖeka woawɔ nuvɔvɔsae; 
NUM.7.77	nyi eve, agbo atɔ̃, gbɔ̃tsu atɔ̃ kple alẽvi atɔ̃, siwo xɔ ƒe ɖekaɖeka, ne woawɔ akpedavɔsae. Esiawo nye Pagiel, Oxran vi, ƒe nunanawo.
NUM.7.78	Axira, Enan vi, amesi nye Naftali-viwo ƒe amegã la, na nu le ŋkeke wuievelia dzi. 
NUM.7.79	Nusiwo wòna, wonye: klosalogba ɖeka, si da sekel alafa ɖeka blaetɔ̃, kple klosaloze ɖeka, si da sekel kɔkɔe blaadre; woa kple eve la yɔ banaa kple wɔ memee, si wodzaba kple ami, ne woawɔ nuɖuvɔsae; 
NUM.7.80	sikanutɔgba ɖeka, si da sekel ewo, eye dzudzɔdonu yɔe banaa; 
NUM.7.81	nyitsuvi ɖeka, agbo ɖeka kple alẽvi, si xɔ ƒe ɖeka, ne woawɔ numevɔsae; 
NUM.7.82	gbɔ̃tsu ɖeka woawɔ nuvɔ̃vɔsae; 
NUM.7.83	nyi eve, agbo atɔ̃, gbɔ̃tsu atɔ̃ kple alẽvi atɔ̃, siwo xɔ ƒe ɖekaɖeka, ne woawɔ akpedavɔsae. Esiawo nye Axira, Enan vi, ƒe nunanawo. 
NUM.7.84	Nusiwo Israel-amegãwo na be woatsɔ akɔ vɔsamlekpui la ŋu, le esime wosi ami nɛ la, le klosalogba wuieve, klosaloze wuieve kple sikanutɔgba wuieve. 
NUM.7.85	Klosalogbawo dome ɖesiaɖe da sekel alafa ɖe ka blaetɔ̃, eye zea wo dome ɖesiaɖe da sekel kɔkɔe blaadre; wo katã ƒe klosalo le sekel kɔkɔe akpe eve alafa ene. 
NUM.7.86	Sikanutɔgba wuieve, siwo dzudzɔdonu ya banaa; nutɔgba ɖeka da sekel kɔkɔe ewo; nutɔgbawo katã ƒe sika le sekel alafa ɖeka blave. 
NUM.7.87	Lã, siwo katã wotsɔ sa numevɔe, wole nyi wuieve, agbo wuieve, alẽvi wuieve, siwo xɔ ƒe ɖekaɖeka, hekpe ɖe wo ŋu nuɖuvɔsawo ŋu; gbɔ̃tsu wuieve woawo nuvɔ̃vɔsae. 
NUM.7.88	Lã, siwo wotsɔ sa akpedavɔe, wole nyi blave vɔ ene, agbo blaade, gbɔ̃tsu blaade kple alẽvi blaade, siwo xɔ ƒe ɖekaɖeka. Ale wokɔ vɔsamlekpui la ŋu, le esime wosi ami nɛ la, enye si.
NUM.7.89	Ne Mose yi ɖe Mawu ƒe agbadɔ la me, bena yeaƒo nu kplii la, ekema esea gbea ɖe tso Kerubi eveawo dome le nutsyɔnu, si le nubablaɖakaa tame la dzi: afisiae wòƒoa nu kplii le.
NUM.8.1	Eye Yehowa ƒo nu kple Mose bena: 
NUM.8.2	Ƒo nu kple Aron, eye nagblɔ nɛ bena: Ne èɖo akaɖigbɛawo ati dzi la, ekema akaɖigbɛ adreawo nabi aɖo ta ŋgɔ. 
NUM.8.3	Aron wo nenema, eye wòɖo akaɖigbɛawo atia dzi le ŋgɔgbe gome, abe alesi Yehowa de se na Mose ene: 
NUM.8.4	Sika wotsɔ tu akaɖiti blibo lae; ɖe wotu ati la kple eŋu seƒoƒoawo. Alesi Yehowa fia Mose la, nenema ŋu wowɔ akaɖiti la ɖo.
NUM.8.5	Eye Yehowa ƒo nu kple Mose bena: 
NUM.8.6	Ɖe Lewitɔwo le Israel-viwo dome, eye naka wo ŋu. 
NUM.8.7	Ale nawɔ na wo ákɔ wo ŋu enye si: Wu tsi, si ɖea nuvɔ̃ ɖa la, ɖe wo ŋuti, eye wòalũ fu le wo ŋuti katã, emegbe woanyã woƒe avɔwo, eye woakɔ wo ɖokui ŋu. 
NUM.8.8	Woana nyitsuvi ɖeka, eye woatsɔ wɔ memee, si wodzaba kple ami, ne woawɔ nuɖuvɔsae akpe ɖe eŋu, eye natsɔ nyitsuvi bubu asa nuvɔ̃vɔe. 
NUM.8.9	Emegbe nana Lewitɔwo nate va Mawu ƒe agbadɔ la ŋgɔ, eye naƒo Israel-viwo ƒe ha blibo la nu ƒu. 
NUM.8.10	Eyome nana Lewitɔwo nate va Yehowa ŋku me, eye Israel-viwo natsɔ woƒe asiwò ada ɖe Lewitɔwo dzi. 
NUM.8.11	Eye Aron nanyè Lewitɔwo le Yehowa ŋku me abe Israel-viwo ƒe nunana ene, bena woawɔ Yehowa ƒe da la. 
NUM.8.12	Lewitɔwo natsɔ woƒe asiwò aɖo nyitsuawo ƒe tame, eye natsɔ ɖeka asa nuvɔ̃vɔe, eye natsɔ evelia asa numevɔ na Yehowa, bena nalé avu na Lewitɔwo. 
NUM.8.13	Kplɔ Lewitɔwo ɖo Aron kple viaŋutsuawo ŋku me, eye nanyè wo na Yehowa. 
NUM.8.14	Ale naɖe Lewitɔwo le Israel-viwo dome, ne woanye tanye. 
NUM.8.15	Emegbe Lewitɔwo nava, bena woawɔ dɔ le Mawu ƒe agbadɔ la me. Ale naka wo ŋu anyẽ wo enye si. 
NUM.8.16	Elabena tɔnye wonye blibo le Israel-viwo dome. Nye ŋutɔe xɔ wo ɖe Israel-viwo ƒe ŋgɔgbevi, siwo ʋu dɔ nu na wo dadawo la teƒe? 
NUM.8.17	Israel-viwo ƒe ŋgɔgbeviwo katã kple lãwo ƒe ŋgɔgbeawo nye tɔnye; elabena esi mewu ŋgɔgbeviwo katã le Egipte-nyigba dzi la, eyae meka wo ŋu na ɖokuinye. 
NUM.8.18	Eye mexɔ Lewitɔwo ɖe Israel-viwo ƒe ŋgɔgbeviwo katã teƒe. 
NUM.8.19	Meɖe Lewitɔwo le Israel-viwo dome na Aron kple viaŋutsuawo, bena woawɔ subɔsubɔdɔ ɖe Israel-viwo nu le Mawu ƒe agbadɔ la me; eye woalé avu na Israel-viwo, bena Israel-viwo magate ɖe kɔkɔeƒe la ŋu, eye do vɔ̃ɖi naɖo wo dome o. 
NUM.8.20	Eye Mose kple Aron kpakple Israel-viwo ƒe ha blibo la wɔ nenema: alesi Yehowa de se na; Mose le Lewitɔwo ŋu ta, nenema Israel-viwo wɔ na wo. 
NUM.8.21	Lewitɔwo ɖe nuvɔ̃ ɖa le wo ɖokui ŋu, wonyã woƒe avɔwo, eye Aron; nye wo le Yehowa ŋku me, eye wòlé avu na wo, be wo ŋu nakɔ. 
NUM.8.22	Emegbe Lewitɔwo yi, bena woawo dɔ le Mawu ƒe agbadɔ la me le Aron kple viaŋutsuawo ŋku me. Alesi Yehowa de se na Mose le Lewitɔwo ŋu la, nenema wòwɔ na wo.
NUM.8.23	Eye Yehowa ƒo nu kple Mose bena: 
NUM.8.24	Nusi Lewitɔwo nawɔ enye si: Wo dometɔ, si ke xɔ ƒe blave vɔ atɔ̃ alo wu nenema, eye wòdze na dɔwɔwɔ la, nava wɔ Mawu ƒe agbadɔ la ŋu dɔwo. 
NUM.8.25	Ke ne eva xɔ ƒe blaatɔ̃ la, wòado le dɔa me, eye magawɔ dɔ la azɔ o. 
NUM.8.26	Gake ate ŋu akpe asi ɖe nɔviawo ŋu, ne wole dɔ wɔm le Mawu ƒe agbadɔ la me, ke magawɔ dɔ bubua ɖeke o. Ale nana Lewitɔwo nawɔ woƒe ɖoe enye si.
NUM.9.1	Esi woʋu tso Egipte-nyigba dzi le ƒe evelia ƒe ɣleti gbãtɔ dzi la, Yehowa ƒo nu kple Mose le Sinai-gbedzi bena: 
NUM.9.2	Israel-viwo naɖu ŋutitotoŋkekenyuie la ɖe eƒe ɣeyiɣi dzi. 
NUM.9.3	Miaɖui ɖe eƒe ɣeyiɣi dzi le ɣleti sia ƒe ŋkeke wuienelia dzi le fiẽ ɖe ɖoɖo kple se, siwo katã le eŋu la nu. 
NUM.9.4	Eye Mose ƒo nu kple Israel viwo be, woaɖu ŋutitotoŋkekenyuie la. 
NUM.9.5	Eye Israel-viwo ɖu ŋutitotoŋkekenyuie la le Sinai-gbedzi le ɣleti gbãtɔ ƒe ŋkeke wuienelia dzi le tiẽ; alesi Yehowa ɖe se na Mose la, nenema Israel-viwo wɔ.
NUM.9.6	Ke ŋutsua ɖewo gblẽ kɔ ɖo ɖe ame kukuwo ŋu, eye womete ŋu ɖu ŋutitotoŋkekenyuie la gbemagbe o. Ŋutsu siawo va Mose kple Aron gbɔ le ŋkeke ma dzi, 
NUM.9.7	eye wogblɔ nɛ bena: Miegblẽ kɔ ɖo ɖe ame kuku ŋu. Nukaŋuti miekpɔ mɔ atsɔ vɔsa vɛ na Yehowa akpe ɖe Israel-viwo ŋu le ɣeyiɣi la dzi o? 
NUM.9.8	Mose ɖo ŋu na wo bena: Milala, ne mase se, si Yehowa ade nam. 
NUM.9.9	Eye Yehowa ƒo nu kple Mose bena: 
NUM.9.10	Gblɔ na Israel-viwo be: Ne mia ŋutɔwo alo miaƒe dzidzimeviwo dometɔa de gblẽ kɔ ɖo ɖe ame kuku ŋu alo yi nugbe la, ekpɔ mɔ aɖu ŋutitotoŋkekenyuie la na Yehowa. 
NUM.9.11	Woawo naɖui le ɣleti evelia ƒe ŋkeke wuienelia dzi le fiẽ, eye woatsɔ abolo maʋamaʋã ado ama veve. 
NUM.9.12	Womagblẽ ɖeke ɖi ŋu nake ɖe edzi o, eye womagbã ƒua ɖeke hã o. Woaɖu ŋutitotoŋkekenyuie la ɖe ɖoɖo, siwo katã le eŋu la nu. 
NUM.9.13	Ne amea de megblẽ kɔ ɖo o, eye meyi nugbe hã o, gake wògbe ŋutitotoŋkekenyuie la ɖuɖu la, ekema woatsrɔ̃ ame la ɖa le eƒe dukɔ me viwo dome, elabena mesa vɔ na Yehowa ɖe ɣeyiɣi la dzi o; ame la ŋutɔ ƒe nuvɔ̃ le edzi. 
NUM.9.14	Ne amedzro, si le mia dome be, yeaɖu ŋutitotoŋkekenyuie na Yehowa la, ekema wòaɖui ɖe ɖoɖo kple se, siwo le ŋutitotoŋkekenyuiea ŋu la nu. Ɖoɖo ɖeka nanɔ eŋu na amedzrovi kple duamevi siaa.
NUM.9.15	Gbesigbe wotu nɔƒea la, alilikpo va tsyɔ agbadɔ, si me sea le la dzi, eye wòdzena le nɔƒe la dzi le fiẽ abe dzo ene vaseɖe ŋdi. 
NUM.9.16	Alea wònɔ ɖaa; alilikpo la tsyɔ edzi, eye wòdze le zã me abe dzo ene. 
NUM.9.17	Ne alilikpo la ho le agbadɔa dzi la, ekema Israel-viwo hona, eye afisi alilikpo la gatrɔ va edzi le la, afima Israel-viwo ƒua asaɖa anyi do. 
NUM.9.18	Le Yehowa ƒe sedede nu Israel-viwo hona, eye le Yehowa ƒe sedede nu Israel-viwo ƒua asaɖa anyi, ŋkeke, siwo katã alilikpo la gale nɔƒea dzi ko la, wotsia asaɖa la me. 
NUM.9.19	Ne alilikpo la tsi nɔƒe la dzi ŋkeke geɖewo la, ekema Israel-viwo kpɔa Yehowa sinu, eye womehona o. 
NUM.9.20	Ne alilikpo la tsi nɔƒea dzi ŋkeke ʋeea de ko la, ekema wotsia asaɖa la me le Yehowa ƒe sedede nu, eye wohona le Yehowa ƒe sedede nu. 
NUM.9.21	Eva me ɣeaɖewoɣi bena, alilikpo la tsia anyi tso fiẽ vaseɖe ŋɖi ko; ne alilikpo la ho le ŋdi la, ekema wohona. Ɖewo etsia anyi ŋkeke ɖeka kple zã ɖeka, ne alilikpo la ho la, ekema wohona. 
NUM.9.22	Ɖewo etsia anyi ŋkeke eve, ɣleti ɖeka alo wu nenema. Ne alilikpo la tsi nɔƒea dzi la, ekema Israel-viwo hã tsia asaɖa la me, eye womehona o; ke ne eho le edzi ta, ekema wohona. 
NUM.9.23	Le Yehowa ƒo sedede nu woƒua asaɖa anyi, eye le Yehowa ƒe sedede nu wohona. Eye wokpɔ Yehowa sinu, abe alesi Yehowa de se na Mose ene.
NUM.10.1	Eye Yehowa ƒo nu kple Mose bena: 
NUM.10.2	Tso klosalo wo kpẽ eve, woawo natsɔ ayɔ ameha lae, eye woawo natsɔ ana asaɖawo nahoe. 
NUM.10.3	Ne woku kpẽawo wòtso tatata la, ekema ha blibo la naƒo ƒu ɖe gbɔwò le Mawu ƒe agbadɔ la nu 
NUM.10.4	Ke ne woku kpẽ ɖeka ko tatata la, ekema Israel ƒe ame akpeawo ƒe amegãwo naƒo ƒu ɖe gbɔwo. 
NUM.10.5	Ne woku kpẽawo tsiã ɖe nu la, ekema asaɖa, si le ɣedzeƒe gome la, naho. 
NUM.10.6	Eye ne wogaku wo zi evelia tsiã ɖe nu la, ekema asaɖa, si le dziehe gome la, naho. Ne woku kpẽawo tsiã ɖe nu la, ekema woaho. 
NUM.10.7	Ne wobe, ha la nava kpe ta la, ekema woaku kpẽawo tatata ko, gake womaku wo atsiã ɖe nu o. 
NUM.10.8	Aron viŋutsu, siwo nye nunɔlawo, naku kpẽawo; ɖoɖo mavɔ wòanye na miaƒe dzidzimeviwo. 
NUM.10.9	Ne mieho aʋa le miaƒe anyigba dzi ɖe miaƒe futɔ, siwo le fu ɖem na mi la ŋu, eye mieku kpẽ tsiã ɖe nu la, ekema Yehowa, mia Mawu, aɖo ŋku mia dzi, eye wòaɖe mi atso miaƒe futɔwo si me. 
NUM.10.10	Gbesigbe miele dzidzɔ kpɔm, alo miele ŋkekenyuie ɖum, alo ɣleti yeye dze dzi, eye miesa numevɔ kple akpedavɔ la, ekema miaku kpẽ, eye wòana mia Mawu naɖo ŋku mia dzi. Nyee nye Yehowa, mia Mawu!
NUM.10.11	Le ƒe evelia me, le ɣleti evelia ƒe ŋkeke blavelia dzi la alilikpo la ho le nɔƒe, si sea le la dzi. 
NUM.10.12	Eye Israel-viwo ho tso Sinai-gbedzi hamehame, eye alilikpo la va tɔ ɖe Paran-gbedzi. 
NUM.10.13	Esia nye zi gbãtɔ woho ɖe se, si Yehowa de na Mose la nu. 
NUM.10.14	Yuda-viwo ƒe asaɖa la ho gbã kple woƒe aflaga hamehame, eye woƒe aʋakɔ la fe tatɔ enye Naheson, Aminadab vi. 
NUM.10.15	Amesi le Isaxar-viwo to la ƒe aʋakɔ nu, enye Netaneel, Zuar vi, 
NUM.10.16	eye Eliab, Xelon vi, le Zebulon-viwo to la ƒe aʋakɔ nu. 
NUM.10.17	Emegbe wokaka nɔƒe la, eye Gerson viwo kple Merari-viwo, amesiwo nye nɔƒe la tsɔlawo la ho. 
NUM.10.18	Eyome Ruben ƒe asaɖa la ho kple woƒe aflaga hamehame; woƒe aʋakɔ la ƒe tatɔ enye Elizur, Sedeur vi. 
NUM.10.19	Amesi le Simeon-viwo to la ƒe aʋakɔ nu, enye Selumiel, Zurisadai vi, 
NUM.10.20	eye Elyasaf, Deguel vi, le Gad-viwo to la ƒe aʋakɔ nu. 
NUM.10.21	Emegbe Kehat-viwo, amesiwo nye nu kɔkɔeawo tsɔlawo la ho; wotua nɔƒe la, hafi woawo va ɖona 
NUM.10.22	Eyome Efrayim-viwo ƒe asaɖa la ho kple woƒe aflaga hamehame; woƒe aʋakɔ la ƒe tatɔ enye Elisama, Amihud vi. 
NUM.10.23	Amesi le Manase-viwo to la ƒe aʋakɔ nu, enye Gamliel, Pedazur vi, 
NUM.10.24	eye Abidan, Gideoni vi, le Benyamin-to la ƒe aʋakɔ nu. 
NUM.10.25	Emegbe Dan-viwo ƒe asaɖa la ho kple woƒe aflaga hamehame, woawo nye aʋakɔwo katã ƒe megbexeawo, eye woƒe aʋakɔ ƒe tatɔ enye Axieser, Amisadai vi. 
NUM.10.26	Amesi le Aser-viwo ƒe to la ƒe aʋakɔ nu, enye Pagiel, Oxran vi, 
NUM.10.27	eye Axira, Enan vi, le Naftali-viwo to la ƒe aʋakɔ nu. 
NUM.10.28	Ale Israel-viwo ho hamehame enye si.
NUM.10.29	Eye Mose gblɔ na Hobab toa, Midiantɔ Reguel ƒe viŋutsu, bena: Miele hoho ge ayi teƒe, si Yehowa gblɔ be, yeatsɔ na mí la; wò hã yi kpli mí, eye míawɔ nyuie na wò, elabena Yehowa ɖo nyuie ɖe Israel ŋu. 
NUM.10.30	Eɖo ŋu bena: Nyemayi kpli mi o, boŋ magbugbɔ ayi nye anyigba dzi kple ƒonyemeawo gbɔ. 
NUM.10.31	Egblɔ nɛ bena: Megagblẽ mí ɖi o dzro, elabena enya teƒe, siwo míaƒu asaɖa anyi ɖo le gbeadzi, eyata nanye ŋku na mí; 
NUM.10.32	ne èyi kpli mí la, ekema miawo nyuie, si Yehowa awɔ na mí la na wò.
NUM.10.33	Eye woho tso Yehowa to la gbɔ hezɔ ŋkeke etɔ̃ ƒe mɔ, eye Yehowa ƒe nubablaɖaka la dze wo ŋgɔ ŋkeke etɔ̃, be woadi dzudzɔƒe na wo. 
NUM.10.34	Ne woho la, Yehowa ƒe alilikpo la nɔa wo ŋgɔ. 
NUM.10.35	Ne aɖaka la ho la, Mose gblɔna be: Yehowa, tsi tre, ne wò fofowo naka hlẽ, eye amesiwo le fu wò la, nasi le nuwò! 
NUM.10.36	Eye ne edro la, egblɔna be: Yehowa, gagbugbɔ va Israel ƒe ame akpeawo gbɔ!
NUM.11.1	Eye dukɔ la li liʋĩliʋi le Yehowa ŋu le fuwɔame ta Yehowa see; eye wòdo dɔmedzoe eye Yehowa na dzo dze aƒe le wo dome, eye asaɖa ƒe mlɔenu bi dzo. 
NUM.11.2	Tete dukɔ la do ɣli na Mose, eye Mose ɖe kuku na Yehowa, enumake dzo la tsi. 
NUM.11.3	Eye wona ŋkɔ afima be „dzobiƒe“, elabena Yehowa na dzo dze aƒe le wo dome.
NUM.11.4	Eye yakame, siwo le wo do me la, de asi nudzodzro me, tete Israel-viwo gafa avi gblɔ bena: Ameka gɔ̃e le lã na ge mi miaɖu hã? 
NUM.11.5	Mieɖo ŋku tɔmelã, siwo míeɖuna le Egipte dzodzro, kpakple adzamatre, aɖiba, agumetaku, sabala kple gbegãdziwo dzi. 
NUM.11.6	Azɔ miaƒe veme ƒu; naneke mele afisia o, negbe mana sia ko kpɔm miele. 
NUM.11.7	Mana la lolo abe xetsetsee ene, eye wòdzena abe Bedolion ene. 
NUM.11.8	Eye dukɔ la kaka heyi efɔ ge le afisiafi; wogbãnɛ le te dzi, alo wotonɛ le to me, eye woɖanɛ le ze me hetsɔna tɔa tatali; evivina abe aboŋgo ene. 
NUM.11.9	Ne zãmu dza ɖe asaɖa la me le zã me la, mana la hã dzana ɖe eme. 
NUM.11.10	Mose se, alesi dukɔ la me toawo katã le avi fam le woƒe agbadɔwo nui. Eye Yehowa do dɔmedzoe, eye medze Mose hã ŋu o. 
NUM.11.11	Eye Mose gblɔ na Yehowa bena: Nukaŋuti nèwɔ vɔ ɖe wò dɔla ŋu, eye nukaŋuti méve nunye o, eye netsɔ dukɔ blibo sia ƒe agba ɖo dzinye? 
NUM.11.12	Alo nyee fɔ dukɔ blibo sia ƒe fua? Eye nyee dzi wo, hafi nèle gbɔgblɔm nam be, matsɔ wo ɖe akɔ nu, abe alesi vitsɔla tsɔa vidzie ene, ayi anyigba, si ŋu nèka atam ɖo na wo fofowo la dzia? 
NUM.11.13	Afika makpɔ lã atsoe na dukɔ blibo sia? Elabena wole avi fam nam le gbɔgblɔm be: Na lã mí miaɖu! 
NUM.11.14	Nye ɖeka nyemate ŋu atsɔ dukɔ blibo sia o, elabena wole kpeyem akpa. 
NUM.11.15	Nenye alea nèle wɔ ye gee la, ekema wum zi ɖeka boŋ, nenye be, eve nunye; bena magakpɔ nye dzɔgbevɔ̃e teƒe o.
NUM.11.16	Tete Yehowa gblɔ na Mose bena: Ƒo Israel-ame tsitsi blaadreawo, amesiwo nènya be, wonye ame tsitsiwo le dukɔ la dome, eye wonye wo dzikpɔlawo la, nu ƒu, eye nakplɔ wo ava Mawu ƒe agbadɔ la gbɔ, eye woatsi tre ɖe gbɔwò le afima. 
NUM.11.17	Maɖi ava ƒo nu kpli wò le afima, eye maɖe gbɔgbɔ, si le dziwò la, ƒe ɖe ada ɖe wo dzi, bena woatso dukɔ la ƒe agba na wò ti, eye wò ɖeka matsɔe o. 
NUM.11.18	Ke gblɔ na dukɔ la bena: Mikɔ mia ɖokui ŋu hena etsɔ; miakpɔ lã aɖu, elabena mieta avi ɖe Yehowa ƒe to me gblɔ bena: Ameka ana lã mi miaɖu? Eme nyo na mí le Egipte! Eyata Yehowa le lã na ge mi miaɖu. 
NUM.11.19	Menye ŋkeke ɖeka alo ŋkeke eve, ŋkeke atɔ̃ alo ŋkeke ewo alo ŋkeke blave koe miele eɖu ge o; 
NUM.11.20	boŋ ɣleti ɖeka sɔŋ, vaseɖe esime wòado alo ŋɔti me na mi, eye woazu ŋunyɔnu na mi; elabena mieɖo vlo Yehowa, si le mia dome, eye miefa avi nɛ bena; Nukata gɔ̃ míedzo le Egipte ɖo? 
NUM.11.21	Mose ɖo ŋu bena: Dukɔ la dometɔ, siwo le afɔ zɔm, amesiwo dome mele la, le ame akpe alafa ade, eye nèle gbɔgblɔm be, yeana lã wo ɣleti ɖeka sɔŋ mahã? 
NUM.11.22	Alẽ alo nyie wole wuwu ge, hafi wòaɖe wo nu loo, alo ƒumelãwo katãe woaƒo ƒu, hafi wòaɖe wo nua? 
NUM.11.23	Tete Yehowa gblɔ na Mose bena: Ɖe Yehowa ƒe asi to ɖe emea? Azɔ àkpɔe be, nye nya la le eme loo, alo mele eme o.
NUM.11.24	Eye Mose ɖo yi ɖagblɔ Yehowa ƒe nyawo na dukɔ la. Eƒo dukɔ la ƒe ame tsitsi blaadreawo nu ƒu, eye wòna woɖe to ɖe agbadɔ la godoo va kpe. 
NUM.11.25	Tete Yehowa ɖi va le alilikpo me heƒo nu kplii, eye wòɖe gbɔgbɔ, si le edzi la, ɖe da ɖe ame tsitsi blaadreawo dzi, eye esi gbɔgbɔ la va wo dzi la, wode asi nyagbɔgblɔ me ɖi; gake wova dzudzɔ emegbe. 
NUM.11.26	Ke ŋutsu eve tsi asaɖa la me, amesiwo dometɔ ɖeka ŋkɔ enye Eldad, eye evelia ŋkɔ nye Medad. Eye gbɔgbɔ la va woawo hã dzi, wode asi nyagbɔgblɔ me ɖi le asaɖa la me; elabena woŋlɔ wo ŋkɔwo, gake womeva agbadɔ la gbɔ o. 
NUM.11.27	Tete ŋutsuvia ɖe ƒu du ɖagblɔ na Mose bena: Eldad kple Medad wode asi nyagbɔgblɔ me ɖi le asaɖa la me. 
NUM.11.28	Eye Yosua, Nun vi, amesi nye Mose ƒe dɔla tso ɖekakpuime ke la, do ŋu be: Nye aƒetɔ Mose, gbe na wo! 
NUM.11.29	Ke Mose ɖo ŋu nɛ bena: Wòe le ŋu ʋã ge ɖe nunyea? Oo, Yehowa mana eƒe gbagba nava dukɔ blibo la dzi, eye wòatrɔ zu Yehowa ƒe nyagblɔɖilawo dzro oa?
NUM.11.30	Emegbe Mose kple Israel-ame tsitsiawo gbugbɔ yi asaɖa la me. 
NUM.11.31	Tete Yehowa na yaa ɖe ƒo, eye wòlɔ tegliwo tso ƒu gome kɔ ɖe wo nɔewo dzi ƒo xlã asaɖa la godoo va kpe; wozɔ wo ŋu le go si me ŋkeke ɖeka, eye wozɔ wo ŋu le go keme me hã ŋkeke ɖeka, eye wokɔ tso anyigba ano abɔklugui eve. 
NUM.11.32	Eye dukɔ la tso yi ɖafɔ tegliawo ŋkeke blibo la kple zã blibo la kpakple ŋkeke, si dze eyome hã; amesi fɔe ʋee ko la tɔ ade gomer ewo, eye wosia wo ƒo xlã asaɖa la godoo va kpe. 
NUM.11.33	Lã la mekpɔ do le aɖu tame na wo wòahayi wo katã ɖu ge avɔ o, tete Yehowa do dɔmedzoe ɖe dukɔ la ŋu, eye Yehowa na do vɔ̃ɖia ɖe ɖo dukɔ la dome. 
NUM.11.34	Eye wona ŋkɔ teƒe la bena „nudzrolawo ɖiƒe“, elabena afima woɖi dukɔ, si dzro nu la ɖo. 
NUM.11.35	Emegbe dukɔ la ho tso „nudzrolawo ɖiƒe“ heva Xazerot, eye wotsi Xazerot.
NUM.12.1	Eye Miryam kple Aron ƒo nu le Mose ŋu le Kus-nyɔnu la ta, elabena eɖe Kus-nyɔnu 
NUM.12.2	hegblɔ bena: Alo Mose ɖeɖe koe Yehowa ƒo nu kplia? Ɖe meƒo nu kple miawo hã oa? Eye Yehowa see. 
NUM.12.3	Ke Mose la wu amesiwo katã le anyigba dzi. 
NUM.12.4	Eye Yehowa gblɔ na Mose kple Aron kpakple Miryam bena: Mia kple etɔ̃ la mido va Mawu ƒe agbadɔ la gbɔ, eye woa kple etɔ̃ la wodo va. 
NUM.12.5	Tete Yehowa ɖi va agbadɔ la nu le alilikpo dodoa ɖe me, eye wòyɔ Aron kple Miryam, eye woa kple eve la woyi. 
NUM.12.6	Eye wògblɔ bena: Mise gbenye! Ne amea ɖe nye Yehowa ƒe nyagblɔɖila le mia dome la, ekema meɖea ɖokuinye fianɛ le ŋutega me, eye meƒoa nu kplii le drɔ̃e me. 
NUM.12.7	Ke menye alea mewɔna na nye dɔla Mose, amesi nye anukwaretɔ le nye aƒe blibo la nu o; 
NUM.12.8	boŋ nye ŋutɔ meƒoa nu kplii ŋku me kple ŋku me, nyemetoa adzo nɛ o, ke boŋ meɖea nuawo ŋutɔ fia nɛ, eye wòkpɔ Yehowa ƒe dzedzeme. Nukaŋuti mieva nye dɔla o, eye mieƒo nu le Mose ŋua? 
NUM.12.9	Eye Yehowa do dɔmedzoe ɖe wo ŋu hedzo. 
NUM.12.10	Esi alilikpo la ho tso agbadɔa dzi la, kasia Miryam dze anyi, eye wòfu ɣie abe agbelimɔwɔtsi ene; eye esi Aron trɔ ɖe Miryam ŋu la, kpo ɖa, edze anyi. 
NUM.12.11	Tete Aron gblɔ na Mose bena: Ao, nye aƒetɔ, megana woahe to na mí le nuvɔ̃, si míetsi bome wo la ta o. 
NUM.12.12	Megana wòano abe ɖevi, si ku ɖe dɔ me na dada, eye eƒe akpa ɖeka vo, hafi wodzii la ene o! 
NUM.12.13	Tete Mose ɖo ɣli na Yehowa bena: Ao, yɔ dɔe dzro! 
NUM.12.14	Yehowa ɖo ŋu na Mose bena; Ɖe wònye fofoa ye ɖe ta ɖe mo nɛ la, ne ŋu makpee ŋkeke adre oa? Eyata woatui ɖe xɔ me le asaɖa godo ŋkeke adre, emegbe hafi woagaxɔe. 
NUM.12.15	Ale woɖe Miryam xa ɖe asaɖa godo ŋkeke adre; ke dukɔ la meho o, vaseɖe esime wogaxɔ Miryam hafi. 
NUM.12.16	Emegbe dukɔ la ho tso Xazerot, eye woƒu asaɖa anyi ɖe Paran-gbedzi.
NUM.13.1	Eye Yehowa ƒo nu kple Mose bena: 
NUM.13.2	Dɔ ŋutsuwo ɖa, bena woaɖatsa ŋku le Kanaan-nyigba, si tsɔ ge mala ana Israel-viwo la dzi. Midɔ ŋutsu ɖekaɖeka tso wo fofowo ƒe toawo me; ame ŋkutawo sɔŋ woanye. 
NUM.13.3	Eye Mose ɖɔ wo ɖa tso Paran-gbedzi le Yehowa ƒe se la nu; ŋutsuawo, katã nye ame ŋkutawo le Israel-viwo dome. 
NUM.13.4	Woƒe ŋkɔwo nye Samua, Zakur vi, tso Ruben-to la me; 
NUM.13.5	Safat, Xori vi, tso Simeon-to la me; 
NUM.13.6	Kaleb, Yefune vi, tso Yuda-to la me; 
NUM.13.7	Yigal, Yosef vi, tso Isaxar-to la me: 
NUM.13.8	Hosea, Nun vi, tso Efrayim-to la me; 
NUM.13.9	Palti, Rafu vi, tso Benyamin-to la me; 
NUM.13.10	Gadiel, Sodi vi, tso Zebulon-to la me; 
NUM.13.11	Gadi, Susi vi, amesi nye Yosef ƒomeawo, tso Manase-to la me; 
NUM.13.12	Amiel, Gamali vi, tso Dan-to la me; 
NUM.13.13	Setur, Mixael vi, tso Aser-to la me; 
NUM.13.14	Naxbi, Wafsi vi, tso Naftali-to la me; 
NUM.13.15	Guel, Maxi vi, tso Gad-to la me. 
NUM.13.16	Esiawo nye ŋutsu, siwo Mose do, be woaɖatsa ŋku le anyigbaa dzi la, ƒe ŋkɔwo Eye Mose yɔ Hosea. Nun vi, be Yosua. 
NUM.13.17	Eye Mose dɔ wo, bena woaɖatsa ŋku le Kanaan-nyigba dzi hegblɔ na wo bena: Miyi ɖe anyigba la ƒe dziehe gome, eye miaha toawo. 
NUM.13.18	Milé ŋku ɖe alesi anyigba la le kple dukɔ, si le edzi la ŋu, abe wo kako alo wo beli, wole ʋee alo wosɔ gbɔ ene; 
NUM.13.19	alesi anyigba, si dzi wole la le, enyo loo alo menyo o; kpakple alesi du, siwo me wole la le, agbadɔ me ko wole loo, alo mɔ̃ sesẽwo me wole; 
NUM.13.20	alesi anyigba la le, ewɔa nu alo mewɔa nu o, atiwo le edzi alo womelé edzi o. Milé dzi ɖe ƒo, no miatsɔ anyigba dzi kutsetsea ɖewo agbɔe, ɣemaɣi weintsetsewo dze ɖiɖi gɔme.
NUM.13.21	Eye woyi ɖatsa ŋku le anyigba la dzi tso Zin-gbedzi vaseɖe Rexob heɖo ta Xamat. 
NUM.13.22	Woɖo ta dziehe vaseɖe Xebron, afisi Aximan, Sesai kple Talmai, amesiwo nye Enak viwo nɔ. Ke wotso Xebron ƒe adre megbe, hafi wova tso Zoan le Egipte. 
NUM.13.23	Eye wova Eskol-bali la me, afisi wotso weintsetse kpo ɖeka le, eye ame eve ƒo ati ɖe eme hetsɔ; wogbe yevuboɖawo kple gbotsetsewo hã. 
NUM.13.24	Woyɔa teƒe ma bena Eskol-bali me le weintsetse, siwo Israel-viwo gbe le afima la ta.
NUM.13.25	Esi wotsa ŋku le anyigba la dzi vɔ la, wòtrɔ gbɔ le ŋkeke blane megbe. 
NUM.13.26	Eye wogbɔ va Mose kple Aron kpakple Israel-viwo ƒe ha blibo la gbɔ, le Kades le Paran-gbedzi, hegblɔ dɔgbedenyawo na woa kple ha blibo la, eye wotia anyigba dzi kutsetseawo hã wo. 
NUM.13.27	Eye wòto woƒe numegbe la nɛ bena: Miede anyigba, si dzi nedɔ mí ɖo la dzi; notsi kple anyitsi bɔ ɖe edzi vava, eye edzi kutsetsewo hã enye si; 
NUM.13.28	negbe dukɔ, si le anyigba la dzi, koe kako, woƒe duwo sesẽ, eye wololo, eye míekpɔ Enak viwo hã le afima. 
NUM.13.29	Amalekitɔwo le dziehe gome, Xititɔwo, Yebusitɔwo kple Amoritɔwo le towo dzi, eye Kanaanitɔwo le ƒu ŋu kple Yordan ƒe go ɖeka 
NUM.13.30	Ke Kaleb tsi nya ɖe dukɔ la nu hexɔ ɖe Mose dzi bena: Míate ŋu ade, eye míaxɔe, m ate ŋui kokoko tsã! 
NUM.13.31	Ke ŋutsu, siwo hã ɖe la, gblɔ bena: Míate ŋu ade dukɔ mawo gbɔ o, elabena wosesẽ wu mi. 
NUM.13.32	Eye wode vɔvɔ̃ anyigba, si dzi wotsa ŋku le la, ŋu na Israel-viwo be: Anyigba, si dzi miede ɖatsa ŋku le la, le edzinɔlawo mim, eye dukɔ, siwo katã le edzi la, nye ame kplalawo sɔŋ. 
NUM.13.33	Miekpɔ Enak viwo, amesiwo nye ame dzɔtsuwo ƒe dzidzimeviwo, hã le afima, eye miawo ɖeko míedze abe ʋetsuviwo ene, eye nenema woawo hã kpɔ míi.
NUM.14.1	Tete ha blibo la do ɣlikpɛ, eye dukɔ la fa avi le zã ma me. 
NUM.14.2	Eye Israel-viwo katã li Mose kple Aron ŋu, eye ha blibo la gblɔ na wo bena: Oo, ɖe mieku le Egipte-nyigba dzi boŋ, ɖe mieku le gbe sia dzi boŋ la, ne nyo wu! 
NUM.14.3	Nukata gɔ̃ Yehowa kplɔ mí va anyigba sia dzi, bena míatsi yi nu, eye mia srɔ̃wo kple mia viwo nazu aboyonu? Ne míagbugbɔ ayi Egipte la, ɖe manyo na mí awu oa? 
NUM.14.4	Eye wogblɔ na wo nɔewo bena: Mina míaɖo tatɔ na mía ɖokui, eye míagbugbɔ ayi Egipte! 
NUM.14.5	Tete Mose kple Aron tsyɔ mo anyi ɖe Israel-viwo ƒe ha blibo la katã ŋku me. 
NUM.14.6	Ke Yosua, Nun vi, kple Kaleb, Yefune vi, amesiwo hã ɖe ɖatsa ŋku la, dze woƒe awuwo, 
NUM.14.7	eye wogblɔ na Israel-viwo ƒe ha blibo la bena: Anyigba, si dzi miede ɖatsa ŋku le la, nyo ʋuu keke tso me. 
NUM.14.8	Ne miaƒe nu dze Yehowa ŋu ko la, ekema akplɔ mí ayi anyigba sia dzii, eye wòatsɔ anyigba, si dzi notsi kple anyitsi bɔ ɖo la, na mi. 
NUM.14.9	Ɖeko migadze aglã ɖe Yehowa ŋu o, eye migavɔ̃ anyigbadzitɔwo o, elabena wole na mi abe abolo ene. Luʋɔ dzo le wo ta, ke Yehowa li kpli miawo ya, eyata migavɔ̃ wo o! 
NUM.14.10	Ke ha blibo la be, yewoaƒu kpe wo woaku, tete Yehowa ƒe ŋutikɔkɔe do ɖe Mawu ƒe agbadɔ la gbɔ le Israel-viwo katã ŋku me. 
NUM.14.11	Eye Yehowa gblɔ na Mose bena: Zi nenie gɔ̃ dukɔ sia ado vlom, eye zi nenie woagbe dzinye xɔxɔ ase? Evɔ wonye mewo dzesi geɖewo le wo dome hafi? 
NUM.14.12	Eyata matsɔ dɔvɔ̃ atsrɔ̃ wo, eye mana dukɔ gãa ɖe, si asẽ ŋu wu wo la, nadzo tso mewo 
NUM.14.13	Mose gblɔ na Yehowa bena: Evɔ wònye Egiptetɔwo see bena, etsɔ wò ŋusẽ kplɔ dukɔ sia tso wo dome ɖe? 
NUM.14.14	Eye amesiwo see la, agblɔe na anyigba sia dzitɔwo bena: Wo Yehowa ŋutɔ ena dukɔ sia dome, èɖe ɖokuiwò ba wo wokpɔ kɔte, eye wò alilikpo nɔ wo dzi; wò Yehowa ŋutɔ ezɔ wo ŋgɔ le alilikpo dodoa ɖe me le ŋkeke me, eye nezɔ wo ŋgɔ le dzobibi me le zã me. 
NUM.14.15	Nenye be, awu dukɔ sia abe ame ɖeka ene la, ekema dukɔ, siwo se nyaa le ŋuwò la, agblɔ be: 
NUM.14.16	Ɖe Yehowa mekpe, be wòakplɔ dukɔ sia ayi anyigba, si ŋu woka atam ɖo na wo la dzi o; eyata wowu wo ɖo. 
NUM.14.17	Eyata Aƒetɔ, ɖe wo ŋusẽ fia, abe alesi negblɔ ene be: 
NUM.14.18	Yehowa gbɔa dzi blewu, eye eƒe amenuveve sɔ gbɔ, etsɔa vodada kple dzidada kena, ke megbea tohehe o, boŋ etua fofowo ƒe vodadawo ŋuti fe na viwo vaseɖe dzidzime etɔ̃lia kple enelia dzi. 
NUM.14.19	Eyata tsɔ dukɔ sia ƒe vodada ke wo le wò amenuveve gã la nu, abe alesi nẽtsɔe ke dukɔ sia tso Egipte ke vaseɖe afisia ene. 
NUM.14.20	Yehowa ɖo ŋu be: Matsɔe ake, abe alesi nègblɔ ene. 
NUM.14.21	Gake zi alesi mele agbe, eye Yehowa ƒe ŋutikɔkɔe ayɔ anyigba blibo la dzi la, ayɔ anyigba blibo la dzi 
NUM.14.22	ŋutsu, siwo katã kpɔ ŋutikɔkɔe kple dzesi, siwo mewo le Egipte kple gbeadzi, gake wotem kpo zi ewo, eye womeɖo to nye gbe o la, 
NUM.14.23	makpɔ anyigba, si ŋu meka atam ɖo na wo fofowo la o, eye amesiwo katã do vlom la, hã makpɔe o! 
NUM.14.24	Ke makplɔ nye dɔla Kaleb ayi anyigba, si dzi wògbɔ tso la dzi, eye wòazu eƒe dzidzimeviwo to, elabena gbɔgbɔ bubu le eme, eye wodze yonyeme blibo. 
NUM.14.25	Ke Amalekitɔwo kple Kanaanitɔwo nɔ gbadzaƒe. Etsɔ miaho agbugbɔ aɖo ta gbedzi le Avaƒu la gbɔ!
NUM.14.26	Eye Yehowa ƒo nu kple Mose kpakple Aron bena: 
NUM.14.27	Zi nenie gã ha vɔ̃ɖi sia ali ŋunye? Elabena mese alesi Israel-viwo li liʋĩliʋĩ ɖe ŋunye lae. 
NUM.14.28	Gblɔ na wo be, Yehowa ƒe numegbe enye si: Meta nye agbe be, mawo mi, abe alesi miegblɔ ɖe nye to me ene! 
NUM.14.29	Mia dometɔ, siwo wotia xlẽ amesiwo xɔ ƒe blave kple vo la, woaku ɖe gbe sia dzi keŋkeŋ, le esi mieli ŋunye la ta. 
NUM.14.30	Miade anyigba, si ŋu meka atam ɖo na mi be, mianɔ edzi la dzi o, negbe Kaleb, Yefune vi, kple Yosua, Nun vi ko. 
NUM.14.31	Ke makplɔ mia vi, siwo ŋu miegblɔ le be, woazu aboyonu la, ayi edzi, bena woakpɔ anyigba, si miedo vloe la. 
NUM.14.32	Gake miawo miaku ɖe gbe sia dzi kokoko. 
NUM.14.33	Mia viwo anye lãnyilawo le gbeadzi ƒe blane sɔŋ, eye woaxɔ miaƒe nuvɔ̃wo atsɔ, vaseɖe esime miaku avɔ le gbeadzi keŋkeŋ hafi. 
NUM.14.34	Ŋkeke blane, siwo mietsɔ ɖatsa ŋku le anyigbaa dzii la, nu miatsɔ miaƒe vodadawo ɖo ƒe blane; ŋkeke ɖeka nanye ƒe ɖeka, bena miadze su bena, metrɔ le mia yome. 
NUM.14.35	Nye Yehowae gblɔe, eye alea mawɔ ha vɔ̃ɖi sia, si dze aglã ɖe ŋunye lae; gbe sia dzi woatsrɔ̃ ɖo, eye afisia woaku ɖo! 
NUM.14.36	Eye Yehowa na ɖɔ vɔ̃ɖia ɖe ɖo amesiwo Mose dɔ be, woaɖatsa ŋku le anyigba dzi, amesiwo trɔ gbɔ, eye wode ŋɔdzi anyigba la ŋu hena ha blibo la li eŋu la dome, 
NUM.14.37	eye woku, le esi wode ŋɔdzi anyigbaa ŋu la ta. 
NUM.14.38	Ke Yosua, Nun vi, kple Kaleb, Yefune vi, koe tsi agbe le ŋutsu, siwo ɖe ɖatsa ŋku le anyigbae dzi la dome. 
NUM.14.39	Esi Mose gblɔ nya siawo na Israel-viwo katã la, dukɔ la xa nu ŋutɔ. 
NUM.14.40	Wotso ŋdi kanya, eye wolia to la hegblɔ bena: Ɖe mieva afisia, be míayi teƒe, si ŋu Yehowa ƒo nu le la; elabena miewo nuvɔ̃. 
NUM.14.41	Ke Mose gblɔ bena: Nukaŋuti miele Yehowa ƒe se la dzi dam? Mehele edzi dze ge o! 
NUM.14.42	Migayi o, elabena Yehowa mele mia dome o, bena miaƒe futɔwo magasi mi o! 
NUM.14.43	Amalekitɔwo kple Kanaanitɔwo le mia ŋgɔ le afima, eye míatsi yi nu. Esi mietrɔ le Yehowa yome la, eyata Yehowa manɔ kpli mi o. 
NUM.14.44	Ke wosẽ tame helia to la, gake Yehowa ƒe nubablaɖaka la kple Mose wotsi asaɖa la me. 
NUM.14.45	Tete Amalekitɔwo kple Kanaanitɔwo, amesiwo le to sia dzi la, va si wo, eye woka wo hlẽ vaseɖe Xorma ke.
NUM.15.1	Eye Yehowa ƒo nu kple Mose bena: 
NUM.15.2	Ƒo nu kple Israel-viwo, eye nagblɔ na wo bena: Ne miava anyigba, si matsɔ na mi mianɔ edzi la dzi, 
NUM.15.3	eye mieɖe adzɔgbe alo na nu le mia ɖokui si alo le ŋkekenyuie ɖum hehe, yewoatsɔ nyi alo alé asa dzovɔ na Yehowa, eɖanye numevɔ alo akpedavɔ o, bena wòaʋẽ lilili ɖe Yehowa la, 
NUM.15.4	ekema amesi na nua Yehowa la, natsɔ wɔ memee, efa ƒe ewoliawo ɖeka, si wotsɔ ami hin ƒe eneliawo ɖeka dza bae la, awɔ nuɖuvɔsae. 
NUM.15.5	Eye natsɔ wein awɔ nunovɔsa akpe ɖe numevɔsa kple akpedavɔsa la ŋu; hin ƒe eneliawo ɖeka nanɔ alẽvi ɖeka ŋu. 
NUM.15.6	Ke natsɔ wɔ memee efa ƒe ewoliawo eve, si wotsɔ ami hin ƒe etɔ̃liawo ɖeka dzabae la, awɔ nuɖuvɔsa akpe ɖe agbo ɖeka ŋu, 
NUM.15.7	eye natsɔ wein hin ƒe etɔ̃liawo ɖeka, awɔ nunovɔsa akpe ɖe eŋu. Esiawo natsɔ asa vɔe, bena wòaʋẽ lilili ɖe Yehowa. 
NUM.15.8	Ke ne èbe, yeatsɔ nyivi asa numevɔ, adzɔgbeɖevɔ alo akpedavɔ na Yehowa la, 
NUM.15.9	ekema natsɔ wɔ memee efa ƒe ewoliawo etɔ̃, si wotsɔ ami hin afã dzabae la, akpe ɖe nyivi la ŋu, 
NUM.15.10	eye natsɔ wein hin afã, awɔ nunovɔsa akpe ɖe eŋu. Esiawo natsɔ asa vɔe, bena wòaʋẽ lilili ɖe Yehowa. 
NUM.15.11	Alea woakpee ɖe nyi sia nyi, agbo sia agbo, alẽvi sia alẽvi kple gbɔ̃vi sia gbɔ̃vi ŋu enye si. 
NUM.15.12	Alesi lã, siwo miasa vɔ lae, sɔ gbɔe la, nenema ŋu miawɔ wo ɖo. 
NUM.15.13	Ne duamevi sia duamevi sa dzovɔ, be wòaʋẽ lilili ɖe Yehowa la, wòawɔe alea. 
NUM.15.14	Ne amedzroa ɖe dze mia gbɔ, alo wòtsi mia dome, eye wòbe yeasa dzovɔ, ne wòaʋẽ lilili ɖe Yehowa la, ekema wòawɔ, abe alesi miewɔna ene. 
NUM.15.15	Ɖoɖo ɖeka nanɔ eŋu na dukɔ blibo la kple amedzrowo siaa. Ɖoɖo mavɔ wòanye na miaƒe dzidzimeviwo; mia kple amedzrowo miesɔ le Yehowa ŋku me. 
NUM.15.16	Se ɖeka kple ɖoɖo ɖeka nanɔ eŋu na mia kple amedzro, si le mia dome la siaa.
NUM.15.17	Eye Yehowa ƒo nu kple Mose bena: 
NUM.15.18	Ƒo nu kple Israel-viwo, eye nagblɔ na wo bena: Ne mieva anyigba, si dzi mele mia kplɔ ge ayii la dzi, 
NUM.15.19	eye miekpɔ abolo ɖu le anyigba dzi la, ekema miana adzɔ Yehowa. 
NUM.15.20	Mitsɔ miaƒe wɔ gbãtɔwo tɔ tatali ahana; eya nanye adzɔ tso miaƒe lu, siwo mieƒo la me. 
NUM.15.21	Mia kple miaƒe dzidzimeviwo miatsɔ miaƒe wɔ gbãtɔwo ƒe ɖe ana adzɔ Yehowa.
NUM.15.22	Ke ne mieɖe ŋu ɖi heda se, siwo katã Yehowa gblɔ na Mose la, dometɔ ɖeka dzi; 
NUM.15.23	miewɔ se, siwo katã Yehowa na Mose de na mi, tso gbesigbe Yehowa de asi sedede me na mi hena miaƒe dzidzimeviwo dzi la, dzi o; 
NUM.15.24	ne ha blibo la ɖe ŋu ɖi da ƒu la, ekema ha blibo la nana nyitsuvi ɖeka, bena woasa numevɔ, si aʋẽ lilili ɖe Yehowa lae, eye woawɔ nuɖuvɔsa kple nunovɔsa ɖe ɖoɖo la nu; eye woana gbɔ̃tsu ɖeka, woawɔ nuvɔ̃vɔsae. 
NUM.15.25	Eye nunɔla nalé avu na Israel-viwo ƒe ha blibo la, eye woatsɔe ake wo; elabena ɖe woɖe ŋu ɖi da ƒu, eyata wona nu, be woatsɔ sa dzovɔ na Yehowa, eye wosa nuvɔ̃vɔ le Yehowa ŋku me, le esi woɖe ŋu ɖi da ƒu la ta. 
NUM.15.26	Eye woatsɔe ake Israel-viwo ƒe ha blibo la kple amedzro, si le wo dome la hã, elabena dukɔ blibo lae ɖe ŋu ɖi heda ƒu. 
NUM.15.27	Ke nenye ame ɖeka koe ɖe ŋu ɖi da ƒu la, ekema wòana gbɔ̃nɔ, si xɔ ƒe ɖeka, woawɔ nuvɔ̃vɔsae. 
NUM.15.28	Eye nunɔla nawɔ avulenuwo na amesi ɖe ŋu ɖi da ƒu la, le Yehowa ŋku me ahale avu nɛ, eye woatsɔe akee. 
NUM.15.29	Se ɖeka nanɔ mia si na amesiwo ɖe ŋu ɖi da ƒu la, eɖanye Israel-viwo ŋutɔ alo amedzro, si le mia dome la o. 
NUM.15.30	Ke ne amea ɖe ɖo tame wo nane la, ekema edo vlo Yehowa, eɖanye duamevi alo amedzro o; ele be, woatsrɔ̃e ɖa le eƒe dukɔ la dome. 
NUM.15.31	Yehowa ƒe nya wodo vloe, eve eƒe se dzi wòda, eyata ele be, woatsrɔ̃ ame la ɖa kokoko, eya ŋutɔ ƒe fɔɖiɖi le edzi.
NUM.15.32	Esi Israel-viwo nɔ gbedzi la, wokpɔ ŋutsua ɖe le nake tɔm le dzudzɔgbeŋkeke la dzi. 
NUM.15.33	Eye amesiwo kpɔe wole nakea fɔm la, kplɔe va Mose kple Aron kpakple ha blibo la gbɔ. 
NUM.15.34	Eye wolée da ɖi, elabena womenya nusi woawɔe la gobi o. 
NUM.15.35	Yehowa gblɔ na Mose bena: Ele be, woawu ŋutsu la; ha blibo la naƒu kpee le asaɖa la godo, woaku. 
NUM.15.36	Tete ha blibo la kplɔe yi ɖe asaɖa la godo, eye woƒu kpee wòku, abe alesi Yehowa de se na Mose ene.
NUM.15.37	Eye Yehowa gblɔ na Mose bena: 
NUM.15.38	Ƒo nu kple Israel-viwo, eye nagblɔ na wo be: Mia kple miaƒe dzidzimeviwo miade gbo miaƒe avɔwo to, eye woatsi gboa ɖe aɖabɛ blɔtɔ lɔ̃ka ŋu. 
NUM.15.39	Ne miekpɔ gboawo la, ekema miaɖo ŋku Yehowa ƒe seawo katã dzi, eye miawɔ wo dzi, bena miagadze miaƒe dziwo kple ŋkuwo yome awu nusi wodi la o. 
NUM.15.40	Eye miaɖo ŋku nye seawo katã dzi, bena mianɔ kɔkɔe na míaƒe Mawu. 
NUM.15.41	Nyee nye Yehowa, mia Mawu, si kplɔ mi tso Egipte-nyigba dzi, be manye miaƒe Mawu. Nye Yehowa, mia Mawu!
NUM.16.1	Eye Korax, Yizhar vi, amesi nye Lewi vi, Kehat ƒe tɔgbuiyɔvi, hekpe ɖe Eliab viŋutsuwo, Datan kple Abiram, amesiwo nye Ruben vi, Palu ƒe tɔgbuiyɔviwo ŋu, 
NUM.16.2	dze aglã ɖe Mose ŋuti, eye Israel-viwo dome ŋutsu alafa eve blaatɔ̃, amesiwo nye ŋkutatɔwo le ha la dome, eye wonye adaŋudelawo le takpekpewo me kple ame ŋkɔŋuwo la, kpe ɖe wo ŋu. 
NUM.16.3	Eye wokpe ta ɖe Mose kple Aron ŋu hegblɔ na wo bena: Mia tɔ do ɖoɖo akpa! Ha blibo la le kokoe, eye Yehowa le wo dome tso, nukaŋuti miawo miele mia ɖokui dom ɖe dzi le Yehowa ƒe dukɔ la dome ale? 
NUM.16.4	Esi Mose see la, etsyɔ mo anyi. 
NUM.16.5	Eye wogblɔ na Korax kple eƒe ha blibo la bena: Etsɔ la Yehowa aɖe amesi nye etɔ, amesi le kɔkɔe, be wòate ɖe eŋu kple amesi wòaha, be woate ɖe eŋu la, afia. 
NUM.16.6	Korax kple eƒe ha blibo la, ale miawo enye si: Mitsɔ dzudzɔdosonuwo, 
NUM.16.7	eye miaɖe dzo ɖe wo me atsɔ dzudzɔdonu ada ɖe dzi le Yehowa ŋku me etsɔ, eye amesi ke Yehowa atia la, eya nanye ame kɔkɔe. Mi Lewi-viwo, mia tɔ ɖi kpi gbɔ me akpa! 
NUM.16.8	Eye Mose gblɔ na Korax bena: Mi Lewi-viwo, mise gbe! 
NUM.16.9	Mesɔ gbɔ na mi haɖe be, Israel ƒe Mawu la tia mi tso Israel ƒe ha la me, be miate ɖe eŋu, eye miawɔ dɔ le Yehowa ƒe nɔƒe la ŋu, mianɔ ha la nu, eve miasubɔ wo oa? 
NUM.16.10	Ena mia kple nɔviwò Lewi viwo katã miegogoe tso, azɔ miegale nunɔladɔ hã dima? 
NUM.16.11	Eyata Yehowa ŋue mia kple wò ha blibo la mietsi tre ɖo; ameka nye Aron, hafi miele eŋu lĩm? 
NUM.16.12	Eye Mose dɔ be, wonɖayɔ Datan kple Abiram, Eliab viwo ve; ke woɖo ŋu bena: Míegbɔna o. 
NUM.16.13	Mesɔ gbɔ na wò be, nekplɔ mí tso anyigba, si dzi notsi kple anyitsi bɔ ɖo la dzi, be nava wu le gbedzi oa? Azɔ nele amegã hã ɖu ge ɖe mía dzia? 
NUM.16.14	Mekplɔ mí ɖe anyigba, si dzi notsi kple anyitsi bɔ ɖo la dzi, ne nahayi agblewo kple weingblewo tsɔ ge na mí hã o! Ɖe nèbe, yeaɖe ŋku le to me na ŋutsu siawoa? Míegbɔna afia ɖeke o! 
NUM.16.15	Tete dɔme ve Mose ŋutɔ, eye wògblɔ na Yehowa bena: Megatrɔ ɖe woƒe vɔsa la ŋu o! Nyemexɔ tedzi ɖeka hã le wo si o, eye nyemewɔ vɔ ɖe wo dometɔa ɖeke ŋu hã o.
NUM.16.16	Eye Mose gblɔ na Korax bena: Mia kple wò ha blibo la miakpe ɖe Aron ŋu ava Yehowa ŋku me etsɔ. 
NUM.16.17	Amesiame natsɔ eƒe dzudzɔdosonu, eye woada dzudzɔdonu ɖe eme ava Yehowa ŋku me; dzudzɔdosonu alafa eve blaatɔ̃ wòanye, amesiame kple etɔ, eye mía kple Aron hã miatsɔ míaƒe dzudzɔdosonuwo vɛ. 
NUM.16.18	Tete amesiame tsɔ eƒe dzudzɔdosonu ɖe dzo ɖe eme, eye wotsɔ dzudzɔdonu da ɖe edzi heva Mawu ƒe agbadɔ la nu; Mose kple Aron hã le eme. 
NUM.16.19	Eye Korax ƒo ha blibo la nu ƒu ɖe wo ŋu heva Mawu ƒe agbadɔ la nu. Tete Yehowa ƒe ŋutikɔkɔe ɖe eɖokui fia ha blibo la. 
NUM.16.20	Eye Yehowa ƒo nu kple Mose kple Aron bena: 
NUM.16.21	Mite ɖe aga le ha sia ŋu, ne matsrɔ̃ wo zi ɖeka.
NUM.16.22	Ke woawo tsyɔ mo anyi hegblɔ bena: Oo, Mawu, si nye agbegbɔgbɔ, si le ŋutilãwo katã me la, ƒe Mawu! Esi ame ɖeka wɔ nuvɔ̃ la, eye nèle dɔmedzoe dom ɖe ha blibo la ŋua? 
NUM.16.23	Tete Yehowa ƒo nu kple Mose bena: 
NUM.16.24	Gblɔ na ha la bena: Miɖe megbe le Korax, Datan kple Abiram ƒe aƒewo ŋu!
NUM.16.25	Eye Mose tso yi Datan kple Abiram gbɔ, eye Israel-ame tsitsiwo kplɔe ɖo. 
NUM.16.26	Eye wògblɔ na ha la bena: Mite ɖa le ame mavɔ̃mawu siawo ƒe agbadɔwo gbɔ, eye migaka asi woƒe nua ɖeke ŋu, bena miawo hã míagatsrɔ̃ le woƒe nuvɔ̃wo ta o. 
NUM.16.27	Tete wode megbe le Korax, Datan kple Abiram ƒe aƒewo ŋu. Ke Datan kple Abiram ɖo go ɖe woƒe agbadɔwo nu, eye wo srɔ̃wo kple woƒe vi tsitsiwo kpakple woƒe vidzĩewo kpe ɖe wo ŋu. 
NUM.16.28	Eye Mose gblɔ bena: Esia miatsɔ adze sii bena, Yehowae dɔm, be mawɔ dɔ siawo katã, eye menye nye ŋutɔ nye dzimee wotso o. 
NUM.16.29	Ne ame siawo aku, abe alesi amewo katã kunae ene, eye woahe to na wo, abe alesi wohea to na amewo katãe ene la, ekema menye Yehowae dɔm o. 
NUM.16.30	Ke ne Yehowa awɔ nu masekpɔa ɖe, eye anyigba ake nu ami wo kple woƒe nuwo katã, eye wòayi tsiẽ agbagbe la, ekema mianyae bena, ame siawoe do vlo Yehowa! 
NUM.16.31	Esi wowu nya siawo nu vɔ la, tete anyigba wo le wo te, 
NUM.16.32	eye anyigba ke nu mi wo kple woƒe aƒewo kpakple amesiwo katã le Korax ŋu kple woƒe nuwo katã. 
NUM.16.33	Ale woamawo kple woƒe nuwo katã yi tsiẽ agbagbe; anyigba tu ɖe wo nu, eye wobu le ha la dome. 
NUM.16.34	Eye Israel blibo la katã, amesiwo ɖe to ɖe wo la, si le woƒe ɣlidodo la ta; elabena wobu be, anyigba le yewo hã mi ge. 
NUM.16.35	Eye dzo tso Yehowa gbɔ fiã ŋutsu alafa eve blaatɔ̃, siwo tsɔ dzudzɔdonu ve la.
NUM.17.1	Eye Yehowa ƒo nu kple Mose bena: 
NUM.17.2	Gblɔ na nunɔla Aron viŋutsu Eleazar bena, woafɔ dzudzɔdosonuawo le dzobiƒe la, eye wòaka dzoa le wo me ɖe adzɔge. 
NUM.17.3	Elabena nuvɔ̃wɔla mawo ƒe ku na dzudzɔdosonuawo ŋu kɔ, woaƒo wo gbadzaa atsɔ fa ɖe vɔsamlekpui la ŋu, elabena wotsɔ wo va Yehowa ŋku mee, eyata wo ŋu kɔ, eye woanye ŋkuɖodzinu na Israel-viwo. 
NUM.17.4	Tete nunɔla Eleazar fɔ akɔbli-dzudzɔdosonu, siwo amesiwo dzo fiã tsɔ vɛ la, eye woƒo wo gbadzaa tsɔ fa ɖe vɔsamlekpui la ŋu, 
NUM.17.5	hena ŋkuɖoɖodzi na Israel-viwo, bena ame tutɔa ɖeke, amesi metso Aron ƒe dzidzimeviwo dome o la, magate va, be yeatɔ dzo dzudzɔdonu le Yehowa ŋku me, eye wòava me nɛ abe Korax kple eƒe ha la ene o; abe alesi Yehowa de se nɛ to Mose dzi ene.
NUM.17.6	Ke esi ŋu ke la, Israel ƒe ha blibo la lì Mose kple Aron ŋu gblɔ bena: Miawoe wu Yehowa ƒe dukɔ la. 
NUM.17.7	Esi ha blibo la kpe ta ɖe Mose kple Aron ŋu la, woawo trɔ ɖo ta Mawu ƒe agbadɔ la gbɔ, eve kpɔ ɖa, alilikpo tsyɔ edzi, eye Yehowa ƒe ŋutikɔkɔe ɖe eɖokui fia. 
NUM.17.8	Eye esi Mose kple Aron wova Mawu ƒe agbadɔ la ŋgɔ la, 
NUM.17.9	Yehowa ƒo nu kple Mose bena: 
NUM.17.10	Mide megbe le ha sia ŋu, ne matsrɔ̃ wo zi ɖeka! Tete wotsyɔ mo anyi. 
NUM.17.11	Eye Mose gblɔ na Aron bena: Tsɔ dzudzɔdosonu, eye naɖe dzo ɖe eme le vɔsamlekpui la dzi, nètsɔ nayi ha la gbɔ, eye nale avu na wo, elabena Yehowa do dɔmedzoe, eye dɔvɔ̃ dze gɔme. 
NUM.17.12	Eye Aron tsɔe, abe alesi Mose gblɔ ene, hoƒu ɖu yi ɖe takpekpe la me, eye kpɔ ɖa, dɔvɔ̃ dze gɔme le dukɔ la dome, eye wotsɔ dzudzɔdonu hele avu na wo. 
NUM.17.13	Eye esi wotsi tre ɖe ame kukuawo kple agbagbeawo dome la, dɔvɔ̃ la nu tso. 
NUM.17.14	Amesiwo dɔvɔ̃a wu la, le ame akpe wuiene alafa adre, ke amesiwo ku le Korax ƒe nya me la, mele eme o. 
NUM.17.15	Eye Aron gatrɔ va Mose gbɔ le Mawu ƒe agbadɔ la nu. Eye dɔvɔ̃ la nu tso.
NUM.17.16	Eye Yehowa gblɔ na Mose bena: 
NUM.17.17	Ƒo nu kple Israel-viwo, eye naxɔ atikplɔ wuieve le woƒe amegãwo si le wo tofowo ƒe aƒewo nu, eye naŋlɔ amesiame ŋkɔ ɖe eƒe atikplɔ ŋu. 
NUM.17.18	Ŋlɔ Aron ŋkɔ ɖe Lewitɔwo ƒe atikplɔ ŋu, elabena atikplɔ ɖeka enye amegã, si le wo fofowo ƒe aƒe nu la tɔ. 
NUM.17.19	Eye natsɔ wo aɖa ɖe Mawu ƒe agbadɔ la me le se la ŋgɔ, afisi meɖea ɖokuinye baa mi le. 
NUM.17.20	Eye amesi ke mada la, ame ma ƒe atikplɔ adze, eye matsi Israel-viwo ƒe mia ŋu lili la nu. 
NUM.17.21	Tete Mose ƒo nu kple Israel-viwo, eye woƒe amegãwo katã dome ɖesiaɖe tsa eƒe atikplɔ nɛ; atikplɔ wuieve le wo fofowo ƒe aƒewo nu, eye Aron ƒe atikplɔ hã le woƒe atikplɔwo dome. 
NUM.17.22	Eye Mose tso atikplɔawo da ɖe agbadɔ, si me sea le la me. 
NUM.17.23	Esi ŋu ke, eye Mose va agbadɔ, si me sea le me la, ekpɔ bena Aron, si tso Lewi-to me la, ƒe atikplɔ dze, eto aŋgba, eye wòƒo se hetse ku. 
NUM.17.24	Tete Mose fɔ atikplɔawo katã le Yehowa ŋku me va Israel-viwo katã gbɔ, eye wokpɔ wo, eye amesiame gaxɔ eƒe atikplɔ. 
NUM.17.25	Ke Yehowa gblɔ na Mose bena: Gagbugbɔ Aron ƒe atikplɔ yi se la ŋgɔ, bena woadzrae ɖo abe dzesi ene hena ame sẽtoawo, eye woadzudzɔ liʋĩliʋĩlilĩ le ŋkunye me, bena womagaku o. 
NUM.17.26	Eye Mose wɔ nenema: alesi Yehowa de se nɛ la, nenema wòwɔ. 
NUM.17.27	Eye Israel-viwo gblɔ na Mose bena: Kpɔ ɖa, miele kukum, eye miele tsɔtsrɔ̃m, mi katã miele tsɔtsrɔ̃m vɔ. 
NUM.17.28	Amesiame, si te ɖe Yehowa ƒe nɔƒe ŋu la, ekuna! Ɖe miele kuku ge ava keŋkeŋa?
NUM.18.1	Eye Yehowa gblɔ na Aron bena: Nu kɔkɔeawo ŋu vodada anɔ mia kple viwòŋutsuwo kpakple fofowò ƒe to la dzi, eye nunɔladɔ la ŋu vodada anɔ mia kple viwòŋutsuwo dzi. 
NUM.18.2	Na nɔviwowo, amesiwo tso fofowò Lewi ƒe toa me la, nava kpli wò, eye woanɔ ŋuwò awɔ subɔsubɔdɔ, ne mia kple viwòŋutsuawo miele agbadɔ, si me sea le la ŋgɔ. 
NUM.18.3	Eye woawɔ dɔ, siwo katã le ŋuwo kple agbadɔ blibo la ŋu; ke womagate ɖe nu kɔkɔeawo kple vɔsamlekpui la ŋu, be mia kpli wo miagaku o. 
NUM.18.4	Woanɔ ŋuwò awɔ dɔ, siwo katã le Mawu ƒe agbadɔ la ŋu, ke ame tutɔa ɖeke mate va mia gbɔ o. 
NUM.18.5	Eye miawo miawo do, siwo le kɔkɔeƒe la kple vɔsamlekpuia ŋuti, bena dɔmedzoe magava Israel-viwo dzi o. 
NUM.18.6	Elabena nye ŋutɔe ɖe mia nɔvi Lewitɔwo, amesi wo wona Yehowa la, le Israel-viwo dome ma mi, bena woawɔ Mawu ƒe agbadɔ la ŋu dɔwo. 
NUM.18.7	Ke mia kple viwòwo miawo nunɔladɔ la le vɔsamlekpui la gbɔ kple xɔmetsovɔ la godo. Ɖe metsɔ nunɔladɔ la na mi: ke ne ame tutɔa ɖe te va la, woawui.
NUM.18.8	Eye Yehowa gblɔ na Aron bena: Kpɔ ɖa, metsɔ adzɔ, siwo woɖena le Israel-viwo ƒe nunana kɔkɔewo katã ŋu la, na wò, wò ŋutɔ kple viwòŋutsuwo ƒe gome wònye, ɖoɖo mava wòanye. 
NUM.18.9	Woƒe nunana kɔkɔetɔ, siwo anye tɔwò la, wonye, woƒe nuɖuvɔsawo katã, nuvɔ̃vɔsawo katã kple fɔɖivɔsawo katã, siwo wonam la dometɔ, siwo womatɔ dzoe o, nu kɔkɔe woanye na mia kple viwòŋutsuwo. 
NUM.18.10	Teƒe kɔkɔetɔ naɖui le, ŋutsu sia ŋutsu kpɔ mɔ aɖui; nu kɔkɔe wòanye na wò. Metsɔ nunana bubu, siwo katã Israel-viwo ana, 
NUM.18.11	bena woanyè la, na wò, wò ŋutɔ, viwòŋutsuwo kple viwònyɔnuwo tɔ woanye; amesiame, si ŋu ko le aƒewò me la kpɔ mɔ aɖui, ɖoɖo mavɔ wòanye. 
NUM.18.12	Metsɔ ami nyuitɔ, wein matsimatsi nyuitɔ kple agblemenu gbãtɔ, siwo woatsɔ vɛ na Yehowa la, na wò. 
NUM.18.13	Woƒe anyigbadzinu gbãtɔwo katã dometɔ, siwo woatsɔ vɛ na Yehowa la, nye tɔwo; amesiame, si ŋu kɔ le aƒewò me la, kpɔ mɔ aɖui. 
NUM.18.14	Nusianu, si Israel-viwo tsɔ ɖe adzɔgbe ɖika la, nanye tɔwo! 
NUM.18.15	Nusianu, si aʋu ɖɔ nu na dada, eɖanye ame alo lã o, eye wotsɔe na Yehowa la, nye tɔwò; ke woatsɔ ga axɔ amewo ƒe ŋgɔgbeviwo kple lã makɔmakɔwo ƒe ŋgɔgbeawoe. 
NUM.18.16	Ne woxɔ ɣleti ɖeka la, ekema woatsɔ ga sekel kɔkɔe atɔ̃ axɔ wòe, abe alesi nado asi lae ene. Gera blave nanye sekel ɖeka. 
NUM.18.17	Ke womatsɔ ga axɔ nyiwo, alẽwo kple gbɔ̃wo ƒe ŋgɔgbeawoe o, elabena wo ŋu kɔ; nawu woƒe ʋu ɖe vɔsamlekpui la ŋu, eye natɔ dzo woƒe amiwo, bena woanye dzovɔsa, si aʋẽ lilili ɖe Yehowa. 
NUM.18.18	Gake woƒe lã nanye tɔwò, abe alesi akɔ, si wonyè kple ɖusita nye tɔwoe ene. 
NUM.18.19	Metsɔ adzɔ, siwo katã woɖena le Israel-viwo ƒe nunana kɔkɔe, siwo wona Yehowa, ŋu la na mia kple viwòŋutsuwo kple viwònyɔnuwo; ɖoɖo mavɔ wòanye. Dzenubabla wònye le Yehowa ŋku me tegbee na mia kple wò dzidzimeviwo.
NUM.18.20	Eye Yehowa gblɔ na Aron bena: Naneke manye tɔwo le woƒe anyigba dzi o, eye makpɔ gomea ɖeka le wo dome o, elabena nyee nye wò gome kple wò domenyinu le Israel-viwo dome: 
NUM.18.21	Eye metsɔ nuwo katã ƒe ewoliawo ɖeka na Lewi-viwo, bena wòanye wo tɔ le Israel, ɖe woƒe ɖɔ, si wole wɔwɔm le Mawu ƒe agbadɔ ŋu la ta. 
NUM.18.22	Ke Israel-viwo megate va Mawu ƒe agbadɔ ŋu azɔ o, bena woagahe nuvɔ̃ ava wo ɖokui dzi, eye woaku o, 
NUM.18.23	boŋ Lewitɔwo nawɔ dɔ le Mawu ƒe agbadɔ la ŋu, eye woaxɔ woƒe vodadawo atsɔ; ɖoɖo mavɔ wòanye na miaƒe dzidzimeviwo. Ke domenyinu manɔ wo si le Israel-viwo dome o, 
NUM.18.24	elabena metsɔ Israel-viwo ƒe nuwo ƒe ewoliawo ɖeka, siwo wotsɔ na Yehowa la, na Lewitɔwo abe domenyinu ene; eyata megblɔ na wo be, domenyinu manɔ wo si le Israel-viwo dome o.
NUM.18.25	Eye Yehowa ƒo nu kple Mose bena: 
NUM.18.26	Gblɔ na Lewitɔwo be: Ne miexɔ nuwo ƒe ewoliawo ɖeka, si mexɔ le Israel-viwo si na mi, be wòanye miaƒe domenyinu le wo si la, ekema miɖe ewoliawo ɖeka le eŋu na Yehowa 
NUM.18.27	Wòabu adzɔ, si miana la, abe mia ŋutɔwoe xa agblemenu, eye mieha wein ene. 
NUM.18.28	Ale miade adzɔ le nuwo katã ƒe ewoliawo ɖeka, siwo miaxɔ le Israel-viwo si la, ŋu na Yehowa, eye miatsɔ Yehowa ƒe adzɔ la ana nunɔla Aron. 
NUM.18.29	Miɖe nusiwo katã woana mi la, ƒe nyuitɔwo wɔ adzɔ na Yehowa abe nunana kɔkɔe ene. 
NUM.18.30	Gblɔ na wo be: Ne mieɖe nyuitɔwo na adzoe la, ekema woabui na Lewitɔwo abe woawo ŋutɔe xa nu, eye wòfiã wein ene. 
NUM.18.31	Mia kple miaƒe ƒometɔwo miekpɔ mɔ aɖui le afisiafi, elabena dɔ, si wɔm miele le Mawu ƒe agbadɔ ŋu la, ƒe fetu wònye. 
NUM.18.32	Ne miede nyuitɔ le wo ŋu na adzɔe la, ekema nuvɔ̃ manɔ mia dzi o; miagblẽ kɔ ɖo na Israel-viwo ƒe nunana kɔkɔewo o, eye miaku o.
NUM.19.1	Eye Yehowa ƒo nu kple Mose kpakple Aron bena: 
NUM.19.2	Ale Yehowa de se gblɔ enye si: Gblɔ na Israel-viwo be, wòalé nyinɔ dzẽ, si sɔ blibo, nu mewɔ afia ɖeke nɛ o, eye womede kɔkuti kɔ nɛ kpɔ o la, vɛ na wò. 
NUM.19.3	Miatsɔe na nunɔla Eleazar, eye wòana woakplɔe ayi asaɖa la godo, eye woawui le eŋku me. 
NUM.19.4	Eye nunɔla Eleazar nade eƒe asi nu la me ahlẽ zi adre ɖe go, si me Mawu ƒe agbadɔ la dze ŋgɔe. 
NUM.19.5	Eye woatɔ dzo nyinɔ la ƒe agbalẽ, eƒe lã, eƒe ʋu kple dɔmemiwo. 
NUM.19.6	Eye nunɔla natsɔ sederti, isop kple ka dze ade nyinɔ ƒe dzo la me. 
NUM.19.7	Nunɔla nanyã eƒe avɔwo, eye wòale tsi, emegbe hafi wòkpɔ mɔ ava asaɖa la me: gake nunɔla ŋu mekɔ o vaseɖe fiẽ. 
NUM.19.8	Amesi tɔ dzo nyinɔa la, nanyã eƒe avɔwo, eye wòale tsi, eye eŋu mekɔ o vaseɖe fiẽ. 
NUM.19.9	Eye ŋutsu, si gu ka la, nalɔ nyinɔ ƒe afi la ada ɖe teƒe kɔkɔea ɖe le asaɖa godo, eye wòadzrae ɖo na Israel-viwo ƒe ha la hena ameŋukɔtsi la, nuvɔ̃vɔsae wònye. 
NUM.19.10	Amesi la nyinɔ ƒe afia la, nanyã eƒe avɔwo, eye eŋu mekɔ o vaseɖe fiẽ. Ɖoɖo mavɔ wòanye na Israel-viwo kple amedzro, si le wo dome la. 
NUM.19.11	Ne amea ɖe de asi ame kuku ŋu la, eŋu mekɔ o ŋkeke adre. 
NUM.19.12	Eye wòatsɔe aɖe nuvɔ̃ ɖa le eɖokui ŋu le ŋkeke etɔ̃lia kple ŋkeke adrelia dzi, ekema eŋu ko; gake ne meɖe nuvɔ̃ ɖa le eɖokui ŋu le ŋkeke etɔ̃lia kple ŋkeke adrelia dzi o la, ekema eŋu meka o. 
NUM.19.13	Ne amea ɖe ɖe asi ame kuku ŋu, eye meɖe nuvɔ̃ ɖa le eɖokui ŋu o la, ekema edo ŋunyɔ Yehowa ƒe nɔƒe la; ele be, woatsrɔ̃ ame sia ɖa le Israel, elabena womewu ameŋukɔtsi la ɖe eŋu o, eyata eŋu mekɔ o, eye eya ŋutɔ de busu eɖokui ŋu.
NUM.19.14	Se la enye si: Ne ame ku le agbadɔa ɖe me la, ekema amesi va agbadɔa me kple nusiwo katã le agbadɔa me la, ŋu mekɔ o ŋkeke adre. 
NUM.19.15	Nusianu, si le nuvo, eye wometu nu enu o la, ŋu mekɔ o. 
NUM.19.16	Ne amea ɖe de asi amesi wowu kple yi alo ame kuku, ameƒu alo yɔdo ŋu le gbe me la, eŋu mekɔ o ŋkeke adre. 
NUM.19.17	Eye woaku nuvɔ̃vɔsalã, si wotɔ dzoe la, ƒe afi akɔ tɔsisi me tsi ɖe dzi le zea ɖe me hena amesi ŋu mekɔ o la. 
NUM.19.18	Eye ŋutsu, si ŋu kɔ la, natsɔ isop ade tsi la me awu ɖe agbadɔ la, eme nuwo katã kple amesiwo katã de afima la ŋu; alea woawui ɖe amesi de asi ameƒu alo amesi wowu, ame kuku alo yɔdo ŋu la hã ŋui. 
NUM.19.19	Amesi ŋu kɔ la, nawui ɖe amesi ŋu mekɔ o la ŋu le ŋkeke etɔ̃lia kple ŋkeke adrelia dzi, emegbe wòanyã eƒe avɔwo, eye wòalé tsi, ekema eŋu kɔ le fiẽ. 
NUM.19.20	Ke ne amea ɖe ŋu mekɔ o, eye womeɖe nuvɔ̃ le eŋu o la, ekema woatsrɔ̃e ɖa le ha la dome, elabena edo ŋunye Yehowa ƒe kɔkɔeƒe la; womewu ameŋukɔtsi ɖe eŋu o, eyata eŋu mekɔ o. 
NUM.19.21	Ɖoɖo mavɔ wòanye na mi. Amesi wu ameŋukɔtsia la, nanyã eƒe avɔwo, eye ne amea ɖe de asi ameŋukɔtsia ŋu la, eŋu mekɔ o vaseɖe fiẽ. 
NUM.19.22	Ne amesi ŋu mekɔ o, de asi nua ɖe ŋu la, eŋu mekɔ o, eye ne amea ɖe ɖe asi amea ŋu la, eŋu mekɔ o vaseɖe fiẽ.
NUM.20.1	Le ɣleti gbãtɔ me la Israel-viwo ƒe ha blibo la va Zin-gbedzi, eye dukɔ la ƒu asaɖa anyi ɖe Kades. Miryam ku le afima, eye woɖii ɖe afima. 
NUM.20.2	Ke tsi mele afima na ha la o. Tete wokpe ta ɖe Mose kple Aron ŋu. 
NUM.20.3	Eye dukɔ la wɔ dzre kple Mose bena: Oo, ɖe miawo hã míeku, esi mia nɔviwo ku le Yehowa ŋku me boŋ la, ne nyo wu! 
NUM.20.4	Nukata gɔ̃ miekplɔ Yehowa ƒe ha la va gbe sia dzi, bena mia kple míaƒe lãwo miaku ɖe afisia? 
NUM.20.5	Nukaŋuti miekplɔ mí tso Egipte va teƒe baɖa sia, afisi womate ŋu aƒa nu ɖo o, eye gbotiwo, weinkawo kple yevuboɖatiwo mele o, eye tsi hã mele, be woano o. 
NUM.20.6	Ke Mose kple Aron dzo le ha la gbɔ yi ɖe Mawu ƒe agbadɔ la nu, eye wotsyɔ mo anyi; tete Yehowa ƒe ŋutikɔkɔe ɖe eɖokui fia wo. 
NUM.20.7	Eye Yehowa ƒo nu kple Mose bena: 
NUM.20.8	Tsɔ wò atikplɔ, eye mia kple nɔviwò Aron miaƒo ha la nu ƒu, eye naƒo nu kple agakpe la le woƒe ŋku me, ekema ana tsi. Ale nana tsi nado le agakpe la me, bena ha la kple woƒe lãwo nano. 
NUM.20.9	Tete Mose tso atikplɔ la le Yehowa ŋku me, abe alesi wòde se nɛ ene. 
NUM.20.10	Eye Mose kple Aron ƒo ha la nu ƒu ɖe agakpe la ŋgɔ, eye wògblɔ na wo bena: Misee, mi tosẽlawo! Ɖe míate ŋu ana tsi naɖo tso agakpe sia mena mia? 
NUM.20.11	Eye Mose ko eƒe asi dzi tsɔ eƒe atikplɔ ƒo agakpe la zi eve, tete tsi do bababa, eye ha la kple woƒe lãwo no. 
NUM.20.12	Tete Yehowa gblɔ na Mose kple Aron bena: Esi mieɖo ŋu ɖe ŋunye o, eye miekɔ ŋunye le Israel-viwo ŋku me o ŋuti la, eyata makplɔ ha sia aɖe anyigba, si matso na wo la dzi o. 
NUM.20.13	Esia nye dzrewɔtsi, si ta Israel-viwo wo dzre kple Yehowa ɖo, eye wòna eɖokui ŋu kɔ le wo dome la. 
NUM.20.14	Eye Mose dɔ dɔlawo le Kades ɖo ɖe Edom-fia gbã bena: Ale nɔviwò Israel gblɔ esi: Wò ŋutɔ ènya fu, siwo katã dzo ɖe mia dzi. 
NUM.20.15	Mía fofowo ʋu va Egipte, eye míenɔ Egipte eteƒe didi; ke Egiptetɔwo sẽ ŋuta le mía kple mía fofowo ŋu. 
NUM.20.16	Eye mieɖo ɣli na Yehowa, eye wose míaƒe gbe hedɔ mawudɔlaa ɖe ɖa wòkplɔ mi tso Egipte; azɔ miele Kades, du, si le wò liƒo ŋu la me. 
NUM.20.17	Na míato wò anyigba dzi ayi! Miele agble alo weinbɔwo me to ge o, eye míele vudo me tsi hã no ge o, negbe mɔ gã dzi ko míato, eye míadze ɖe ɖusi alo mia me o, vaseɖe esime míato wò anyigba dzi ayi. 
NUM.20.18	Edom ɖo ŋu bena: Mato gbɔnye avi o, ne menye nenem o la, mava kpe mi kple yi. 
NUM.20.19	Tete Israel-viwo gblɔ nɛ bena: Dumɔ gã dzi ko miehe, míato ayi, eye ne mia kple miaƒe lãwo mieno wò tsi la, ekema míaxe fe ɖe eta. Afɔ pɛ ko miehe, míatsɔ azɔ edzi ayi, eye miele naneke dim wu esia o. 
NUM.20.20	Ke eɖo ŋu be: Mèle eme tso ge ayi o! Eye Edom tsɔ aʋakɔ gã, si sesẽ la, yi ɖakpee. 
NUM.20.21	Esi Edom gbe be: Israel mato yeƒe anyigba dzi: ayi o la, eyata Israel godo mo to eŋu.
NUM.20.22	Eye Israel ƒe ha blibo la ho tso Kades heva Hor-to la gbɔ. 
NUM.20.23	Eye Yehowa gblɔ na Mose kple Aron le Hor-to la gbɔ le Edom-nyigba ƒe liƒo dzi bena: 
NUM.20.24	Aron nayi tɔgbuiawo gbɔ; elabena mele anyigba, si matsɔ na Israel-viwo la, dzi de ge o, le esi miesẽ to ɖe nye sea ŋu le dzrewɔtsia gbo la ta. 
NUM.20.25	Kplɔ Aron kple viaŋutsu Eleazar yi Hor-to la dzi, 
NUM.20.26	eye naɖe awuawo le Aron ŋu ado na viaŋutsu Eleazar; ke Aron naku le afima. 
NUM.20.27	Mose wo, abe alesi Yehowa de se nɛ ene. Eye wolia Hor-to la le ha blibo la ŋku me. 
NUM.20.28	Eye Mose ɖe awuawo le Aron ŋu heɖo na viaŋutsu Eleazar. Eye Aron ku le to la tame, eye Mose kple Eleazar ɖi tso to la dzi 
NUM.20.29	Eye esi ha blibo la kpo bena, Aron megali o la, Israel ƒe aƒe blibo la fa Aron ŋkeke blaetɔ̃ sɔŋ.
NUM.21.1	Esi Kanaanitɔ, Arad-fia, amesi le dziehe gome, se bena, Israel to Atarim-mɔ gbɔna la, ewɔ aʋa kple Israel, eye wòɖe aboyo wo dometɔa ɖewo. 
NUM.21.2	Tete Israel ɖe adzɔgbe na Yehowa gblɔ bena: Ne atsɔ dukɔ sia ade asi nam la, ekema matsrɔ̃ woƒe duwo gbidigbidi. 
NUM.21.3	Eye Yehowa se Israel ƒe gbe, eye wotsɔ Kanaanitɔwo de asi, eye wotsrɔ̃ wo kple woƒe duwo gbidigbidi, eye wona ŋkɔ teƒe la be: Xorma.
NUM.21.4	Eye woho tso Hor-to la gbɔ heɖo ta Avaƒu la nu, bena woatrɔ Edom-nyigba ta. Ke dukɔ la tsi dzi le mɔ ta, 
NUM.21.5	eye dukɔ la ƒo nu le Mawu kple Mose ŋu bena: Nukata miekplɔ mí tso Egipte, be míaku le gbedzi? Elabena abolo kple tsia ɖeke mele afisia o, eye nuɖuɖu vlo sia le ŋu nyɔm na mí. 
NUM.21.6	Tete Yehowa ɖo da vɔ̃ɖiwo ɖe dukɔ la dome, eye woɖu dukɔ la, eye ame geɖe ku le Israel. 
NUM.21.7	Tete dukɔ la va Mose gbɔ gblɔ bena: Míewɔ nuvɔ̃ be, mieƒo nu le mia kple Yehowa ŋu. Ɖe kuku na Yehowa, bena wòaɖe dawo ɖa le mía dome. Eye Mose ɖe kuku ɖe dukɔ la ta. 
NUM.21.8	Eye Yehowa gblɔ na Mose bena: Wɔ da vɔ̃ɖi la ƒe nɔnɔme, eye nakui ɖe ati ŋu, bena ne ɖa du amea ɖe, eye wòkpɔe ɖa la, wòatsi agbe. 
NUM.21.9	Eye Mose tsa akɔbli wɔ ɖaa ɖe heku ɖe ati ŋu, eye ne dawo ɖu amea ɖe wokpe akɔblida la ɖa ko la, etsia agbe.
NUM.21.10	Eye Israel-viwo ho heva ƒu asaɖa anyi ɖe Obot. 
NUM.21.11	Eye woho tso Obot heva ƒu asaɖa anyi ɖe gbedzi le Yie-Abarim, si dze ŋgɔ Moab le ɣedzeƒe gome. 
NUM.21.12	Woho tso afima heva ƒu asaɖa anyi ɖe Zered-tɔʋu la nu. 
NUM.21.13	Eye woho tso afima heva gbedzi le Arnon, si dzɔ tso Amoritɔwo ƒe anyigba dzi la nu. Arnon enye liƒo le Moabitɔwo kple Amoritɔwo dome. 
NUM.21.14	Eyata woŋlɔ ɖe Yehowa ƒe aʋawɔwɔwo ƒe agbalẽ me bena: „Waheb le Sufa kple Arnon-toʋu la, 
NUM.21.15	tɔʋu la me tsi, si si ɖo ta Ar-nutowo me, eye wòɖo liƒo na Moab.“
NUM.21.16	Emegbe wotso le afima va vudo la gbɔ. Esia nye vudo, si ŋu Yehowa gblɔ le na Mose be: Ƒo dukɔ la nu ƒu, bena mana tsi wo. 
NUM.21.17	Ɣemaɣi Israel-viwo dzi ha sia bena: „Vudo, dzi! Midzi ha ɖe eŋu! 
NUM.21.18	Esia nye vudo, si amegãwo ɖe, eye dukɔ la ƒe bubumewo tsɔ woƒe atikplɔ kple woƒe atizɔti ɖee la.“ Eye wotso gbe sia dzi heva Matana. 
NUM.21.19	Tso Matana wova Naxaliel, eye tso Naxaliel wova Bamot. 
NUM.21.20	Tso Bamot wova bali la me le Moab-nyigba dzi, le Pisga, si dze ŋgɔ gbegbe la gbɔ.
NUM.21.21	Eye Israel dɔ amewo ɖo ɖe Sixon, Amori-fia gbɔ bena: 
NUM.21.22	Na mato wò anyigba dzi yi! Miadze ato agblewo alo weinbɔwo me o, eye miele vudo me tsi hã no ge o, boŋ mɔ gã ko míalé tẽ, vaseɖe esime miatso wò anyigba me ayi. 
NUM.21.23	Ke Sixon meɖe mɔ na Israel be, wòato eƒe anyigba dzi ayi o; boŋ Sixon ƒo eƒe dukɔ blibo la nu ƒu, eye woho va kpe Israel le gbedzi. Esi wòɖo Yaza ta, ewɔ aʋa kple Israel. 
NUM.21.24	Ke Israel wu wo kple yi, eye wòxɔ woƒe anyigba la tso Arnon gbɔ vaseɖe Yabok nu heva ke ɖe Amon-viwo ŋu, elabena Yaezer enye Amon-viwo ƒe liƒo. 
NUM.21.25	Eye Israel xɔ du siawo katã, eye Israel nɔ Amoritɔwo ƒe du Xesbon kple eŋu duwo katã me. 
NUM.21.26	Elabena Xesbon enye Amoritɔwo ƒe fia Sixon ƒe du; eya nye amesi wɔ ana kple Moab-fia tsãtɔ, eye wòxɔ eƒe anyigba katã le esi vaseɖe Arnon nu. 
NUM.21.27	Eyata ahamasilawo gblɔna be: Miva Xesbon, eye mitu Sixon ƒe du la sesĩe! 
NUM.21.28	Elabena dzo do tso Xesbon, eye dzoƒaɖe tso Sixon ƒe du la me hefiã Moabitɔwo ƒe Ar kpakple Arnon-ŋu nɔlawo. 
NUM.21.29	Baba na wo, Moab! Wo, Kemos-dukɔ, ebu! Ena viaŋutsuwo si, eye wona Amoritɔwo ƒe fia Sixon ɖe aboyo vianyɔnuwo. 
NUM.21.30	Míeda wo, eye Xesbon bu vaseɖe Dibon. Mietsrɔ̃ wo vaseɖe Nofa, eye dzo la bi vaseɖe Medeba. 
NUM.21.31	Ale Israel-viwo nɔ Amoritɔwo ƒe anyigba dzi.
NUM.21.32	Eye Mose da be, woaɖatsa ŋku le Yaezer, eye woxɔ eŋu duwo, eye woɖu Amoritɔ, siwo le afima la dzi. 
NUM.21.33	Emegbe wotrɔ dze Basan-mɔ dzi. Tete Og, Basan-fia, kple eƒe dukɔ blibo la ho aʋa va kpe wo le Edrei. 
NUM.21.34	Eye Yehowa gblɔ na Mose bena: Megavɔ̃e o, elabena metsɔ eya ŋutɔ kple eƒe dukɔ blibo la kpakple eƒe anyigba de asi na wò, eye nawɔe, abe alesi nèwɔ Sixon, Amoritɔwo ƒe fia, si nɔ Xesbon la ene. 
NUM.21.35	Eye wowu eya ŋutɔ kple viaŋutsuwo kpakple eƒe dukɔ blibo la, ale bena amea ɖeke metsi agbe ahayi sisi ge o.
NUM.22.1	Eye Israel-viwo ho heva ƒu asaɖa anyi ɖe Moab-tagba, le Yordan godo le Yerixo kasa. 
NUM.22.2	Esi Balak, Zipor vi, kpɔ nusi Israel-viwo wɔ Amoritɔwo la, 
NUM.22.3	vɔvɔ̃ le Moab ŋutɔ le dukɔ la ŋu, elabena esɔ gbɔ akpa, eye dzidzi ƒo Moab le Israel-viwo ŋu. 
NUM.22.4	Eye Moab gblɔ na Midian-ame tsitsiwo bena: Ameha, si ɖe to ɖe mí la, le mía ɖu ge, abe alesi nyi ɖua gbe le gbe mee ene. Balak, Zipor vi, enye Moab-fia le ɣemaɣi me. 
NUM.22.5	Eye wòdɔ amewo ɖo ɖe Bileam, Beor vi gbɔ, le Petor le tɔsisi la nu le edetɔwo ƒe anyigba dzi, bena woayɔe vɛ hegblɔ bena: Kpɔ ɖa, dukɔa ɖe nye si ʋu tso Egipte, eye wònyẽ tsyɔ anyigba ŋku me, eye wòƒu asaɖa anyi ɖe mia kasa. 
NUM.22.6	Eyata va naƒo fi ade dukɔ sia nam, elabena ekpe dzinye! Ɖewohi mate ŋu aɖu edzi, eye manyãe ɖa le anyigba la dzi. Elabena menyae bena, amesi neyra la, eya ŋu yayra nɔna, eye amesi ne ƒo fi de la, eya ŋu fiƒode nɔna. 
NUM.22.7	Esi Moab-ame tsitsiwo kple Midian-ame tsitsiwo xɔ afãkaho la, wodze mɔ, eye wova Bileam gbɔ hegblɔ Balak ƒe nyawo nɛ. 
NUM.22.8	Eɖo ŋu na wo bena: Mitsi afisia dɔ, emegbe magblɔ, alesi Yehowa ato nam la na mi. Eye Moab-amegãwo tsi Bileam gbɔ. 
NUM.22.9	Eye Mawu va Bileam gbɔ gblɔ bena: Ŋutsu kawo nye siawo le gbɔwò? 
NUM.22.10	Bileam ɖo ŋu na Mawu bena: Balak, Zipor vi, Moab-fiae, dɔ ame ɖe gbɔnye bena: 
NUM.22.11	Kpɔ ɖa, dukɔa ɖe ʋu tso Egipte, eye wònyẽ tsyɔ anyigba ŋku me, eyata va naƒo fi aɖee nam. Ɖewohi mate ŋu awɔ aʋa kplii, eye manyãe ɖa. 
NUM.22.12	Tete Mawu gblɔ na Bileam bena: Megayi kpli wo o, eye megaƒo fi ɖe dukɔ la o, elabena woyrae xoxo! 
NUM.22.13	Eye esi Bileam fɔ ŋdi la, egblɔ na Balak ŋu megãwo bena: Migbugbɔ yi mia ɖe, elabena Yehowa gbe be, nyemagayi kpli mi o. 
NUM.22.14	Eye Moab-amegãwo dze mɔ va Balak gbɔ gblɔ bena: Bileam gbe be, yemayi kpli mí o. 
NUM.22.15	Ke Balak gadɔ amegã geɖewo, amesiwo ŋu bubu le wu gbãtɔwo la ɖa. 
NUM.22.16	Eye wova Bileam gbɔ hegblɔ nɛ bena: Ale Balak, Zipor vi, gblɔ esi: Megana woaxe mɔ na wò be, magava gbɔnye o. 
NUM.22.17	Elabena made bubu ŋuwò ŋutɔ, eye nusianu, si nagblɔ nam la, mawɔe. Eyata va naƒo fi ade dukɔ sia nam dzro! 
NUM.22.18	Bileam ɖo ŋu, eye wògblɔ na Balak ƒe dɔlawo bena: Ne Balak atsɔ klosalo kple sika xɔ taŋ nam hã la, nyemate ŋu aɖa Yehowa, nye Mawu, ƒe se dzi ahayi nu sue alo nu gãa ɖeke wɔ ge o. 
NUM.22.19	Ke miawo hã mitsi afisia dɔ, bena mase nya, si Yehowa agagblɔ nam. 
NUM.22.20	Eye Mawu va Bileam gbɔ le zã me gblɔ nɛ bena: Nenye yɔ wò ge ŋutsu siawo va la, ekema fɔ, ne nayi kpli wo; gake alesi magblɔ nawò la, nenema ko nawɔ.
NUM.22.21	Tete Bileam fɔ ŋdi, bia akpa na eƒe tedzinɔ, eye wòyi kple Moab-amegãwo. 
NUM.22.22	Ke esi wòyi la, Mawu do dɔmedzoe, eye Yehowa ƒe dɔla va tso mɔ nɛ, bena woatsi tre ɖe eŋu. Eya ŋutɔ do tedzinɔ, eye eƒe subɔla eve kpe ɖe eŋu. 
NUM.22.23	Eye tedzinɔ la kpɔ alesi Yehowa ƒe ɖɔla tsi tre ɖe mɔ dzi di yi ɖe asii, eyata wòdze le mɔ dzi ɖe gbe me. Ke Bileam ƒo tedzi la, be wòagatrɔe va mɔ dzi. 
NUM.22.24	Emegbe Yehowa ƒe dɔla va tsi tre ɖe weinbɔwo ƒe kpɔdomee mɔ, si ƒe akpawo kple eve gli le la dzi. 
NUM.22.25	Esi tedzinɔa kpɔ Yehowa ƒe dɔla la, edze ɖe gli ŋu, eye wòmimi Bileam ƒe afɔ ɖe gli ŋu; eyata wògaƒoe ke. 
NUM.22.26	Eye Yehowa ƒe ɖɔla la gayi ŋgɔ va tsi tre ɖe teƒe xaxɛa ɖe, afisi mɔa ɖeke mele be, wòadze ɖe ɖusi alo mia me o. 
NUM.22.27	Esi tedzinɔ la kpɔ Yehowa ƒe dɔlaa la, etsyɔ akɔ anyi ɖe Bileam te. Tete Bileam do dɔmedzoe, eye wòƒo tedzinɔ la kple ati. 
NUM.22.28	Eye Yehowa ʋu nu na tedzinɔ la wògblɔ na Bileam bena. Nuka mewo wò, hafi nèƒom zi etɔ̃ sɔŋ? 
NUM.22.29	Bileam ɖo ŋu na tedzinɔ la bena: Esi nedo tsukunɔm ta! Ɖe wònye yie le asinye la, ne mewu wò gɔ̃! 
NUM.22.30	Tedzinɔ la gblɔ na Bileam bena: Menye nyee nye wò tedzinɔ, si nèdo le wò agbe me ŋkekewo katã me va do egbee oa? Alo mewɔ ale nu ɖe ŋuwò kpɔa? Eɖo ŋu be: Kpao! 
NUM.22.31	Eye Yehowa ʋu Bileam ƒe ŋkuwo wòkpɔ, alesi Yehowa ƒe dɔla tsi tre ɖe mɔ dzi ɖi yi ɖe asi. Tete wòde ta agu hetsyɔ mo anyi. 
NUM.22.32	Eye Yehowa ƒe dɔla gblɔ ne bena: Nukaŋuti nèƒo wò tedzinɔ la zi etɔ̃ sɔŋ? Evɔ wònye nyee tsi tre ɖe ŋuwò hafi; elabena afɔ, si dzi nèle la, evlo le ŋkunye me. 
NUM.22.33	Tedzinɔ la kpɔm, eyata wòdze ɖe aga le ŋkunye me zi etɔ̃ sɔŋ. Ɖe menye eyae dze ɖe aga o la, anye ne mewu wò kokoko ahagblẽ eya ɖe agbe. 
NUM.22.34	Bileam ɖo ŋu na Yehowa ƒe ɖɔla la bena: Mewɔ nuvɔ̃, elabena nyemenyae be, wòe tsi tre ɖe ŋunye le mɔ dzi o. Eyata ne medze ŋuwò o la, ekema magbugbɔ. 
NUM.22.35	Yehowa ƒe dɔla la gblɔ na Bileam bena: Yi kple ŋutsuawo; gake nya, si mato na wò la, eya ko nagblɔ! Ale Bileam yi kple Balak-ŋu megãwo.
NUM.22.36	Esi Balak se bena, Bileam gbɔna la, eyi ɖakpee le Ir-Moab, du, si le Arnon nu le liƒo dzi kekeake la me. 
NUM.22.37	Eye Balak gblɔ na Bileam bena: Ɖe nyemedɔ ame ɖa, be woayɔ wò ve oa? Nukaŋuti metso hiã va gbɔnye oa? Ɖe nèsusu be, nyemate ŋu ade bubu ŋuwò oa? 
NUM.22.38	Bileam ɖo ŋu na Balak bena: Menya va gbɔwò la hafi, gake ɖe mate ŋu agblɔ nyaa ɖea? Negbe nya, si Mawu aɖe nunye la, eya ko magblɔ. 
NUM.22.39	Eye Bileam yi kple Balak, eye wova Kiryat-Xuzot. 
NUM.22.40	Eye Balak wu nyiwo kple alẽwo sa vɔe, eye wòɖo ɖe ɖe Bileam kple amegã, siwo le egbɔ. 
NUM.22.41	Esi ŋu ke la, Balak kplɔ Bileam yi Bamot-Baal, afisi wòkpɔ dukɔ la ƒe mlɔenu le.
NUM.23.1	Eye Bileam gblɔ na Balak bena: Na woaɖi vɔsamlekpui adre ɖe afisia nam, eye woakplɔ nyitsu adre kple agbo adre vɛ nam. 
NUM.23.2	Eye Balak wɔ, abe alesi Bileam gblɔ ene, eye Balak kple Bileam tso nyitsu ɖekaɖeka kple agbo ɖekaɖeka sa vɔ le vɔsamlekpuia ɖesiaɖe dzi. 
NUM.23.3	Emegbe Bileam gblɔ na Balak bena: Va tsi tre ɖe wò numevɔsa gbɔ, eye maɖe kpo; ɖewohĩ Yehowa aɖe eɖokui afiam, eye nusi wòna mekpɔ la, eya magblɔ na wò. Eye wòyi togbɛ ƒeƒlea ɖe dzi. 
NUM.23.4	Tete Mawu ɖe eɖokui tia Bileam, eye eya gblɔ bena: Meɖi vɔsamlekpui adre, eve metsɔ nyitsu ɖekaɖeka kple agbo ɖekaɖeka sa vɔ le vɔsamlekpuia ɖesiaɖe dzi. 
NUM.23.5	Eye Yehowa de nya nu na Bileam, eye wogblɔ bena: Gbugbɔ yi Balak gbɔ, eye alea naƒo nui! 
NUM.23.6	Tete wogbugbɔ va egbɔ, eye kpo ɖa, eya kple Moab-amegãwo le tsitre ɖe eƒe numevɔsa la gbɔ. 
NUM.23.7	Eye wòdo eƒe numegbe la hegblɔ bena: Balak kplɔm tso Aram, ɣedzeƒetɔwo dzi Moab-fia kplɔm tsoe be: Va naƒo fi de Yakob nam, eye va nado ɖiŋu na Israel nam! 
NUM.23.8	Aleke maƒo fi de amesi Mawu meƒo fi de o, eye mado ɖiŋu na amesi Yehowa medo ɖiŋu na o? 
NUM.23.9	Agakpewo tame mele kpɔ wo ɖa, eye togbɛwo dzi mele kpɔ wo. Kpɔ ɖa, dukɔ la ɖe ɖe aga, eye mebua eɖokui ɖe dukɔ bu bu wo do me o. 
NUM.23.10	Ameka ate ŋu axlẽ Yakob ƒe ke, eye ameka axlẽ Israel ƒe akpa enelia? Maku abe ame dzɔdzɔewo ene, eye nye nuwuwu nanɔ abe wo tɔ ene!
NUM.23.11	Tete Balak gblɔ na Bileam bena: Nuka nye esia nèwɔ ɖe ŋunye? Meyɔ wo vɛ, be naƒo fi ade nye futɔwo nam loo, ɖeko nètsɔ wo yra! 
NUM.23.12	Eɖo ŋu gblɔ be: Ɖe mele nam be, magblɔ nya, si Yehowa de nunye la pɛpɛpɛ oa? 
NUM.23.13	Eye Balak gblɔ nɛ bena: Va miyi teƒe bubu, afisi nakpɔ wo le, ke mèle wo kpɔ ge blibo o, negbe woƒe mlɔenu ko nakpɔ; afima naƒo fi ade wo nam le. 
NUM.23.14	Eye wòkplɔe yi ɖe Pisga-to tame, afisi gbetasrãlawo nɔna, eye wòɖi vɔsamlekpui adre hetsɔ nyitsu ɖekaɖeka kple agbo ɖekaɖeka sa vo le vɔsamlekpuia ɖesiaɖe dzi. 
NUM.23.15	Eye wogblɔ na Balak bena: Tsi tre ɖe wo numevɔsa gbɔ afi, eye mayi aɖado go ame le afime. 
NUM.23.16	Tete Yehowa ɖe eɖokui fia Bileam, eye wòde nya enu, eye wògblɔ bena: Gbugbɔ yi Balak gbɔ, eye alea naƒo nu. 
NUM.23.17	Esi wòva egbɔ la, kpo ɖa, ele tsitre ɖe eƒe numevɔsa la gbɔ, eye Moab-amegãwo le egbɔ. Eye Balak gblɔ nɛ bena: Aleke Yehowa gblɔ? 
NUM.23.18	Tete wòdo eƒe numegbe la bena: Tsi tre, Balak, nase gbe! Zipor vi, le to de ŋunye! 
NUM.23.19	Mawu menye amegbetɔ wonye, ne wòaka aʋatso o eye menye amegbetɔwo ƒe vi wònye, ne wòatrɔ nya o. Ɖe woagblɔ nya, eye mawo edzi oa? Ɖe woaƒo nu, eye mawɔe oa? 
NUM.23.20	Kpɔ ɖa yayra mexɔ vɛ: eye ne eya yra la, nyea nyemate ŋu atrɔe o. 
NUM.23.21	Womekpɔ dzɔgbevɔ̃e le Yakob ŋu o, eye womekpɔ fuwɔamea ɖeke le Israel ŋu o. Yehowa, eƒe Mawu la, li kplii, eye ayibopɛ le ɖiɖim le wo dome. 
NUM.23.22	Mawu, si kplɔe tso Egipte la, le nɛ abe to ƒe dzo ene. 
NUM.23.23	Dzo mate Yakob ŋu o, eye afã aŋe vo ɖe Israel ŋu. Azɔ ko woagblɔ le Yakob kple Israel ŋu be: Nu gã ka nye esi Yehowa wɔa? 
NUM.23.24	Kpɔ ɖa, dukɔ la tso abe dzatanɔ ene, eye wòto abe dzatatsu ene. Mele akɔ tsyɔ ge anyi o, negbe ɖeko wòaɖu eƒe nuléle, eye wòano amesiwo wowu ƒe ʋu hafi.
NUM.23.25	Tete Balak gblɔ na Bileam bena: Megaƒo fi de wo o, eye megayra wo hã o! 
NUM.23.26	Bileam ɖo ŋu, eye wògblɔ na Balak bena: Nyemegblɔ na wò be: Nya sia nya, si Yehowa agblɔ la, eya mawɔ oa? 
NUM.23.27	Emegbe Balak gblɔ na Bileam bena: Va, makplɔ wò yi teƒe bubu, ɖewohĩ adze Mawu ŋu, bena naƒo fi ade wo nam tso afima. 
NUM.23.28	Eye Balak kplɔ Bileam yi Peor-to, si dze ŋgɔ gbegbe la tame. 
NUM.23.29	Eye Bileam gblɔ na Balak bena: Ɖi vɔsamlekpui adre ɖe afisia nam, eye nakplɔ nyitsu adre kple agbo adre vɛ nam. 
NUM.23.30	Balak wɔ, abe alesi Bileam gblɔ ene, eye wòtsɔ nyitsu ɖekaɖeka kple agbo ɖekaɖeka sa vɔ le vɔsamlekpuia ɖesiaɖe dzi.
NUM.24.1	Esi Bileam kpo bena, edze Yehowa ŋu be, wòayra Israel la, megayi afã ka ge abe tsã ene o, boŋ etrɔ mo ɖe gbedzi gome. 
NUM.24.2	Eye Bileam fɔ kɔ dzi, kpɔ alesi Israel ƒu asaɖa anyi tototoe. Tete Mawu ƒe gbɔgbɔ va edzi, 
NUM.24.3	eye wòdo eƒe numegbe la hegblɔ bena: Ale Bileam, Beor vi, gblɔ esi, eye ale ŋutsu, si ƒe ŋku ʋu la, gblɔ esi: 
NUM.24.4	Amesi sea Mawu ƒe nyawo, ƒe gbe enye si, amesi ŋusẽkatãtɔ ɖea nuwo fiana, amesi tsyɔ mo anyi, ke eƒe ŋkuwo le te: 
NUM.24.5	Oo, Yakob, wò agbadɔwo dze ani loo! Israel, wò nɔƒewo nyo loo! 
NUM.24.6	Ele abe alesi tɔʋu mlo ɖe nu le bali me ene; eye wòɖi aba le tɔsisi to, ele abe aloeti, siwo Yehowa do ene, eye wòɖi seder le to to. 
NUM.24.7	Tsi gbagba eƒe tɔkpowo, eye wòƒã nu ɖe tɔ geɖewo to. Eƒe fia xɔ ŋkɔ wu Agag, eye eƒe fiaɖuƒe keke ɖe nu. 
NUM.24.8	Mawu, si kplɔe tso Egipte la, le nɛ abe to ƒe dzowo ene; aɖu dukɔ, siwo nye eƒe futɔwo, eye woagbã woƒe ƒuwo, eye wòatsɔ eƒe da atsrɔ̃ wo. 
NUM.24.9	Etsyɔ akɔ anyi abe dzatatsu kple dzatanɔ ene, ameka le eʋuʋu ge? Ne amea ɖe yra wò la, woayrae; eye ne amea ɖe ƒo fi de wò la, woaƒo fi aɖee.
NUM.24.10	Tete Balak do dɔmedzoe ɖe Bileam ŋu, eye Balak si akpe hegblɔ na Bileam bena: Meyɔ wò vɛ, bena naƒo fi ade nye futɔwo nam loa, ɖeko nètsɔ wo yra zi etɔ sɔŋ. 
NUM.24.11	Eyata netsɔ nayi mia de! Ɖe mebe, made bubu ŋuwò pete hafi, gake Yehowa te bubu la wò. 
NUM.24.12	Bileam ɖo ŋu na Balak bena: Ɖe nyemegblɔ na wò amesiwo nèɖo ɖe gbɔnye la bena: 
NUM.24.13	Ne Balak atsɔ klosalo kple sika xɔ taŋ nam hã la, nyemate ŋu ada Yehowa ƒe se la dzi awɔ nyui alo vɔ̃ le ɖokuinye si o, negbe nya, si Yehowa alo la, eya ko magblɔ oa? 
NUM.24.14	Azɔ mele mía detɔwo gbɔ yi ge; eyata magblɔ nusi dukɔ sia le wò dukɔ wɔ ge le ɣeyiɣi, siwo gbɔna me la, fia wò. 
NUM.24.15	Eye wòdo eƒe numegbe la gblɔ bena: Ale Bileam, Beor vi, gblɔ esi, ale ŋutsu, si ƒe ŋku ʋu la, gblɔ esi. 
NUM.24.16	Amesi sea Mawu ƒe nyawo la, ƒe gbe enye si, amesi dzea si dziƒoʋitɔ ƒe susuwo, amesi ŋusẽkatãtɔ ɖea nuwo fiana, amesi tsyɔ mo anyi, ke eƒe ŋkuwo le te. 
NUM.24.17	Mele ekpɔm, gake menye fifiae o; mekpɔnɛ, gake mele kpuiƒe o. Ɣletivi ado tso Yakob me, eye fiatikplɔ ado tso Israel me; aŋe tonuƒuiwo na Moab, eye wòakaka la le amesiwo nye zi la nu. 
NUM.24.18	Woaxɔ Edom ƒe anyigba, eye woaxɔ eƒe futɔ Seir hã ƒe anyigba; ke Israel ya akpɔ ŋusẽ. 
NUM.24.19	Ame atso Yakob me aɖu dzi, eye wòawu amesiwo kpɔtɔ ɖe duwo me.
NUM.24.20	Esi wòkpɔ Amalekitɔwo la, edo eƒe numegbe la gblɔ bena: Amalek enye gbãtɔ le dukɔwo dome; ke mlɔeba la ava tsrɔ̃ tsã!
NUM.24.21	Eye esi wòkpɔ Kemtɔwo la, edo eƒe numegbe la gblɔ bena: Wò nɔƒe sesẽ, eye nèwɔ alɔ ɖe agakpewo dzi. 
NUM.24.22	Ke woatsrɔ̃ wò Kain ya, eye ekpɔtɔ vie, Asur naɖe aboyo wò.
NUM.24.23	Eye wògado eƒe numegbe la gblɔ bena: Alele! ameka anɔ agbe, ne Mawu awɔ nusia? 
NUM.24.24	Ʋuwo atso Kitim, ava bɔbɔ Asur kple Eber ɖe anyi, eye woatsrɔ̃ eya hã.
NUM.24.25	Emegbe Bileam dze mɔ, eye wògbugbɔ va wo ɖe, eye Balak hã lé eƒe mɔ.
NUM.25.1	Esi Israel le Sitim la, dukɔ la de asi ahasiwɔwɔ me kple Moab-nyɔnuwo. 
NUM.25.2	Wokpe dukɔ la va woƒe mawuwo ƒe vɔsanu wo ɖuƒe, eye dukɔ la du nu, eye wòde ta agu na woƒe mawuwo. 
NUM.25.3	Eye Israel ku de Baal-Peor ŋu; eyata Yehowa do dɔmedzoe ɖe Israel ŋu. 
NUM.25.4	Eye Yehowa gblɔ na Mose bena: Yɔ dukɔ la ƒe amegãwo katã ƒo ƒu, eye wòatrɔ ati vodalawo ɖe ŋdɔgbe na Yehowa, ne Yehowa nadzudzɔ dɔmedzoedodo ɖe Israel ŋu! 
NUM.25.5	Eye Mose gblɔ na Israel ƒe ʋɔnudrɔ̃lawo bena: Amesiame nawu nɔvia, si ku ɖe Baal-Peor ŋu la!
NUM.25.6	Esi wole avi fam le Mawu ƒe agbadɔa nu la, Israel-ŋutsua ɖe kplɔ Midian-nyɔnua ɖe va wo tɔwo gbɔe le Mose kple Israel-viwo ƒe ha blibo la ŋku me. 
NUM.25.7	Eye esi Pinehas, nunɔla Aron vi Eleazar ƒe viŋutsu, kpɔe la, etsi tre le ha la dome, eye wòtsɔ akplɔ ɖe asi 
NUM.25.8	heti Israel-ŋutsu la yome yi xogã me, eye wòƒo nu ɖe Israel-ŋutsu la kple nyɔnu la siaa ƒe dome floi. Tete dɔvɔ̃ la nu tso le Israel-viwo dome. 
NUM.25.9	Amesiwo dɔvɔ̃a wu la, le ame akpe blave vɔ ene. 
NUM.25.10	Eye Yehowa ƒo nu kple Mose bena: 
NUM.25.11	Pinehas, nunɔla Aron vi Eleazar ƒe viŋutsu, enye amesi na nye dɔmedzoe nu fa ɖe Israel-viwo ŋu, elabena eʋã ŋu ɖe nunye le wo dome; eyaŋuti nyemevã nu tsrɔ̃ Israel-viwo o. 
NUM.25.12	Eyata gblɔ bena Meɖo kpe ŋutifafa-nubabla dzi nɛ, 
NUM.25.13	eye metso nunɔladɔ la de asi na eya ŋutɔ kple eƒe dzidzimeviwo tegbee, elabena ena ŋu ɖe eƒe Mawu nu, eye wòlé avu na Israel-viwo.
NUM.25.14	Israel-ŋutsu, si wowu hekpe ɖe Midian-nyɔnua ŋu la ŋkɔ nye Simri, amesi nye amegã Salu, si le Simeon viwo fofo ƒe aƒe nu la, ƒe viŋutsu 
NUM.25.15	Eye Midian-nyɔnu, si wowu la, ŋkɔ nye Kosbi, amegã Zur, amesi nye Midian-tɔwo ƒe to ɖeka ƒe amegã la, ƒe vinyɔnu. 
NUM.25.16	Eye Yehowa ƒo nu kple Mose bena: 
NUM.25.17	Mile fu Midiantɔwo, eye miawu wo, 
NUM.25.18	elabena wòlé fu mi, eye wòto aye me tsɔ Peor kple wo de nyɔnu Kosbi, si nye Midian-amegã ɖeka ƒe vinyɔnu, amesi wowu le gbesigbe dɔvɔ̃ va le Peor ta la, tre mɔ̃ na mi.
NUM.26.1	Esi dɔvɔ̃ la nu tso la, Yehowa gblɔ na Mose kple Eleazar, nunɔla Aron vi bena: 
NUM.26.2	Mixlẽ amesiwo xɔ ƒe blave kple vɔ le Israel-viwo ƒe ha blibo la me, le wo fofowo ƒe aƒewo nu: amesiwo katã ate ŋu ade aʋa le Israel. 
NUM.26.3	Eye Mose kple nunɔla Eleazar fia wo xlẽ le Moab-tagba le Yordan nu le Yerixo kasa; 
NUM.26.4	amesiwo xɔ ƒe blave kple vɔ, abe alesi Yehowa de se na Mose ene. Israel-vi, siwo ʋu tso Egipte-nyigba dzi la, wonye si: 
NUM.26.5	Ruben enye Israel ƒe ŋgɔgbevi. Ruben viwo nye: Xanok, amesi dzi Xanok-ƒome la; Palu, amesi dzi Palu-ƒome la; 
NUM.26.6	Xezron, amesi dzi Xezron-ƒome la, Karmi, amesi dzi Karmi-ƒome la. 
NUM.26.7	Esiawo nye Ruben-hawo ƒe ƒomewo Amesiwo wolia xlẽ le wo me la, le ame akpe blane vo etɔ̃ alafa adre blaetɔ̃. 
NUM.26.8	Palu vi enye Eliab. 
NUM.26.9	Eye Eliab viwo nye Nemuel, Datan kple Abiram. Woawo nye Datan kple Abiram mawo, siwo nye adaŋudelawo le ha la dome, eye wowɔ dzre kple Mose kple Aron, le esime Korax ƒe ha la wo dzre kple Yehowa, 
NUM.26.10	eye anyigba ke nu mi wo kpe ɖe Korax ŋu, eye ha la ku, eye dzo fiã ŋutsu alafa eve blaatɔ̃awo, eye wòzu ŋkuɖodzinu la. 
NUM.26.11	Ke Korax viwo ya meku o. 
NUM.26.12	Simeon viwo nye si le woƒe ƒomewonu: Nemuel, amesi dzi Nemuel-ƒome la, Yamin, amesi dzi Yamir-ƒome la; Yakin, amesi dzi Yakin-ƒome la; 
NUM.26.13	Sera, amesi dzi Sera-ƒome la; Saul, amesi azi Saul-ƒome la; 
NUM.26.14	Simeon-hawo ƒe ƒome la le ame akpe blave vɔ eve alafa eve. 
NUM.26.15	Gad viwo nye si le woƒe ƒomewo nu Zifon, amesi dzɔ Zifon-ƒome la; Xagi, amesi azi Xagi-ƒome la; Suni, amesi dzi Suni-ƒome la; 
NUM.26.16	Osni, amesi dzi Osni-ƒome la; Eri, amesi dzi Eri-ƒome la; 
NUM.26.17	Arod, amesi dzi Arod-ƒome la; Areli, amesi dzi Areli-ƒome la. 
NUM.26.18	Esiawo nye Gad viwo te woƒe ƒomewo nu, amesiwo wolia xlẽ la le ame akpe blane alafa atɔ̃. 
NUM.26.19	Yuda viwo nye Ger kple Onan, ke Ger kple Onan ku le Kanaan-nyigba dzi. 
NUM.26.20	Yuda viwo nye si le woƒe ƒomewo nu Sela, amesi dzi Sela-ƒome la; Perez, amesi dzi Perez-ƒome la; Sera, amesi dzi Sera-ƒome la; 
NUM.26.21	Perez viwo nye si Xezion, amesi dzi Xezron-ƒome la; Xamul, amesi dzi Xamul-ƒome la. 
NUM.26.22	Amesiwo wotia xlẽ le Yuda-ƒome la me la; le ame akpe blaadre vɔ ade alafa atɔ̃. 
NUM.26.23	Isaxar viwo nye si le woƒe ƒomewo nu: Tola, amesi dzi Tola-ƒome la; Puwa, amesi dzi Puwa-ƒome la; 
NUM.26.24	Yasub, amesi dzi Yasub-ƒome la; Simron, amesi dzi Simron-ƒome la. 
NUM.26.25	Amesiwo wotia xlẽ le Isaxar-ƒome la me la, le ame akpe blaade vɔ ene alafa etɔ̃. 
NUM.26.26	Zebulon viwo nye si le woƒe ƒomewo nu: Sered, amesi dzi Sered-ƒome la; Elon, amesi dzi Elon-ƒome la; Yaxleel, amesi dzi Yaxleel-ƒome la. 
NUM.26.27	Amesiwo wotia xlẽ le Zebulon-ƒome la me la, le ame akpe blaade kple alafa atɔ̃. 
NUM.26.28	Yosef viwo nye si le woƒe ƒomewo nu: Manase kple Efrayim. 
NUM.26.29	Manase viwo nye: Maxir, amesi dzi Maxir-ƒome la; Maxir dzi Gilead, eye Gilead dzi Gilead-ƒome la. 
NUM.26.30	Gilead viwo nye si Yezer, amesi dzi Yezer-ƒome la; Xelek, amesi dzi Xelek-ƒome la; 
NUM.26.31	Ariel, amesi dzi Ariel-ƒome la; Sixem, amesi dzi Sixem-ƒome la; 
NUM.26.32	Semida, amesi dzi Semida-ƒome la; Xefer, amesi dzi Xefer-ƒome la. 
NUM.26.33	Ke Zelofxad, Xefer vi, medzi ŋutsuvia ɖeke o, negbe nyɔnuviwo ko. Zelofxad vinyɔnuwo ƒe ŋkɔwo nye Maxla, Noa, Xogla, Milka kple Tirza. 
NUM.26.34	Esia nye Manase-ƒomeawo, eye amesiwo wotia xlẽ le wo dome la, le ame akpe blaatɔ̃ vɔ eve alafa adre. 
NUM.26.35	Efrayim viwo nye si le woƒe ƒomewo nu: Sulelax, amesi dzi Sulelax-ƒome la; Bexer, amesi dzi Bexer-ƒome la; Taxan, amesi dzi Taxan-ƒome la. 
NUM.26.36	Sutelax vi nye Eran, amesi dzi Eran-ƒome la. 
NUM.26.37	Amesiwo wolia xlẽ le Efrayim viwo ƒe ƒome la me la, le ame akpe blaetɔ̃ vɔ eve alafa atɔ̃. Esiawo nye Yosef viwo le woƒe ƒomewo nu. 
NUM.26.38	Benyamin viwo nye si le woƒe ƒomewo nu: Bela, amesi dzi Bela-ƒome la; Asbel, amesi dzi Asbel-ƒome la; Axiram, amesi dzi Axiram ƒome la; 
NUM.26.39	Sefufam, amesi dzi Sefufam-ƒome la; Xufam, amesi dzi Xufam-ƒome la. 
NUM.26.40	Bela viwo nye. Ard kple Naaman: Ard dzi Ard-ƒome la; eye Naaman dzi Naaman-ƒome la. 
NUM.26.41	Esiawo nye Benyamin viwo le woƒe ƒomewo nu, eye amesiwo wotia xlẽ le wo dome la, le ame akpe blane vɔ atɔ̃ alafa ade. 
NUM.26.42	Dan viwo nye si le woƒe ƒomewo nu: Suxam, amesi dzi Suxam-ƒome la. Esia nye Dan viwo le woƒe ƒomewo nu. 
NUM.26.43	Amesiwo katã wotia xlẽ le Suxam-ƒome la me la, le ame akpe blaade vɔ ene alafa ene. 
NUM.26.44	Aser viwo nye si le woƒe ƒomewo nu: Yimna, amesi dzi Yimna-ƒome la; Yiswi, amesi dzi Yiswi-ƒome la; Beria, amesi dzi Beria-ƒome la. 
NUM.26.45	Beria viwo nye Xeber, amesi dzi Xeber-ƒome la; Malkiel, amesi dzi Malkiel-ƒome la. 
NUM.26.46	Aser vinyɔnu ŋkɔ nye Sarax. 
NUM.26.47	Amesiwo wotia xlẽ le Asir viwo ƒe ƒome la me la, le ame akpe blaatɔ̃ vɔ etɔ̃ alafa ene. 
NUM.26.48	Naftali viwo nye si le woƒe ƒomewo nu: Yaxzeel, amesi dzi Yaxzeel-ƒome la; Guni, amesi dzi Guni-ƒome la; 
NUM.26.49	Yezer, amesi dzi Yezer-ƒome la; Silem, amesi dzi Silem-ƒome la. 
NUM.26.50	Esia nye Naftali viwo le woƒe ƒomewo nu, eye amesiwo wotia xlẽ le wo me la, le ame akpe blane vɔ atɔ̃ alafa ene. 
NUM.26.51	Amesiwo wotia xlẽ le Israel-viwo me la, le ame akpe alafa ade kple ɖeka alafa adre blaetɔ̃.
NUM.26.52	Eye Yehowa ƒo nu kple Mose bena: 
NUM.26.53	Ame siawoe woamã anyigba la na wòazu woƒe domenyinu le ŋkɔwo ƒe agbɔsɔsɔ nu. 
NUM.26.54	Nana domenyinu la amesiwo sɔ gbɔ la, wòalolo, eye amesiwo le ʋee la, ƒe domenyinu nanɔ ʋee; woana domenyinu la ɖe amesiwo wotia xlẽ la nu. 
NUM.26.55	Ke woadzidze nu hafi amã anyigba la, eye woaxɔ domenyinu la ɖe wo fofowo ƒe toawo ƒe ŋkɔwo nu. 
NUM.26.56	Woadzidze nu hafi amã domenyinu la na amesiwo sɔ gbɔ kple amesiwo le ʋee.
NUM.26.57	Esiawo nye amesiwo wotia xlẽ le Lewi-viwo dome, le woƒe ƒomewo nu: Gerson, amesi dzi Gerson-ƒome la; Kehat, amesi dzi Kehat-ƒome la; Merari, amesi dzi Merari-ƒome la. 
NUM.26.58	Lewi-ƒomeawo nye si: Libni-ƒome la, Xebron-ƒome la, Maxeli-ƒome la, Musi-ƒome kple Kora-ƒome la, Kehat enye amesi dzi Amram. 
NUM.26.59	Amram srɔ̃ ŋkɔ nye Yoxebed, nyɔnuvi, si wodzi na Lewi le Egipte, eye wòdzi Aron, Mose kple wo nɔvinyɔnu Miryam na Amram. 
NUM.26.60	Eye wodzi Nadab, Abihu, Eleazar kple Itamar na Aron. 
NUM.26.61	Ke Nadab kple Abihu ku, elabena wotsɔ dzo bubu va Yehowa ŋku me. 
NUM.26.62	Eye wotia ŋutsu, siwo xɔ dzinu ɖeka alo wu nenema la xlẽ, wole ame akpe blave vɔ etɔ̃. Ke wometia wo xlẽ ɖe Israel-viwo dome o, elabena womèna domenyinua ɖeke wo le Israel-viwo dome o. 
NUM.26.63	Esiawo nye Israel-vi, siwo Mose kple nunɔla Eleazar tia xlẽ le Moab-tagba, le Yordan nu le Yerixo kasa. 
NUM.26.64	Ke Israel-vi, siwo Mose kple nunɔla Aron tia xlẽ le Sinai-gbedzi la, dometɔa ɖeke mele ame siawo dome o. 
NUM.26.65	Elabena Yehowa gblɔ na wo bena. Woaku le gbeadzi, eye wo dometɔa ɖeke masusɔ o, negbe Kaleb, Yefune vi, kple Yosua, Nun vi ko.
NUM.27.1	Eye Zelofxad, amesi nye Xefer vi, amesi nye Gilead vi, amesi nye Maxir vi, amesi nye Manase vi la, ƒe vinyɔnuwo tso Manase, Yosef vi, ƒe ƒome la me va; vianyɔnuawo ƒe ŋkɔwo nye: Maxla, Noa, Xogla, Milka kple Tirza. 
NUM.27.2	Eye wotsi tre ɖe Mose kple nunɔla Eleazar, amegãwo kpakple ha blibo la ŋku me le, Mawu ƒe agbadɔ la nu hegblɔ bena: 
NUM.27.3	Mía fofo ku le gbeadzi, ke menɔ Korax ƒe ha, si dze aglã ɖe Yehowa ŋu la dome o, ke boŋ eya ŋutɔ ƒe nuvɔ̃ tae woku ɖo, eye viŋutsua ɖeke mele esi o 
NUM.27.4	Nukaŋuti mía fofo ŋkɔ atsrɔ̃ le eƒe ƒome la me, le esi viŋutsu mele esi o ta? Eyata na anyigba mi ɖe mia fofo nɔviwo dome. 
NUM.27.5	Eye Mose tsɔ woƒe nya la va Yehowa ŋku me. 
NUM.27.6	Tete Yehowa gblɔ na Mose bena: 
NUM.27.7	Zelofxad-vinyɔnuawo gblɔe ɖe teƒe; eyata na domenyinu wo ɖe wo fofo nɔviwo dome, eye nana wo fofo ƒe, domenyinu nayi ɖe wo si me. 
NUM.27.8	Eye nagblɔ na Israel-viwo be: Ne ŋutsua ɖe ku, eye viŋutsu mele esi o la, ekema eƒe domenyinu nayi ɖe vianyɔnu si me. 
NUM.27.9	Ke ne vinyɔnua ɖeke mele esi o la, ekema mitsɔ eƒe domenyinu na nɔviaŋutsuwo. 
NUM.27.10	Ne nɔviŋutsua ɖeke mele esi o la, ekema mitsɔ eƒe domenyinu na fofoa nɔviŋutsuwo. 
NUM.27.11	Ke ne nɔviŋutsua ɖeke mele fofoa si o la, ekema mitsɔ eƒe domenyinu na eƒe ƒometɔ kekeake, amesi te ɖe eŋu le eƒe ƒome la me, eya nanyi doame. Wòanye se kple ɖoɖo na Israel-viwo, abe alesi Yehowa de se na Mose ene.
NUM.27.12	Eye Yehowa gblɔ na Mose bena: De Abarim-to dzi, eye nakpɔ anyigba, si mele Israel-viwo na ge la ɖa! 
NUM.27.13	Eye ne ekpɔe vɔ la, wò hã nayi tɔgbuiwowo goɔ, abe alesi nɔviwò Aron yii ene. 
NUM.27.14	Elabena miesẽ to ɖe nye nya ŋu le Zin-gbedzi, le esime ha la wɔ dzre, eye miena ŋunye kɔ le tsi la gbɔ le woƒe ŋku me o. Esia nye dzrewɔtsi la le Kades le Zin-gbedzi. 
NUM.27.15	Tete Mose ƒo nu kple Yehowa bena: 
NUM.27.16	Yehowa, si nye gbɔgbɔ, si le ŋutilãwo katã me, ƒe Mawu la, natia ŋutsua ɖe aɖo ha la nu, 
NUM.27.17	amesi ado kpli wo, eye wòagagbɔ kpli wo, amesi akplɔ wo adoe, eye wòagakplɔ wo agbɔe, bena Yehowa ƒe ha la maganɔ abe alé, siwo nu kplɔla mele o la, ene o. 
NUM.27.18	Yehowa ɖo ŋu na Mose bena: Yɔ Yosua, Nun vi, ŋutsu, si me gbɔgbɔ la le la, eye natsɔ wò asi aɖo edzi, 
NUM.27.19	eye nakplɔe ava nunɔla Eleazar kple ha blibo la gbɔ, eye nade se nɛ le wo ŋku me, 
NUM.27.20	eye naɖe bubu, si le ŋuwò la, ɖe aɖa ɖe edzi, bena Israel-viwo ƒe ha blibo la naɖo toe. 
NUM.27.21	Ele nɛ be, wòava nunɔla Eleazar gbɔ, bena wòatsɔ Urim abia nu nɛ le Yehowa ŋku me; eye alesi wògblɔ la, eya nu woa kple Israel-viwo ƒe ha blibo la katã naho, eye woagatrɔ agbɔ ɖo. 
NUM.27.22	Eye Mose wɔ, abe alesi Yehowa de se nɛ ene; èkplɔ Yosua ɖo nunɔla Eleazar kple ha blibo la ŋku me, 
NUM.27.23	eye wotsɔ eƒe asiwò ɖo edzi, eye wòde se nɛ, abe alesi Yehowa ƒo nu kple Mose ene.
NUM.28.1	Eye Yehowa ƒo nu kple Mose bena: 
NUM.28.2	De se na Israel-viwo, eye nagblɔ na wo bena: Milé ŋku ɖe nye dzovɔsa ƒe vɔsanu, si nye nye nuɖuɖu, eye wòʋẽna ɖem lilili la ŋu, eye miatsɔe asa vɔ nam le ɣeyiɣi, si woɖo la dzi. 
NUM.28.3	Gblɔ na wo bena: Dzovɔ, si miasa na Yehowa la, enye si: Miatsɔ alẽvi eve, siwo sɔ blibo, eye woxɔ ƒe ɖekaɖeka la, asa numevɔe gbesiagbe. 
NUM.28.4	Nawu alẽvi ɖeka le ŋdi, eye nawu alẽvi evelia le fiẽ. 
NUM.28.5	Eye natsɔ wo memee efa ƒe ewoliawo ɖeka, si wodzaba kple dzomi hin eneliawo ɖeka la, awɔ nuɖuvɔsae. 
NUM.28.6	Esia nye numevɔ, si wosa gbesiagbe le Sinai-to la gbɔ, ne wòanye dzovɔsa, si aʋẽ lilili ɖe Yehowa. 
NUM.28.7	Eye woatsɔ nunovɔsa hin eneliawo ɖeka akpe ɖe alẽvia ɖesiaɖe ŋu. Woatsɔ wein, si nye nunovɔsa la, asa vɔe le kɔkɔeƒe la le Yehowa ŋku me. 
NUM.28.8	Eye nawɔ alé evelia ŋu dɔ le fiẽ me, eye nuɖuvɔsa kple nunovɔsa nakpe ɖe eŋu, abe ŋdi ke ene; ne wòanye dzovɔsa, si aʋẽ lilili ɖe Yehowa.
NUM.28.9	Eye nawɔ alẽvi eve, siwo naneke mewo afia ɖeke na o, eye woxɔ ƒe ɖekaɖeka la, ŋu dɔ le dzudzɔgbe la dzi, eye natsɔ wɔ memee eta ƒe ewoliawo eve, si wodzaba kple ami la, awɔ nuɖuvɔsae, eye nunovɔsa nakpe ɖe eŋu. 
NUM.28.10	Esia nye numevɔ, si woasa le dzudzɔgbe sia dzudzɔgbe dzi hekpe ɖe gbesiagbe numevɔsa kple eŋu nunovɔsa ŋuti.
NUM.28.11	Gbesigbe ɣleti dze dzi la, miatsɔ nyitsuvi eve, agbo ɖeka kple alẽvi adre, siwo sɔ blibo, eye woxɔ ƒe ɖekaɖeka la, asa numevɔ na Yehowa. 
NUM.28.12	Eye miatsɔ wɔ memee eta ƒe ewoliawo etɔ, si wodzaba kple ami la, awɔ nuɖuvɔsa akpe ɖe nyitsua ɖesiaɖe ŋu; miatsɔ wɔ memee efa ƒe ewoliawo eve, si wodzaba kple ami la, awɔ nuɖuvɔsa akpe ɖe agbo ɖeka la ŋu, 
NUM.28.13	eye miatsɔ wɔ memee efa ƒe ewoliawo ɖeka, si wodzaba kple ami la, awɔ nuɖuvɔsa akpe ɖe alẽvia ɖesiaɖe ŋu. Numevɔsa, si aʋẽ lilili, kple dzovɔsa wònye na Yehowa. 
NUM.28.14	Eye miatsɔ wein hin afã awɔ nunovɔsa akpe ɖe nyitsua ɖesiaɖe ŋu; hin etɔ̃liawo ɖeka akpe ɖe agbo ɖeka la ŋu, eye hin eneliawo ɖeka akpe ɖe alẽvia ɖesiaɖe ŋu. Esia nye numevɔsa le gbesigbe ɣleti sia ɣleti dze dzi le ƒe la me. 
NUM.28.15	Eye miatsɔ gbɔ̃tsu ɖeka asa nuvɔ̃vɔe na Yehowa akpe ɖe gbesiagbe numevɔsa kple nunovɔsa la ŋu.
NUM.28.16	Ɣleti gbãtɔ ƒe ŋkeke wuienelia enye ŋutitotoŋkekenyuie na Yehowa. 
NUM.28.17	Eye ɣleti sia ƒe ŋkeke wuiatɔ̃lia enye ŋkekenyuie; woaɖu abolo maʋamaʋã ŋkeke adre sɔŋ. 
NUM.28.18	Ŋkeke gbãtɔ enye takpegbe kɔkɔe, eye wòmã wɔ asinudɔa ɖeke o. 
NUM.28.19	Miatsɔ nyitsuvi eve, agbo ɖeka kple alẽvi adre, siwo xɔ ƒe ɖekaɖeka, eye wòsɔ blibo la, asa dzovɔ, si enye numevɔsa na Yehowa; 
NUM.28.20	eye miatsɔ wɔ memee efa ƒe ewoliawo etɔ̃, si wodzaba kple ami la, awɔ nuɖuvɔsa akpe ɖe nyitsua ɖesiaɖe ŋu; efa ƒe ewoliawo eve akpe ɖe agbo ɖeka la ŋu, 
NUM.28.21	eye eta ƒe ewoliawo ɖeka akpe ɖe alẽviawo dometɔ ɖesiaɖe ŋu. 
NUM.28.22	Eye woatsɔ gbɔ̃tsu ɖeka asa nuvɔ̃vɔe, ne wòalé avu na mi. 
NUM.28.23	Miasa vɔ sia akpe ɖe gbesiagbe numevɔ, si wosana le ŋdi la ŋu. 
NUM.28.24	Alea miasa vɔe gbesiagbe ŋkeke adre sɔŋ, ne wòanye nuɖuvɔsa kple dzovɔsa, si aʋẽ lilili ɖe Yehowa, akpe ɖe gbesiagbe numevɔsa kple nunovɔsa ŋuti. 
NUM.28.25	Eye ŋkeke adreagbe enye takpegbe kɔkɔe na mi, miawɔ asinudɔa ɖeke o.
NUM.28.26	Gbesigbe mieŋe nu gbãtɔwo, eye mietsɔ nuɖuɖu yeyewo sa vɔ na Yehowa le miaƒe kwasiɖawo ƒe ŋkekenyuie dzi la, enye takpegbe kɔkɔe na mi, miawɔ asinudɔa ɖeke o. 
NUM.28.27	Eye miatsɔ nyitsuvi eve, agbo ɖeka kple alẽvi adre, siwo xɔ ƒe ɖekaɖeka asa numevɔ, ne wòaʋẽ lilili ɖe Yehowa. 
NUM.28.28	Eye miatsɔ wɔ memee efa ƒe ewoliawo etɔ̃, si wodzaba kple ami, awɔ nuɖuvɔsa akpe ɖe nyitsua ɖesiaɖe ŋu; efa ƒe ewoliawo eve akpe ɖe agbo ɖeka la ŋu, 
NUM.28.29	eye efa ƒe ewoliawo ɖeka akpe de alẽviawo dome ɖesiaɖe ŋu. 
NUM.28.30	Emegbe woatsɔ gbɔ̃tsu ɖeka alé avu na mi. 
NUM.28.31	Esiawo miatsɔ asa vɔe akpe ɖe gbesiagbe numevɔsa kple nuɖuvɔsa kple nunovɔsa ŋuti; lãwo nasɔ blibo.
NUM.29.1	Ɣleti adrelia ƒe ŋkeke gbãtɔ enye takpegbe kɔkɔe na mi eve miawɔ asinudɔa ɖeke o; kpẽkugbe wòanye na mi. 
NUM.29.2	Eye i woatsɔ nyitsuvi ɖeka, agbo ɖeka kple alẽvi adre, siwo xɔ ƒe ɖekaɖeka, eye wosɔ blibo, asa numevɔe, ne wòaʋẽ lilili ɖe Yehowa. 
NUM.29.3	Eve miatsɔ wɔ memee efa ƒe ewoliawo etɔ, si wodzaba kple ami la, awɔ nuɖuvɔsa akpe ɖe nyitsu ɖeka la ŋu eta ƒe ewoliawo eve akpe ɖe agbo la ŋu, 
NUM.29.4	eye efa ƒe ewoliawo ɖeka akpe ɖe alẽvi adreawo dome ɖesiaɖe ŋu. 
NUM.29.5	Eye woatsɔ gbɔ̃tsu ɖeka asa nuvɔ̃vɔe ahatsɔ le avu na mi, 
NUM.29.6	hekpe ɖe ɣleti yeye dzi numevɔsa kple eŋu nuɖuvɔsa kpakple gbesiagbe numevɔsa kple, eŋu nuɖuvɔsa ŋuti; eye woawɔ wo ŋu nunovɔsawo ɖe ɖoɖo la nu, ne wòanye dzovɔsa, si aʋẽ lilili ɖe Yehowa.
NUM.29.7	Ɣleti adrelia sia ƒe ŋkeke ewolia enye takpegbe kɔkɔe na mi, míatsi nu adɔ, eye miawɔ dɔa ɖeke o. 
NUM.29.8	Eye miatsɔ nyitsuvi ɖeka, agbo ɖeka kple alẽvi adre, siwo xɔ ƒe ɖekaɖeka la, asa numevɔ, ne wòaʋẽ lilili ɖe Yehowa; lãwo nasɔ blibo. 
NUM.29.9	Eye miatsɔ wɔ memee eta ƒe ewoliawo etɔ̃, si wodzaba kple ami la, awɔ nuɖuvɔsa akpe ɖe nyitsu la ŋu, efa ƒe ewoliawo eve akpe ɖe agbo ɖeka la ŋu, 
NUM.29.10	eye efa; ƒe ewoliawo ɖeka akpe ɖe alẽvi adreawo dome ɖesiaɖe ŋu. 
NUM.29.11	Emegbe miatsɔ gbɔ̃tsu ɖeka asa nuvɔ̃vɔe vɔ akpe ɖe nuvɔ̃vɔsa, si wotsɔ lé avui kple gbesiagbe numevɔsa kpakple eŋu nuɖuvɔsa kple nunovɔsa ŋuti.
NUM.29.12	Ɣleti adrelia te ŋkeke wuiatɔ̃lia enye takpegbe kɔkɔe na mi miawɔ asinudɔa ɖeke o, eye miaɖu ŋkekenyuie na Yehowa ŋkeke adre sɔŋ. 
NUM.29.13	Eye miatsɔ nyitsuvi wuietɔ̃, agbo eve kple alẽvi wuiene, siwo xɔ ƒe ɖekaɖeka la, asa numevɔ, si enye dzovɔsa la, ne wòaʋẽ lilili ɖe Yehowa; lãwo nasɔ blibo. 
NUM.29.14	Eye miatsɔ wɔ memee efa ƒe ewoliawo etɔ̃, si wodzaba kple ami la, awɔ nuɖuvɔsa akpe ɖe nyitsu wuietɔ̃awo dome ɖesiaɖe ŋu; efa ƒe ewoliawo eve akpe ɖe agbo eveawo dome ɖesiaɖe ŋu, 
NUM.29.15	eye efa ƒe ewolia wo ɖeka akpe ɖe alẽvi wuieneawo dome ɖesiaɖe ŋuti. 
NUM.29.16	Emegbe miatsɔ gbɔ̃tsu ɖeka asa nuvɔ̃vɔe akpe ɖe gbesiagbe numevɔsa kpakple eŋu nuɖuvɔsa kple nunovɔsa ŋuti. 
NUM.29.17	Miawu nyitsu wuieve, agbo eve kple alẽvi wuiene, siwo sɔ blibo, eye woxɔ ƒe ɖekaɖeka la, le ŋkeke evelia dzi. 
NUM.29.18	Eye miawɔ nuɖuvɔsa kple nunovɔsa ɖe nyitsuawo, agboawo kple alẽviawo ƒe agbɔsɔsɔme ŋu ɖe ɖoɖo la nu. 
NUM.29.19	Emegbe miatsɔ gbɔ̃tsu ɖeka asa nuvɔ̃vɔe akpe ɖe gbesiagbe numevɔsa kpakple eŋu nuɖuvɔsa kple nunovɔsa ŋuti. 
NUM.29.20	Eye miawu nyitsu wuiɖekɛ, agbo eve kple alẽvi wuiene, siwo sɔ blibo la, le ŋkeke etɔ̃lia dzi, 
NUM.29.21	eye miawɔ nuɖuvɔsa kple nunovɔsa le nyitsuawo, agboawo kple alẽviawo ƒe agbɔsɔsɔme ŋu ɖe ɖoɖo la nu. 
NUM.29.22	Emegbe miatsɔ gbɔ̃tsu ɖeka asa nuvɔ̃vɔe akpe ɖe gbesiagbe numevɔsa kpakple eŋu nuɖuvɔsa kple nunovɔsa ŋuti. 
NUM.29.23	Miawu nyitsu ewo, agbo eve kple alẽvi wuiene, siwo sɔ blibo, eye woxɔ ƒe ɖekaɖeka la, le ŋkeke enelia dzi, 
NUM.29.24	eye miawɔ nuɖuvɔsa kple nunovɔsa ɖe nyitsuawo, agboawo kple alẽviawo ƒe agbɔsɔsɔme ŋu ɖe ɖoɖo la nu. 
NUM.29.25	Emegbe miatsɔ gbɔ̃tsu ɖeka asa nuvɔ̃vɔe akpe ɖe gbesiagbe numevɔsa kpakple eŋu nuɖuvɔsa kple nunovɔsa ŋuti. 
NUM.29.26	Eye miawu nyitsu asieke, agbo eve kple alẽvi wuiene, siwo sɔ blibo, eye woxɔ ƒe ɖekaɖeka la, le ŋkeke atɔ̃lia dzi, 
NUM.29.27	eye miawɔ nuɖuvɔsa kple nunovɔsa ɖe nyitsuawo, agboawo kple alẽviawo ƒe agbɔsɔsɔme ŋu ɖe ɖoɖo la nu. 
NUM.29.28	Emegbe miatsɔ gbɔ̃tsu ɖeka asa nuvɔ̃vɔe akpe ɖe gbesiagbe numevɔsa kpakple eŋu nuɖuvɔsa kple nunovɔsa ŋuti. 
NUM.29.29	Miawu nyitsu enyi, agbo eve kple alẽvi wuiene, siwo sɔ blibo, eye woxɔ ƒe ɖekaɖeka la, le ŋkeke adelia dzi, 
NUM.29.30	eye miawɔ nuɖuvɔsa kple nunovɔsa ɖe nyitsuawo, agboawo kple alẽviawo ƒe agbɔsɔsɔme ŋu ɖe ɖoɖo la nu. 
NUM.29.31	Emegbe miatsɔ gbɔ̃tsu ɖeka asa nuvɔ̃vɔe akpe ɖe gbesiagbe numevɔsa kpakple eŋu nuɖuvɔsa kple nunovɔsa ŋuti 
NUM.29.32	Eye miawu nyitsu adre, agbo eve kple alẽvi wuiene, siwo sɔ blibo, eye woxɔ ƒe ɖekaɖeka la, le ŋkeke adrelia dzi, 
NUM.29.33	eye miawɔ nuɖuvɔsa kple nunovɔsa ɖe nyitsuawo, agboawo kple alẽviawo ƒe agbɔsɔsɔme ŋu ɖe ɖoɖo la nu. 
NUM.29.34	Emegbe miatsɔ gbɔ̃tsu ɖeka asa nuvɔ̃vɔe akpe ɖe gbesiagbe numevɔsa kpakple eŋu nuɖuvɔsa kple nunovɔsa ŋuti. 
NUM.29.35	Ŋkeke enyilia enye takpegbe na mi, eye miawo asinudɔa ɖeke o. 
NUM.29.36	Eye miatsɔ nyitsu ɖeka, agbo ɖeka kple alẽvi adre, siwo sɔ blibo, eye woxɔ ƒe ɖekaɖeka la, asa numevɔ, si nye dzovɔsa, ne wòaʋẽ lilili ɖe Yehowa. 
NUM.29.37	Eye miawɔ nuɖuvɔsa kple nunovɔsa ɖe nyitsu la, agbo la kple alẽviawo ƒe agbɔsɔsɔme ŋu ɖe ɖoɖo la nu. 
NUM.29.38	Emegbe miatsɔ gbɔ̃tsu ɖeka asa nuvɔ̃vɔe akpe ɖe gbesiagbe numevɔsa kpakple eŋu nuɖuvɔsa kple nunovɔsa ŋuti. 
NUM.29.39	Esiawo miatsɔ asa vɔ na Yehowa le miaƒe ŋkekenyuiewo dzi hekpe ɖe numevɔsa, nuɖuvɔsa, nunovɔsa kple akpedavɔsa, siwo mieɖe adzɔgbe alo na le mia ɖokui si la ŋuti.
NUM.30.1	Eye Mose gblɔ se, siwo katã Yehowa ɖe nɛ la, na Israel-viwo. 
NUM.30.2	Eye Mose ƒo nu kple Israel-viwo ƒe toawo ƒe amegãwo bena: Ale Yehowa ɖe se enye si: 
NUM.30.3	Ne amea ɖe ɖe adzɔgbe na Yehowa, alo wòka atam hetsri nu na eɖokui la, ekema megada eƒe nya la dzi o, boŋ wòawɔ nya, siwo katã do le enu la dzi.
NUM.30.4	Ne nyɔnua ɖe nye ɖetugbi le fofoa ƒe me, eye wòɖe adzɔgbe na Yehowa alo tsri nu na eɖokui, 
NUM.30.5	eye fofoa se adzɔgbe, si wòɖe, alo nusi wòtsri na eɖokui, gake fofoa zi kpi kpɔe la, ekema wòawɔ adzɔgbe, si wòɖe, alo nusi wòtsri na eɖokui la dzi. 
NUM.30.6	Ke ne fofoa see, eye wògbe nɛ gbemagbe ke la, ekema magawɔ eƒe adzɔgbe, si wòɖe, alo nusi wòtsri la dzi o; eye Yehowa atsɔe akee, le esi fofoa gbe nɛ la ta.
NUM.30.7	Ke ne eɖe adzɔgbe, alo nya ge le enu wòtsri nu na eɖokui hafi va ɖe srɔ̃, 
NUM.30.8	eye srɔ̃a zi kpi kpɔe le gbesigbe wòsee la, ekema wòawɔ eƒe adzɔgbe, si wòɖe, alo nusi wòtsri la dzi. 
NUM.30.9	Gake ne srɔ̃a gbe nɛ le gbesigbe wòsee la, ekema egblẽ eƒe adzɔgbe, si wòɖe, kple nya, si ge le enu wòtsri nu na eɖokui le, me nɛ; eye Yehowa atsɔe akee. 
NUM.30.10	Ke ahosiwo kple nyɔnu, siwo wogbe la, nawɔ woƒe adzɔgbeɖeɖewo kple nusiwo wotsri na wo ɖokui la dzi.
NUM.30.11	Nenye srɔ̃ ƒe me wòɖe adzɔgbe le, alo wòka atam hetsri nu na eɖokui la, 
NUM.30.12	eye srɔ̃a see, gake wozi kpi kpɔe, eye megbe nɛ o la, ekema wòawɔ eƒe adzɔgbe, siwo katã wòɖe, alo nusiwo wòtsri na eɖokui la dzi. 
NUM.30.13	Ke ne srɔ̃ gblẽ eme nɛ, le gbesigbe wòsee la, ekema magawɔ nya, si ge le enu wòɖe adzɔgbe alo tsri nu la dzi o, elabena srɔ̃ gblẽ eme nɛ; eye Yehowa atsɔe akee. 
NUM.30.14	Ne nyɔnua ɖe ɖe adzɔgbe sia adzɔgbe alo ka atam sia atam hetsri nu bena, yeatsi nu adɔ la, srɔ̃a ate ŋu ana be, wòawɔ edzi alo agblẽ eme nɛ. 
NUM.30.15	Ke ne srɔ̃a zi kpi egbe kple etsɔ la, ekema wòawɔ adzɔgbe, siwo katã wòɖe, alo nusi wòtsri la dzi, elabena ezi kpi kpɔe le gbesigbe wòsee. 
NUM.30.16	Gake ne esee eteƒe didi, hafi wogblẽ eme nɛ la, ekema eƒe vodada le ŋutsu la dzi. 
NUM.30.17	Esia nye ɖoɖo, siwo Yehowa gblɔ na Mose le ŋutsu kple srɔ̃a kpakple fofo kple vianyɔnu, si ganye ɖetugbi le fofoa ƒe me la dome.
NUM.31.1	Eye Yehowa ƒo nu kple Mose bena: 
NUM.31.2	Bia hlɔ̃ Midiantɔwo na Israel-viwo; emegbe nayi tɔgbuiwòwo gbɔ. 
NUM.31.3	Tete Mose gblɔ na dukɔ la bena: Mina ŋutsuwo nabia akpa le mia dome, bena woaho aʋa ɖe Midian ŋu, ne woabia hlɔ̃ Midian na Yehowa. 
NUM.31.4	Israel-viwo ƒe to sia to naɖe ame akpe ɖeka aɖo ɖe ana la. 
NUM.31.5	Eye to sia to na ame akpe ɖeka tso Israel ƒe ame akpe akpeawo dome; amesiwo bia akpa hena aʋayiyi la, le ame akpe wuieve. 
NUM.31.6	Eye Mose ɖɔ ame akpe ɖeka tso to sia to me ɖo ɖe aʋa la, eye Pinehas, nunɔla Eleazar vi, he nu kɔkɔeawo kple kpẽ, siwo woaku atsiã ɖe nu la, ɖe asi. 
NUM.31.7	Woho aʋa ɖe Midian ŋu, abe alesi Yehowa de se na Mose ene, eye wowu ŋutsuwo katã. 
NUM.31.8	Eye wowu Midian-fia atɔ̃awo, siwo nye: Evi, Rekem, Zur, Xur kple Reba la, kpe ɖe ame bubuawo ŋu; eye wowu Bileam, Beor vi, hã kple via. 
NUM.31.9	Eye Israel-viwo ɖe aboyo Midiantɔwo srɔ̃wo kple wo viwo, eye woha woƒe agbatsɔlãwo katã, lãhawo katã kple woƒe kesinɔnuwo katã: 
NUM.31.10	eye wòto dzo du, siwo katã me wònɔ, kple woƒe agbadɔwo katã. 
NUM.31.11	Woɖe aboyo amewo, eye woha lãwo. 
NUM.31.12	Eye wohe amesiwo wòlé kple nusiwo woha kpakple nusiwo woɖe aboyo la, va Mose kple nunɔla Eleazar kpakple Israel-viwo ƒe ha blibo la gbɔ, le Moab-tagba le Yordan nu le Yerixo kasa.
NUM.31.13	Eye Mose kple nunɔla Eleazar kpakple Israel-amegãwo katã yi ɖakpe wo le asaɖa la godo. 
NUM.31.14	Eye Mose do dɔmedzoe ɖe aʋakplɔla, siwo wotso ɖo ame akpewo kple ame alafawo nu, amesiwo gbɔ tso aʋa la ŋuti. 
NUM.31.15	Eye Mose gblɔ na wo bena: A, miena nyɔnuwo katã tsi agbea? 
NUM.31.16	Evɔ wònye woawoe na Israel-viwo subɔ Peor hetrɔ ʋu le Yehowa yome le Bileam ƒe aɖaŋuɖoɖo la nu, eye dɔvɔ̃ ɖo Yehowa ƒe ha la me hafi. 
NUM.31.17	Eyata miwu ŋutsuvi, siwo katã le ɖeviawo dome, eye miwu nyɔnuvi, siwo katã ɖo ŋutsu gbɔ kpɔ; 
NUM.31.18	gake mina nyɔnuvi, siwo katã medo ŋutsu gbo kpo o te ɖeviawo dome la, natsi agbe na mi. 
NUM.31.19	Ke miawo mitsi asaɖa godo ŋkeke adre sɔŋ, eye amesiwo wu ame kple amesiwo ka asi ame tsiaʋawo ŋu la, naɖe nuvɔ̃ ɖa le wo ɖokui kple amesiwo wòlé la ŋu, le ŋkeke etɔ̃lia kple ŋkeke adrelia dzi. 
NUM.31.20	Eye miaɖe nuvɔ̃ ɖa le avɔwo katã kple nusiwo katã wotsɔ lãgbalẽ kple gbɔ̃fuwo wɔe, kpakple atinuwo katã ŋuti.
NUM.31.21	Eye nunɔla Eleazar gblɔ na aʋawɔla, siwo de aʋa la bena: Ale Yehowa de se na Mose enye si: 
NUM.31.22	Mitsɔ sika kple klosalo, akɔbli kple gayibɔ, ga ɣi kple tsumi 
NUM.31.23	kpakple nusianu, si ate ŋu aɖe dzo me la, haha dzoe, ekema wo ŋu akɔ; gake ele be, woatsɔ ameŋukɔtsi aɖe nuvɔ̃ ɖa le wo ŋu. Ke woatsɔ tsi aklɔ nusiwo katã mate ŋu ade dzo me o lae. 
NUM.31.24	Eye ne mienyã miaƒe avɔwo le ŋkeke adreagbe la, ekema mia ŋu akɔ, emegbe miekpɔ mɔ ayi asaɖa la me.
NUM.31.25	Eye Yehowa gblɔ na Mose bena: 
NUM.31.26	Mia kple nunɔla Eleazar kpakple ha la ƒe toawo ƒe amegãwo mixlẽ ame kple lã, siwo woɖe aboyoe la, 
NUM.31.27	mimã wo na amesiwo de aʋa la, kple ameha blibo la. 
NUM.31.28	Eye naxɔ ame alo nyi, tedzi alo alẽ ɖekaɖeka tso wo ame alafa atɔ me le aʋawɔla, siwo de aʋa la, tɔ ŋu ahawɔ adzɔe na Yehowa. 
NUM.31.29	Naɖee le wo tɔ ŋu awɔ adzɔe na Yehowa ahatsɔ na nunɔla Eleazar. 
NUM.31.30	Ke miaxɔ ame alo nyi, tedzi alo alẽ ɖekaɖeka tso wo ame blaatɔ̃ me le Israel-viwo tɔ ŋu ana Lewitɔwo, amesiwo wɔa dɔ le Yehowa ƒe nɔƒe la ŋu. 
NUM.31.31	Eye Mose kple nunɔla Eleazar wɔ, abe alesi Yehowa de se na Mose ene. 
NUM.31.32	Eye aboyonu, siwo aʋawɔlawo ha la, ƒe kpɔtɔea le alé akpe alafa ade blaadre vɔ atɔ̃, 
NUM.31.33	nyi akpe blaadre vɔ eve, 
NUM.31.34	tedzi akpe blaade vɔ ɖekɛ: 
NUM.31.35	eye nyɔnuvi, siwo medo ŋutsu gbɔ kpɔ o la, le ame akpe blaetɔ̃ vɔ eve. 
NUM.31.36	Amesiwo de aʋa la ƒe gome enye ale akpe alafa etɔ̃ blaetɔ̃ vɔ adre kple alafa atɔ̃. 
NUM.31.37	Eye adzɔ, si woɖe le alẽawo ŋu na Yehowa la, le alẽ alafa ade blaadre vɔ atɔ̃. 
NUM.31.38	Nyiwo le akpe blaetɔ̃ vɔ ade, eye woɖe wo ame blaadre vɔ eve na adzɔ Yehowa. 
NUM.31.39	Tedziwo le akpe blaetɔ̃ kple alafa atɔ, eye woɖe wo ame blaade vɔ ɖeke na adzɔ Yehowa. 
NUM.31.40	Eye amewo le akpe wuiade, eye woɖe wo ame blaetɔ̃ vɔ eve na adzɔ Yehowa. 
NUM.31.41	Eye Mose tsɔ adzɔ, siwo wona Yehowa la, hena nunɔla Eleazar, abe alesi Yehowa de se na Mose ene. 
NUM.31.42	Eye Israel-viwo tɔ, si Mose ma na woa kple amesiwo de aʋa la, enye si: 
NUM.31.43	ameha la tɔ enye alẽ akpe alafa etɔ̃ blaetɔ̃ vɔ adre kple alafa atɔ̃, 
NUM.31.44	nyi akpe blaetɔ̃ vɔ ade, 
NUM.31.45	tedzi akpe blaetɔ̃ kple alafa atɔ̃ 
NUM.31.46	kple ame akpe wuiade. 
NUM.31.47	Eye Mose ɖe ame ɖekaɖeka kple lã ɖekaɖeka tso wo ame blaatɔ̃ me le Israel-viwo to ŋu hena Lewitɔwo, amesiwo woa do le Yehowa ƒe nɔƒe la ŋu, abe alesi Yehowa de se na Mose ene. 
NUM.31.48	Eye aʋakplɔla, siwo le aʋakɔ la fe ame akpewo nu, amesiwo wotsɔ ɖo ame akpewo kple ame alafawo nu la, va Mose gbɔ, 
NUM.31.49	eye wogblɔ na Mose bena: Wò dolawo xlẽ aʋawɔla, siwo wode asi na mí la, eye wo dometɔa ɖeke meto le eme o. 
NUM.31.50	Eyata mietsɔ sikanu, siwo amesiame ha la vɛ, be miana Yehowa, woawo nye: abɔkpowo, alonugɛwo, asigɛwo, togɛwo kple kɔdzonuwo, ne míalé avu na mía ɖokui le Yehowa gbɔ. 
NUM.31.51	Tete Mose kple nunɔla Eleazar xɔ sikatsyɔ̃ɖonu vovovoawo le wo si. 
NUM.31.52	Eye sika, siwo katã amesiwo woɖo ame akpewo kple ame alafawo nu dzo na Yehowa la, le sekel akpe wuiade alafa adre kple blaatɔ̃. 
NUM.31.53	Ke aʋawɔviawo dome ɖesiaɖe ha nu na eɖokui. 
NUM.31.54	Eye Mose kple nunɔla Eleazar xɔ sikawo le amesiwo woɖo ame akpewo kple ame alafawo nu la si, eye wotso wo va Mawu ƒe agbadɔ la me, ne woanye ŋkuɖodzinu na Israel-viwo le Yehowa ŋku me.
NUM.32.1	Eye lã geɖewo le Ruben-viwo kple Gad-viwo si. Eye wokpɔ Yaezer kple Gilead-nyigba bena, enye afisi nyo na lãnyinyi. 
NUM.32.2	Eyata Gad-viwo kple Ruben-viwo va gblɔ na Mose kple nunɔla Eleazar kpakple ha la ƒe amegãwo bena: 
NUM.32.3	Atarot, Dibon, Yaezer, Nimra, Xesbon, Eleale, Sebam, Nebo kple Beon, 
NUM.32.4	anyigba, siwo Yehowa xɔ le Israel ƒe ŋku me la, enyo na lãnyinyi, eye lãwo le wò dɔlawo si. 
NUM.32.5	Eye wogblɔ bena: Ne eve mía nu la, ekema tso anyigba sia na wò dɔlawo, ne wòanye wo to, eye megakpɔ mí yi Yordan godo o. 
NUM.32.6	Tete Mose gblɔ na Gad-viwo kple Ruben-viwo bena: A, mia nɔviwo le aʋa yi ge, eye miawo miedi be, miatsi afisia? 
NUM.32.7	Nukaŋuti miele didim be, miaɖe dzi le Israel-viwo ƒo, bena womagayi toa godo le anyigba, si Yehowa na wo la dzi oa? 
NUM.32.8	Alea pɛ mia fofowo wɔ, esi medo wo tso Kades-Barnea, bena woaɖakpɔ anyigba la ɖa. 
NUM.32.9	Wova Eskol-tɔʋu la nu hekpɔ anyigba la ɖa, eye woɖe dzi le Israel-viwo ƒo, ale bena wobe, yewomegale anyigba, si Yehowa na wo la, dzi yi ge o. 
NUM.32.10	Eyata Yehowa do dɔmedzoe gbemagbe heka atam bena: 
NUM.32.11	Ŋutsu, siwo ʋu tso Egipte-nyigba dzi, amesiwo xɔ ƒe blave kple vɔ la, makpɔ anyigba, si ŋu meka atam ɖo na Abraham, Isak kple Yakob la o, elabena womadze yonyeme blibo o; 
NUM.32.12	negbe Kaleb, Yefune vi, Kenesitɔ la, kple Yosua, Nun vi ko, elabena woawo dze Yehowa yome blibo. 
NUM.32.13	Eye Yehowa do dɔmedzoe ɖe Israel ŋu, eye wòna wotsa le gbedzi ƒe blane sɔŋ, vaseɖe esime ƒome, siwo katã wɔ nuvɔ̃ le Yehowa ŋku me la, tsrɔ̃ keŋkeŋ. 
NUM.32.14	Azɔ mi nuvɔ̃wɔlawo ƒe dzidzimeviwo, miexɔ ɖe mia fofowo teƒe, be Yehowa nagado dɔmedzoe ɖe Israel ŋu awu. 
NUM.32.15	Ne mietrɔ le eyome la, ekema ana woagatsi gbeadzi eteƒe nadidi, eye miahe gbegblẽ ava dukɔ blibo la dzi.
NUM.32.16	Tete wova egbɔ gblɔ bena: Miato kpɔ na míaƒe lãwo ɖe afisia, eye míatso duwo na mía viwo; 
NUM.32.17	ke mía ŋutɔwo míabla akpa anɔ Israel-viwo ŋgɔ, vaseɖe esime míakplɔ wo ava wo teƒee; gake mía viwo nanɔ du sesẽwo me le anyigbadzinɔlawo ta. 
NUM.32.18	Míatrɔ va míaƒe xɔwo nu o, vaseɖe esime Israel-viwo dome amesiame naxɔ eƒe domenyinu wòanye etɔ hafi. 
NUM.32.19	Míaxɔ domenyinu ɖe wo ti le Yordan godo o, elabena míaƒe domenyinu le Yordan ƒe go si dzi, le ɣedzeƒe gome. 
NUM.32.20	Tete Mose gblɔ na wo bena: Ne miawɔ alea, eye miabla akpa le Yehowa ŋku me hena aʋayiyi: 
NUM.32.21	eye mia dometɔ, siwo katã bia akpa atso Yordan le Yehowa ŋku me, vaseɖe esime wòanya eƒe futɔwo ɖa le eŋgɔ, 
NUM.32.22	eye anyigba la na ta le Yehowa ŋku me, emegbe hafi mietrɔ la, ekema miaɖi fɔ le Yehowa kple Israel ŋku me o, eye anyigba sia azu mia tɔ le Yehowa ŋku me. 
NUM.32.23	Ke ne miewɔ alea o la, ekema miewɔ nuvɔ̃ ɖe Yehowa ŋu, eye míakpɔ miaƒe nuvɔ̃wo tɔ nua. 
NUM.32.24	Mitso duwo na mia viwo, eye mitɔ kpɔ na miaƒe lãwo; nuwo, abe alesi do le mia nu ene. 
NUM.32.25	Eye Gad-viwo kple Ruben-viwo ɖo ŋu na Mose bena; Wò dɔlawo awɔ, abe alesi miaƒe aƒetɔ de se ene. 
NUM.32.26	Mia viwo kple nua srɔ̃wo, miaƒe lãwo kple míaƒe agbatsɔlãwo katã natsi Gilead-duwo me. 
NUM.32.27	Ke wò dɔlawo katã abla akpa le Yehowa ŋku me ayi aʋa le tɔa godo, abe alesi miaƒe aƒetɔ gblɔ ene. 
NUM.32.28	Tete Mose de se le wo ta na nunɔla Eleazar kple; Yosua, Nun vi, kpakple Israel-viwo ƒe toawo ƒe amegãwo, 
NUM.32.29	eye Mose gblɔ na wo bena: Ne Gad-viwo kple Ruben-viwo katã abla akpa le Yehowa ŋku me ayi aʋa kpli mi le Yordan godo, eye anyigba: la ana ta mi la, ekema mitsɔ Gilead-nyigba na wo, ne wòanye wo tɔ. 
NUM.32.30	Ke ne womebla akpa yi tɔa godo kpli mi o la, ekema woaxɔ anyigba ɖe mia dome le Kanaan-nyigba dzi 
NUM.32.31	Tete Gad-viwo kple Ruben-viwo do ŋu bena: Alesi Yehowa gblɔ na wò dɔlawo la, nenema miawɔ 
NUM.32.32	Míabla akpa le Yehowa ŋku me ayi Kanaan-nyigba dzi, bena miaƒe domenyinu nanɔ Yordan ƒe go si dzi.
NUM.32.33	Eye Mose tsɔ Sixon, Amori-fia ƒe fiaduƒe kple Og, Basan-fia ƒe fiaduƒe, anyigba la kple edzi duwo kpakple eŋu liƒowo na Gad-viwo kple Ruben-viwo kpakple Yosef vi, Manase ƒe to afã. 
NUM.32.34	Eye Gad-viwo tso Dibon, Atarot kple Aroer, 
NUM.32.35	Aterot-Sofan, Yaezer kple Yogbeha, 
NUM.32.36	Bet-Nimra kple Bet-Haran, siwo nye du sesẽwo, afisi wòtɔ alẽkpɔwo ɖo. 
NUM.32.37	Eye Ruben-viwo tso Xesbon, Eleale kple Kiryatayim, 
NUM.32.38	Neho, Baal-Meon kple Sibma, eye wotrɔ ŋkɔ na wo hetsɔ ŋkɔ yeye na du, siwo wotso la. 
NUM.32.39	Eye Manase vi Maxir ƒe viwo yi ɖaxɔ Gilead, eye wonyã Amoritɔ, siwo le eme la ɖa. 
NUM.32.40	Eye Mose tsɔ Gilead na Manase vi Maxir, eye wònɔ eme. 
NUM.32.41	Eye Manase vi Yair yi ɖaxɔ woƒe kɔƒewo, eye wòna ŋkɔ wo be Yair-kɔƒewo. 
NUM.32.42	Eye Nobax yi ɖaxɔ Kenat kple eŋu kɔƒewo, eye wòna ŋkɔe le eƒe ŋkɔ nu be Nobax.
NUM.33.1	Esiawo nye Israel-viwo ƒe toƒewo, lé esime woʋu tso Egipte-nyigba dzi hamehame, eye Mose kple Aron le wo nu la. 
NUM.33.2	Eye Mose ŋlɔ woƒe mɔzɔzɔ la le woƒe toƒewo nu, abe alesi Yehowa de se ene. Esia nye woƒe mɔzɔzɔ la le woƒe toƒewo nu. 
NUM.33.3	Woho tso Ramses le ɣleti gbãtɔ ƒe ŋkeke wuiatɔ̃lia dzi, ŋkeke, si dze ŋutitotoŋkekenyuie yome la dzi asi sesẽ kplɔ Israel-viwo dzoe le Egiptetɔwo katã ŋku me, 
NUM.33.4	le esime Egiptetɔwo le woƒe ŋgɔgbevi, siwo katã Yehowa vu le wo dome la ɖim, eye Yehowa ɖe eƒe ŋusẽ fia woƒe mawuwo hã. 
NUM.33.5	Eye Israel-viwo ho tso Ramses heva ƒu asaɖa anyi ɖe Sukot. 
NUM.33.6	Woho tso Sukot heva ƒu asaɖa anyi ɖe Etam le gbegbe la nu, 
NUM.33.7	eya woho tso Etam hetrɔ ɖo ta Pihaxirot le Baal-Zefon ŋgɔ, eye woƒu asaɖa anyi ɖe Migdol ƒe ɣedzeƒe gome. 
NUM.33.8	Woho tso Pihaxirot, eye wotso ƒu la heva gbedzi, eye wozɔ Etam-gbedzi ŋkeke etɔ̃ heva ƒu asaɖa anyi ɖe Mara, 
NUM.33.9	eye woho tso Mara heva Elim, afisi vudo wuieve kple deti blaadre le, eye woƒu asaɖa anyi ɖe afima. 
NUM.33.10	Woho tso Elim heva ƒu asaɖa anyi ɖe Avaƒu la nu, 
NUM.33.11	eye woho tso Avaƒu la nu heva ƒu asaɖa anyi ɖe Sin-gbedzi. 
NUM.33.12	Woho tso Sin-gbedzi heva ƒu asaɖa anyi ɖe Dofka; 
NUM.33.13	eye woho tso Dofka heva ƒu asaɖa anyi ɖe Alus. 
NUM.33.14	Woho tso Alus heva ƒu asaɖa anyi ɖe Refidim, afisi tsia ɖeke mele, be dukɔ la nano o; 
NUM.33.15	eye woho tso Refidim heva ƒu asaɖa anyi ɖe Sinai-gbedzi. 
NUM.33.16	Woho tso Sinai-gbedzi heva ƒu asaɖa anyi ɖe nudzrolawo ɖiƒe; 
NUM.33.17	eye woho tso nudzrolawo ɖiƒe heva ƒu asaɖa anyi ɖe Xazerot. 
NUM.33.18	Woho tso Xazerot heva ƒu asaɖa anyi ɖe Ritma; 
NUM.33.19	eye woho tso Ritma heva ƒu asaɖa anyi ɖe Rimon-Perez. 
NUM.33.20	Woho tso Rimon-Perez heva ƒu asaɖa anyi ɖe Libna, 
NUM.33.21	eye woho tso Libna heva ƒu asaɖa anyi ɖe Risa. 
NUM.33.22	Woho tso Risa heva ƒu asaɖa anyi ɖe Kehelata, 
NUM.33.23	eye woho tso Kehelata heva ƒu asaɖa anyi ɖe Sefer-to la gbɔ. 
NUM.33.24	Woho tso Sefer-to la gbɔ heva ƒu asaɖa anyi ɖe Xarada, 
NUM.33.25	eye woho tso Xarada heva ƒu asaɖa anyi ɖe Makehelot. 
NUM.33.26	Woho tso Makehelot heva ƒu asaɖa anyi ɖe Taxat, 
NUM.33.27	eye woho tso Taxat heva ƒu asaɖa anyi ɖe Tarax. 
NUM.33.28	Woho tso Tarax heva ƒu asaɖa anyi ɖe Mitka, 
NUM.33.29	eye woho tso Mitka heva ƒu asaɖa anyi ɖe Xasmona. 
NUM.33.30	Woho tso Xasmona heva ƒu asaɖa anyi ɖe Moserot, 
NUM.33.31	eye woho tso Moserot heva ƒu asaɖa anyi ɖe Bene-Yakan. 
NUM.33.32	Woho tso Bene-Yakan heva ƒu asaɖa anyi ɖe Xor-Hagidgad, 
NUM.33.33	eye woho tso Xor-Hagidgad heva ƒu asaɖa anyi ɖe Yotbata, 
NUM.33.34	Woho tso Yotbata heva ƒu asaɖa anyi ɖe Abrona, 
NUM.33.35	eye woho tso Abrona heva ƒu asaɖa anyi ɖe Ezeon-Geber. 
NUM.33.36	Woho tso Ezeon-Geber heva ƒu asaɖa anyi ɖe Kades le Sin-gbedzi, 
NUM.33.37	eye woho tso Kades heva ƒu asaɖa anyi ɖe Hor-to la gbɔ, le Edom ƒe liƒo dzi. 
NUM.33.38	Eye nunɔla Aron ɖe Hor-to la dzi, abe alesi Yehowa gblɔ ene, eye woku le afima, le esime Israel-viwo ʋu tso Egipte-nyigba dzi ƒe blane megbe le ɣleti atɔ̃lia ƒe ŋkeke gbãtɔ dzi. 
NUM.33.39	Aron xɔ ƒe alafa ɖeka blave vo etɔ̃ hafi ku le Hor-to la dzi. 
NUM.33.40	Eye Kanaanitɔ, Arad-fia, si nɔ Kanaan-nyigba ƒe dziehe gome la, se bena, Israel-viwo gbɔna. 
NUM.33.41	Woho tso Hor-to ta gbɔ heva ƒu asaɖa anyi ɖe Zalmona, 
NUM.33.42	eye woho tso Zalmona heva ƒu asaɖa anyi ɖe Punon. 
NUM.33.43	Woho tso Punon heva ƒu asaɖa anyi ɖe Obot, 
NUM.33.44	eye woho tso Obot heva ƒu asaɖa anyi ɖe Iyim-Abarim le Moabitɔwo ƒe liƒo dzi. 
NUM.33.45	Woho tso Iyim heva ƒu asaɖa anyi ɖe Dibon-Gad, 
NUM.33.46	eye woho tso Dibon-Gad heva ƒu asaɖa anyi ɖe Almon-Diblatayim. 
NUM.33.47	Woho tso Almon-Diblatayim heva ƒu asaɖa anyi ɖe Abarim-to la gbɔ, le Neho ƒe ɣedzeƒe gome, 
NUM.33.48	eye woho tso Abarim-to la gbɔ heva ƒu asaɖa anyi ɖe Moab-tagba le Yordan nu le Yerixo kasa. 
NUM.33.49	Woƒu asaɖa la anyi ɖe Yordan nu tso Bet-Yesimot vaseɖe Abel-Sitim le Moab-tagba.
NUM.33.50	Eye Yehowa ƒo nu kple Mose le Moab-tagba, le Yordan nu, le Yerixo kasa bena: 
NUM.33.51	Ƒo nu kple Israel-viwo, eye nagblɔ na wo bena: Ne mietso Yordan va Kanaan-nyigba dzi la, 
NUM.33.52	ekema mianya anyigbadzinɔlawo katã le mia ŋgɔ, eye miagbã woƒe aklama kpakpɛwo katã kple woƒe legbawo katã kpakple woƒe vɔsamlekpuiwo katã. 
NUM.33.53	Eye miaxɔ anyigba la wòanye mia to miano edzi; elabena miawoe metsɔ anyigba la na, be wòanye mia to. 
NUM.33.54	Miadzidze nu ɖe anyigba la dzi amãe ɖe miaƒe ƒomeawo nu; miana domenyinu la amesiwo sɔ gbɔ la, wòalolo, eye amesiwo le ʋee la, ƒe domenyinu nanɔ ʋee. Teƒe, si dzi nudzidze la dze nɛ la, afima woaxɔ; mianye ɖe mia fofowo ƒe toawo nu. 
NUM.33.55	Ke ne mienyã anyigbadzinɔlawo le mia ŋgɔ o la, ekema amesiwo miegblẽ ɖi la, atro zu ŋu ano miaƒe ŋku ta kple aŋɔka anɔ mia xa, eye woaxaxa mi ɖo le anyigba, si dzi miele la dzi. 
NUM.33.56	Eye matsɔ nusi meɖi be, mawɔ wo la, awɔ mi.
NUM.34.1	Eye Yehowa ƒo nu kple Mose bena: 
NUM.34.2	De se na Israel-viwo, eye nagblɔ na wo bena: Ne mieva Kanaan-nyigba dzi la, ekema anyigba, si anye miaƒe domenyinu la, enye si: Kanaan-nyigba kple eŋu liƒowo. 
NUM.34.3	Miaƒe dziehekpa natso Zin-gbedzi amlo ato Edom ŋu. Ale miaƒe dzieheliƒo natso Dzeƒu la ƒe mlɔenu le ɣedzeƒe gome, 
NUM.34.4	eye liƒo la naɖo ta Akrabim-to dzi mo ƒe dziehe gome ato Zin ŋu ayi ɖe Kades-Barnea ƒe dziehe gome, eye wòaɖo ta Xazar-Adar ava ke ɖe Azmon. 
NUM.34.5	Eye liƒo la nanyè kpo tso Azmon ɖe Egipte-tɔʋu la ŋu ava wu nu ɖe ƒu la nu. 
NUM.34.6	Miaƒe ɣetoɖoƒeliƒo nanye ƒu gã la; eya nado liƒo na mi le ɣetoɖoƒe gome. 
NUM.34.7	Miaɖe anyieheliƒo la tso ƒu gã la nu ato Hor-to la ŋu. 
NUM.34.8	Miaɖee tso Hor-to la gbɔ aɖo ta Xamat, eye liƒo la naɖe Zedad. 
NUM.34.9	Liƒo la nato Zifron ava wu nu ɖe Xazar-Enan. Esia nanye anyieheliƒo na mi. 
NUM.34.10	Miaɖe ɣedzeƒeliƒo la tso Xazar-Enan ayi Sefam. 
NUM.34.11	Eye liƒo la natso Sefam ato Ribla le Ain ƒe ɣedzeƒe gome, eye liƒo la nazɔ Kineret-ta ƒe ɣedzeƒekpa ŋu. 
NUM.34.12	Eye liƒo la nazɔ Yordan ŋu axa wu nu ɖe Dzeƒu la nu. 
NUM.34.13	Eve Mose de se na Israel-viwo bena Esia nye anyigba, si dzi woadzidze nu ɖo amã na mi la; anyigba si ŋu Yehowa ɖe se le be, woatsɔ na to asieke kple afã la. 
NUM.34.14	Elabena Ruben-viwo ƒe to kple Gad-viwo ƒe to kpakple Manase ƒe to atã la xɔ woƒe domenyinu ɖe wo tofowo ƒe aƒewo nu xoxo. 
NUM.34.15	To eve kple afã xɔ woƒe domenyinu ɖe Yordan ƒe go keme dzi le Yerixo kasa le ɣedzeƒe gome.
NUM.34.16	Eye Yehowa ƒo nu kple Mose bena: 
NUM.34.17	Ŋutsu, siwo amã anyigba la na mi, ƒe ŋkɔwo nye si: Nunɔla Eleazar kple Yosua, Nun vi. 
NUM.34.18	Eye miade amegã ɖekaɖeka le to sia to me, bena woamã anyigba la. 
NUM.34.19	Ŋutsuawo ƒe ŋkɔwo nye si: Kaleb, Yefune vi, tso Yuda-to la me, 
NUM.34.20	Semuel, Amihud vi, tso Simeon-viwo ƒe to la me; 
NUM.34.21	Elidad, Kislon vi, tso Benyamin-to la me; 
NUM.34.22	amegã Buki, Yogli vi, tso Dan-viwo ƒe to la me. 
NUM.34.23	Yosef-viwo tɔwo nye si: Amegã Xaniel, Efod vi, tso Manase viwo ƒe to la me, 
NUM.34.24	kple amegã Kemuel, Siftan vi, tso Efrayim-viwo ƒe to la me 
NUM.34.25	Amegã Elizafan, Parnax vi, tso Zebulon-viwo ƒe to la me, 
NUM.34.26	amegã Paltiel, Asan vi, tso Isaxar-viwo ƒe to la me; 
NUM.34.27	amegã Axihud, Selomi vi, tso Aser-viwo ƒe to la me, 
NUM.34.28	kple amegã Pehadel, Amihud vi, tso Naftali-viwo ƒe to la me. 
NUM.34.29	Esiawo nye amesiwo Yehowa de se na bena, woamã domenyinu la na Israel-viwo le Kanaan-nyigba dzi.
NUM.35.1	Eye Yehowa ƒo nu kple Mose le Moab-tagba le Yordan nu le Yerixo kasa bena: 
NUM.35.2	De se na Israel-viwo bena, woana duwo Lewitɔwo ɖe woƒe anyigba dzi, ne woanɔ eme; eye miana lãnyiƒe Lewitɔwo aƒo xlã dua wo akpe ɖo. 
NUM.35.3	Woawo ŋutɔ nanɔ duawo me, eye woƒe agbatsɔlãwo kple lãhawo kpakple lã bubuwo nanɔ lãnyiƒeawo. 
NUM.35.4	Eye lãnyiƒe, siwo miana Lewitɔwo aƒo xlã duawo la, natso duawo fe gliwo gbɔ, eye woadidi ɖe nu abɔklugui akpe ɖeka. 
NUM.35.5	Eye miadzidze du la ƒe ɣedzeƒe gome woakeke abɔklugui akpe eve, dziehe gome abɔklugui akpe eve, ɣetoɖoƒe gome abɔklugui akpe eve kple anyiehe gome abɔklugui akpe eve, eye du la nanɔ titina Esia anye lãnyiƒe na wo anɔ duawo ŋu. 
NUM.35.6	Eye du, siwo miatsɔ na Lewitɔwo la, dometɔ ade nanye sitsoƒeduwo, siwo me hlɔ̃dolawo nasi ayi ɖo, eye miatsɔ du blane vɔ eve akpe ɖe ŋu na wo. 
NUM.35.7	Du, siwo katã miatsɔ na Lewitɔwo la, le du blane vɔ enyi kple wo ŋu lãnyiƒewo. 
NUM.35.8	Eye mina Israel-vi, siwo ƒe anyigba lolo la, nana du geɖe, ke amesiwo tɔ le sue la, nana ʋee alesi miava xɔ anyigba lae la, nenema ŋu miana duawo Lewitɔwo ɖo.
NUM.35.9	Eye Yehowa ƒo nu kple Mose bena: 
NUM.35.10	Ƒo nu kple Israel-viwo, eye nagblɔ na wo bena: Ne mietso Yordan va Kanaan-nyigba dzi la, 
NUM.35.11	ekema mitia duwo, ne woanye sitsoƒe na mi, afisi amesi mebuawu ame o la, nasi ayi. 
NUM.35.12	Duawo nanye sitsoƒe na mi le hiãtɔ ta, ne womagawu amewula la hafi ava eƒe ʋɔnu le ameha la ŋku me o. 
NUM.35.13	Sitsoƒedu, siwo miana la, nanye du ade. 
NUM.35.14	Du etɔ nanɔ Yordan ƒe go si dzi, eye du etɔ̃ nanɔ Kanaan-nyigba dzi; sitsoƒeduwɔ woanye. 
NUM.35.15	Du ade siawo nanye sitsoƒe na Israel-viwo kple amedzrowo kpakple wo gbɔ mewo, bena ne amea ɖe mebua wu ame o la, ne wòasi ayi afima.
NUM.35.16	Ne etsɔ lãnu dzae wòku la, ekema edo hlɔ̃; eye ele be, woawu hlɔ̃dola la. 
NUM.35.17	Ne etsɔ kpe, si adze ame woaku, ƒui wòku la, ekema edo hlɔ̃; eye ele be, woawu hlɔ̃dola la. 
NUM.35.18	Eye ne etsɔ kpo, si adze ame wòaku, ƒoe wòku la, ekema edo hlɔ̃; eye ele be, woawu hlɔ̃dola la. 
NUM.35.19	Hlɔ̃tɔ kpɔ mɔ be, wòawu hlɔ̃dola, eye ne edo goe la, ekpɔ mɔ awui. 
NUM.35.20	Ne ele fui tutui ƒu anyi, alo bua xlã nu ɖee wòku, 
NUM.35.21	alo wòlé fui heƒoe kple kɔ wòku la, ekema woawu ame la, elabena edo hlɔ̃; ne hiãtɔ do go hlɔ̃dola la, ekema wòawui.
NUM.35.22	Ke ne melé fui o, kasia wòlɔe ƒu anyi, alo mebua hafi da nu wòdzee o, 
NUM.35.23	alo mekpɔe o, hafi da kpe, si adze ame woaku la, wòdzee wòku, evɔ wònye melé fui hafi o, eye meɖo vɔ̃ ɖe eŋu hã o la, 
NUM.35.24	ekema ameha la nadrɔ̃ ʋɔnu le amewula kple hlɔ̃tɔ dome ɖe ɖoɖo siawo nu. 
NUM.35.25	Eye ha la naɖe amewula tso hlɔ̃tɔ si me, eye ha la nana woakplɔe agbugbɔ ayi sitsoƒedu, si me wòsi yi ɖo la me, eye wòatsi afima, vaseɖe esime nunɔlagã, amesi wosi ami kɔkɔe na, naku hafi. 
NUM.35.26	Ke ne hlɔ̃dola la gbɔ sitsoƒedu, si me wòsi yi ɖo la, ƒe liƒo dzi, 
NUM.35.27	eye hlɔ̃tɔ do goe le sitsoƒedu la ƒe liƒo godo, eye hlɔ̃tɔ wu hlɔ̃dola la, ekema meɖe hlɔ̃fea ɖeke o, 
NUM.35.28	elabena ɖe wobe, wòanɔ sitsoƒedu la me, vaseɖe esime nunɔlagã naku. Ke le nunɔlagã ƒe ku megbe la amewula kpɔ mɔ agbugbɔ ava eya ŋutɔ ƒe anyigba dzi. 
NUM.35.29	Esia nanye ɖoɖo na miaƒe dzidzimeviwo le mia nɔƒewo katã.
NUM.35.30	Ne amea ɖe wu ame, eye ɖasefowo ɖi ɖase le eŋu la, eya ko hafi woawui, gake ɖasefo ɖeka ɖeɖe maɖi ɖase, eye woawui o. 
NUM.35.31	Miaxɔ fe ɖe hlɔ̃dola, si wotso kufia na la ta o, ele be, woawui kokoko. 
NUM.35.32	Eye miekpɔ mɔ ana woaxe fe ɖe amea ɖe ta, bena magayi sitsoƒedu la me o, eye bena wòanɔ anyigba ƒe afia ɖe, vaseɖe esime nunɔla naku o. 
NUM.35.33	Migagblẽ kɔ ɖo na anyigba, sii dzi miele la o, elabena ʋu ɖe wògblẽa kɔ ɖo na anyigba, eye naneke meli, ne woatsɔ lé avu anyigba la le ʋu, si le edzi la ta o, negbe amesi kɔ ʋua ɖi la, ƒe ʋu ko. 
NUM.35.34	Migado ŋunyɔ anyigba, si dzi miele, afisi mele la o, elabena nye Yehowa mele le Israel-viwo dome.
NUM.36.1	Eye Gilead, Maxir vi, amesi nye Manase vi tso Yosef-ƒome la, ƒe viwo ƒe amegãwo va, eye woƒo nu le Mose kple Israel-viwo ƒe toawo ƒe amegãwo ŋku me 
NUM.36.2	gblɔ bena: Yehowa de se na nye aƒetɔ be, wòadzidze nu amã anyigba la na Israel-viwo; eye Yehowa gagblɔ na nye aƒetɔ be, wòatsɔ mia nɔvi Zelofxad ƒe anyigba na vianyɔnuwo. 
NUM.36.3	Azɔ ne woaɖe Israel-viwo ƒe toawo me ŋutsua ɖe la, ekema woaka woƒe anyigba le mía fofowo ƒe anyigba ŋu atsɔ kpee na to, si me woɖe srɔ̃ le la, ke míaƒe to la tɔ azu sue. 
NUM.36.4	Eye ne aseyetsoƒe ɖo na Israel-viwo la, ekema woatsɔ woƒe anyigba akpe to, si me woɖe srɔ̃ le la tɔ, eye woaka woƒe anyigba le mía fofowo ƒe to la ƒe anyigba ŋu.
NUM.36.5	Tete Mose gblɔ na Israel-viwo, abe alesi Yehowa de se ene bena: Yosef-viwo ƒe ƒome la gblɔe ɖe eteƒe. 
NUM.36.6	Ale Yehowa de se le Zelofxad vinyɔnuwo ŋu enye si: Amesi ke ŋu wodze la, kpɔ mɔ aɖe wo; gake ele be, woaɖe srɔ̃ ɖe wo fofo ƒe to la me, 
NUM.36.7	bena ne Israel-viwo ƒe anyigba magatso to ɖeka si ayi ɖe to bubu si me o, boŋ Israel-viwo dome ɖesiaɖe nalé fofoa ƒe to la ƒe anyigba ɖe asi. 
NUM.36.8	Eye nyɔnu, siwo katã xɔ anyigba ɖe Israel-viwo ƒe toawo me la, naɖe srɔ̃ ɖe wo fofowo ƒe to la me, bena Israel-viwo dome ɖesiaɖe nanyi fofoa ƒe anyigba dome. 
NUM.36.9	Eye anyigba matso to ɖeka si ayi ɖe to bubu si me o, boŋ Israel-viwo ƒe toawo dome ɖesiaɖe nalé eƒe anyigba ɖe asi. 
NUM.36.10	Eye Zelofxad vinyɔnuwo wɔ, abe alesi Yehowa de se na Mose ene. 
NUM.36.11	Eye Zelofxad vinyɔnu, siwo nye: Maxla, Tirza. Xogla, Milka kple Noa la, ɖe wo fofo nɔviŋutsuwo ƒe viwo. 
NUM.36.12	Woɖe srɔ̃ le Yosef vi Manase ƒe ƒomeawo me. Ale woƒe anyigba tsi wo fofo ƒe ƒome la si. 
NUM.36.13	Esia nye se kple ɖoɖo, siwo Yehowa na Mose gblɔ na Israel-viwo le Moab-tagba le Yordan nu le Yerixo kasa.
DEU.1.1	Esia nye nu, si Mose ƒo na Israel katã le Yordan ƒe go keme dzi le gbedzi, le Suf-tagba kasa, le Paran kple Tofel, Laban, Xazerot kple Disahab dome, 
DEU.1.2	ŋkeke wuiɖekɛ ƒe azɔli tso Xoreb ɖo ta Seir-towo gbɔ vaseɖe Kades-Barnea. 
DEU.1.3	Le ƒe blanelia me, le ɣleti wuiɖekɛlia ƒe ŋkeke gbãtɔ dzi Mose ƒo nu kple Israel-viwo, abe alesi Yehowa ɖee asi nɛ na wo tututu ene; 
DEU.1.4	le esi wòɖu Sixon, Amoritɔwo ƒe fia, si nɔ Xesbon, kple Og, Basan-fia, si nɔ Astarot dzi, le Edrei megbe. 
DEU.1.5	Eye Mose de asi se la ɖeɖe me le Yordan ƒe go keme dzi, le Moab-nyigba dzi gblɔ bena: 
DEU.1.6	Yehowa, mía Mawu, gblɔ na mí le Xoreb bena: Mienɔ to sia gbɔ wòdidi; 
DEU.1.7	mitrɔ miaho, eye miayi Amoritɔwo ƒe towo gbɔ, miayi woƒe aƒelika, siwo le tagba, towo dzi kple gbadzaƒe, dzíehe kpakple ƒu ŋu la Kanaanitɔwo ƒe anyigba dzi la gbɔ, eye miaɖo ta Libanon gbɔ ava se Frat tɔsisi gã la nu. 
DEU.1.8	Kpɔ ɖa, metsɔ anyigba, si le mia ŋku me la na mi, miyi, ne miaxɔ anyigba, si ŋu Yehowa ka atam ɖo na mia fofowo Abraham, Isak kple Yakob be, yeatsɔe na woa kple wo megbe-viwo.
DEU.1.9	Tete megblɔ na mi ɣemaɣi bena: Nye ɖeka nyemate ŋu atsɔ, mi o. 
DEU.1.10	Yehowa, mia Mawu, na, miedzi ɖe dzi, eye azɔ miesɔ gbɔ abe dziƒoɣletiviwo ene. 
DEU.1.11	Yehowa, mia fofowo ƒe Mawu, ana miasɔ gbɔ ɖe dzi zi akpe, eye wòayra mi, abe alesi wòdo ŋugbe na mi ene. 
DEU.1.12	Aleke nye ɖeka mate ŋu atso miaƒe fuɖenamewo, miaƒe agba kple miaƒe dzrewɔwɔwo? 
DEU.1.13	Miɖe ŋutsu, siwo tagbɔ li na, eye wodze adaŋu, eye ŋkɔ le wo ŋu la, le to sia to me, bena matsɔ wo aɖo amegã ɖe mia nu! 
DEU.1.14	Tete mieɖo ŋu nam be: Nya, si negblɔ la nyo, ne woawɔ. 
DEU.1.15	Eye metsɔ miaƒe toawo ƒe amegãwo, ŋutsu, siwo tagbɔ li na, eye ŋkɔ le wo ŋu la, ɖo amegãwo ɖe mia nu, ɖe ame akpe kple ame alafa, ɖe ame blaatɔ̃ kple ame ewo nu, eye wonɔ miaƒe toawo nu. 
DEU.1.16	Eye mede se na miaƒe ʋɔnudrɔ̃lawo ɣemaɣi bena: Mibia nya ta mia nɔviwo se, eye midrɔ̃ ʋɔnu na amesiame kple nɔvia kpakple amedzro nyuie. 
DEU.1.17	Migakpɔ ame ŋku me le ʋɔnudrɔ̃ƒe o, ke boŋ milé to ɖe ame gblɔewo kple ame gãwo ƒe nyawo ŋu, eye migasi amea ɖeke ŋku me o, elabena Yehowa tɔ enye ʋɔnudɔdrɔ̃; ke ne nyaa ɖe sesẽ na mi akpa la, ekema mitsɔe va gbɔnye, ne mase. 
DEU.1.18	Ale mede se na mi ɣemaɣi le nusiwo katã miawɔ la ŋu enye si.
DEU.1.19	Tete míeho tso Xoreb heto gbegbe gã dziŋɔ ma, si mia ŋutɔwo miekpɔ la, heɖo ta Amoritɔwo ƒe towo gbɔ, abe alesi Yehowa, mia Mawu, de se na mí ene: eye mieva ɖo Kades-Barnea. 
DEU.1.20	Eye megblɔ na mi bena: Mieɖo Amoritɔwo ƒe to, siwo Yehowa, mia Mawu be, yeatsɔ na mí la gbɔ. 
DEU.1.21	Kpɔ ɖa, Yehowa, wò Mawu, tsɔ anyigba, si le ŋkuwò me la, na wò, yi naxɔe wòanye tɔwò, abe alesi Yehowa, fofowòwo ƒe Mawu, do ŋugbee na wò ene; megavɔ̃ o, eye ŋɔ megadzi wò o! 
DEU.1.22	Ke mi katã mieva gbɔnye gblɔ bena: Na miadɔ ŋutsuwo ɖe mía ŋgɔ, bena woatsa le anyigba da dzi, eye woagbɔ ava gblɔe na mí, mɔ, si míato ayi, kple ɖu, siwo me míayi. 
DEU.1.23	Eye esi nya la dze ŋunye la, meɖe ŋutsu wuieve le mia dome, to ɖeka ame ɖeka; 
DEU.1.24	amesiwo dze mɔ yi toawo dzi heva Eskol-bali la me, eye wotsa le edzi. 
DEU.1.25	Wogbe anyigba dzi kutsetsewo ɖe asi va mía gbɔ, eye wogbugbɔ va gblɔ na mí bena: Anyigba, si Yehowa, mía Mawu, le mía na ge la nyo. 
DEU.1.26	Ke miawo miegbe be, yewomayi edzi o, eye miesẽ to ɖe Yehowa, mia Mawu, ƒe nya la ŋu. 
DEU.1.27	Eye mieli liʋĩliʋĩ le miaƒe agbadɔwo me gblɔ bena: De Yehowa lé fu mí, eyata wòkplɔ mí tso Egipte-nyigba dzi, bena wòatsɔ mí ade asi na Amoritɔwo, ne woatsrɔ̃ mí. 
DEU.1.28	Afika gɔ̃ yi ge míala? Mía nɔviwo ɖe dzi le mía ƒo gblɔ bena: Dukɔ la sɔ gbɔ, eye wodzo atsu wu mi, duawo lolo, eye woɖo gli ɖe wo ŋu ɖatɔ dziƒo, eye míekpɔ Enak-viwo hã le afima. 
DEU.1.29	Ke nyea megblɔ na mi bena: Dzidzi megaƒo mi o, eye migavɔ̃ o! 
DEU.1.30	Yehowa, mia Mawu, dze mia ŋgɔ, eye awɔ aʋa na mi, abe alesi wòwɔ na mi le Egipte miekpɔ ene, 
DEU.1.31	kple alesi wòwɔ le gbedzi, afisi nèkpɔ le bena, Yehowa, wò Mawu, tsɔ wò kpa le mɔ blibo, si nèzɔ vaseɖe afisia la dzi abe alesi ŋutsu kpa viae ene. 
DEU.1.32	Ke miebui o, eye miegbe ŋuɖoɖo ɖe Yehowa, mia Mawu ŋu 
DEU.1.33	amesi zɔ mia ŋgɔ le mo dzi, be yeafia afisi miaƒu asaɖa anyi ɖo la mi, amesi zɔ dzo me le zã me, be yeafia mɔ, si miato la mi, eye wòzɔ alilikpo me le ŋkeke me.
DEU.1.34	Eye esi Yehowa se miaƒe nyawo la, dome vee, eye wòka atam gblɔ bena: 
DEU.1.35	Ƒome vɔ̃ɖi sia dome ŋutsua ɖeke makpɔ anyigba nyui, si ŋu meka atam ɖo be, matsɔ na wo fofowo la o; 
DEU.1.36	negbe Kaleb, Yefune vi, koe akpɔe, eye matso anyigba, si dzi wòde la, ana eya ŋutɔ kple viawo, elabena edze Yehowa yome blibo. 
DEU.1.37	Eye Yehowa do dɔmedzoe ɖe nye hã ŋunye le mia ta gblɔ bena: Wò hã made afima o. 
DEU.1.38	Ke Yosua, Nun vi, amesi le gbɔwò la, ade afima; de dzi ƒo nɛ, elabena eyae amã anyigba la na Israel. 
DEU.1.39	Eye miaƒe vidzie, siwo ŋu miegblɔ le be, woazu aboyonu, kple mia viŋutsu, siwo mele nyui alo vɔ̃ nyam egbe siawo o la, ade afima, eye matsɔe na wo wòanye wo to. 
DEU.1.40	Ke miawo mitrɔ, eye míaho aɖo ta gbedzi ato Avaƒu la gbɔ mɔ! 
DEU.1.41	Tete mieɖo ŋu gblɔ nam bena: Miewɔ nuvɔ̃ ɖe Yehowa ŋu, miayi aɖawɔ aʋa, abe alesi Yehowa, mía Mawu, de se na mí ene. Eye mia dome amesiame kpla aʋawɔnu, eye miesẽ tame ɖi be, yewoayi toawo dzi. 
DEU.1.42	Ke Yehowa gblɔ nam be: Gblɔ na wo bena: Miekpɔ mɔ ayi aɖawɔ aʋa o, elabena nyemele mia dome o, ne miaƒe futɔwo magasi mi o. 
DEU.1.43	Eye meƒo nu kpli mi, ke mieɖo to o; miesẽ to ɖe Yehowa ƒe nya la ŋu, eye miesẽ tame helia to la. 
DEU.1.44	Tete Amoritɔ, siwo nɔ toawo dzi la, va kpe mi, eye wonyã mi, abe alesi anyiwo wɔna ene, eye woka mi hlẽ tso Seir vaseɖe Xorma. 
DEU.1.45	Eye miegbugbɔ va fa avi le Yehowa ŋku me, ke Yehowa mese miaƒe gbe o, eye melé to ɖe mia ŋu o. 
DEU.1.46	Ale wòle na mi be, míatsi Kades eteƒe nadidi.
DEU.2.1	Tete mietrɔ, eye miehe ɖo ta gbedzi heto Avaƒu gbɔ mɔ, abe alesi Yehowa gblɔ nam ene, eye mietrɔ Seir-to la ta eteƒe didi. 
DEU.2.2	Eye Yehowa gblɔ nam bena: 
DEU.2.3	Mietrɔ to sia ta eteƒe didi, mitrɔ ɖo ta anyiehe! 
DEU.2.4	Eye de se na dukɔ la bena: Miele mia nɔvi Esau-viwo, amesiwo le Seir la, ƒe anyigba dzi to ge, eye wole mia vɔ̃ ge, ke mikpɔ mia ɖokui dzi nyuie, 
DEU.2.5	ne miagawɔ aʋa kpli wo o, elabena nyemele woƒe anyigba ƒe afɔ ɖeka hã na ge mi o, elabena ɖe metsɔ Seir-to la na Esau, be wòanye etɔ. 
DEU.2.6	Miekpɔ mɔ atsɔ ga aƒle nuɖuɖu le wo si aɖu, eye miekpɔ mɔ atsɔ ga adze tsi le wo si ano. 
DEU.2.7	Elabena Yehowa, wò Mawu, yra wò asinudɔwɔwɔwo katã, enya wò mɔzɔzɔwo katã le gbe gã sia dzi, eye Yehowa, wò Mawu, li kpli wò ƒe blane sɔŋ, ale be naneke mehiã wò o. 
DEU.2.8	Eye míedzo tso mía nɔvi Esau-viwo, amesiwo nɔ Seir la gbɔ hetrɔ tso Elat kple Ezeon-Geber-tagbamɔ dzi ɖo ta Moab-tagba. 
DEU.2.9	Tete Yehowa gblɔ nam bena: Megadze Moabitɔwo dzi o, eye megawɔ aʋa kpli wo o, elabena nyematsɔ woƒe anyigbaa ɖeke na wò wòanye tɔwo o, elabena ɖe metsɔ Ar na Lot-viwo, be wòanye wo tɔ. 
DEU.2.10	Tsã la Emitɔwo nɔ afima, amesiwo nye dukɔ gã, wòsɔ gbɔ, eye wodzɔ atsu abe Enakitɔwo ene. 
DEU.2.11	Wobu woawo hã ɖe ame dzɔtsuwo me abe Enakitɔwo ene, eye Moabitɔwo yɔ wo be Emitɔwo. 
DEU.2.12	Tsã la Xoritɔwo nɔ Seir, ke Esau-viwo nyã wo, eye wotsrɔ̃ wo le wo ɖokui ŋgɔ hena wo teƒe abe alesi Israel wo anyigba, si Yehowa nae wònye eta la ene. 
DEU.2.13	Azɔ midze mo, eye miatso Sered-toʋu la! Tete míetso Sered-toʋu la. 
DEU.2.14	Ɣeyiɣi, siwo katã miezɔ ma tso Kades-Barnea, vaseɖe esime míetso Sered-toʋua, le ƒe blaetɔ̃ vɔ enyi, vaseɖe esime aʋawɔlawo katã ku vo le asaɖa la me, abe alesi Yehowa ka atam na wo ene. 
DEU.2.15	Eye Yehowa ƒe asi hã le wo ŋu, vaseɖe esime wotsrɔ̃ vɔ keŋ le asaɖa la me.
DEU.2.16	Esi aʋawɔlawo katã ku le dukɔa dome vɔ la, 
DEU.2.17	Yehowa ƒo nu kplim bena: 
DEU.2.18	Egbe nèle Ar to ge le Moab ƒe liƒo dzi, 
DEU.2.19	eye nèle tete ge ɖe Amon-viwo ŋu, megadze wo dzi o, eye megawɔ aʋa kpli wo o, elabena nyematsɔ Amon-viwo ƒe anyigbaa ɖeke na wò wòanye tɔwo o, elabena ɖe metsɔe na Lot-viwo, ne wòanye wo tɔ. 
DEU.2.20	Wobua eya hã abe ame dzɔtsuwo ƒe anyigba ene, elabena ame dzɔtsuwo nɔ edzi tsã, eye Amonitɔwo yɔ wo bena Samsumitɔwo; 
DEU.2.21	wonye dukɔ gã, wòsɔ gbɔ, eye wodzo atsu abe Enakitɔwo ene, eye Yehowa tsrɔ̃ wo le wo ŋgɔ, wonyã wo, eye wònɔ wo teƒe, 
DEU.2.22	abe alesi Yehowa wɔ na Esau-viwo, amesiwo nɔ Seir la ene: etsrɔ̃ Xoritɔwo le wo ŋgɔ, eye wonyã wo hena wo teƒe va do egbee. 
DEU.2.23	Eye Kaftoritɔwo tso Kaftor heva tsrɔ̃ Awitɔwo, amesiwo nɔ kɔƒekɔƒewo me vaseɖe Gaza, eye wònɔ wo teƒe. 
DEU.2.24	Mitso míaho atso Arnon-tɔʋu la; kpɔ ɖa, metsɔ Amoritɔwo ƒe fia Sixon, amesi te Xesbon, kple eƒe anyigba de asi na wò! Dze anyigba xɔxɔ gɔme, eye nawɔ aʋa kplii! 
DEU.2.25	Madze egɔme egbea ana ŋɔdzi kple vɔvɔ̃ nalé dukɔ, siwo katã le dziƒoa te le ŋuwò, ale be, ne wose: ŋkɔwo la, ŋɔ adzi wo, eye woadzo nyanyanya le ŋgɔwò.
DEU.2.26	Tete medɔ amewo tso Kedemot-gbedzi ɖo ɖe fia Sixon gbɔ le Xesbon kple gbe bɔbɔe bena: 
DEU.2.27	Na mato wò anyigba dzi ayi, mɔ dzi ko mazɔ, eye nyemele dzedze ge ɖe ɖusi alo mia me o. 
DEU.2.28	Dzra nuɖuɖu nam maƒle kple ga aɖu, eye na tsim madze kple ga ano; na matsɔ nye afɔ pɛ ko azɔ edzi ayi, 
DEU.2.29	abe alesi Esau-vi, siwo le Seir, kple Moabitɔ, siwo nɔ Ar la, wɔm ene, — vaseɖe esime matso Yordan ava anyigba, si Yehowa, mia Mawu, le mía na ge la dzi. 
DEU.2.30	Ke fia Sixon, amesi nɔ Xesbon, melɔ̃ be, míato egbɔ ayi o, elabena Yehowa, wò Mawu, na eƒe ame do kpe, eye eƒe dzime sẽ, bena wòatsɔe ade asi na wò, abe alesi wòzu egbe siawo ene. 
DEU.2.31	Tete Yehowa gblɔ nam bena; Kpɔ ɖa, medze Sixon kple eƒe anyigba ɖeɖe asi gɔme le ŋkuwò me; dze eƒe anyigba xɔxɔ gɔme, ne wòanye tɔwo! 
DEU.2.32	Eye Sixon kple eƒe dukɔ blibo la ho aʋa va kpe mí le Yaza. 
DEU.2.33	Ke Yehowa, mía Mawu, tsɔe de asi na mi, ale be míewu eya ŋutɔ kple viaŋutsuwo kpakple eƒe dukɔ blibo la. 
DEU.2.34	Miexɔ eƒe duwo katã le ɣemaɣi me, eye mietsrɔ̃ du sia du, ŋutsuwo, nyɔnuwo kple vidzĩewo gbidigbidi, eye míena amea ɖeke tsi agbe ahayi sisi ge o. 
DEU.2.35	Negbe lãwo koe mieha na mía ɖokui, eye míeɖe aboyo nuwo le du, siwo miexɔ la me. 
DEU.2.36	Du, siwo tso Aroer le Arnon-tɔʋu la nu, kple du, si le bali me gbɔ vaseɖe Gilead la, dometɔa ɖeke mesesẽ na mí o; Yehowa, mía Mawu, tsɔ wo katã de asi na mí. 
DEU.2.37	Negbe Amon-viwo ƒe anyigba, si le Yabok-tɔʋu ƒe go ɖeka, kple du, siwo le towo dzi, kpakple nusiwo katã ŋu Yehowa, mia Mawu, ɖe se le la ŋu ko mele ɖo o.
DEU.3.1	Eye mietrɔ dze mɔ ɖo ta Basan. Tete Og, Basan-fia, kple eƒe dukɔ blibo la ho aʋa va kpe mí le Edrei. 
DEU.3.2	Eye Yehowa gblɔ nam bena: Megavɔ̃e o, elabena matsɔ eya ŋutɔ kple eƒe dukɔ blibo la kpakple eƒe anyigba ade asi na wò, eye nawɔe, abe alesi nèwɔ Amoritɔwo ƒe fia Sixon, si nɔ Xesbon la ene. 
DEU.3.3	Tete Yehowa, mia Mawu, tsɔ Og, Basan-fia hã kple eƒe dukɔ blibo la de asi na mí, eye míesii, ale be amea ɖeke metsi agbe ahayi sisi ge o. 
DEU.3.4	Miexɔ eƒe duwo katã le ɣemaɣi me, eye dua ɖeke mesusɔ, si miexɔ le esi o; ɖu blaade, siwo le Argob-nyigba blibo la dzi, si enye Og, Basan-fia ƒe fiaɖuƒe. 
DEU.3.5	Du siawo katã sesẽ, wo ŋu gliwo kɔ, eye wode agbo kple gameti wo nu, hekpe ɖe kɔƒe geɖe, siwo ŋu womeɖo gli ɖo o la ŋuti. 
DEU.3.6	Eye mietsrɔ̃ du sia ɖu, ŋutsuwo kple nyɔnuwo kpakple vidziewo, abe alesi mietsrɔ̃ fia Sixon, si nɔ Xesbon la ene. 
DEU.3.7	Ke mieha lãwo katã kple aboyonuwo le duawo me na mía ɖokui. 
DEU.3.8	Ale míexɔ anyigba le Amoritɔwo ƒe fia eveawo si ɣemaɣi le Yordan ƒe go keme dzi, tso Arnon-tɔʋu la nu vaseɖe Xermon-to la gbɔ, — 
DEU.3.9	Sidonitɔwo yɔ Xermon bena Siryon, ke Amoritɔwo yɔe bena Senir — 
DEU.3.10	du, siwo katã le tagba kple Gilead blibo la kpakple Basan blibo la vaseɖe Salxa kple Edrei; du siawo nɔ Og, Basan-fia, ƒe fiaɖuƒe me. 
DEU.3.11	Og, Basan-fia, enye ame dzɔtsu mlɔetɔ, si kpɔtɔ ɖi; eƒe gabati, si le Amon-viwo ƒe du Rabat me la, didi ŋutsu ƒe abɔklugui asieke, eye wòkeke abɔklugui ene.
DEU.3.12	Eye míexɔ anyigba sia le ɣemaɣi me tso Aroer le Arnon-tɔʋu la nu. Eye metso Gilead-towo ƒe akpa afã na Ruben-viwo kple Gad-viwo; 
DEU.3.13	eye metso Gilead ƒe akpa mlɔea kple Basan blibo la, si enye Og ƒe fiaɖuƒe hekpe ɖe Argob-nyigba blibo la ŋu, na Manase ƒe to afã; woyɔa Basan blibo la bena ame dzɔtsuwo ƒe anyigba. 
DEU.3.14	Manase vi Yair xɔ Argob-nyigba blibo la vaseɖe Gesuritɔwo kple Maaxatitɔwo ƒe liƒo dzi, eye wòna ŋkɔ Basan ɖe eƒe ŋkɔ ŋu bena Yair-kɔƒewo va do egbee. 
DEU.3.15	Metsɔ Gilead na Maxir. 
DEU.3.16	Eye metsɔ anyigba na Ruben-viwo kple Gad-viwo tso Gilead vaseɖe Arnon-tɔʋu la nu; woƒe liƒo tso tɔʋu la ƒe go ɖeka vaseɖe Yabok-tɔʋu, si enye Amon-viwo ƒe liƒo la nu 
DEU.3.17	hekpe ɖe tagba la kple Yordan ŋu, si enye liƒo tso Kineret vaseɖe tagbaƒu, si enye Dzeƒu la nu, le Pisga ƒe aganu le ɣedzeƒe gome.
DEU.3.18	Ɣemaɣi meɖe se na mi bena: Yehowa, mia Mawu, tsɔ anyigba sia na mi, ne wòanye mia tɔ; mi kalẽtɔwo katã mibla akpa dze mia nɔvi Israel-viwo ŋgɔ; 
DEU.3.19	negbe mia srɔ̃wò kple miaƒe vidzĩewo kpakple miaƒe lãwo ko natsi miaƒe ɖu, siwo mena mi la me, elabena menyae be, lã geɖe le mia si, 
DEU.3.20	vaseɖe esime Yehowa nana gbɔdzɔe mia nɔviwo abe miawo ke ene, eye woaxɔ anyigba, si Yehowa, mia Mawu, le wo na ge le Yordan ƒe go keme dzi, hafi mia dome amesiame nagbugbɔ ava anyigba, si mena mi la dzi. 
DEU.3.21	Eye mede se na Yosua ɣemaɣi bena: Wò ŋutɔ èkpɔ nusiwo katã Yehowa, mia Mawu, wɔ fia eve siawo, eye alea ke Yehowa awɔ fiaɖuƒe, siwo katã dzi yim nèle lae. 
DEU.3.22	Megavɔ̃ wo o, elabena Yehowa, mia Mawue le aʋa wɔm na mi!
DEU.3.23	Tete meƒo koko na Yehowa ɣemaɣi bena: 
DEU.3.24	Oo, Aƒetɔ, Yehowa, wò ŋutɔ ede asi wò gãnyenye kple wò abɔ sesẽ fiafia me wò dɔla, elabena Mawu kae le dziƒo alo anyigba dzi ate ŋu awɔ wò dɔwɔwɔwo kple ŋusẽ-nuwɔwɔwo tɔgbe? 
DEU.3.25	Na mayi dzro, bena maɖakpɔ anyigba nyui la le Yordan godo kple to nyui siawo kpakple Libanon! 
DEU.3.26	Ke Yehowa do dɔmedzoe ɖe ŋunye le mia ta, eye meɖo tom o; ke boŋ Yehowa gblɔ nam bena: Esɔ gbɔ, megaƒo nu kplim le nya sia ŋuti azɔ o. 
DEU.3.27	De Pisga-to tame, eye natɔ kɔ dzi atsɔ wò ŋkuwo akpɔ ɣetoɖoƒe kple anyiehe, dziehe kple ɣedzeƒe gome ɖa; elabena mele Yordan sia tso ge o. 
DEU.3.28	De gbe asi na Yosua, ɖe dzi ƒo nɛ, eye nado ŋusẽe, elabena eyae adze dukɔ sia ŋgɔ ayi, eye wòamã anyigba, si kpɔm nèle la, na wo. 
DEU.3.29	Eye míetsi bali la me le Bet-Peor kasa.
DEU.4.1	Azɔ Israel, se dodo kple se, siwo mele mia fia ge la, ne miawɔ wo dzi anɔ agbe, bena miade afima, eye miaxɔ anyigba, si Yehowa, mia fofowo ƒe Mawu, le mia na ge la. 
DEU.4.2	Migatsɔ nyaa ɖeke kpe se, siwo ɖe ge mala na mi la o, eye migaɖe ɖeke le edzi o; ke boŋ miwɔ Yehowa, mia Mawu ƒe se, siwo de ge mala na mi la dzi. 
DEU.4.3	Mia ŋutɔwo miekpɔ nusi Yehowa wɔ Baal-Peor, kple miaƒe ŋkuwo, elabena Yehowa, wò Mawu, tsrɔ̃ amesiwo katã dze Baal-Peor yome la ɖa le mia dome, 
DEU.4.4	ke mi, amesiwo ku ɖe Yehowa, mia Mawu ŋu la, mietsi agbe va do egbee. 
DEU.4.5	Kpɔ ɖa, mena ɖoɖo kple sewo mi, abe alesi Yehowa, nye Mawu, ɖe wo nam ene, bena miawɔ wo dzi le anyigba, si dzi va ge míala axɔe la dzi. 
DEU.4.6	Milé ŋku ɖe wo ŋu, eye miawɔ wo dzi, elabena woawo nye miaƒe nunya kple gɔmesese le dukɔwo ŋku me, amesiwo ne wose ɖoɖo siawo katã la, woagblɔ bena: Ahã, dukɔ sia enye ame nyanuwo kple nugɔmeselawo vava! 
DEU.4.7	Elabena dukɔ gã kae li, si ƒe mawuwo tsɔ ɖe egbɔ, abe alesi Yehowa, mia Mawu, tsɔ ɖe mía gbɔ ene, ne mienyã yɔe ko? 
DEU.4.8	Eye dukɔ gã kae li, si ƒe ɖoɖowo kple sewo to mɔ ɖeka abe se, siwo katã meɖo mia ŋku me egbea ene? 
DEU.4.9	Ke kpɔ ɖokuiwò dzi nyuie, eye nakpɔ wò agbe ta, bena magaŋlɔ nusiwo nèkpɔ kple wò ŋku la be o, eye womagaɖo le wò dzi me le wò agbe me ŋkekewo katã me o, ke boŋ naxlẽ wo afia viwòwo kple viwòwo ƒe viwo. 
DEU.4.10	Eye megaŋlɔ gbesigbe netsi tre ɖe Yehowa, wò Mawu, ŋku me le Xoreb gbɔ la be o, esime Yehowa gblɔ nam be: Ƒo dukɔ la nu ƒu nam, bena wòase nye nyawo, ne wòanya, alesi woavɔ̃m, ŋkeke alesi wole agbe le anyigba dzi, eye woafia wo wo viwo. 
DEU.4.11	Tete miete va, eye mietsi tre ɖe to la te, eye dzo de dzi le to la ŋu ɖase dziƒo ke, alilikpo do, eye viviti tsyɔ. 
DEU.4.12	Eye Yehowa ƒo nu kpli mi tso dzo la me, miese gbeɖiɖi, gake miekpɔ nɔnɔmea ɖeke o, negbe gbe ko miese. 
DEU.4.13	Eka eƒe nubabla la ta na mi, si enye se ewo, siwo wòde, be miawɔ la, eye woŋlɔ wo ɖe kpe eve dzi. 
DEU.4.14	Eye Yehowa de se nam ɣemaɣi bena, mafia ɖoɖoawo kple seawo mi, ne miawɔ wo dzi le anyigba, si dzi yim miele, be miaxɔe wòanye mia tɔ la dzi. 
DEU.4.15	Eyata mikpɔ miaƒe agbe ta nyuie, elabena miekpɔ nɔnɔmea ɖeke le gbesigbe Yehowa ƒo nu kpli mi tso dzo me le Xoreb gbɔ la o; 
DEU.4.16	ne miagawɔ vɔ ayi legba wɔ ge na mia ɖokui o, eɖanye ŋutsu alo nyɔnu ƒe nɔnɔmea ɖeke o; 
DEU.4.17	eɖanye anyigba dzi lãfɔne alo xe dzodzoe, si le dziƒoa te la, ƒe nɔnɔme o; 
DEU.4.18	eɖanye anyigba dzinu tata alo lã, si le tɔ me le anyigba dzi la, ƒe nɔnɔme o, 
DEU.4.19	eye megawu wò mo dzi akpɔ ɣe, ɣleti kple ɣletiviwo kpakple dziƒonuwo, eye naɖu ɖokuiwò ade ta agu na wo ahayi wo subɔ ge o, elabena ɖe Yehowa, wò Mawu, tsɔ wona dukɔ, siwo katã le dziƒoa te la. 
DEU.4.20	Ke Yehowa ɖe miawo tso aŋɔɖakpo me le Egipte, bena mianye eya ŋutɔ ƒe dukɔ, abe alesi wòzu egbe siawo ene. 
DEU.4.21	Eye Yehowa ɖo dɔmedzoe ɖe ŋunye ka atam bena, nyematso Yordan ayi anyigba nyui, si Yehowa, wò Mawu, le na wò ge, wòanye wò domenyinu la dzi o; 
DEU.4.22	ke boŋ maku le anyigba sia dzi, eye nyemagatso Yordan o; ke miawo mitsoe, eye miaxɔ anyigba nyui sia wòanye mia tɔ. 
DEU.4.23	Eyata mikpɔ nyuie, ne miagaŋlɔ nusi Yehowa, mia Mawu bia kpli mi la be o, eye migawɔ legba alo nusiwo Yehowa, wò Mawu, tsri na mi la, ƒe nɔnɔmea ɖeke na mia ɖokui o. 
DEU.4.24	Elabena Yehowa, wò Mawu la, dzo binu kple Mawu ʋãŋu wònye.
DEU.4.25	Ne miedzi viwo kple tɔgbuiyɔviwo, eye anyigba ma ɖo na mi, eye miewɔ vɔ̃ hewɔ legba alo nua ɖe ƒe nɔnɔme, eye miewɔ nusi medze Yehowa, mia Mawu, ŋu o hedo dɔmedzoe ne la, 
DEU.4.26	ekema meta dziƒo kple anyigba na mi egbea bena, miaku le anyigba, si dzi mietso Yordan yi, be míaxɔe wòanye mia tɔ la dzi avɔ amloamlo; mianɔ agbe le edzi eteƒe nadidi o; boŋ miatsrɔ̃ avɔ kokoko. 
DEU.4.27	Yehowa akaka mi ɖe dukɔwo dome, eye mianɔ ʋee le dukɔ, siwo dome Yehowa nyã mi ɖo la dome. 
DEU.4.28	Eye miasubɔ mawuwo le afima, esiwo amegbetɔwo tsɔ ati kple kpe wɔe, womekpɔa nu o, eye womesea nu o, womeɖua nu o, eye womeʋẽa nu sena o la. 
DEU.4.29	Ne miedi Yehowa, mia Mawu, le afima la, míakpɔe, nenye be, miedi eyome mɔ tso dzi blibo kple luʋɔ blibo me ko. 
DEU.4.30	Ne nu siawo katã va dziwò le ɣeyiɣi, siwo gbɔna me, eye nèɖo xaxa me la, ekema atrɔ ɖe Yehowa, wò Mawu ŋu, eye aɖo to eƒe gbe; 
DEU.4.31	elabena Yehowa, wò Mawu la, Mawu nublanuikpɔla wònye, maɖe asi le ŋuwò alo agblẽ wò o, eye maŋlɔ nubabla, si ŋu wòka atam ɖo na fofowòwo la be o. 
DEU.4.32	Bia gbaɖegbe, si va yi, kple dziƒo ƒe go ɖeka vaseɖe go keme dzi la se, tso gbesigbe Mawu wɔ ame ɖe anyigba dzi be, nya gãa ɖe dzɔ kpɔ abe esia enea, alo wose esia tɔgbe kpɔa? 
DEU.4.33	Ɖe dukɔa ɖe se Mawu ƒe gbe tso dzo me, abe alesi nèsee ene, hetsi agbe kpɔa? 
DEU.4.34	Alo ɖe mawua ɖe te kpɔ be, yeava atsɔ ŋusẽ-nuwɔwɔwo kple dzesiwo, nukunuwo kple aʋawɔwɔ, asi sesẽ kple abɔ, si wodo ɖe dzi, kpakple nu klitsuwo aɖe dukɔ le dukɔwo dome na eɖokui, abe alesi Yehowa, mia Mawu, wɔ na mi le Egipte miekpɔ enea? 
DEU.4.35	Ekpɔe, ne nanyae be, Yehowa enye Mawu, eye bubua ɖeke meli kpe ɖe eŋu o; 
DEU.4.36	Ena nèse eƒe gbe tso dziƒo, bena wòafia nu wò, eye wòna nèkpɔ eƒe dzo gã la le anyigba dzi, eye nèse eƒe gbe tso dzo la me. 
DEU.4.37	Elabena elɔ̃ fofowòwo, eyata wotia wo megbeviwo, eye eya ŋutɔ kpamkpam tsɔ eƒe ŋusẽ gã kplɔ wò tso Egipte, 
DEU.4.38	eye wonyã dukɔ gã, siwo sesẽ wu wò la, le ŋgɔwò, bena yeakplɔ wò ayii, atsɔ woƒe anyigba na wò wòanye wò domenyinu, abe alesi wòzu egbe siawo ene. 
DEU.4.39	Eyata nyae egbea, eye wòaɖe dzi gbɔ na wò bena, Yehowa enye Mawu le dziƒo afime kple anyigba dzi afi, eye bubua ɖeke meli kpe ɖe eŋu o; 
DEU.4.40	eye nawɔ ɖoɖo kple se, siwo meɖe na wò egbea la dzi, bena wòanyo na wò kple megbewòviwo, eye nanɔ agbe didie le anyigba, si Yehowa, wò Mawu, le na wò ge la dzi tegbee.
DEU.4.41	Eye Mose tia du etɔ̃ le ɣemaɣi le Yordan godo le ɣedzeƒe gome, 
DEU.4.42	bena ne amea ɖe mebua wu xɔlɔ̃via o, eye melé fui hafi o la, ne wòasi ayi afima, wòasi ayi du siawo dometɔ ɖeka me, bena woatsi agbe. 
DEU.4.43	Bezer le gbegbe le gbadzaƒenyigba dzi, si nye Ruben-viwo tɔ, kple Ramot le Gilead, si nye Gad-viwo tɔ, kpakple Golan le Basan, si nye Manase-viwo tɔ.
DEU.4.44	Esia nye se, si Mose tsɔ ɖo Israel-viwo ŋku me. 
DEU.4.45	Esiawo nye ɖaseɖiɖi kple ɖoɖo kpakple se, siwo Mose gblɔna Israel-viwo, le esime woʋu tso Egipte, 
DEU.4.46	le Yordan ƒe go keme dzi, le tagba le Bet-Peor kasa, le Amoritɔwo ƒe fia Sixon, si nɔ Xesbon la, ƒe anyigba dzi, amesi Mose kple Israel-viwo si, le esime woʋu tso Egipte. 
DEU.4.47	Eye woxɔ eya kple Og, Basan-fia, siwo nye Amoritɔwo ƒe fia eveawo, ƒe anyigba le Yordan godo, le ɣedzeƒe gome, wòzu wo tɔ; 
DEU.4.48	tso Aroer le Arnon-tɔʋu la nu vaseɖe Sion, si nye Xermon-to la gbɔ, 
DEU.4.49	kpakple tagba blibo, si le Yordan ƒe go keme dzi, le ɣedzeƒe gome vaseɖe tagbaƒu la gbɔ, le Pisga ƒe aganu.
DEU.5.1	Eye Mose yɔ Israel blibo la gblɔ na wo bena: Israel, se ɖoɖo kple se, siwo gblɔ ge mala ɖe to me na mi egbea, misrɔ̃ wo, milé wo me ɖe asi, eye miwɔ wo dzi! 
DEU.5.2	Yehowa, mía Mawu, bia nu kpli mí le Xoreb gbɔ. 
DEU.5.3	Menye mía fofowoe Yehowa bia nu sia kpli o, ke boŋ mí, amesiwo katã le agbe le afisia egbe lae. 
DEU.5.4	Yehowa ƒo nu kpli mi ŋku me kple ŋku me le to la gbɔ tso dzo me, 
DEU.5.5	eye menɔ mia kple Yehowa dome ɣemaɣi, bena magblɔ Yehowa ƒe nyawo na mi, elabena miele dzo lã vɔ̃m, eye mieha to la o. Eye wògblɔ bena: 
DEU.5.6	Nyee nye Yehowa, wò Mawu, si kplɔ wò tso kluvinyenyeƒe me le Egipte-nyigba dzi. 
DEU.5.7	Mawu bubua ɖeke megana asiwò kpe ɖe ŋunye o. 
DEU.5.8	Megawɔ legbaa ɖeke na ɖokuiwò ɖe nusiwo le dziƒo afime kple anyigba dzi afi kpakple tsiwo me le anyigba dzi la, ƒe nɔnɔme ŋu o. 
DEU.5.9	Megade ta agu na wo o, eye megasubɔ wo o, elabena nye Yehowa, wò Mawu la, Mawu ʋãŋu menye, amesi ɖoa fofowo ƒe vodada teƒe na vi, siwo léa fum la, vaseɖe dzidzime etɔ̃lia kple enelia dzi; 
DEU.5.10	ke mevea ame akpe nane, siwo lɔ̃am, eye wòwɔa nye sewo dzi la nu. 
DEU.5.11	Megayɔ Yehowa, wò Mawu, ƒe ŋkɔ yakatsyɔ o, elabena Yehowa magbe tohehe na amesi yɔ eƒe ŋkɔ yakatsyɔ la o. 
DEU.5.12	Ɖo ŋku dzudzɔgbe la dzi, ne nawɔe kɔkɔe, abe alesi Yehowa, wo Mawu, de se na wò ene. 
DEU.5.13	Ŋkeke adee nawɔ do, eye nawɔ ŋuwò dɔwo katã; 
DEU.5.14	ke ŋkeke adrelia enye dzudzɔgbe na Yehowa, wò Mawu la, megawɔ dɔa ɖeke le edzi o, eɖanye wò ŋutɔ, viwòŋutsu alo viwònyɔnu o, eɖanye wò dɔlaŋutsu alo wò dɔlanyɔnu o, eɖanye wò nyitsu, wò tedzi, wò lãwo katã alo amedzro, si dze wò du me la o, bena wò dɔlaŋutsu kple wò dɔlanyɔnu nagbɔ ɖe me abe wò ŋuta ke ene. 
DEU.5.15	Ɖo ŋku edzi be, ènye kluvi le Egipte-nyigba dzi kpɔ, eye Yehowa, wò Mawu, tso asi sesẽ kple abɔ, si wodo ɖe dzi, kplɔ wò tso afima; eyata Yehowa, wò Mawu, de se na wò be, nadzra dzudzɔgbe la ɖo. 
DEU.5.16	Bu fofowò kple dawo, abe alesi Yehowa, wò Mawu, ɖe se na wò ene, bena nanɔ agbe didie, eye wòanyo na wò le anyigba, si Yehowa, wò Mawu, le na wò ge la dzi. 
DEU.5.17	Megawu ame o. Megawɔ ahasi o. Megafi fi o. Megaɖi aʋatsoɖase le hawòvi ŋuti o. 
DEU.5.18	Hawòvi srɔ̃ megabiã ŋu na wò o, eye hawòvi ƒe aƒe kple eƒe agble, eƒe dɔlaŋutsu kple eƒe dɔlanyɔnu, eƒe nyitsu kple eƒe tedzi kpakple nusianu, si nye hawòvi to la, ƒe ɖeke megabiã ŋu na wò o.
DEU.5.19	Nya siawo Yehowa gblɔ kple gbe sesẽ tso to la dzi na miaƒe ameha blibo la le dzo, alilikpo kple viviti me, eye megagblɔ ɖeke kpe ɖe wo ŋu o, eye wòŋlɔ wo ɖe kpe eve dzi hetsɔ nam. 
DEU.5.20	Esi miese gbea tso vivitia me, eye dzo de dzi le to la ŋu miekpɔ la, tete miaƒe toawo ƒe amegãwo kple ame tsitsiwo va gbɔnye, 
DEU.5.21	eye wogblɔ bena: Yehowa, mía Mawu, na miekpɔ eƒe ŋutikɔkɔe kple gãnyenye, eye miese eƒe gbe tso dzo la me; egbe miekpɔ bena, Mawu ƒo nu kple amegbetɔ tso wogale agbe. 
DEU.5.22	Ke nukaŋuti miaku azɔ? Elabena dzo gã sia afiã mi; nenye be, míegale Yehowa, mía Mawu, ƒe gbe sem ko la, míava ku. 
DEU.5.23	Elabena ameka le ŋutilãwo katã dome, si se Mawu gbagbe la ƒe gbe tso dzo me kpɔ abe miawo ene gatsi agbe? 
DEU.5.24	Te yi, ne nase nya, siwo katã Yehowa, mia Mawu, le gbɔgblɔge na mí la, eye nagblɔ nya, siwo katã Yehowa, mía Mawu, gblɔ na wò la, na mí; ekema míasee, eye miawɔ wo dzi. 
DEU.5.25	Eye Yehowa se nya, siwo miegblɔ nam la, eye Yehowa gblɔ nam bena: Mese nya, siwo katã dukɔ sia gblɔ na wò la, wogblɔ wo katã ɖe eteƒe. 
DEU.5.26	Oo, ɖe dzi sia tɔgbe anɔ wo si, ne woavɔ̃m, eye wòalé nye seawo katã me ɖe asi ɣesiaɣi, bena wòanye na wo kple wo viwo! 
DEU.5.27	Yi nagblɔ na wo bena: Migbugbɔ yi miaƒe agbadɔwo gbɔ! 
DEU.5.28	Ke wò la tsi gbɔnye afisia, ne magblɔ seawo katã kple ɖoɖoawo kpakple kɔnuawo, esiwo nafia wo la, na wò, bena woawɔ wo dzi le anyigba, si matsɔ na wo wòanye wo tɔ la dzi. 
DEU.5.29	Milé wo me ɖe asi, eye miwɔ wo dzi, abe alesi Yehowa, mia Mawu, de se na mi ene, eye migadze ɖe ɖusi alo mia me o; 
DEU.5.30	mito mɔ, si Yehowa, mia Mawu, ɖo na mi la, bena mianɔ agbe, eye wòanyo na mi, eye mianɔ anyigba, si xɔ ge míala wòanye mía tɔ la dzi, eteƒe nadidi.
DEU.6.1	Esia nye se kple ɖoɖo kpakple kɔnu, siwo Yehowa, mia Mawu gblɔ, bena woafia mi, ne miawɔ wo dzi le anyigba, si dzi yim miele, bena míaxɔe wòanye mia tɔ la dzi, 
DEU.6.2	ne miavo Yehowa, mia Mawu la, eye mia kple viwòwo kple wò tɔgbuiyɔviwo miawɔ ɖoɖo kple se, siwo megblɔ na mi la dzi, le miaƒe agbe me ŋkekewo katã me, bena mianɔ agbe didie. 
DEU.6.3	Eyata Israel see, lé wo me ɖe asi, eye nawɔ wo dzi, ne wòanyo na wò, eye nadzi ɖe dzi le anyigba, si dzi notsi kple anyitsi bɔ ɖo la dzi, abe alesi Yehowa, fofowòwo ƒe Mawu la, do ŋugbe na wò ene.
DEU.6.4	Israel, see, Yehowa, mía Mawu la, Yehowa ɖeka koe! 
DEU.6.5	Eyata tsɔ wò dzi blibo kple wò luʋɔ blibo kpakple wò ŋusẽ katã lɔ̃ Yehowa, wo Mawu la. 
DEU.6.6	Eye nya, siwo megblɔ na wò egbe la, natsi dzi me na wò. 
DEU.6.7	Ku wo ɖe to me na viwòwo, eye naƒo nu le wo ŋu, ne èbɔbɔ nɔ aƒewò me, alo nèle mo dzi, ne èmlɔ anyi, alo nèfɔ. 
DEU.6.8	Bla wo ɖe wò asi ŋu abe dzesi ene, eye bla wo ɖe ŋgonu le ŋudome; 
DEU.6.9	ŋlɔ wo ɖe wò xɔ ƒe ʋɔtrutiwo kple wò agbowo nu. 
DEU.6.10	Ne Yehowa, wò Mawu, kple wò va anyigba, si ŋu wòka atam ɖo na fofowòwo Abraham, Isak kple Yakob bena, yeatsɔe na wò dzi, afisi du gã nyui, siwo menye wòe tso wo o la le, 
DEU.6.11	eye xɔwo yɔ fũ kple nu nyui, siwo menye wòe de wo me o, afisi vudo, siwo menye wòe ɖe wo o, kple weingble kpakple amitibɔ, siwo menye wòe tso wo o la le, eye nèɖu nu ɖi ƒo la, 
DEU.6.12	ekema kpo nyuie, bena mãgaŋlɔ Yehowa, si kplɔ wò tso kluvinyenyeƒe me, le Egipte-nyigba dzi la be o. 
DEU.6.13	Vɔ̃ Yehowa, wò Mawu la, eye nasubɔe, eye natsɔ eƒe ŋkɔ aka atame. 
DEU.6.14	Migadze dukɔ, siwo ƒo xlã mi la, ƒe mawuwo yome o. 
DEU.6.15	Elabena Yehowa, wò Mawu la, ŋuʋã Mawu wònye le dowòme, bena Yehowa magaɖo dɔmedzoe ɖe ŋuwò, eye woatsrɔ̃ wò ɖa le anyigba dzi o. 
DEU.6.16	Migate Yehowa, mia Mawu la kpo, abe alesi mietee kpɔ le Masa la ene o; 
DEU.6.17	ke boŋ miwo Yehowa, mia Mawu, ƒe sewo, eƒe ɖaseɖiɖiwo kple ɖoɖowo, siwo wògblɔ na mi la dzi. 
DEU.6.18	Wɔ nusi dzɔ, eye wònyo le Yehowa ŋku me, bena eme na-nyo na wò, eye nayi aɖaxɔ anyigba nyui, si ŋu Yehowa ka atam ɖo na fofowòwo la, 
DEU.6.19	eye Yehowa anyã wò futɔwo katã le ŋgɔwò, abe alesi wòdo ŋugbe ene.
DEU.6.20	Ne viwò ava bia wò gbaɖegbe bena: Nukata Yehowa, mía Mawu, gblɔ ɖaseɖiɖi, ɖoɖo kple se siawo na mi hã la, 
DEU.6.21	ekema gblɔ na viwò bena: Míenye kluviwo na Farao le Egipte kpɔ, eye Yehowa tsɔ asi sesẽ kplɔ mi tso Egipte, 
DEU.6.22	eye Yehowa wɔ dzesi kple nukunu gã dziŋɔwo le Egipte, ɖe Farao kple eƒe aƒe blibo la ŋu miekpɔ; 
DEU.6.23	ke èkplɔ miawo va tso afima, bena wòakplɔ mi ayii, ne wòatsɔ anyigba, si ŋu wòka atam ɖo na mía fofowo la na mí. 
DEU.6.24	Eye Yehowa de se na mi bena, míawɔ ɖoɖo siawo katã dzi, míavɔ̃ Yehowa, mía Mawu la, bena wòanyo na mí ɣesiaɣi, ne mianɔ agbe, abe alesi wòzu egbe siawo ene. 
DEU.6.25	Ne mielé se siawo katã me ɖe asi, eye miewɔ wo dzi, abe alesi wòɖe se na mi ene la, woabui dzɔdzɔenyenye na mi.
DEU.7.1	Ne Yehowa, wò Mawu, akplɔ wò ava anyigba, si dzi yim nèle, be naxɔe wòanye tɔwo la dzi, eye wòanya dukɔ geɖewo ɖa le ŋgɔwò: Xititɔwo, Girgasitɔwo, Amoritɔwo, Kanaanitɔwo, Perizitɔwo, Xiwitɔwo kple Yebusitɔwo, dukɔ adre, siwo sɔ gbɔ, eye wosesẽ wu wò, 
DEU.7.2	eye Yehowa, wò Mawu, tso wo de asi na wò nèɖu wo dzi la, ekema, natsrɔ̃ wo gbidigbidi, megabla nu kpli wo o, eye megave wo nu o. 
DEU.7.3	Megado ƒome kpli wo, ne natsɔ viwònyɔnu na wo viŋutsu alo aɖe wo vinyɔnu na viwòŋutsu o; 
DEU.7.4	elabena woana viwòŋutsu natrɔ le yonyeme, eye wòasubɔ mawu bubuwo, ale bena Yehowa nado dɔmedzoe ɖe mia ŋu, eye woatsrɔ̃ mi amloamlo. 
DEU.7.5	Ke boŋ ale miawɔ wo enye si; Mimũ woƒe vɔsamlekpuiwo, eye migbã woƒe legbawo, milé woƒe Asera-tiwo ƒu anyi, eye mitɔ dzo woƒe aklama kpakpɛwo. 
DEU.7.6	Elabena dukɔ kɔkɔe nènye na Yehowa, wò Mawu la; Yehowa, wò Mawu, tia wò tso dukɔwo katã dome le anyigba dzi, bena nanye eya ŋutɔ ƒe dukɔ. 
DEU.7.7	Menye esi miesa gbɔ wu dukɔwo katã ta Yehowa ku ɖe mia ŋu, eye wotia mi ɖo o, elabena miele ʋee le dukɔwo katã dome; 
DEU.7.8	ke boŋ esi Yehowa lɔ̃ mi, eye wòwɔ eƒe atam, si wòka na mia fofowo dzi ta Yehowa tsɔ asi sesẽ kplɔ mi tso kluvinyenyeƒe me, eye wòɖe mi tso Farao, Egipte-fia si me. 
DEU.7.9	Eyata nyae bena, Yehowa, wò Mawu la, Mawu vavã kple Mawu anukwaretɔ wònye, amesi wɔa eƒe nubabla kple nublanuikpɔkpɔ dzi na amesiwo lɔ̃nɛ, eye wowɔa eƒe se dzi la, vaseɖe dzidzime akpe dzi; 
DEU.7.10	eɖoa teƒe na eƒe fufuwo ŋutɔwo, eye wòtsrɔ̃a wo, eye mehena ɖe megbe le eƒe futɔwo tsɔtsrɔ̃ me o. 
DEU.7.11	Eyata lé se kple ɖoɖo kpakple kɔnu, siwo megblɔ na wò egbe la me ɖe asi, eye nawɔ wo dzi.
DEU.7.12	Ne miese se siawo, mielé wo me ɖe asi, eye miewɔ wo dzi la, ekema Yehowa, mia Mawu, awɔ nubabla kple nublanuikpɔkpɔ, si ŋu wòka atam ɖo na mia fofowo la dzi, 
DEU.7.13	eye wòalɔ̃ wò, ayra wò, eye wòana nadzi ɖe dzi, ayra wò dɔmevi kple wò anyigba dzi nukuwo, wò bli, wò wein kple wò ami, wò nyinɔ kple wò alẽnɔ, le anyigba, si ŋu wòka atam ɖo na fofowòwo be, yeatsɔe na wò la dzi. 
DEU.7.14	Woayra wò aƒo dukɔwo katã ta: mia dometɔa ɖeke magbe vidzidzi o, eye miaƒe lãwo matsi ko o. 
DEU.7.15	Eye Yehowa axe mɔ na dɔlélewo tsyo ƒomevi le ŋuwò, eye makplɔ Egiptedɔvɔ̃, siwo katã nenya la, aƒu wò o, ke boŋ akplɔ wo aƒu wò ketɔwo. 
DEU.7.16	Atsrɔ̃ dukɔ, siwo katã Yehowa, wò Mawu, tsɔ de asi na wò la; megakpɔ wo ta o, eye megasubɔ woƒe mawuwo o, elabena woava nye mɔ̃ aɖe wò.
DEU.7.17	Ne abu le wò dzi me be: dukɔ siawo sɔ gbɔ wum, aleke mate ŋu anyã wo hã la, 
DEU.7.18	megavɔ̃ wo o, boŋ ɖo ŋku nusi Yehowa, wo Mawu, wo Farao kple Egipte blibo la dzi, 
DEU.7.19	eye ɖo ŋku ŋusẽnuwɔwɔ, siwo nèkpɔ kple ŋku, dzesiwo kple nukunuwo, asi sesẽ kple alɔ, si wodo ɖe dzi, siwo Yehowa, wò Mawu, tsɔ kplɔ wò la dzi. Alea ke Yehowa, wò Mawu, awɔ dukɔ, siwo katã vɔ̃m nele lae. 
DEU.7.20	Yehowa, wò Mawu, aɖo teamekplɔɖoewo hã ɖe wodome, vaseɖe esime ame mlɔeawo kple amesiwo si yia la, naku avɔ le ŋkuwò me. 
DEU.7.21	Womegadzi ŋɔ na wò o, elabena Yehowa, wò Mawu, si nye Mawu gã, si ŋu vɔvɔ̃ le la, le dowòme. 
DEU.7.22	Yehowa, wò Mawu, anyã dukɔ siawo ɖa le ŋgɔwò ʋeʋeʋe; matsrɔ̃ wo zi ɖeka o, ne lã wɔadãwo magadzi ɖe dzi ɖe ŋuwò o. 
DEU.7.23	Yehowa, wò Mawu, atsɔ wo ade asi na wò, eye zi gãa ɖe aƒo ɖe wo dome, vaseɖe esime woatsrɔ̃ avɔ; 
DEU.7.24	atsɔ woƒe fiawo aɖe asi na wò, eye natsrɔ̃ woƒe ŋkɔ ɖa le dziƒoa te. Wo dometɔa ɖeke manɔ te ɖe nuwo o, vaseɖe esime natsrɔ̃ wo avɔ. 
DEU.7.25	Mitɔ dzo woƒe aklama kpakpɛwo, eye wo ŋu sika kple klosalo megabiã ŋu na mi, ne miatsɔ wo na mia ɖokui ahaɖo mɔ̃ me o, elabena ŋunyɔnu wonye na Yehowa, mia Mawu la. 
DEU.7.26	Megado ŋunyɔnua ɖeke va aƒewò me o, ne busu nava dziwò abe woawo ke ene o; ke boŋ woanyɔ ŋu na wò aganyɔ ŋu na wò ɖe dzi, elabena busunu wonye.
DEU.8.1	Milé se, siwo katã meɖe na mi egbea la me ɖe asi, eye miwo wo dzi, bena miano agbe, míadzi ɖe dzi, eye miayi aɖaxɔ anyigba, si ŋu Yehowa ka atam ɖo na mia fofowo la wòanye mia to. 
DEU.8.2	Ɖo ŋku mɔ blibo la dzi, esi dzi Yehowa, wò Mawu, kplɔ wò toe le gbedzi ƒe blane sɔŋ, bena yeabɔbɔ wò ɖe anyi, ne yeado wò akpɔ, bena yeanya nusi le wò dzi me, be awɔ eƒe seawo dzi loo, alo mawo wo dzi o. 
DEU.8.3	Eye wòbɔbɔ wò ɖe anyi hena dɔ wu wò, eye wonyre wò kple mana, si wò ŋutɔ kple fofowòwo mienyã o, bena wòana nadze sii be, amegbetɔ mele abolo ƒe agbe ko o, ke boŋ amegbetɔ le agbe le nya, siwo katã do tso Yehowa nu la ta. 
DEU.8.4	Avɔ mevuvu le ŋuwò o, eye wò afɔ mete le ƒe blaneawo me o. 
DEU.8.5	Eyata nyae le wò dzi me bena, ɖe Yehowa le nu fiãm wò, abe alesi ŋutsu fia nunya via ene. 
DEU.8.6	Wo Yehowa, wò Mawu, ƒe seawo dzi, ne nato eƒe mɔ, eye navɔ̃e. 
DEU.8.7	Elabena Yehowa, wò Mawu, le kplɔ wò ge ava anyigba nyui, si dzi tɔʋuwo, vudowo kple tawo, siwo dzɔ tso towo dzi kple baliwo me le la dzi, 
DEU.8.8	anyigba, si dzi lu kple mɔli, weinkawo, gbotiwo kple yevuboɖatiwo le, anyigba, si dzi amitiwo kple anyitsi le, 
DEU.8.9	anyigba, si dzi nakpɔ nu geɖe aɖu le, eye naneke mahiã wò o, anyigba, si ƒe kpewo nye ga yibɔ, eye naku ga tso towo me. 
DEU.8.10	Ne èɖu nu ɖi ƒo la, ekema kafu Yehowa, wò Mawu, le anyigba nyui, si wòna wò la ta. 
DEU.8.11	Ke kpo nyuie, bena màgaŋlɔ Yehowa, wò Mawu be, eye nagbe eƒe sewo, kɔnuwo kple ɖoɖowo, siwo megblɔ na wò egbe la dziwɔwɔ o; 
DEU.8.12	eye naɖu nu aɖi ƒo, atu xɔ nyuiwo ano me, 
DEU.8.13	wò nyiwo kple alẽwo nadzi ɖe dzi, klosalo kple sika nasɔ gbɔ ɖe asiwò, eye wò nuwo katã nadzi ɖe dzi avɔ tso, 
DEU.8.14	hafi nado ɖokuiwò ɖe dzi, eye naŋlɔ Yehowa, wò Mawu, si kplɔ wò tso kluvinyenyeƒe me le Egipte-nyigba dzi la be o; 
DEU.8.15	eye naŋlɔ amesi kplɔ wò to gbe gã dziŋɔ ma dzi, afisi da vɔ̃wo kple dziɖegbewo le, afisi tsi vena le, eye wòna tsi ɖo tso agakpe sesẽ la me, 
DEU.8.16	amesi tso mana, si mia kple fofowòwo mienyã o la, nyro wò le gbeadzi, ne woabɔbɔ wò ɖe anyi, eye wòado wò akpɔ, be wòava wo nu nyui na wò emegbe la be o. 
DEU.8.17	Eye megabu le ɖokuiwò me be: Nye ŋutɔ nye ŋusẽ kple nye asi sesẽe metsɔ kpɔ kesinɔnu siawoe o; 
DEU.8.18	ke boŋ ɖo ŋku Yehowa, wò Mawu la dzi, elabena eyae na ŋusẽ wò, be nakpɔ kesinɔnuwo, ne wòawɔ nusi wòbia kple fofowòwo la dzi, abe alesi wòzu egbe siawo ene. 
DEU.8.19	Ke ne èŋlɔ Yehowa, wò Mawu la be, eye nèdze mawu bubuwo yome hesubɔ wo, eye nède ta agu na wo la, ekema meka ɖe dzi na mi egbea be, miatsrɔ̃ avɔ kokoko; 
DEU.8.20	miatsrɔ̃ abe dukɔ, siwo Yehowa be, yeatsrɔ̃ ɖa le mia ŋgɔ la ene, le esi mieɖo to Yehowa, mia Mawu, ƒe gbe o la ta!
DEU.9.1	Israel, see, èle Yordan tso ge egbea, ne nayi aɖanyã dukɔ, siwo sɔ gbɔ, eye wosesẽ wu wò, eye naxɔ woƒe du, siwo lolo, eye wo ŋu gliwo kɔ ɖatɔ dziƒo la, 
DEU.9.2	dukɔ, siwo nye Enak-viwo, wosɔ gbɔ, eye wodzɔ atsu, amesiwo wò ŋutɔ nènya kple amesiwo ŋu nèse nya le bena: Ameka ate ŋu ano te ɖe Enak-viwo nu? 
DEU.9.3	Eyata nyae egbea bena, Yehowa, wò Mawu, si nye dzo binu la, dze ŋgɔwò yi toa godo, eya ŋuta atsrɔ̃ wo, eye woaɖu wo dzi le ŋgɔwò, be nanyã wo, eye natsrɔ̃ wo amloamlo, abe alesi Yehowa do ŋugbe na wò ene. 
DEU.9.4	Ne Yehowa, wò Mawu, nyã wo ɖa le ŋgɔwò la, megagblɔ le wò dzi me bena: Esi menye ame dzɔdzɔe ta Yehowa kplɔm yii, bena maxɔ anyigba sia o; evɔ wònye dukɔ siawo ƒe vɔ̃ɖinyenye ta Yehowa nyã wo ɖa le ŋgɔwò ɖo hafi. 
DEU.9.5	Menye esi nènye ame dzɔdzɔe, eye wò dzime kɔ ta nèyina woƒe anyigba xɔ ge wòanye tɔwo ɖo o, ke boŋ dukɔ sia ƒe vɔ̃ɖivɔ̃ɖi ta Yehowa, wò Mawu, nyã wo ɖa le ŋgɔwò, bena wòawɔ atam, si wòka na fofowòwo Abraham, Isak kple Yakob la dzi. 
DEU.9.6	Eyata nyae bena, menye esi nènye ame dzɔdzɔe ta Yehowa, wò Mawu be, yeatsɔ anyigba nyui sia na wò wòanye tɔwo ɖo o, elabena dukɔ kɔlialiatɔ nènye.
DEU.9.7	Ɖo ŋku edzi, eye megaŋlɔ alesi nèɖo dɔmedzoe na Yehowa, wò Mawu, le gbedzi la be o! Miesẽ to ɖe Yehowa ŋu, tso gbesigbe ke mieʋu tso Egipte, vaseɖe esime mieva teƒe sia. 
DEU.9.8	Mieɖo dziku na Yehowa le Xoreb gbɔ, eye Yehowa do dɔmedzoe ɖe mia ŋu be, yeatsrɔ̃ mi. 
DEU.9.9	Esi meyi to la dzi, be maxɔ kpeawo, esiwo dzi nusi Yehowa bia kpli mi le la, metsi to la dzi ŋkeke blane kple zã blane abolo maɖumaɖu kple tsi manomano; 
DEU.9.10	eye Yehowa tsɔ kpe eveawo, esiwo dzi Mawu tsɔ asibide ŋlɔ nu ɖo la nam; nya, siwo katã Yehowa gblɔ na mi tso to la dzi le dzo me le takpegbe la, le wo dzi. 
DEU.9.11	Le ŋkeke blane kple zã blane megbe la Yehowa tsɔ kpe eveawo, siwo nye nubabla ƒe kpeawo la nam. 
DEU.9.12	Eye Yehowa gblɔ nam bena; Netsɔ naɖi ayi, elabena wò dukɔ, si nèkplɔ tso Egipte la, wɔ nu gbegblẽ, wote ɖa le mɔ, si meɖo na wo la dzi enumake, eye wokɔ legba na wo ɖokui. 
DEU.9.13	Tete Yehowa gblɔ nam bena: Mekpɔ dukɔ sia bena, dukɔ kɔlialiatɔ wònye. 
DEU.9.14	Ɖe asi le ŋunye, ne matsrɔ̃ wo, eye matutu woƒe ŋkɔ ɖa le dziƒoa te, eye mawɔ wò nazu dukɔ, si asẽ ŋu, eye wòasɔ gbɔ awu wo. 
DEU.9.15	Tete metrɔ heɖi tso to la dzi, le esime dzo le dzi ɖem le to la nu, eye melé nubabla ƒe kpe eveawo ɖe nye asiawo kple eve. 
DEU.9.16	Eye mekpɔ bena, miewɔ nuvɔ̃ ɖe Yehowa, mia Mawu la ŋu, miekɔ nyivi na mia ɖokui, eye miete ɖa le mɔ, si Yehowa ɖo na mi la dzi enumake. 
DEU.9.17	Tete mekɔ kpe eve, siwo le nye asiawo kple eve la dzi hexlã ɖe anyi, eye megbã wo le mia ŋku me. 
DEU.9.18	Eye mede ta agu ɖe Yehowa ŋku me abe tsã ene, ŋkeke blane kple zã blane, abolo maɖumaɖu kple tsi manomano le miaƒe nuvɔ̃, siwo katã miewɔ la ta; elabena miewɔ vɔ̃ hedo dziku na Yehowa. 
DEU.9.19	Elabena dziku kple dɔmedzoe, si Yehowa do ɖe mia ŋu, be yeatsrɔ̃ mi la, dzi ŋɔ nam; eye Yehowa se nye gbe ɣemaɣi hã. 
DEU.9.20	Yehowa do dɔmedzoe ŋutɔ ɖe Aron hã ŋu be, yeatsrɔ̃e; ke meɖe kuku ɖe Aron hã ta ɣemaɣi. 
DEU.9.21	Eye mexɔ nyivi, si miewɔ nuvɔ̃ hewɔ la, ɖe dzo me, eye metui memee wòtrɔ zu ʋuʋudedi, eye melɔ ʋuʋudedi la kɔ ɖe tɔʋu, si si tso toa dzi la me. 
DEU.9.22	Eye mìedo dɔmedzoe na Yehowa le Tabera, Masa kple nudzrolawo ɖiƒe. 
DEU.9.23	Esi Yehowa dɔ mi le Kades-Barnea gblɔ bena: miyi, ne miaxɔ anyigba, si mena mi, ne wòanye mia tɔ ta, miesẽ to ɖe Yehowa, mia Mawu, ƒe nya ŋu, mieɖo ŋu ɖe eŋu o, eye miese eƒe gbe o. 
DEU.9.24	Tso esime menya mi la, to kokoko sẽm miele ɖe Yehowa ŋu. 
DEU.9.25	Ale mede ta agu na Yehowa, eye metsi nenema ŋkeke blane kple zã blane, le esi Yehowa gblɔ be, yeatsrɔ̃ mi ta. 
DEU.9.26	Eye medo gbe ɖa na Yehowa gblɔ bena: Aƒetɔ Yehowa, megagblẽ wò dukɔ, si nye wò ŋutɔ tɔ la o, dukɔ, si neɖe kple wò ŋusẽ gã, eye nètsɔ wò asi sesẽ kplɔe tso Egipte. 
DEU.9.27	Ɖo ŋku wò dɔlawo Abraham, Isak kple Yakob dzi, eye megaɖo ŋku dukɔ sia ƒe tamesesẽ, nuvlowɔwɔ kple nuvɔ̃ dzi o; 
DEU.9.28	ne anyigba, si dzi nè-kplɔ mí tsoe la, magagblɔ be: Esi Yehowa mekpe be, wòakplɔ wo ayi anyigba, si ŋugbe wòdo na wo la dzi o, eye esi wòlé fu wo ta wòkplɔ wo ɖo, be wòawu wo le gbedzi; 
DEU.9.29	evɔ wònye dukɔ, si nye wò ŋutɔ tɔ wònye, eye nètsɔ wò ŋusẽ gã kple wò abɔ, si nedo ɖe dzi kplɔ wo hafi.
DEU.10.1	Eye Yehowa gblɔ nam ɣemaɣi bena: Kpa kpe eve abe gbãtɔwo ene, eye nava gbɔnye le to la dzi, eye natsɔ ʋuƒo akpa aɖaka, 
DEU.10.2	ne maŋlɔ nya, siwo nɔ kpe gbãtɔ, siwo nègbã dzi la, ɖe wo dzi, eye natsɔ wo ade aɖaka la me. 
DEU.10.3	Tete metsɔ xé kpa aɖaka la, eye mekpa kpe eve abe gbãtɔwo ene, eye metsɔ kpe eveawo ɖe asi helia to la. 
DEU.10.4	Eye woŋlɔ nya ewoawo, siwo Yehowa gblɔ na mi tso to la dzi le dzo me le takpegbe la, ɖe kpeawo dzi abe tsã ene, eye Yehowa tsɔ wo de asi nam. 
DEU.10.5	Tete megbugbɔ heɖi tso to la dzi, eye metsɔ kpeawo ɖe aɖaka, si mewo la me, eye wotsi afima, abe alesi Yehowa ɖe se nam ene.
DEU.10.6	Eye Israel-viwo ho tso Beerot-Bene-Yaakan heva Mosera, afisi Aron ku ɖo, eye woɖii ɖe afima, eye via Eleazar zu nunɔla ɖe eteƒe. 
DEU.10.7	Woho tso afima heva Hagudgod, eye woho tso Hagudgod heva Yotba, anyigba, si dzi tɔʋuwo le. 
DEU.10.8	Eye Yehowa ɖa Lewi-to la ɣemaɣi, bena woatsɔ Yehowa ƒe nubablaɖaka la, woawɔ subɔsubɔdɔ le Yehowa ŋku me, eye woayra ame ɖe eƒe ŋkɔ dzi, va do egbe. 
DEU.10.9	Eyata Lewi mexɔ gome kple domenyinu ɖeke kpe ɖe nɔviawo ŋu o, elabena Yehowa ŋutɔe nye eƒe domenyinu, abe alesi Yehowa, wò Mawu, do ŋugbe nɛ ene. 
DEU.10.10	Ke metsi to la dzi ŋkeke blane kple zã blane abe tsã ene; eye Yehowa se nye gbe ɣemaɣi hã, eye Yehowa be, yemagatsrɔ̃ wò o. 
DEU.10.11	Tete Yehowa gblɔ nam bena: Tso, nayi àdze dukɔ la ŋgɔ, bena woahe ayi aɖaxɔ anyigba, si ŋu meka atam ɖo na wo fofowo bena, matsɔe na wo wòanye wo tɔ la.
DEU.10.12	Eyata Israel, Yehowa, wò Mawu la, mele naneke dim tso asiwò o, negbe esia ko be, nava Yehowa, wò Mawu la, eye nazɔ eƒe mɔwo katã dzi, nalɔ̃e, eye nasubɔ Yehowa, wò Mawu la, tso wò dzi blibo kple wò luʋɔ blibo me; 
DEU.10.13	eye nawɔ Yehowa ƒe se kple ɖoɖo, siwo megblɔ na wò egbe la dzi, bena wòanyo na wò. 
DEU.10.14	Kpɔ ɖa, dziƒo kple dziƒowo ƒe dziƒo kple anyigba kpakple nusiwo katã le edzi, wonye Yehowa, wò Mawu la to; 
DEU.10.15	hafi Yehowa tia mia fofowo ɖeɖeko, eye wòlɔ̃ wo hetia mi, amesiwo nye wo megbeviwo, tso dukɔwo katã dome, abe alesi wòzu egbe siawo ene.
DEU.10.16	Eyata mitso aʋa na miaƒe dziwo, eye migalia ʋume azɔ o. 
DEU.10.17	Elabena Yehowa, mia Mawu la, enye mawuwo dzi Mawu kple aƒetɔwo dzi Aƒetɔ, Mawu gã, si ŋu ŋusẽ kple ŋɔdzi le, amesi medea ame dzi o, eye mexɔa zãnua ɖeke o; 
DEU.10.18	amesi tsoa afia na tsyɔ̃eviwo kple ahosiwo, eye wolɔa amedzro hena abolo kple avɔtatae. 
DEU.10.19	Eyata milɔ̃ amedzro, elabena miawo hã míenye amedzrowo le Egipte-nyigba dzi kpo. 
DEU.10.20	Vɔ̃ Yehowa, wò Mawu la, eye nasubɔe, ku ɖe eŋu, eye eƒe ŋkɔ dzi naka atam ɖo. 
DEU.10.21	Eya nye wò kafukafu kple wò Mawu, si wo nu gã dziŋɔwo, esiwo nèkpɔ kple ŋku la na wò. 
DEU.10.22	Fofowòwo le ame blaadre hafi va Egipte, ke azɔ la Yehowa, wò Mawu, na mèsɔ gbɔ abe dziƒoɣletiviwo ene.
DEU.11.1	Eyata lɔ̃ Yehowa, wò Mawu la, eye nawɔ eƒe nufiamewo kple ɖoɖowo, kɔnuwo kple sewo dzi ɣesiaɣi. 
DEU.11.2	Eye midze si Yehowa, mia Mawu, ƒe amehehe kple eƒe gãnyenye, eƒe asi sesẽ kple eƒe abɔ, si wòɖo ɖe dzi egbe — menye mia vi, siwo menyae o, eye womekpɔ eteƒe o lae mele egblɔm na o — 
DEU.11.3	kple eƒe dzesiwo kpakple nutsuwɔwɔ, siwo wowu le Egipte, ɖe Egipte-fia Farao kple eƒe anyigba blibo la ŋu; 
DEU.11.4	midze si nusi wowɔ Egipte-ʋakɔwo, woƒe sɔwo kple tasiaɖamwo, esi wòna Avaƒu la ŋe ɖe wo dzi, esime woti mia yome, eye Yehowa tsrɔ̃ wo va do egbee; 
DEU.11.5	kple nusi wò wo na mi le gbedzi, vaseɖe esime mieɖo afisia, 
DEU.11.6	kpakple nusi wòwɔ Ruben-vi, Eliab ƒe viŋutsuwo Datan kple Abiram, amesiwo anyigba ke nu mi hekpe ɖe wo xɔwo, wo agbadɔwo kple nu gbagbe, siwo katã le wo si la ŋuti, tso Israel blibo la dome. 
DEU.11.7	Elabena mia ŋutɔwo miekpɔ nu gã, siwo Yehowa wo la, kple ŋku.
DEU.11.8	Eyata miwo se, siwo katã mede na mi egbe la dzi, bena ŋusẽ nana mia ŋu, eye miayi aɖaxɔ anyigba, si dzi yim miele, be miaxɔ la wòanye mia to, 
DEU.11.9	eye mianɔ agbe didie le anyigba, si ŋu Yehowa ka atam ɖo na mia fofowo be, yeatsɔ na woa kple wo viwo la dzi, anyigba, si dzi notsi kple anyitsi bɔ ɖo. 
DEU.11.10	Elabena anyigba, sidzi yim nèle, be naxɔe wòanye towo la, mele abe Egipte-nyigba, si dzi nèʋu tso, afisi, ne éƒã nuku la, netsɔa afɔ troa mɔ̃ hedea sii abe amagbebɔ ene la ene o; 
DEU.11.11	ke boŋ towo kple gbadzaƒewo le anyigba, si dzi yim nèle, be naxɔe wòanye towo la dzi, eye wonoa tsi, si dza tso dziƒo; 
DEU.11.12	anyigba, si Yehowa, wò Mawu, léa be na, eye Yehowa, wò Mawu, ƒe ŋku le eŋu tso ƒe la ƒe gɔmedzedze vaseɖe nuwuwu. 
DEU.11.13	Ne mielé to ɖe se, siwo mede na mi egbe ŋu pɛpɛpɛ, eye mielɔ̃ Yehowa, mia Mawu la, eye míesubɔe tso dzi blibo kple luʋɔ blibo me la, 
DEU.11.14	ekema mana ada kple kele nadza ɖe miaƒe anyigba dzi le edzaɣi, eye aƒo bli, wein kple ami nu ƒu; 
DEU.11.15	mana gbe nanɔ wò agble me na wò lãwo, eye aɖu nu aɖi ƒo. 
DEU.11.16	Mikpɔ nyuie, ne miagana miaƒe dzi naɖu mi, eye miatrɔ asubɔ mawu bubuwo, eye miade ta agu na wo o; 
DEU.11.17	ne Yehowa magado dɔmedzoe ɖe mia ŋu, eye woatu dziƒo nu, bena tsi magadza, eye anyigbadzĩnuwo nagbe wɔwɔ o, eye miatsrɔ̃ ava le anyigba, si Yehowa le mia na ge la dzi amloamlo o.
DEU.11.18	Eyata mina nye nya siawo nage ɖe miaƒe dzi kple miaƒe luʋɔ me, mibla wo ɖe asi ŋu abe dzesi ene, eye mibla woɖe ŋgonu le ŋudome. 
DEU.11.19	Mifia wo mia viwo, eye miƒo nu le wo ŋu, ne miebɔbɔ no miaƒe aƒewo me, alo miele mɔ dzi, ne miemlɔ anyi, alo miefɔ, 
DEU.11.20	eye ŋlɔ wo ɖe wò xa ƒe ʋɔtrutiwo kple wò agbowo ŋu, 
DEU.11.21	ne mia kple mia viwo miano agbe didie le anyigba, si ŋu Yehowa ka atam ɖo na mia fofowo be, yeatsɔe na wo la dzi, abe alesi dziƒo anɔ anyigba tame eteƒe nadidii ene. 
DEU.11.22	Elabena ne miewɔ se, siwo katã meɖe na mi egbe, be miawɔ la dzi pɛpɛpɛ, mielɔ̃ Yehowa, mia Mawu la, miezɔ eƒe mɔwo katã dzi, eye mieku ɖe eŋu la, 
DEU.11.23	ekema Yehowa anyã dukɔ siawo katã ɖa le mia ŋgɔ, eye miaxɔ dukɔ, siwo lolo, eye wosesẽ wu mi la, ƒe anyigba. 
DEU.11.24	Afisiafi, si mieɖo afɔe la, azu mia to, eye miaƒe liƒo atso gbedzi kple Libanon gbɔ kpakple Frat nu vaseɖe ɣetoɖoƒe gome le ƒu la nu. 
DEU.11.25	Amea ɖeke manɔ te ɖe mia nu o, eye Yehowa, mia Mawu, ana ŋɔdzi kple vovɔ̃, si le mia ŋu la, naɖo anyigba blibo, si dzi va ge míala la, abe alesi wòdo ŋugbe na mi ene.
DEU.11.26	Kpɔ ɖa, metso yayra kple fiƒode ɖo mia ŋku me egbea. 
DEU.11.27	Ne mieɖo to Yehowa, mia Mawu ƒe se, siwo mede na mi egbe la, anye yayra na mi. 
DEU.11.28	Ke ne mieɖo to Yehowa, mia Mawu ƒe seawo o, eye miete ɖa le mo, si meɖo na mi egbe dzi hesubɔ mawu bubu, siwo mienyã o la, anye fiƒode na mi. 
DEU.11.29	Ne Yehowa, wò Mawu, kplɔ wò va anyigba, si dzi yim nèle, be naxɔe wòanye tɔwò dzi la, ekema natsɔ Gerizĩm awɔ yayrato, eye natsɔ Ebal awɔ fiƒodetoe. 
DEU.11.30	Wole Yordan ƒe go keme dzi le mɔ, si le ɣetoɖoƒe gome la dzi, le Kanaanitɔ, siwo le gbadzaƒe la, ƒe anyigba dzi le Gilgal kasa hete ɖe More ƒe ati gãwo gbɔ. 
DEU.11.31	Ne mietso Yordan va anyigba, si Yehowa, mia Mawu, le mia na ge wòanye mia to la dzi, eye miexɔe wònye mia lɔ miele edzi la, 
DEU.11.32	ekema milé se kple ɖoɖo, siwo medo mia ŋku me egbe la me ɖe asi, eye miwɔ wo dzi.
DEU.12.1	Esiawo nye ɖoɖo kple se, siwo me míalé ɖe asi, eye miawo wo dzi ŋkeke alesi miele anyigba, si Yehowa, mia fofowo ƒe Mawu, na mi, be wòanye mia to la dzi. 
DEU.12.2	Migblẽ teƒe, siwo katã dukɔ, siwo mienyã la, subɔa woƒe mawuwo le, le to kɔkɔwo kple togbɛwo dzi kpakple ati damawo te. 
DEU.12.3	Migbã woƒe vɔsamlekpuiwo, eye mimu woƒe aƒeliwo, mitɔ dzo woƒe Asera-tiwo, eye migbã woƒe legbawo, eye mitsrɔ̃ woƒe ŋkɔ ɖa le teƒe ma.
DEU.12.4	Migawɔ alea na Yehowa, mia Mawu o, 
DEU.12.5	ke boŋ teƒe, si Yehowa, mia Mawu, atia tso miaƒe towo dome, bena yeƒe ŋkɔ nanɔ alima la, teƒe ma yome mɔ miadi, eye afima miayi; 
DEU.12.6	afima miatsɔ miaƒe numevɔsawo kple akpedavɔsawo, miaƒe nuwo ƒe ewolia kple adzɔ, si miaƒe asiwò na, miaƒe adzɔgbeɖe-nunanawo kple nusiwo miena le mia ɖokui si, kpakple nyiwo kple alẽwo ƒe ŋgɔgbeawo ayii. 
DEU.12.7	Eye mia kple miaƒe aƒemetɔwo miaɖu nu akpɔ dzidzɔ le afima le Yehowa ŋku me, le nusiwo katã Yehowa, mia Mawu, yra mi mietsɔ miaƒe asiwò wɔ dɔ kpɔ la ŋuti. 
DEU.12.8	Migawɔ, abe alesi miele wɔwɔm le afisia fifia la ene o, ne amesiame nawɔ nusi dze eŋu o; 
DEU.12.9	elabena miekpɔ va gbɔɖemeƒe, eye miexɔ anyigba, si Yehowa, mia Mawu, le mia na ge la haɖe o. 
DEU.12.10	Ke ne mietso Yordan, eye mietso aƒe ɖe anyigba, si Yehowa, mia Mawu, le mamã ge na mi dzi, eye wòna miekpɔ gbɔdzɔe tso miaƒe futɔ, siwo katã ƒo xlã mi la si me, eye mienɔ anyi bɔkɔɔ la, 
DEU.12.11	ekema mitsɔ nusiwo katã ŋu mede se na mi le egbea, siwo nye miaƒe numevɔsawo kple akpedavɔsawo, miaƒe nuwo ƒe ewolia kple adzɔ, si miaƒe asiwò na, kpakple nusiwo katã miena le mia ɖokui si heɖe adzɔgbe na Yehowa la, va teƒe, si Yehowa, mia Mawu, atia, be yeƒe ŋkɔ nanɔ, 
DEU.12.12	eye mia kple mia viŋutsuwo kpakple mia vinyɔnuwo, miaƒe dɔlaŋutsuwo kple dɔlanyɔnuwo kpakple Lewitɔ, siwo le miaƒe du me, amesiwo mexɔ gome alo domenyinua ɖeke kpe ɖe mia ŋu o la, míakpɔ dzidzɔ le Yehowa, mia Mawu, ŋku me.
DEU.12.13	Kpɔ nyuie, be nagatsɔ wò numevɔsa asa vɔe le teƒe sia teƒe, si nèkpɔ la o; 
DEU.12.14	ke boŋ nasa wò numevɔ le teƒe, si Yehowa atia ɖe wò toawo dometɔ ɖeka me, eye nawɔ nusiwo katã ŋu mede se le na wò la, le afima. 
DEU.12.15	Ke ekpɔ mɔ awu lã, siwo Yehowa, wò Mawu, yra wò nekpɔ la, aɖu le wò duwo katã me alesi dze ŋuwò, eye amesi ŋu mekɔ o, kple amesi ŋu ko la, kpɔ mo aɖui, abe alesi woɖua sẽ kple zi ene. 
DEU.12.16	Negbe ʋu koe miekpɔ mɔ aɖu o, ke boŋ miaɖuɖui ɖe anyigba abe tsi ene. 
DEU.12.17	Mekpɔ mo ano wò wein ƒe ewolia, eye naɖu wò bli kple ami ƒe ewolia, wò nyi kple alẽwo ƒe ŋgɔgbeawo, nusiwo katã nèɖe adzɔgbe na kple nusiwo nana le ɖokuiwò si kpakple adzo, si wò asi na la, le wò duwo me o. 
DEU.12.18	Ke boŋ mia kple viwòŋutsu kple viwònyɔnu, wò dɔlaŋutsu kple wò dɔlanyɔnu kpakple Lewitɔ, si le wò du me la, miaɖu wo ɖe Yehowa, wò Mawu, ŋku me le teƒe, si Yehowa, wò Mawu atia, eye nakpɔ dzidzɔ le Yehowa, wò Mawu ŋku me le nusiwo nètso wò asi wo dɔ kpɔ la ŋuti. 
DEU.12.19	Kpɔ nyuie, be nagagblẽ Lewitɔ ɖi, ŋkeke alesi nèle agbe le wò anyigba dzi la o.
DEU.12.20	Ne Yehowa keke wò liƒo ɖe nu, abe alesi wòɖo ŋugbe na wò ene, eye nagblɔ bena: maɖu lã, le esi vɔ le wɔwòm ta la, ekema ekpɔ mɔ aɖu lã faa, abe alesi nèdi ene. 
DEU.12.21	Ne teƒe, si Yehowa, wò Mawu tia, be yeƒe ŋkɔ nanɔ, didi na wò akpa la, ekema wu wò nyi alo alẽ, si Yehowa na wò la, abe alesi mede se na wò ene, eye naɖui le wò du me, abe alesi nèdi ene. 
DEU.12.22	Ke woaɖui, abe alesi woɖua sẽ alo zi ene; amesi ŋu mekɔ o, kple amesi ŋu kɔ la siaa kpɔ mɔ aɖui. 
DEU.12.23	Ke zi ɖokuiwò dzi, be nagaɖu ʋu o, elabena ʋu la luʋɔe, eye mekpɔ mɔ aɖu luʋɔ kple lã siaa o; 
DEU.12.24	ke natsɔe akɔ ɖe anyigba dzi abe tsi ene boŋ. 
DEU.12.25	Megaɖui o, bena wòanyo na mia kple megbewòviwo, le esi nèwɔ nusi dze Yehowa ŋu la ta. 
DEU.12.26	Negbe wò nu nana kɔkɔewo kple wò adzɔgbeɖevɔsawo ko natsɔ ava teƒe, si Yehowa atia lae, 
DEU.12.27	eye nawɔ wò numevɔsawo ƒe lã kple ʋu siaa ŋu da le Yehowa, wò Mawu, ƒe vɔsamlekpui la dzi, ke nakɔ wò akpedavɔsa ƒe ʋu ɖe Yehowa, wò Mawu, ƒe vɔsamlekpui la dzi, eye natsɔ lã la aɖu. 
DEU.12.28	Lé nya, siwo katã megblɔ na wò la me ɖe asi, eye naɖo to wo, bena wòanyo na mia kple megbewòviwo tegbee, le esi nèwɔ nusi nyo, eye wòdza le Yehowa, wò Mawu, ŋku me ta.
DEU.12.29	Ne Yehowa, wò Mawu, atsrɔ̃ dukɔ, siwo gbɔ nèyina, be nanyã wo la ɖa le ŋgɔwò, eye nènyã wo hetso aƒe ɖe woƒe anyigba dzi la, 
DEU.12.30	ekema kpo nyuie, bena nagadze wo yome aɖo mɔ̃ me o; eye ne wotsrɔ̃ wo le ŋgɔwò megbe la, megabia woƒe mawuwo ta se agblɔ be: alesi dukɔ siawo le woƒe mawuwo subɔme la, nenema nye hã mawo o. 
DEU.12.31	Megawɔ alea na Yehowa, wò Mawu la o, elabena ŋunyɔnu, siwo katã Yehowa lé fui la, eya wowɔna na woƒe mawuwo; wotɔa dzo wo viŋutsuwo kple wo vinyɔnuwo gɔ̃ hã na woƒe mawuwo.
DEU.13.1	Milé nusiwo katã ŋuti mede se na mi le la me ɖe asi, eye miwo wo dzi; migatsɔ ɖeke kpee o, eye migaɖe ɖeke le edzi o.
DEU.13.2	Ne nyagblɔɖila alo drɔ̃ekulaa ɖe ɖo mia dome, eye wòbe, yeawɔ dzesi alo nukunua ɖe na mi, 
DEU.13.3	eye dzesi alo nukunu, si wògblɔ la, va me, emegbe wògblɔ be, mina miadze mawu bubu, siwo mienyã o yome, eye miasubɔ wo la, 
DEU.13.4	ekema migaɖo to nyagblɔɖila alo drɔ̃ekula ma ƒe nyawo o, elabena ɖe Yehowa, mia Mawu la, Me mia dom kpɔ, ne yeadze sii be, mielɔ̃ Yehowa, mia Mawu la, tso miaƒe dzi blibo kple luʋɔ blibo me hã? 
DEU.13.5	Midze Yehowa, mia Mawu yome, eye nuvɔ̃e, milé eƒe sewo me ɖe asi, eye miɖo to eƒe gbe, misubɔe, eye miku ɖe eŋu. 
DEU.13.6	Ke woawu nyagblɔɖila alo drɔ̃ekula ma, le esi wòbe, miatrɔ le Yehowa, mia Mawu, si kplɔ mi tso Egipte-nyigba dzi, eye wòɖe mi tso kluvinyenyeƒe me la yome ta, le esi wòbe, miate ɖa le mɔ, si Yehowa, mia Mawu, ɖo na mi la dzi ta; ele be, miaɖe vɔ la ɖa le mia dome.
DEU.13.7	Ne nɔviwòŋutsu, si nye dawòvi, viwòŋutsu alo viwònyɔnu, srɔ̃wo, si le gbɔwò, alo xɔwo, si nèlɔ̃na abe ɖokuiwò ene, able nu wò le adzame be: na miayi aɖa subɔ mawu bubu, siwo wò ŋutɔ kple fofowòwo mienyã o, 
DEU.13.8	dukɔ, siwo ƒo xlã mi ƒe mawuwo, eɖanye esiwo te ɖe mia ŋu, alo esiwo le adzɔge tso mia gbɔ o, tso anyigba ƒe go ɖeka vaseɖe go keme la, 
DEU.13.9	ekema megalɔ̃ edzi nɛ o, eye megado toe o, eye megave enu ahaɣlae o; 
DEU.13.10	ke boŋ ele be, nawui kokoko, wò asi natre eŋu dede, emegbe dukɔ blibo la nakplɔ ɖe eŋu awui. 
DEU.13.11	Ele be, naƒu kpee woaku, elabena edi be, yeana natrɔ le Yehowa, wò Mawu, si kplɔ wò tso kluvinyenyeƒe me le Egipte-nyigba dzi la yome; 
DEU.13.12	eye Israel blibo la nasee, eye woavɔ̃, ne womagawɔ nu vɔ̃ɖisia tɔgbe le mia dome azɔ o.
DEU.13.13	Ne èse le du, siwo Yehowa, wò Mawu, le na wò ge nanɔ me la, dometɔ ɖeka ŋu be, 
DEU.13.14	ŋutsu yakamea ɖewo tso mia dome, eye woble duametɔwo gblɔ bena: mina miayi aɖasubɔ mawu bubu, siwo mienyã o la, 
DEU.13.15	ekema di nya la gɔme, eye nabia eta tsitotsito. Eye nenye nyateƒee be, wowɔ nua, eye wowɔ ŋunyɔnu sia le mia dome la, 
DEU.13.16	ekema nadza du ma me tɔwo kple yi, eye natsrɔ̃e kple nusiwo le eme la gbidigbidi, eye nadza woƒe lãwo kple yi. 
DEU.13.17	Eye mialɔ aboyonuawo katã ava kɔ ɖe ablɔ me, eye miatɔ dzo du la kple aboyonuawo katã abe vɔsa blibo ene na Yehowa, mia Mawu la, ale be wòatrɔ zu aƒedo ɖikaɖika, eye womagagbugbɔe atso akpɔ o. 
DEU.13.18	Megana busunuawo dometɔa ɖeke nalé ɖe wò asi ŋu o, bena Yehowa ƒe dɔmedzoe nu nata, eye wòave nuwo ahana nadzi ɖe dzi, abe alesi wòka atam na fofowòwo ene; 
DEU.13.19	elabena èse Yehowa, wò Mawu ƒe gbe, eye nèle eƒe se, siwo katã mede na wò egbe la me ɖe asi, eye nèwɔ nusi nyo le Yehowa, wò Mawu, ŋku me.
DEU.14.1	Yehowa, mia Mawu ƒe viwo mienye; ne ame ku la, migasi blunui o, eye migalũ dzodome kokoe o; 
DEU.14.2	elabena dukɔ kɔkɔe nènye na Yehowa, wò Mawu la, eye Yehowa tia wò tso dukɔwo katã dome le anyigba dzi, ne nanye eya ŋutɔ ƒe dukɔ.
DEU.14.3	Megaɖu ŋunyɔnua ɖeke o. 
DEU.14.4	Lãfɔne, siwo miekpɔ mɔ aɖu la, wonye: nyi, alé kple gbɔ, 
DEU.14.5	zi, sẽ, afia, agamegbɔ̃, avugbɔ̃e, to kple adzɔke. 
DEU.14.6	Miekpɔ mɔ aɖu lãfɔne, siwo katã ƒe afɔkli me fe, eye wodzɔa nu ɖuna. 
DEU.14.7	Esiwo dzɔa nu ɖuna, kple esiwo ƒe afɔkli me fe dometɔ, siwo miekpɔ mɔ aɖu o la, wonye: kposɔ, fɔmizi kple xɔfie, elabena wodzɔa nu ɖuna, gake woƒe afɔkli me mefe o; ŋunyɔnu wonye na mi, 
DEU.14.8	kpakple ha, elabena eƒe afɔkli me fe, gake medzɔa nu ɖuna o; ŋunyɔnu wònye na mi. Migaɖu woƒe lã o, eye migaɖe asi woƒe kukua ŋu o. 
DEU.14.9	Tɔmelã, siwo katã miekpɔ mɔ aɖu, wonye esiwo ŋu adza kple tsro le; 
DEU.14.10	ke esiwo katã ŋu adza kple tsro mele o la, miekpɔ mɔ aɖu wo o; ŋunyɔnu wonye na mi. 
DEU.14.11	Miekpɔ mɔ aɖu xe, siwo katã ŋu kɔ. 
DEU.14.12	Wo dometɔ, siwo miekpɔ mɔ aɖu o, wonye: hɔ̃, akpo kple gbagblaxetsu, 
DEU.14.13	doɖi, aʋako kple ayisu ƒomeviwo, 
DEU.14.14	akpaviã ƒomeviwo katã, 
DEU.14.15	golo, sagbadre, tsalɛ kple xe ƒonu bubu ƒomeviwo, 
DEU.14.16	ʋlukuku, favieʋuto kple aŋɔɣi, 
DEU.14.17	aluge, akagã kple tsimese, 
DEU.14.18	damixe, ako ƒomeviwo, agudzixe kple drui. 
DEU.14.19	Nu dzodzoewo katã nye ŋunyɔnu na mi; miekpɔ mɔ aɖu wo o. 
DEU.14.20	Ke miekpɔ mɔ aɖu xe, siwo katã ŋu kɔ. 
DEU.14.21	Migaɖu lã kukua ɖeke o, gake miekpɔ mɔ atsɔe na amedzro, si le wò du me la wòaɖu, alo nadzrae na du bubu me tɔwo; elabena dukɔ kɔkɔe nènye na Yehowa, wò Mawu la. Megaɖa gbɔ̃vi le dada ƒe notsi me o.
DEU.14.22	Na wò agblemenuwo ƒe ewolia ƒe sia ƒe pɛpɛpɛ, 
DEU.14.23	eye nano wò wein ƒe ewolia, eye naɖu wò bli kple wò ami ƒe ewolia kpakple wò nyi kple alẽwo ƒe ŋgɔgbeawo le teƒe, si Yehowa, wò Mawu, atia be, yeƒe ŋkɔ nanɔ la, ne nanya alesi nava Yehowa, wò Mawu lae ɣesiaɣi. 
DEU.14.24	Ke ne Yehowa, wò Mawu, yra wò, eye mɔ didi na wò akpa, be màte ŋu atsɔ wo ayii o, elabena teƒe, si Yehowa, wò Mawu, atia be, yeƒe ŋkɔ nano la gbɔ metsɔ na wò o la, 
DEU.14.25	ekema na ga ɖe wo ta, eye nabia ga la ɖe nu me atsɔ ɖe asi ayi teƒe, si Yehowa, wò Mawu, atia lae. 
DEU.14.26	Eye natsɔ ga la aƒle nusianu, si dze ŋuwò, eɖanye nyi alo alẽ, wein alo aha sesẽa de alo nusianu, si nèdi la o, eye mia kple aƒewò me tɔwo miaɖu nu akpɔ dzidzɔ le afima le Yehowa, wò Mawu, ƒe ŋku me. 
DEU.14.27	Megagblẽ Lewitɔ, si le wò du me la ɖi o, elabena mexɔ gome alo domenyinua ɖeke kpe ɖe ŋuwò o. 
DEU.14.28	Fe etɔ̃ sia ƒe etɔ̃ megbe la naɖe wò agblemenu, siwo nèxa le ƒe ma me la, ƒe ewolia agblẽ ɖe wò du me, 
DEU.14.29	hena Lewitɔwo — elabena womexɔ gome alo domenyinua ɖeke kpe ɖe ŋuwò o — kple amedzro, tsyɔ̃eviwo kple ahosiwo, amesiwo le wò du me la, nakpɔ nu aɖu aɖi ƒo, ne Yehowa, wò Mawu, nayra wò le wò asinudɔ, siwo katã nèwɔna la me.
DEU.15.1	Le ƒe adrelia sia ƒe adrelia me la woatsɔ fe ake. 
DEU.15.2	Ale woatsɔ fe ake enye si: Ne amea ɖe ɖo nu na nɔvia la, wòatsɔ fe la ake, mekpɔ mɔ ali fe ehavi alo nɔvia o, elabena Yehowa na be, woaɖe gbe ƒã be, woatso fe ake. 
DEU.15.3	Ekpɔ mɔ ali fe du bubu me tɔwo, gake megali nusi nèdo na noviwò la ƒe fee o. 
DEU.15.4	Ke ame dahe koe mana dowòme hafi o, elabena Yehowa le yra wò ge le anyigba, si Yehowa, wò Mawu, le na wò ge wòanye tewò la dzi; 
DEU.15.5	ɖeko se Yehowa, wò Mawu la ƒe gbe, eye nalé se, siwo katã mede na wò egbe la me ɖe asi, eye nawɔ wo dzi. 
DEU.15.6	Elabena Yehowa, wò Mawu, ayra wò, abe alesi wòdo ŋugbe na wò ene, ale be nado agbana na dukɔ geɖewo, ke wò ŋutɔ màdo nugbana o, aɖu amegã ɖe dukɔ geɖewo dzi, ke woawo maɖu amegã ɖe dziwò o. 
DEU.15.7	Ne nɔviwòwo dometɔa ɖe da ahe le wò dua ɖe me le wò anyigba, si Yehowa, wò Mawu, le na wò ge dzi la, ekema megasẽ wò dzime, eye namiã asi ɖe noviwò dahe la o; 
DEU.15.8	ke boŋ naʋu wò asi nɛ, eye naɖo nugbana nɛ, abe alesi hiãe ene. 
DEU.15.9	Kpɔ nyuie, bena tamesusu dzodzroa ɖeke magava wò dzime, eye nagblɔ bena: ƒe adrelia tu aƒe, eye wole fe tsa ge ake, eye natre ŋku ɖe noviwò dahe la agbe nunanae o; ne wòagayɔ Yehowa ɖe dziwò, eye wòatro zu nuvɔ̃ na wò o; 
DEU.15.10	ke boŋ nae faa, eye megave wò, bena nènae o, elabena esia ta Yehowa, wò Mawu, yra wò le wò dɔwɔwɔwo katã kple nusiwo nèwɔ dɔ kpɔ la me. 
DEU.15.11	Elabena ame dahe magbe wò anyigba dzi nono o, eyata mede se na wò gblɔ bena: Ʋu wò asi na nɔviwò, si hiã tui, eye wòɖo ko le wò anyigba dzi la.
DEU.15.12	Ne noviwò, Hebri-ŋutsu alo Hebri-nyɔnu, tsa eɖokui dzra na wò la, ekema wòasubɔ wò ƒe ade, ke le ƒe adrelia me la, naɖe asi le eŋu woadzo le gbɔwò. 
DEU.15.13	Eye ne èɖe asi le eŋu wodzo le gbɔwò la, megana wòayi asi gbɔlo o; 
DEU.15.14	ke boŋ natsɔ wò alé, wò bli kple wò wein, siwo me Yehowa wò Mawu yra wò le la, ado agba, nɛ. 
DEU.15.15	Ɖo ŋku edzi bena, wò hã ènye kluvi kpɔ le Egipte-nyigba dzi, eye Yehowa, wò Mawu, xɔ wò ƒle, eyata mede se sia na wò agbea ɖo. 
DEU.15.16	Ke ne egblɔ na wò bena, yemadzo le gbɔwò o, metɔwo miaɖu wo le Yehowa, wò tɔwo, eye gbɔwò nanɔ dze ye ŋu la, 
DEU.15.17	ekema natsɔ nuŋɔnui aŋɔ to nɛ amimi ɖe ʋɔtru ŋu, ne woatsi gbɔwò ɖika. Alea nawɔ na wò kosiwo hã. 
DEU.15.18	Megave wò be, naɖe asi le eŋu wòadzo le gbɔwò o, elabena esubɔ wò ƒe ade sɔŋ heɖe vi na wò zi gbɔ zi eve wu agbatedɔwɔla; eye Yehowa, wò Mawu, ayra wò le ɖo, siwo katã nawɔ la me.
DEU.15.19	Kɔ wò nyi kple alẽwo ƒe ŋgɔgbeawo, siwo nye atsu la ŋu na Yehowa, wò Mawu la; megana wò nyitsu, siwo nye ŋgɔgbéawo la, nawɔ dɔ na wò o, eye megako fu le wò alẽwo ƒe ŋgɔgbeawo ŋu o; 
DEU.15.20	ke boŋ mia kple aƒewò me tɔwo miaɖu wo le Yehowa, wò Mawu ŋku me ƒe sia ƒe le teƒe, si Yehowa atia. 
DEU.15.21	Ke ne nu wòe, eƒe afia ɖe ŋe, eƒe ŋku gbã, alo nu manyatanua ɖe wòe la, ekema megatsɔe sa vo na Yehowa, wò Mawu la o. 
DEU.15.22	Ekpa mo aɖui le wò duwo me, eye amesi ŋu meka o kple amesi ŋu kɔ siaa kpɔ mɔ aɖui, abe alesi woɖua sẽ kple zi ene; 
DEU.15.23	negbe eƒe ʋu ko mèkpɔ mo aɖu o, ke boŋ naɖuɖui ɖe anyigba abe tsi ene.
DEU.16.1	Wò ŋku nena nuŋeɣleti la ŋu, eye naɖu ŋutitotoŋkekenyuie na Yehowa, wò Mawu la, elabena nuŋeɣleti la dzi Yehowa, wò Mawu, kplɔ wò tso Egipte de zã me. 
DEU.16.2	Eye nawu alẽwo kple nyiwo le ŋutitotoŋkekenyuie la dzi na Yehowa, wò Mawu la, le teƒe, si Yehowa atia be, yeƒe ŋkɔ nanɔ. 
DEU.16.3	Megatsɔ nu ʋaʋãa ɖeke doe o, ke boŋ naɖu nu maʋama ʋã, si nye funyibolo la, ŋkeke adre sɔŋ, elabena kplakplakpla dzi nele, hafi ʋu tso Egipte-nyigba dzi, ne gbesigbe nèʋu tso Egipte-nyigba dzi la, nano ŋku dzi na wò le wò agbe me ŋkekewo katã me. 
DEU.16.4	Womakpɔ amɔwɔ ʋaʋãa ɖeke le wò anyigba blibo la dzi ŋkeke adre sɔŋ o, eye lã, si nèwu le ŋkeke gbãtɔ ƒe fiẽ la, ɖeke matsi anyi ŋu nake ɖe dzi o. 
DEU.16.5	Mèkpɔ mɔ awu lã hena ŋutitotoŋkekenyuie la le wò du sia du, si Yehowa, wò Mawu, ana wò la me o; 
DEU.16.6	ke boŋ nawui le teƒe, si Yehowa, wò Mawu, atia be, yeƒe ŋkɔ nana; afima naɖu ŋutitotoŋkekenyuie la le, le fiẽ, ne ɣe ɖo to, ɣeyiɣi, si dzi neʋu tso Egipte. 
DEU.16.7	Eye naɖae aɖu le teƒe, si Yehowa, wò Mawu, atia la; ke ne ŋu ke la, nagbugbɔ ayi wò xa nu. 
DEU.16.8	Ŋkeke ade sɔŋ naɖu nu maʋamaʋã, ke ŋkeke adrelia enye takpegbe na Yehowa, wò Mawu la; megawɔ dɔa ɖeke le edzi o.
DEU.16.9	Xlẽ kwasiɖa adre; ne wode asi nukuwo xaxa me la, nadze wo xexlẽ gome 
DEU.16.10	Emegbe naɖu kwasiɖawo ƒe ŋkekenyuie, eye nana nusi su asiwò la faa, abe alesi Yehowa, wò Mawu, yra wò nèkpɔe ene. 
DEU.16.11	Eye mia kple viwòŋutsu kple viwònyɔnu, wò dɔlaŋutsu kple wò dɔlanyɔnu kpakple Lewitɔ, si le wò du me, kple amedzro, tsyɔ̃evi kple ahosi, siwo le dowòme la, miakpɔ dzidzɔ le Yehowa, wò Mawu, ŋku me le teƒe, si Yehowa, wò Mawu, atia be, yeƒe ŋkɔ nano la. 
DEU.16.12	Ɖo ŋku dzi be, enye kluvi kpɔ le Egipte; lé ɖoɖo siawo me ɖe asi, eye nawɔ wo dzi.
DEU.16.13	Ne eƒo wò bli kple wò wein nu ƒu vo la, naɖu agbadɔ me nɔnɔ ŋkekenyuie ŋkeke adre sɔŋ, 
DEU.16.14	eye mia kple viwòŋutsu kple viwònyɔnu, wò dɔlaŋutsu kple wò dɔlanyɔnu kpakple Lewito kple amedzro, tsyɔ̃evi kple ahosi, siwo le wò duwo me la, miakpɔ dzidzɔ le wò ŋkekenyuie la dzi. 
DEU.16.15	Ŋkeke adre sɔŋ naɖu ŋkekenyuie na Yehowa, wò Mawu la le teƒe, si Yehowa atia, elabena Yehowa, wò Mawu la, ayra wò le nusiwo katã nèwɔ dɔ kpɔ, kple wò asinudɔwo katã me, eye nakpɔ dzidzɔ wòatso me. 
DEU.16.16	Wò ŋutsuwo katã nava Yehowa, wò Mawu ƒe ŋku mezi etɔ̃ le ƒe ɖeka me le teƒe, si wòatia, le nu maʋamaʋã ŋkekenyuie, kwasiɖawo ƒe ŋkekenyuie kple agbadɔŋkekenyuie la dzi, eye womava Yehowa ŋku me asi gbɔlo o. 
DEU.16.17	Amesiame nana nusi su esi, abe alesi Yehowa, wò Mawu, yrae ene.
DEU.16.18	Ɖo ʋɔnudrɔ̃lawo kple dzikpɔlawo na wò toawo ɖe wò du, siwo katã Yehowa, wò Mawu, ana wò la me, eye woadrɔ̃ ʋɔnu dukɔ la ɖe teƒe. 
DEU.16.19	Megate nya dzɔdzɔe ɖe to o, megakpɔ amea ɖeke ŋku me o, eye megaxɔ zãnu o, elabena zãnu ɖe wogbã ŋku na nunyalawo, eye wòtrɔa gbo ame dzɔdzɔewo ƒe nya. 
DEU.16.20	Nya dzɔdzɔe yome kokoko nadi, ne nanɔ agbe, eye naxɔ anyigba, si Yehowa, wò Mawu, le na wò ge la wòanye tɔwò.
DEU.16.21	Megado Asera-tia ɖeke ɖe Yehowa, wò Mawu, ƒe vɔsamlekpui, si nadi la gbɔ o. 
DEU.16.22	Eye megaɖi aƒelia ɖeke, si Yehowa, wò Mawu, lé fui la o.
DEU.17.1	Megatsɔ nyitsu alo alé, si nane wɔe alo vloƒea ɖe le eŋu la, sa vɔ na Yehowa, wò Mawu la o, elabena ŋunyɔnu wònye na Yehowa, wò Mawu la.
DEU.17.2	Ne ŋutsu alo nyɔnua ɖe le wò du, siwo Yehowa, wò Mawu, le na wò ge la, dometɔa ɖe me, amesiwo nusi medze Yehowa, wò Mawu ŋu o, eye wòtu eƒe nubabla, 
DEU.17.3	eye wòyi ɖasubɔ mawu bubuwo hede ta agu na wo, eɖanye ɣe alo ɣleti alo dziƒonuwo katã, nusiwo ŋu nyemeɖe se le o, 
DEU.17.4	eye wògblɔe na wò nèse la, ekema ɖi nya la gɔme tsitotsito, eye nenye nyateƒee wowɔ nua, eye wowɔ ŋunyɔnu sia le Israel la, 
DEU.17.5	ekema kplɔ ŋutsu alo nyɔnu ma, si wɔ nu vɔ̃ɖi sia la, do go ɖe wò dua godo, eye naƒu kpe ŋutsu alo nyɔnu la woaku. 
DEU.17.6	Ne ame eve alo ame etɔ̃ ɖi ɖase la, hafi woawu amesi dze ku la, gake ame ɖeka maɖi ɖase woawui o. 
DEU.17.7	Ɖasefoawo natre asiɖeɖe eŋu, emegbe dukɔ blibo la nakpiti ɖe eŋu awui, eye naɖe vɔ̃ la ɖa le dowòme.
DEU.17.8	Ne amewunya alo dzrenya, avuwɔnya alo nya bubua ɖe dodro sesẽ na wò le wò duwo me la, ekema tso nayi teƒe, si Yehowa, wò Mawu atia, 
DEU.17.9	eye nabia ta le nunɔla, siwo nye Lewitɔwo kpakple ʋɔnudrɔ̃la, si li le ɣemaɣi la gbɔ, eye woagblɔ afiatsonya na wò. 
DEU.17.10	Emegbe natso afia, abe alesi wogblɔ na wò le teƒe, si Yehowa atia la ene; eye nawɔ nusiwo katã wotia wò la pɛpɛpɛ. 
DEU.17.11	Wɔ nusiwo wofia wò kple afiatsonya, siwo wogblɔ na wò la dzi, eye megadze ɖe ɖusi alo mia me le afiatsonya, siwo wogblɔ na wò la me o. 
DEU.17.12	Ke ne amea ɖe sẽ to ɖe nunɔla, si le Yehowa, wò Mawu, subɔm le afima, kple ʋɔnudrɔ̃la ŋu, eye meɖo to wo o la, ekema woawu ame la; eye woaɖe vɔ̃ la ɖa le Israel dome, 
DEU.17.13	bena Israel blibo la nasee, eye wòavɔ̃, ne womagasẽ to azɔ o.
DEU.17.14	Ne eva anyigba, si Yehowa, wò Mawu, le na wò ge la dzi, eye nèxɔe wònye tɔwo nètso aƒe ɖe edzi, emegbe dagblɔ bena: Maɖo fia ɖe ɖokuinye nu abe dukɔ, siwo katã ƒo xlãm ene la, 
DEU.17.15	ekema naɖo fia, si Yehowa, wò Mawu, atia la, ɖe ɖokuiwò nu; natsɔ nɔviwòwo dometɔ ɖeka aɖo fia ɖe ɖokuiwò nu; mèkpɔ mɔ aɖo du bubu me tɔ, si menye nɔviwò o la, ɖe ɖokuiwò nu o. 
DEU.17.16	Ɖeko sɔ geɖe meganɔ esi o, eye megaɖo dukɔ la ɖe Egipte, be wòaƒle sɔwo o, elabena Yehowa gblɔna mi bena: Migagbugbɔ to mɔ sia dzi o. 
DEU.17.17	Fia nagaɖe srɔ̃ geɖe o, ne eƒe dzi nagatre mɔ o, eye klosalo kple sika geɖe akpa hã meganɔ esi o. 
DEU.17.18	Eye ne eva fiazi dzi la, wòana Lewitɔwo, siwo nye nunɔlawo la, nagbugbɔ se sia aŋlɔ nɛ ɖe agbalẽ me. 
DEU.17.19	Eye wòanɔ esi wòaxlẽ le eƒe agbe me ŋkekewo katã me, ne wòanya alesi wòavɔ̃ Yehowa, eƒe Mawu la, eye wòalé se kple ɖoɖo siawo katã me nyawo me ɖe asi, eye wòawɔ wo dzi, 
DEU.17.20	ne megado eɖokui ɖe dzi ɖe nɔviawo ŋu, eye wòadze le se la ŋu ɖe ɖusi alo mia me o, ne eya kple viaŋutsuwo nanɔ zi la dzi eteƒe nadidi le Israel dome.
DEU.18.1	Lewi-to blibo la, si nye nunɔlawo la, maxɔ gome alo domenyinua ɖeke akpe ɖe Israel ŋu o, ke boŋ woatsɔ Yehowa ƒe dzovɔsa, si nye woƒe domenyinu la, anyro wo ɖokui. 
DEU.18.2	Womaxɔ domenyinua ɖeke ɖe wo nɔviwo dome o, elabena Yehowa ŋutɔe nye woƒe domenyinu, abe alesi wòdo ŋugbe na wo ene. 
DEU.18.3	Nunɔlawo ƒe adzɔ enye si: Ne dukɔ la tsɔ nyi alo alẽ sa akpedavɔ la, ekema woatsɔ abɔ kple glã kpakple dɔgbo na nunɔlawo. 
DEU.18.4	Natsɔ wò agblemenu, wò wein kple wò ami ŋgɔgbeawo kpakple wò alẽfu, si nètre koko la, ana wo. 
DEU.18.5	Elabena Yehowa, wò Mawu, da wo tso wò toawo katã me, bena woawo kple wo viwo nasubɔ le Yehowa ƒe ŋkɔ me ɣesiaɣi. 
DEU.18.6	Ne Lewitɔa ɖe tso Israel blibo la ƒe dua ɖe me, afisi wònye amedzro le, va la, ekpɔ mɔ ayi teƒe, si Yehowa atia la faa, abe alesi wòdi ene, 
DEU.18.7	eye wòasubɔ le Yehowa, eƒe Mawu, ƒe ŋkɔ me abe nɔvia Lewitɔ bubuawo katã, amesiwo le Yehowa ŋku me afima la ene. 
DEU.18.8	Eya hã naxɔ adzɔ ma kpli wo, negbe ƒomenu, si amea ɖe dzra la, koe mele eme o.
DEU.18.9	Ne èyi anyigba, si Yehowa, wò Mawu, le na wò ge dzi la, ekema megasrɔ̃ dukɔ mawo ƒe ŋunyɔnuwo nawɔ o. 
DEU.18.10	Amea ɖeke megana dowòme, si ana woatɔ dzo viaŋutsu alo vianyɔnu o, eye bokɔnɔ, goloɖola, zidoedola kple dzotɔ, 
DEU.18.11	busudoamela, adzetɔ, nukata kple ŋɔliyɔlaa ɖeke meganɔ dowòme o 
DEU.18.12	Amesiame, si le nusia wɔm la, ŋunyɔnu wònye na Yehowa, elabena ŋunyɔnu siawo la Yehowa, wò Mawu, le wo nyã ge le ŋgɔwò ɖo. 
DEU.18.13	Ku ɖe Yehowa, wò Mawu la ŋu blibo. 
DEU.18.14	Elabena dukɔ, siwo nyã ge nala la, ɖoa to goloɖolawo kple bokɔnɔwo, ke wo la, Yehowa, wò Mawu, meɖe esia ƒe mɔ nɔ wò o.
DEU.18.15	Yehowa, wò Mawu, le nyagblɔɖila ɖe ɖo ge na wò tso nɔviwòwo dome abe nye ene, ame sia miaɖe toe! 
DEU.18.16	Esi neɖe kuku na Yehowa, wò Mawu, le Xoreb gbɔ le takpegbe la gblɔ bena; nyemate ŋu agase Yehowa, nye Mawu, ƒe gbe o, eye nyemate ŋu agakpɔ dzo gã sia, ne maku o la. 
DEU.18.17	Yehowa gblɔ nam be. Wògblɔe ɖe eteƒe. 
DEU.18.18	Mele nyagblɔɖila ɖe ɖo ge na wo tso wo nɔviwo dome abe wò ene, eye wòagblɔ gbe, siwo katã meɖe asi nɛ la, na wo. 
DEU.18.19	Amesi ke meɖo to nya, siwo wòagblɔ le nye ŋkɔ dzi o la, mabia tso ame la si. 
DEU.18.20	Ke ne nyagblɔɖilaa ɖe ɖo eɖokui ɖe dzi, eye wògblɔ nya, siwo nyemegblɔ nɛ o la, le nye ŋkɔ dzi, alo wògblɔ nya le mawu bubuwo ƒe ŋkɔ dzi la, woawu nyagblɔɖila ma. 
DEU.18.21	Ne abu le wò dzi me bena: Aleke miate ŋu adze si nya, si Yehowa megblɔ o la? 
DEU.18.22	Ne nyagblɔɖilaa ɖe gblɔ nya le Yehowa ƒe ŋkɔ dzi, gake nya la meva me o, eye medze edzi o la, ekema menye Yehowae gblɔ nya la o, ke boŋ nyagblɔɖila la ŋutɔe do eɖokui ɖe dzi hegblɔe; eyata megavɔ̃e o.
DEU.19.1	Ne Yehowa, wò Mawu, tsrɔ̃ dukɔ, siwo ƒe anyigba Yehowa, wò Mawu be, yeatsɔ na wò, eye nènyã wo hele woƒe duwo kple xɔwo me la, 
DEU.19.2	ekema natia du etɔ̃ ɖe wò anyigba, si Yehowa, wò Mawu, le na wò ge wòanye tɔwo la dzi. 
DEU.19.3	Nata mɔ ayi afima, eye namã wò anyigba, si Yehowa, wò Mawu, le na wò ge wòanye wò domenyinu la, ɖe akpa etɔ̃ me, eye amewula nasi ayi afima. 
DEU.19.4	Ale amesi asi ayi afima atsi agbe la, ƒe nya anɔ enye si: Ne amea ɖe wu nɔvia, evɔ wònye mebua o, eye melé fui tsã hã o, 
DEU.19.5	alo ne amea ɖe kple nɔvia woyi ave me nake fɔ ge, eye wòkɔ fia dzi, be yealã nake, kasia fia tu le atia me hedze nɔvia woku la, ekema wòasi ayi du siawo dometɔ ɖeka me, bena woatsi agbe, 
DEU.19.6	ne hiãtɔ magaɖo dziku ati amewula yome, eye woatui awui, le esi mɔ didi akpa ta o, evɔ wònye medze ku o hafi, elabena melé fui tsã o. 
DEU.19.7	Eyata mede se na wò be, natia du etɔ̃ na ɖokuiwò. 
DEU.19.8	Ke ne Yehowa, wò Mawu, keke wò liƒo ɖe nu, abe alesi wòka atam na fofowòwo ene, eye wotsɔ anyigba blibo la, si ŋugbe wòdo na fofowòwo la, na wò, 
DEU.19.9	ke esi nèle se blibo, si mede na wò egbe la, me ɖe asi, eye nèwɔ edzi, èlɔ̃ Yehowa, wò Mawu la, eye nezɔ eƒe mɔwo dzi ɣesiaɣi ta la, ekema natsɔ du etɔ̃ akpe ɖe wo ame etɔ̃ siawo ŋu, 
DEU.19.10	ne womagakɔ ame maɖifɔa ɖeke ƒe ʋu ɖe wò anyigba, si Yehowa, wò Mawu, le na wò ge wòanye wò domenyinu la dzi, eye naɖe hlɔ̃fe o. 
DEU.19.11	Ke ne amea ɖe lé fu nɔvia, eye wòde xa ɖi nɛ heƒo vevieƒe nɛ woku, emegbe wòsi yi du siawo dometɔ ɖeka me la, 
DEU.19.12	ekema wo de dumegãwo nadɔ ame woaɖakplɔe tso afima vɛ, eye woatsɔe ade asi na hiãtɔ, ne woawu. 
DEU.19.13	Megakpɔ eta o, ke natutu ame maɖifɔ ƒe ʋu ɖa le Israel dome, bena wòanyo na wò.
DEU.19.14	Megage nɔviwò ƒe liƒo, si tɔgbuiwòwo ɖe ɖe wò anyigba dzi, be wòanye wò domenyinu le anyigba, si Yehowa, wò Mawu, le na wò ge wòanye tɔwo la dzi, ɖe eme o.
DEU.19.15	Ame ɖeka mekpɔ mɔ aɖi ɖase le amesi ke da vo alo wɔ nuvɔ̃ bubu ƒomevia ɖe la ŋu o, ke boŋ ne ame eve alo ame etɔ̃ ɖi ɖase la, hafi woaxɔ nya la. 
DEU.19.16	Ne aʋatsoɖasefoa ɖe ɖi ɖase le amea ɖe ŋu heli sedzidanyaa ɖe ɖe edzi la, 
DEU.19.17	ekema ŋutsu eve, siwo dome dzrea dzɔ ɖo la, nava nunɔlawo kple ʋɔnudrɔ̃lawo, amesiwo li le ɣemaɣi la, gbo le Yehowa ŋku me. 
DEU.19.18	Eye ne ʋɔnudrɔ̃lawo dzro nya la me tsitotsito kpɔ bena, aʋatsoɖase ɖim wòle, eye wòka aʋatso ɖe nɔvia si la, 
DEU.19.19	ekema miawɔe, abe alesi wòbe, yeawɔ nɔviae ene, eye naɖe vɔ̃ la ɖa le dowòme. 
DEU.19.20	Eye ame mamleawo asee, eye woavɔ̃, ne womagawɔ nu vɔ̃ɖi sia tugbe le dowòme azɔ o. 
DEU.19.21	Megakpɔ eta o, ke boŋ agbe ɖe agbe teƒe, ŋku ɖe ŋku teƒe, aɖu ɖe aɖu teƒe, asi ɖe asi teƒe, afɔ ɖe afɔ teƒe.
DEU.20.1	Ne èho aʋa ɖe wò futowo ŋu, eye nekpɔ sɔwo, tasiaɖamwo kple aʋakɔ, si sɔ gbɔ wu wò la, megavɔ̃ wo o, elabena Yehowa, wò Mawu, si kplɔ wò tso Egipte-nyigba dzi la, li kpli wò. 
DEU.20.2	Hafi miava ho aʋa la, nunɔla natsi tre, eye wòaƒo nu kple aʋakɔ la 
DEU.20.3	agblɔ na wo bena: Israel see, egbe miele aʋa ho ge ɖe miaƒe futowo ŋu, dzi megaɖe le mia ƒo o, eye migavɔ̃ o, dzidzi megaƒo mi o, eye womegadzi ŋɔ na mi o!
DEU.20.4	Elabena Yehowa, mia Mawu, ayi kpli mi, be wòawɔ aʋa kple miaƒe futɔwo na mi, eye wòaxɔ na mi. 
DEU.20.5	Eye dzikpɔlawo nagblɔ na aʋakɔ la bena: Ne ŋutsua ɖe tu xɔ yeye, eye meʋu ɖe eme haɖe o la, ekema wòagbugbɔ ayi aƒe, bena magaku ɖe aʋa me, eye ŋutsu bubu naʋu ɖe eme o. 
DEU.20.6	Ne ŋutsua ɖe de weingble, eye mede nu eme nua ɖeke ŋu haɖe o la, ekema wòagbugbɔ ayi aƒe, bena magaku ɖe aʋa me, eye ŋutsu bubu nawɔ eŋu ɖɔ o. 
DEU.20.7	Ne ŋutsua ɖe bia nyɔnu ta, eye mekpɔ ɖee haɖe o la, ekema wòagbugbɔ ayi aƒe, bena magaku ɖe aʋa me, eye ŋutsu bubu naɖee o. 
DEU.20.8	Eye dzikpɔlawo naƒo nu kple aʋakɔ la ayi dzi agblɔ bena: Ne ŋutsua ɖe le vɔvɔ̃m, eye dzi mele eƒo o la, ekema wòagbugbɔ ayi aƒe, bena magade vovɔ̃ lãme na nɔviawo abe eya ŋuta ene o. 
DEU.20.9	Eye ne dzikpɔlawo ƒo nu kple aʋakɔ la vɔ la, ekema woaɖo aʋafiawo aʋakɔ la nu.
DEU.20.10	Ne èho aʋa ɖe dua ɖe ŋu, eye nete tui la, ekema bia be, wòana ta. 
DEU.20.11	Ne wolã edzi na wò, eye woʋu agbo na wò la, ekema amesiwo katã le eme la, nawɔ do na wò, eye woasusɔ wò. 
DEU.20.12	Ke ne wobe, yewomana la o, eye woho aʋa ɖe ŋuwò la, ekema ɖe to ɖe wo; 
DEU.20.13	eye ne Yehowa, wò Mawu, tsɔ wo de asi na wò la, ekema wu ŋutsu, siwo katã le eme la, kple yi; 
DEU.20.14	negbe nyɔnuwo kple ɖeviwo kple lãwo kpakple aboyonu, siwo katã le dua me la, ko naha na ɖokuiwò, eye naɖu wò futowo ƒe aboyonu, siwo Yehowa, wò Mawu, na wò la. 
DEU.20.15	Alea nawɔ du, siwo katã le adzɔge ʋĩ tso gbɔwò, eye womenye dukɔ siawo ƒe duwo o la hãe. 
DEU.20.16	Ke mèkpɔ mɔ ana amea ɖeke natsi agbe le dukɔ siawo ƒe du, siwo Yehowa, wò Mawu, ana wò wòanye wò domenyinu lãme o; 
DEU.20.17	ke boŋ natsrɔ̃ Xititɔwo, Amoritɔwo, Kanaanitɔwo, Perizitɔwo, Xiwitɔwo kple Yebusitɔwo gbidigbidi, abe alesi Yehowa, wò Mawu, de se na wò ene, 
DEU.20.18	ne womagava fia ŋunyɔnu, siwo katã wowɔna na woƒe mawuwo la, wɔwɔ mi, eye miawo nuvɔ̃ ɖe Yehowa, mia Mawu ŋu o. 
DEU.20.19	Ne èbe, yeawɔ aʋa kple dua ɖe axɔe, eye nèɖe to ɖee eteƒe didi la, ekema megatsɔ̃ fia gblẽ woƒe atiwo o, ke boŋ èkpɔ mɔ aɖu woƒe tsetse, eye megalã wo o, elabena agblemeti menye ame wònye nèva to ɖe ge ɖee o. 
DEU.20.20	Negbe ati, siwo nènya be, womeɖua woƒe tsetse o la, ko nagblẽ, eye nalã wo atsɔ tɔ kpɔ ɖe du, si le aʋa wɔm kpli wò la ŋu, vaseɖe esime naɖu edzi.
DEU.21.1	Ne wofa ame kukua de le gbe me le anyigba, si Yehowa, wò Mawu, le na wò ge wòanye towo la dzi, eye womenya amesi wui o la, 
DEU.21.2	ekema wò ame tsitsiwo kple wò ʋɔnudrɔ̃lawo nado ayi, eye woadzidze ame kuku la kple du, siwo ƒo xlãe la dome. 
DEU.21.3	Eye du, si tsɔ ɖe ame kukua gbɔ la me ame tsitsiwo nana nyinɔvi ɖeka, si mewo ɖɔ kpɔ o, eye womede kɔkuti kɔ nɛ kpɔ o la. 
DEU.21.4	Eye du ma me ame tsitsiwo nakplɔ nyinɔ la ayi baba ɖe, si me tɔ makumaku si to la me, afisi womede agble ɖo o, eye womeƒã nu ɖo o, eye woaŋe kɔ le nyinɔ la nu le bali la me afima. 
DEU.21.5	Emegbe nunɔlawo, amesiwo nye Lewi-viwo la, nate va, elabena woawo Yehowa, wò Mawu tia, bena woasubɔe, eye Woayra ame ɖe Yehowa ƒe ŋkɔ dzi, eye alesi wogblɔ la, nenema nu woadrɔ̃ dzrenya kple avuwɔnyawo katã ɖo. 
DEU.21.6	Eye du, si tsɔ ɖe ame kukua gbɔ la me ame tsitsiwo katã naklɔ asi ɖe nyinɔ, si nu wòŋe kɔ le, le baba me la dzi 
DEU.21.7	ahagblɔ bena: Menye míaƒe asie kɔ ʋu sia ɖi o, eye míaƒe ŋku mekpɔ eteƒe o. 
DEU.21.8	Yehowa, lé avu wò dukɔ, si nèxɔ ƒle la, eye megabia ʋu maɖifɔ tso wò dukɔ Israel si o! Ekema woaɖe ʋu la ɖa le wo dzi. 
DEU.21.9	Ne ebe, yeawɔ nusi anyo le Yehowa ŋku me la, ekema ɖe ʋu maɖifɔ la ɖa le dowòme.
DEU.21.10	Ne eho aʋa de wò futɔwo ŋu, eye Yehowa, wò Mawu, tsɔ wo ɖe asi na wò, eye neɖe aboyo wo dometɔa ɖewo, 
DEU.21.11	eye nekpɔ nyɔnu dzetugbea ɖe la aboyomeawo dome, eye nèlɔ̃e heɖee wòzu srɔ̃wò la, 
DEU.21.12	ekema nakplɔe ayi wò xɔgã me, eye wòako ta, akpa eƒe fetsuwo. 
DEU.21.13	Eyome wòaɖe avɔ, si le eŋu, hafi woɖe aboyoe la ɖi, eye wòatsi aƒewò me; woafa fofoa kple dada ɣleti ɖeka sɔŋ, emegbe nayi egbɔ aɖee wòazu srɔ̃wò. 
DEU.21.14	Ke ne eƒe nu meganyo ŋuwò o la, ekema naɖe asi le eŋu wòanɔ eɖokui si; ɖeko megatsɔe dzra xɔ ga o, eye megasẽ ŋuta le eŋu o, elabena edɔ egbɔ xoxo.
DEU.21.15	Ne ŋutsua ɖe ɖe nyɔnu eve, eye wòlɔ ɖeka, ke melɔ̃ evelia o, eye esi wòlɔ̃na kple esi melɔ̃na o la siaa dzi viwo nɛ, gake esi melɔ̃na o la tɔ nye eƒe ŋgɔgbeviŋutsu, 
DEU.21.16	eye azã su wòle domenyinu mã ge na viawo la, ekema mekpɔ mɔ atsɔ esi wòlɔ̃na ƒe viŋutsu awɔ ŋgɔgbevi ɖe esi melɔ̃na o ƒe viŋutsu teƒe o; 
DEU.21.17	ke boŋ wòabu esi melɔ̃na o la ƒe viŋutsu ŋgɔgbevii, eye wòana nusiwo katã le esi lae zi gbɔ zi eve awu; elabena eyae nye eƒe ali me vi gbãtɔ, eye etɔe nye domenyinu la.
DEU.21.18	Ne ŋutsuvi dzeaglã, sẽtoa ɖe le amea ɖe si, eye meɖoa to fofoa kple dada ƒe gbe o, eye wohe to nɛ, gake mesee o la, 
DEU.21.19	ekema fofoa kple dada nalée ayi du me ame tsitsiawo gbɔ, eye woakplɔe ayi du la ƒe ʋɔnu. 
DEU.21.20	Eye woagblɔ na du me ame tsitsiawo bena: Mia viŋutsu sia enye ame dzeaglã kple tosẽla, meɖoa to miaƒe gbe o, eye wònye ame baɖa kple ahamũla. 
DEU.21.21	Emegbe dua me ŋutsuwo katã naƒu kpee wòaku. Ale naɖe vɔ̃ la ɖa le dowòme, eye Israel blibo la nasee, eye woavɔ̃.
DEU.21.22	Eye ne amea ɖe wo nua ɖe, si dze ku, eye wowui, eye nède kae ɖe ati ŋu la, 
DEU.21.23	ekema megagblẽ eƒe kukua ɖi ŋu nake ɖe edzi o, ke boŋ naɖu gbemagbe ke, elabena Mawu ƒo fi ɖe amesi wode kae ɖe ati ŋu la, eye megagblẽ ko ɖo na anyigba, si Yehowa, wò Mawu, le na wò ge wòanye wò domenyinu la o.
DEU.22.1	Ne èkpɔ nɔviwò ƒe nyi alo alẽ tre mɔ la, megato eŋu yi o, ke boŋ gakplɔe yi na nɔviwò. 
DEU.22.2	Ke ne nɔviwò mele kpuiƒe o, eye menyae hã o la, ekema kplɔe va aƒewò me, eye wòatsi gbɔwò, vaseɖe esime noviwò la nabia eta; emegbe nagbugbɔe nɛ. 
DEU.22.3	Alea nawɔ eƒe tedzi kple eƒe avɔ kpakple nusianu, si nɔviwò bu nèfɔ lae; megato wo ŋu yi o. 
DEU.22.4	Ne ekpɔ nɔviwò ƒe tedzi alo nyi dze anyi ɖe mɔ dzi la, megate eŋu yi o, ke boŋ nakpe ɖe eŋu, miafɔe ɖe tsitre. 
DEU.22.5	Nyɔnua ɖeke megado ŋutsuwu o, eye ŋutsua ɖeke megado nyɔnuwu o; elabena amesi wɔ nusia la, enye ŋunyɔnu na Yehowa, wò Mawu la.
DEU.22.6	Ne èle mɔ dzi, eye nèfɔ xevitɔ, si me vi alo azi le, le atia ɖe dzi alo anyigba, eye dada tsyɔ akɔ ɖe viawo alo aziawo dzi la, ekema megale dada kple viawo siaa o; 
DEU.22.7	ke boŋ ɖe asi le dada ŋu, eye nalé viawo ko, ne wòanyo na wò, eye nanɔ agbe didie.
DEU.22.8	Ne ètu xɔ yeye la, ekema to kpɔ ɖe xɔ la ta, bena amea ɖeke magage le edzi, eye nana wò aƒe naɖe hlɔ̃fe o.
DEU.22.9	Megaƒã nuku eve ƒomevi ɖe wò weingble me o, bena nuku, si nèƒã kple weintsetseawo siaa nagazu adzɔ na kɔkɔe la o. 
DEU.22.10	Megana nyitsu kple tedzi natsaka aŋlɔ agble na wò o. 
DEU.22.11	Megatsɔ lãfu kple ɖeti tsaka lɔ avae o. 
DEU.22.12	De gbo wò avɔ, si nẽtsyɔna la, ƒe dzogoe eneawo ŋu.
DEU.22.13	Ne amea ɖe ɖe srɔ̃, eye wòdo egbɔ, emegbe wòlé fui, 
DEU.22.14	eye wògblɔ ŋukpenanyawo ɖe eŋu hegblẽ eƒe ŋkɔ gblɔ bena: Esi meɖe nyɔnu sia, eye medɔ egbɔ, nyemekpɔe aƒe o la, 
DEU.22.15	ekema nyɔnuvia fofo kple ɖada natsɔ avɔ la ava dumegãwo ŋku me le ʋɔnu. 
DEU.22.16	Eye nyɔnuvia fofo nagblɔ na ame tsitsiawo bena: Metsɔ vinyenyɔnu na ŋutsu sia wòɖe, ke eva lé fui, 
DEU.22.17	eye wògblɔ ŋukpenanyawo ɖe eŋu gblɔ bena: Nyemekpɔ viwònyɔnu la aƒe o; evɔ wònye vinyenyɔnu ƒe avɔ enye si hafi. Eye woakeke avɔ la ɖe dumegãwo ŋku me. 
DEU.22.18	Ekema dumegãwo nalé ŋutsu la aƒo. 
DEU.22.19	Eyome wòaxe klosalo alafa ɖeka na nyɔnuvia fofo, le esi wogblẽ Israel-ɖetugbi ŋkɔ ta; emegbe woatsɔe nɛ wòanye srɔ̃, eye maɖe asi le eŋu le eƒe agbe me ŋkekewo katã me o. 
DEU.22.20	Ke nenye nyateƒee be, womekpɔ nyɔnuvi la aƒe o la, 
DEU.22.21	ekema woakplɔ nyɔnuvi la ayi fofoa ƒe xɔ nu, eye dua me ŋutsuwo naƒu kpee woaku, elabena ewɔ ŋukpenanu le Israel, eye wòwɔ ahasi le fofoa ƒe me. Ale naɖe vɔ la ɖa le dowòme.
DEU.22.22	Ne wòlé ŋutsu, si de asi nyɔnu srɔ̃tɔa ɖe ŋu la, ekema woawu ŋutsu, si de asi nyɔnua ŋu kpakple nyɔnu la siaa. Ale naɖe vɔ̃ la ɖa le Israel! 
DEU.22.23	Ne wobia nyɔnuvia ɖe ta, hafi ŋutsua ɖe lée le dua me de asi eŋu la, 
DEU.22.24	ekema woakplɔ wo kple eve la ayi dua godo, eye woaƒu kpe wo woaku; woawu nyɔnuvi la, elabena du mee wòlée le, gake medo ɣlio; woawu ŋutsu la, elabena egblẽ nɔvia srɔ̃. Ale naɖe vɔ̃ la ɖa le dowòme. 
DEU.22.25	Ke nenye gbe mee ŋutsua lé amea ɖe ƒe ŋugbetɔ le sesẽ de asi eŋu la, ekema woawu ŋutsu, si de asi eŋu ta, ɖeɖeko. 
DEU.22.26	Migawɔ naneke nyɔnuvi la o, elabena mewɔ naneke, si dze ku o; ke boŋ nya la nanɔ, abe alesi amea ɖe adze nɔvia dzi awui la, ƒe nya ene. 
DEU.22.27	Elabena gbe mee wòlée le, eye ne ŋugbetɔ la ɖo ɣli hã la, amea ɖeke meli axɔ nɛ o. 
DEU.22.28	Ne amea ɖe lé nyɔnuvi, si ta womebia o, hede asi eŋu, eye wòlé wo la, 
DEU.22.29	ekema ŋutsu, si de asi eŋu la, naxe klosalo blaatɔ̃ na nyɔnuvia fofo, eye woaxɔe aɖe, le esi wògblẽe la ta, eye mekpɔ mɔ aɖe asi le eŋu le eƒe agbe me ŋkekewo katã me o.
DEU.23.1	Amea ɖeke megaɖe fofoa srɔ̃, eye wòaklo fofoa ƒe avɔ o. 
DEU.23.2	Amesi wòto voku na, alo wolã kakalikɛ nɛ la, mekpɔ mɔ anɔ Yehowa ƒe ha la me o. 
DEU.23.3	Ahasivia ɖeke mekpɔ mɔ anɔ Yehowa ƒe ha la me o; kekeke eƒe dzidzime ewolia ke hã mekpɔ mɔ anɔ Yehowa ƒe ha la me o. 
DEU.23.4	Amonitɔ kple Moabitɔa ɖeke mekpɔ mɔ anɔ Yehowa ƒe ha la me o, kekeke woƒe dzidzime ewolia ke hã mekpɔ mɔ anɔ Yehowa ƒe ha la me gbeɖe o; 
DEU.23.5	elabena wometsɔ abolo kple tsi va kpe mi le mɔ dzi, esime mieʋu tso Egipte la o, eye woda Bileam, Beor vi, tso Petor le Mesopotamia ɖe mia ŋu, be wòaƒo fi ade mi. 
DEU.23.6	Ke Yehowa, wò Mawu, meɖo to Bileam o, eye Yehowa, wò Mawu, na fiƒode la trɔ zu yayra na wò, le esi Yehowa, wò Mawu, lɔ wò ta. 
DEU.23.7	Megadi nyuie alo dzɔgbenyuie na wo le wò agbe me ŋkekewo katã me gbeɖe o. 
DEU.23.8	Meganyɔ ŋu Edomitɔ o, elabena nɔviwò wònye, eye meganyɔ ŋu Egiptetɔ o, elabena ènye amedzro kpɔ le eƒe anyigba dzi. 
DEU.23.9	Woƒe dzidzimevi etɔ̃lia kpɔ mɔ anɔ Yehowa ƒe ha la me.
DEU.23.10	Ŋe eho aʋa ɖe wò futɔwo ŋu, eye nèƒu asaɖa anyi la, ekema kpo nyuie le vɔ̃wo katã ŋu. 
DEU.23.11	Ne ŋutsua ɖe le dowòme, amesi nyẽ tsi le zã me, eye eŋu meka o la, ekema wòado le asaɖa la me, eye mekpɔ mo ava asaɖa la me o. 
DEU.23.12	Le ɣetrɔ me la wòalé tsi, eye ne ɣe ɖo to la, ekpɔ mɔ ava asaɖa la me. 
DEU.23.13	Ɖo agboti ɖe asaɖa godo, afima nade afɔdzi ɖo. 
DEU.23.14	Eye nakpa ati gbabɛ akpe ɖe wò aʋawɔnuwo ŋu, eye ne èle afɔdzi de ge la, natsɔe aɖe ɖoe, emegbe natsɔe axe ke ɖe edzi. 
DEU.23.15	Elabena Yehowa, wò Mawu, le yiyim le wò asaɖa la me, bena woaxɔ na wò, eye wòatsɔ wò futɔwo aɖe asi na wò. Eyata wò asaɖa nanɔ kɔkɔe, ne magakpɔ fenua ɖeke, eye wòatrɔ adzo le gbɔwò o.
DEU.23.16	Ne kluvia ɖe, si le eƒe aƒetɔ gbɔ, va si wò tso la, megakplɔe de asi na eƒe aƒetɔ o. 
DEU.23.17	Ke boŋ woatsi gbɔwò le wò duwo dometɔ ɖeka, si dze eŋu wotia la me, eye megatee ɖe anyi o.
DEU.23.18	Gboloa ɖeke meganɔ Israel-vinyɔnuwo dome o, eye Israel-viŋutsua ɖeke meganye ahasitɔ o. 
DEU.23.19	Megaɖe adzɔgbe atsɔ nyɔnu alo ŋutsu ƒe ahasihoa ɖeke ava Yehowa, wò Mawu la, ƒe me o, elabena ŋunyɔnu woa kple eve la siaa nye na Yehowa, wò Mawu la.
DEU.23.20	Megaxɔ deme le nɔviwò si o, eɖanye ɖe ga alo nuɖuɖu alo nusianu, si woaɖo woaxɔ deme ɖe dzi la dzi o. 
DEU.23.21	Ekpɔ mɔ axɔ deme le du bubu me tɔwo si, ke megaxɔ deme le nɔviwò si o, bena Yehowa, wò Mawu, nayra wò le nusiwo katã netsɔ wò asi wɔ dɔ kpɔ la me, le anyigba, si dzi yim nèle, be naxɔe wòanye tɔwò la dzi.
DEU.23.22	Ne èɖe adzɔgbe na Yehowa, wò Mawu la, ekema megahe edziwɔwɔ ɖe megbe o, elabena Yehowa, wò Mawu, abiae tso asiwò kokoko, ne megaɖi fɔ o. 
DEU.23.23	Ke ne ègbe adzɔgbeɖeɖe la, ekema meɖi tɔa ɖeke o. 
DEU.23.24	Lé nya, si do le nuwo la me ɖe asi, eye nawɔ nya, si nègblɔ heɖe adzɔgbe le ɖokuiwò si na Yehowa, wò Mawu la dzi.
DEU.23.25	Ne èva hawòvi ƒe weingble me la, ekema ɖu tsetseawo alesi dze ŋuwò, vaseɖe esime naɖi ƒo; ɖeko megatsɔ ɖeke ɖe wò nuwo me o 
DEU.23.26	Ne eva hawòvi ƒe mɔligble me la, ekpɔ mɔ atsɔ asi aƒlɔ mɔlikuawoe, ɖeko megatsɔ hɛ si hawòvi ƒe mɔli o.
DEU.24.1	Ne amea ɖe ɖe nyɔnu wòzu srɔ̃, emegbe eƒe nu meganyo eŋu o, le esi wòwɔ ŋukpenanu ta, eye woŋlɔ kaklãgbalẽ de esi henyãe tso eƒe me; 
DEU.24.2	eye wòʋu le eƒe me ɖade ŋutsu bubu, 
DEU.24.3	eye ŋutsu sia hã lé fui, eye woŋlɔ kaklãgbalẽ de esi henyãe tso eƒe me, alo ŋutsu sia, amesi xɔe ɖe, ku la, 
DEU.24.4	ekema ŋutsu gbãtɔ, si nyae la, mekpɔ mɔ agaɖee woazu srɔ̃ o, elabena wodo ŋunyɔe. Ŋunyɔnu wònye le Yehowa ŋku me, eyata megahe vɔ̃ va anyigba, si Yehowa, wò Mawu, le na wò ge wòanye wò domenyinu la dzi o. 
DEU.24.5	Ne amea ɖe ɖe srɔ̃ eteƒe medidi o la, ekema megayi aʋa o, eye womaɖe dɔa ɖeke asi nɛ o, ke boŋ wòanɔ eɖokui si le eƒe me ƒe ɖeka, eye wòado dzidzɔ na srɔ̃, si wòɖe la.
DEU.24.6	Womatsɔ te kple tevi aɖo awɔbae o, elabena agbee nye ekema xɔ ge wòala awɔbae. 
DEU.24.7	Ne wole amea ɖe, si fi nɔvia Israel-viwo dometɔa ɖe, eye wòsẽ ŋuta le eŋu hetsɔe dzra la, ekema woawu hafi la Ale naɖe vɔ̃ la ɖa le dowòme.
DEU.24.8	Kpɔ ɖokuiwò dzi le anyidɔwo ŋu, eye nale nusiwo katã nunɔla, amesiwo nye Lewitɔwo, afia wò la me ɖe asi, eye nawɔ wo dzi pɛpɛpɛ. Lé nusiwo ŋu mede se le na wò la me ɖe asi, eye nawɔ wo dzi. 
DEU.24.9	Ɖo ŋku nusi Yehowa, wò Mawu, wɔ Miryam le mɔ ta, le esime mieʋu tso Egipte la dzi. 
DEU.24.10	Ne èdo nugbana na nɔviwò la, megage ɖe eƒe me atsɔ nane awɔbae o; 
DEU.24.11	ke boŋ nɔ xexe, eye amesi do nugbana le asiwò la, natsɔ nu ava ɖo awɔba na wò. 
DEU.24.12	Ke nenye ame dahe wònye la, megana awɔbanu la natsi gbɔwò adɔ o. 
DEU.24.13	Ke boŋ, ne ɣe ɖo to la, nagbugbɔ awɔbanu la nɛ, bena woate ŋu akpɔ avɔ atsyɔ amlɔ anyii, eye Woayra wò, eye wòatrɔ zu dzɔdzɔenyenye na wò le Yehowa, wò Mawu, ŋku me.
DEU.24.14	Megate fetu ame dahe kple hiãtɔwo o, eɖanye nɔviwò alo amedzro, si le wò anyigba dzi duwo me la dometɔa ɖe o. 
DEU.24.15	Gbemagbe ke naxe fe nɛ, eye ɣe megaɖo to ɖee o, elabena ame dahe wònye, eye eya ŋu eƒe ŋku le, ne magayɔ Yehowa ɖe dziwò, eye wòatrɔ zu fɔɖiɖi na wò o.
DEU.24.16	Megawu fofowo kpe ɖe viwo ŋu o, eye megawu viwo kpe ɖe fofowo ŋu o, ke boŋ amesiame naku ɖe eƒe nuvɔ̃ ta.
DEU.24.17	Megate amedzro kple tsyɔ̃evi ƒe nya ɖe to o, eye megaxɔ ahosi ƒe avɔ awɔbae o. 
DEU.24.18	Ɖo ŋku edzi bena, ènye kluvi kpɔ le Egipte, eye Yehowa, wò Mawu, xɔ wò ƒle tso afima, eyata mede se na wò be, nawɔ alea ɖo. 
DEU.24.19	Ne eŋe nu le wò agble me, eye neŋlɔ bablaa ɖe be ɖe agblea me la, ekema megagbugbɔ yi, be natsɔe o, ke boŋ amedzro, tsyɔ̃evi kple ahosiwo tɔ wònye, ne Yehowa, wò Mawu, nayra wò le wò asinudɔwo katã me? 
DEU.24.20	Ne ègbe kutsetsewo le wò amiti dzi la, megava tsa le eme ƒiaƒiaƒia o, ke boŋ amedzro, tsyɔ̃evi kple ahosiwo tɔ wònye. 
DEU.24.21	Ne èxa nu le wò weingble me la, megava tsa le eme ƒiaƒiaƒia o, ke boŋ amedzro, tsyɔ̃evi kple ahosiwo tɔ wònye. 
DEU.24.22	Do ŋku edzi be, enye kluvi kpɔ le Egipte-nyigba dzi, eyata mede se na wò be, nawɔ alea ɖo.
DEU.25.1	Ne dzre dzɔ ɖe ŋutsuwo dome la, ekema woava ʋɔnu, eye woadrɔ̃e na wo; woatso afia na amesi ƒe nya dzɔ, eye wòabu fɔ amesi ƒe nya medzɔ o. 
DEU.25.2	Eye ne fɔɖila dze ƒoƒo la, ekema ʋɔnudrɔ̃la nana wòatsyɔ akɔ anyi woaƒoe ɖe eƒe vodada la ta, eye ʋɔnudrɔ̃la nanɔ eteƒe axlẽe. 
DEU.25.3	Zi blane dedie woaƒoe, eye womaƒoe wòagbɔ edzi, alo woaƒoe woatso me o, ne womagaɖi gbɔ nɔviwò le wò ŋku me o.
DEU.25.4	Ne nyitsu le mɔli tugum la, megabla nu nɛ o.
DEU.25.5	Ne nɔviŋutsuwo le afi ɖeka, eye wo dometɔ ɖeka medzi ŋutsuvia ɖeke hafi ku o la, ekema ame kukua srɔ̃ mekpɔ mɔ aɖe ŋutsu bubua ɖeke o, ke boŋ srɔ̃a nɔvi naxɔe aɖe woazu srɔ̃. 
DEU.25.6	Eye ŋutsuvi gbãtɔ, si wòdzi la, nalé nɔvia, si ku la, ƒe ŋkɔ ɖe te, ne eƒe ŋkɔ magatsrɔ̃ le Israel o. 
DEU.25.7	Ke ne medze ŋutsu la ŋu be, wòaɖe nɔvia srɔ̃ o la, ekema nyɔnu la nayi ame tsitsiwo gbɔ le ʋɔnu agblɔ bena: Srɔ̃nye nɔvi gbe be, yemalé ye nɔvi ƒe ŋkɔ ɖe te le Israel o; egbe be, yemaɖem o. 
DEU.25.8	Emegbe dumegãwo nana woayɔ ŋutsu la vɛ, eye woaƒo nu kplii; ke ne ele dzi gblɔ be, eɖeɖe mele ye dzrom o la, 
DEU.25.9	ekema nɔvia srɔ̃ nate ɖe eŋu le ame tsitsiawo ŋku me, eye wòaɖe afɔkpa le afɔ ne, aɖe ta ɖe mo nɛ ahagblɔ bena: Ale woawɔ ŋutsu, si be, yemalé ye nɔvi ƒe aƒe ɖe te o la, enye si. 
DEU.25.10	Eye woatsɔ ŋkɔ nɛ le Israel bena: Afɔ ƒuƒlutɔ ƒe aƒe.
DEU.25.11	Ne ŋutsuwo le avu wɔm kple wo nɔewo, eye wo dometɔ ɖeka srɔ̃ va, be yeaxɔ srɔ̃ le amesi le eƒom si, eye wòdo asi ɖa lé ŋutsu nɛ la, 
DEU.25.12	ekema lã eƒe asi, eye megakpɔ eta o.
DEU.25.13	Nudakpe eve ƒomevi, gãtɔ kple suetɔ, meganɔ butu me na wò o. 
DEU.25.14	Efa eve ƒomevi, gãtɔ kple suetɔ, meganɔ aƒewò me o. 
DEU.25.15	Nudakpe blibo nyui nanɔ asiwò, ne nanɔ agbe didie le anyigba, si Yehowa, wò Mawu, le na wò ge la dzi. 
DEU.25.16	Elabena amesiame, si wɔ nusia, eye wòwɔ nu madzɔmadzɔ la, ŋunyɔnu wònye na Yehowa, wò Mawu la.
DEU.25.17	Ɖo ŋku nusi Amalek wo wò le mɔ̃ ta, esime mieʋu tso Egipte la dzi, 
DEU.25.18	mesi Mawu da o, eye esi ɖeɖi te ŋuwò negbɔdzɔ la, wòva kpe wò le mɔ dzi, eye wòtsrɔ̃ wò ame kudɔe, siwo tsi megbe la. 
DEU.25.19	Ne Yehowa, wò Mawu, na nèkpɔ gbɔdzɔe tso wò futɔ, siwo katã ƒo xlã wò si me le anyigba, si Yehowa, wò Mawu, le na wò ge wòanye wò domenyinu dzi la, ekema tsrɔ̃ Amalek ŋkɔ da le dziƒoa te. Megaŋlɔe be o!
DEU.26.1	Ne eva anyigba, si Yehowa, wò Mawu, le na wò ge wòanye wò domenyinu dzi, eye nèxɔe hetso aƒe ɖe edzi la, 
DEU.26.2	ekema tso wò agblemenu ɖesiaɖe ƒe ŋgɔgbea, si nèkpɔ le anyigba, si Yehowa, wò Mawu, le na wò ge dzi la, ade kusi me, atso yi teƒe, si Yehowa, wò Mawu, le tiatia ge, be yeƒe ŋkɔ nana, 
DEU.26.3	eye nayi nunɔla, si le ɣemaɣi la gbɔ agblɔ nɛ bena Mele eme ʋum na Yehowa, wò Mawu la, egbea be: Meva anyigba, si ŋu Yehowa ka atam ɖo na mia fofowo be, yeatsɔe na mí la dzi. 
DEU.26.4	Emegbe nunɔla naxɔ kusi la le asiwò atsɔ ɖa ɖe Yehowa, wò Mawu, ƒe vɔsamlekpui la ŋgɔ. 
DEU.26.5	Eye nagblɔ le Yehowa, wò Mawu ŋku me bena: Fofonye enye Aramtɔa ɖe, si de tsɔtsrɔ ge, eye wòʋu va Egipte; ame ʋeea ɖewo ko wonye henye amedzrowo le afima, ke wodzi ɖe dzi, eye wotrɔ zu dukɔ gã sẽŋua ɖe. 
DEU.26.6	Ke Egiptetɔwo sẽ ŋuta le mía ŋu, wote mí ɖe anyi, eye wode do sesẽwo asi na mi. 
DEU.26.7	Eye esi míedo ɣli yɔ Yehowa, mia fofowo ƒe Mawu la, Yehowa ɖo to míaƒe gbe, eye wòkpɔ miaƒe hiã, agbagbadzedze kple fukpekpewo me na mí, 
DEU.26.8	eye Yehowa tsa asi sesẽ kple abɔ, si wodo de dzi, nu dzɔtsuwo, dzesiwo kple nukunuwo kplɔ mi tso Egipte, 
DEU.26.9	eye wòkplɔ mí va afisia hetsɔ anyigba sia, si dzi notsi kple anyitsi bɔ ɖo la, na mí. 
DEU.26.10	Azɔ kpɔ ɖa, agblemenu, siwo nenam la, ƒe ŋgɔgbeawo nye esi metsɔ vɛ na wò, Yehowa. Eye natsɔ wo aɖa ɖe Yehowa, wò Mawu la ŋku me ahade ta agu ɖe Yehowa, wò Mawu la ŋku me. 
DEU.26.11	Eye mia kple Lewito kpakple amedzro, si le gbɔwò la, míakpɔ dzidzɔ le nu nyui, siwo katã Yehowa, wò Mawu, na wò kple aƒewò me towo la ŋuti.
DEU.26.12	Ne èƒo wò nuwo katã ƒe ewolia nu ƒu le ƒe etɔ̃lia me vo, eye nètso wo na Lewitɔwo, amedzrowo, tsyɔ̃eviwo kple ahosiwo, be woaɖu nu aɖi ƒo le wò duwo me la, 
DEU.26.13	ekema nagblɔ le Yehowa, wò Mawu ƒe ŋku me bena: Meɖe nu kokoe ɖa le aƒenye me, eye metsɔe na Lewitɔwo, amedzrowo, tsyɔ̃eviwo kple ahosiwo, abe alesi nede se nam pɛpɛpɛ ene, eye nyemeda wò seawo dzi alo ŋlɔ wo be o. 
DEU.26.14	Esi mele fu nyim la, nyemeɖu ɖeke o, ŋunye kɔ hafi meɖee na, eye nyemetsɔ ɖeke na ame kukuwo o; meɖo to Yehowa, nye Mawu ƒe gbe, eye mewɔ, abe alesi nède se nam pɛpɛpɛ ene. 
DEU.26.15	Kpɔ nu tso wò nɔƒe kɔkɔe la le dziƒo, eye nayra wò dukɔ Israel kple anyigba, si nètsɔ na mi, afisi notsi kple anyitsi bɔ ɖo la, abe alesi nèka atam na mia fofowo ene.
DEU.26.16	Egbe sia Yehowa, wò Mawu, le se dem na wò be, nawɔ ɖoɖo kple se siawo dzi: eyata lé wo me ɖe asi, eye nawɔ wo dzi tso dzi blibo kple luʋɔ blibo me. 
DEU.26.17	Eka de dzi na Yehowa egbea bena, eya nye yeƒe Mawu, eye yeazɔ eƒe mowo dzi, yealé eƒe ɖoɖowo, sewo kple kɔnuwo me de asi, eye yeado to eƒe gbe. 
DEU.26.18	Eye Yehowa ka de dzi na wò egbea bena, anye eya ŋuta ƒe dukɔ, abe alesi wòdo ŋugbe na wò ene, eye nalé eƒe sewo katã me de asi, 
DEU.26.19	yeatsɔ wò ado gã de dukɔ, siwo katã wòwɔ la nu hena eƒe kafukafu, bubu kple atsyɔɖoɖo, eye nanye dukɔ kɔkɔe na Yehowa, wò Mawu la, abe alesi wòdo ŋugbe ene.
DEU.27.1	Eye Mose kple Israel-ame tsitsiwo de se na dukɔ la bena: Lé se, siwo katã mede na wò egbea la me de asi. 
DEU.27.2	Gbesigbe nètso Yordan va anyigba, si Yehowa, wò Mawu, le na wò ge dzi la, natu kpe gãwo de tsitre, eye nasi akalo na wo. 
DEU.27.3	Eye naŋlɔ se sia ƒe nyawo katã de wo dzi gbesigbe neva tɔa godo, bena nade anyigba, si Yehowa, wò Mawu, le na wò ge la dzi, afisi notsi kple anyitsi bɔ do, abe alesi Yehowa, fofowòwo ƒe Mawu la, do ŋugbe na wò ene. 
DEU.27.4	Ne mietso Yordan la, ekema mitsɔ kpe siawo, siwo ŋu mede se na mi le egbea la, tu de Ebal-to dzi, eye miasi akalo na wo. 
DEU.27.5	Eye natsɔ kpe aɖi vɔsamlekpui na Yehowa, wò Mawu la, ɖe afima, ke megatsɔ gakpee fui o. 
DEU.27.6	Kpe blibo natsɔ aɖi vɔsamlekpui na Yehowa, wò Mawu la, eye namè numevɔsawo le edzi na Yehowa, wò Mawu la, 
DEU.27.7	eye nasa akpedavɔ aɖu nu le afima, eye nakpɔ dzidzɔ le Yehowa, wò Mawu ŋku me. 
DEU.27.8	Ŋlɔ se sia ƒe nyawo katã ɖe kpeawo dzi, eme nakɔ nyuie.
DEU.27.9	Eye Mose kple nunɔlawo, amesiwo nye Lewitɔwo la, gblɔ na Israel blibo la bena: Israel, ɖo to nasee! Egbe nètrɔ zu Yehowa, wò Mawu ƒe dukɔ; 
DEU.27.10	eyata ɖo to Yehowa, wò Mawu la ƒe gbe, eye nawɔ se kple ɖoɖo, siwo megblɔ na wò egbe la dzi!
DEU.27.11	Eye Mose de se na dukɔ la gbemagbe bena: 
DEU.27.12	Amesiwo atsi tre ɖe Gerizim-to dzi ayra dukɔ la, ne mietso Yordan la, wonye: Simeon, Lewi, Yuda, Isaxar, Yosef kple Benyamin, 
DEU.27.13	eye amesiwo atsi tre ɖe Ebal-to dzi aƒo fi ade ame, wonye: Ruben, Gad, Aser, Zebulon, Dan kple Naftali. 
DEU.27.14	Eye Lewitɔwo nakɔ gbe dzi agblɔ na Israel blibo la bena: 
DEU.27.15	Amesi wɔ aklama kpakpɛ alo kɔ legba, nusi nye ŋunyɔnu na Yehowa, eye wònye adaŋu wɔla ƒe dɔwɔwɔ, eye wòtsɔe ɖo adza me la, aɖi eŋu! Eye dukɔ blibo la naɖo ŋu be: Neva me nenema! 
DEU.27.16	Amesi do vlo fofoa kple dada la, aɖi eŋu! Eye dukɔ blibo la naɖo ŋu be: Neva me nenema! 
DEU.27.17	Amesi ŋe ehavi ƒe liƒo ɖe eme la, aɖi ŋu! Eye dukɔ blibo la naɖo nu be: Neva me nenema! 
DEU.27.18	Amesi kplɔ ŋkuagbãtɔ tra mɔe la, aɖi eŋu! Eye dukɔ blibo la naɖo ŋu be: Neva me nenema! 
DEU.27.19	Amesi te amedzro, tsyɔ̃evi kple ahosiwo ƒe nya ɖe to la, aɖi eŋu! Eye dukɔ blibo la naɖo ŋu be: Neva me nenema! 
DEU.27.20	Amesi de asi fofoa srɔ̃ ŋu la, aɖi eŋu; elabena eklo fofo ƒe avɔ! Eye dukɔ blibo la naɖo ŋu be: Neva me nenema! 
DEU.27.21	Amesi de asi lãa ɖe ŋu la, aɖi eŋu! Eye dukɔ blibo la naɖo ŋu be: Neva me nenema! 
DEU.27.22	Amesi ɖe asi nɔvianyɔnu, si nye fofoa alo dadavia ŋu la, aɖi eŋu! Eye dukɔ blibo la naɖo ŋu be: Neva me nenema! 
DEU.27.23	Amesi ɖe asi lɔ̃xoa ŋu la, aɖi eŋu! Eye dukɔ blibo la naɖo ŋu be: Neva me nenema! 
DEU.27.24	Amesi wu nɔvia le adza me la, aɖi eŋu! Eye dukɔ blibo la naɖo ŋu be: Neva me nenema! 
DEU.27.25	Amesi na woɖae be, wòawu ame ahakɔ ʋu maɖifɔ ɖi la, aɖi eŋu! Eye dukɔ blibo la naɖo ŋu be: Neva me nenema! 
DEU.27.26	Amesi melé se sia ƒe nyawo me ɖe asi o, eye mewɔ wo dzi o la, aɖi eŋu! Eye dukɔ blibo la naɖo ŋu be: Neva me nenema!
DEU.28.1	Ne eɖo to Yehowa, wò Mawu ƒe gbe pɛpɛpɛ, eye nèlé eƒe se, siwo katã meɖe na wò egbe la me ɖe asi hewɔ wo dzi la, ekema Yehowa, wò Mawu, atsɔ wò aɖo gã ɖe anyigba dzi dukɔwo katã nu. 
DEU.28.2	Ne eɖo to Yehowa, wò Mawu ƒe gbe la, ekema yayra siawo katã ava dziwò, eye woaɖi na wò. 
DEU.28.3	Woayra wò le ɖu me, eye Woayra wò le agble me. 
DEU.28.4	Woayra wò dɔmevi, wò agblemenukuwo, wò lãwo ƒe viwo, kpakple wò nyinɔwo kple wò alẽnɔwo. 
DEU.28.5	Woayra wò kusi kple wò amɔwɔze. 
DEU.28.6	Ne eva aƒe la, Woayra wò, eye ne edo go la, woayra wò. 
DEU.28.7	Yehowa, wò Mawu, asiwò futɔ, siwo ho aʋa ɖe ŋuwò la, le ŋgɔwò; mɔ ɖeka dzi woato aho ɖe ŋuwò, ke mɔ adre dzi woato asi le nuwo. 
DEU.28.8	Yehowa ana yayra nanɔ wò ava kple nusiwo katã netsɔ asi wɔ ɖɔ kpɔ la dzi, eye woayra wò le anyigba, si Yehowa, wò Mawu, le na wò ge la dzi. 
DEU.28.9	Ne èlé Yehowa, wò Mawu ƒe seawo me ɖe asi, eye nèzɔ eƒe mɔwo dzi la, ekema Yehowa aɖo wò nanye eƒe dukɔ kɔkɔe, abe alesi wòka atam na wò ene. 
DEU.28.10	Eye anyigba dzi dukɔwo katã akpɔe bena, Yehowa ƒe ŋkɔ le ŋuwò, eye woayɔ wò. 
DEU.28.11	Eye Yehowa ana wò kesinɔnuwo kple wò dɔmevi, wò lãwo ƒe viwo kple wò agblemenukuwo nasɔ gbɔ ɖe dzi le anyigba, si ŋu Yehowa ka atam ɖo na fofowòwo be, yeatsɔe na wò la dzi. 
DEU.28.12	Yehowa aƒo eƒe nu nyuiwo nu ƒu na wò, aʋu dziƒo nu, be tsi nadza ɖe wò anyigba dzi le edzaɣi, eye woayra wò asinudɔwɔwɔwo katã, ale be nado nu na dukɔ geɖewo, ke wò ŋutɔ mado nugbana o. 
DEU.28.13	Yehowa atsɔ wò awɔ tae, eye menye asike o, wòado wò ɖe dzi ɖaa, eye mava anyi o, elabena èse Yehowa, wò Mawu ƒe se, siwo mede na wò egbe, eye nele wo me ɖe asi hewɔ wo dzi, 
DEU.28.14	medze le nya, siwo katã megblɔ na wò egbe la ŋu ɖe ɖusi alo mia me o, eye medze mawu bubuwo yome hesubɔ wo o.
DEU.28.15	Ke ne mèɖo to Yehowa, wò Mawu ƒe gbe o, eye melé se kple ɖoɖo, siwo katã megblɔ na wò egbe la me ɖe asi hewɔ wo dzi o la, ekema fiƒode siawo katã ava dziwò, eye woaɖi ŋuwò. 
DEU.28.16	Aɖi ŋuwò le du me, eye aɖi ŋuwò le agble me. 
DEU.28.17	Aɖi wò kusi kple wò amɔwɔze ŋu. 
DEU.28.18	Aɖi wò dɔmevi kple wò agblemenukuwo kpakple wò nyinɔwo kple wò alẽnɔwo ŋu. 
DEU.28.19	Ne èva aƒe la, aɖi ŋuwò, eye ne edo go la, aɖi ŋuwò. 
DEU.28.20	Yehowa ana fiƒode, ʋunyaʋunya kple dzɔgbevɔ̃e nava wò nusiwo katã netsɔ wò asi wɔ dɔ kpɔ la dzi, vaseɖe esime naku atsrɔ̃ avɔ xoxoxo, le nu vɔ̃ɖi, siwo nèwɔ, eye negblẽm ɖi la ta. 
DEU.28.21	Yehowa akplɔ dɔvɔ̃ aƒu wò, eye woatsrɔ̃ wò avɔ le anyigba, si dzi yim nèle, be naxɔe la dzi. 
DEU.28.22	Yehowa akplɔ kpetri, kpokpo, asrã kple ŋuɖuɖui kpakple kuɖiɖi aƒu wò, wò bli adze heteku, eye wò nukuwo ahlɔ̃; woanɔ ŋuwò vaseɖe esime natsrɔ̃ avɔ. 
DEU.28.23	Dziƒo azu akɔbli ɖe tawò me, eye anyigba azu ga ɖe tewò. 
DEU.28.24	Yehowa ana kekui kple ʋuʋudedi nadza tso dziƒo ɖe tsi, si dzana ɖe wò anyigba dzi la teƒe. 
DEU.28.25	Yehowa ana wò futɔwo nasi wò, mɔ ɖeka dzi nato aho aʋa ɖe wo ŋu, ke mɔ adre dzi nato asi le wo nu, ale bena natrɔ zu bibi na anyigba dzi fiaɖuƒewo katã. 
DEU.28.26	Wò ame kukuwo anye nuɖuɖu na dziƒoxe dzodzoewo katã kple anyigba dzi lãwo, eye amea ɖeke manyã wo ɖa o. 
DEU.28.27	Yehowa akplɔ Egiptetɔwo ƒe zubo, ƒoƒoe, anyi kple akpa aƒu wò, eye mahaya akpɔ o. 
DEU.28.28	Eye Yehowa akplɔ tamedada, ŋkuagbã kple tsukuku aƒu wò, 
DEU.28.29	eye atsa asi le ŋdɔ, abe alesi ŋkuagbãtɔ tsaa asi le viviti me ene; wò mɔwo madze edzi na wo o, ke boŋ woasẽ ŋuta le ŋuwò ɣesiaɣi, eye woada adzo wò, ke xɔnametɔa ɖeke manɔe na wò o. 
DEU.28.30	Abia nyɔnu ta, ke ŋutsu bubu agblẽe; atu xɔ, ke manɔ eme o, ade weingble, ke mawɔ eŋu dɔ o. 
DEU.28.31	Woawu wò nyitsu le ŋkuwo me, ke makpɔ ɖeke aɖu o, wòalé wo tedzi le ŋkuwò me, eye maganɔ va na wo o; woatsɔ wò alẽwo ana wò tutɔwo, ke xɔnametɔa ɖeke manɔe na wò o. 
DEU.28.32	Woatsɔ viwòŋutsuwo kple viwònyɔnuwo na dukɔ bubuwo, wò ŋkuwo akpɔe, eye woano dzrowòm ŋkeke blibo la katã, gake womelé wò ŋusẽ te o. 
DEU.28.33	Dukɔ, si menya o la, aɖu wò agblemenuwo kple nusiwo katã nèwɔ dɔ kpɔ, wòase ŋuta le ŋuwò ɣesiaɣi, eye woate wò ɖe anyi. 
DEU.28.34	Eye nusiwo katã teƒe nakpɔ la, ana wò tame aɖa. 
DEU.28.35	Yehowa ana nuƒoƒo vɔ̃ɖia ɖe naƒo klo kple sobo na wò, tso afɔƒome vaseɖe ta me, eye màhaya akpɔ o. 
DEU.28.36	Yehowa akplɔ wò kple fia, si nava ɖo na ɖokuiwò la, ayi dukɔ, si mia kple fofowòwo mienyã o la dome, eye nasubɔ mawu bubuwo, siwo nye ati kple kpe. 
DEU.28.37	Eye dukɔ, siwo katã dome Yehowa anyẽ wò aɖo ɖo la, aɖe ao ɖe ŋuwò, woatsɔ wò awɔ lodonya kple alɔmeɖenui.
DEU.28.38	Àƒã nuku geɖe ɖe agble me, ke ʋeea ɖe ko naŋe, elabena ʋetsuviwo aɖui avɔ. 
DEU.28.39	Àde weingble, eye awɔ dɔ le eŋu, ke makpɔ wein ano o, eye màgbe kutsetsea ɖeke hã o, elabena ŋɔwo aɖui. 
DEU.28.40	Amitiwo anɔ wò anyigba blibo la dzi, ke makpɔ ami asi o, elabena wò amititsetsewo adudu. 
DEU.28.41	Adzi ŋutsuviwo kple nyɔnuviwo, ke womanye tɔwò o, elabena woaɖe aboyo wo. 
DEU.28.42	Adogowo aɖu wò atiwo kple wò agblemenuwo. 
DEU.28.43	Amedzro, si le dowòme la ŋkɔ ade dzi, ke wò la àyi to gbidigbidi. 
DEU.28.44	Ado nu na wò, ke wò la màdo nugbana nɛ o; atrɔ zu ta, ke wò la azu asike. 
DEU.28.45	Fiƒode siawo katã ava dziwò, woanɔ ŋuwò, eye woaɖi ŋuwò, vaseɖe esime natsrɔ̃ avɔ, elabena mèɖo to Yehowa, wò Mawu ƒe gbe o, eye mèlé se kple ɖoɖo, siwo wògblɔ na wò la me ɖe asi o; 
DEU.28.46	eye dzesiwo kple nukunuwo adze le mia kple wò dzidzimeviwo ŋu tegbee. 
DEU.28.47	Esi nu do sɔ gbɔ ɖe asiwò, eye mèkɔ mo hesubɔ Yehowa, wò Mawu la faa tso dzi me o la, 
DEU.28.48	eyata dɔ kple tsikɔ awu wò, atsi amama, eye hiã atu wò le nu geɖewo me, gake hafi nagasubɔ wò futɔ, siwo Yehowa dɔ ɖe ŋuwò la, eye woade gakɔkuti kɔ na wò, vaseɖe esime woatsrɔ̃ wò avɔ. 
DEU.28.49	Yehowa akplɔ dukɔ, si ƒe gbe mèsena o la, tso didiƒe le anyigba seƒe ke, abe alesi hɔ̃ dzona ene, ava de wò; 
DEU.28.50	dukɔ, si ƒe mo kplala, menya nusi nye amegã ɖeɖi o, eye mevea ɖekakpui nu hã o. 
DEU.28.51	Aɖu wò lãwo kple wò agblemenuwo, vaseɖe esi natsrɔ̃ avɔ, eye bli, wein kple ami kpakple wò nyinɔ kple wò alẽnɔa ɖeke masusɔ na wò vaseɖe esime natsrɔ̃ avɔ o. 
DEU.28.52	Woaxaxa wò ɖo ɖe wò duwo katã me, vaseɖe esime wò gli kɔkɔ sesẽ, siwo ŋu nèle ŋu ɖom ɖo la, namũ adze anyi le wò anyigba blibo la dzi. Woaxaxa wò ɖo ɖe wò ɖu, siwo katã Yehowa, wò Mawu, na wò la me. 
DEU.28.53	Ne wò futɔwo ɖe to ɖe wò, eye woxaxa wò ɖo la, ekema aɖu wò ŋutɔ wò dɔmevi, viwòŋutsu kple viwònyɔnu, siwo Yehowa, wò Mawu, na wò la ƒe lã. 
DEU.28.54	Mia dome ŋutsu, si wɔa nu ɖe fewu me, eye wòɖua ve me vivi la, abia ŋku ɖe nɔviaŋutsu kple srɔ̃a, si le egbɔ, kpakple via mamlea, siwo kpɔtɔ ɖi la ŋu, 
DEU.28.55	eye mana via, siwo ƒe lã ɖum wòle la, wo dometɔa ɖeke o; elabena wò futɔ, siwo aɖe to ɖe wò, eye woaxaxa wò ɖo ɖe wò duawo katã me la, magblẽ naneke ɖi nɛ o. 
DEU.28.56	Mia dome nyɔnu, si wɔa nu ɖe fewu me, eye wòɖua ve me vivi, ewɔa atsyɔnu kple fewunu, eye mete kpɔ ɖo eƒe afɔƒome anyigba kpɔ o la, abia ŋku ɖe srɔ̃a, si le egbɔ, viaŋutsu kple vianyɔnu ŋu, 
DEU.28.57	ɖe amenɔ, si le eƒe atawo domee, kpakple via, siwo wòdzi la ŋu, eye woaɖu wo le adza me le hiã, si tui le nuwo katã me la la, elabena wò futɔwo aɖe to ɖe wò, eye woaxaxa wò ɖo ɖe wò duwo katã me.
DEU.28.58	Ne mèlé se sia ƒe nyawo katã, siwo woŋlɔ ɖe agbalẽ sia me la me ɖe asi hewɔ wo dzi o, eye mèvɔ̃ Yehowa, wò Mawu ƒe ŋkɔ, si ŋu bubu kple ŋɔdzi le o la, 
DEU.28.59	ekema Yehowa akplɔ fuwɔame tiatia, siwo nu sẽ, eye woanɔ anyi didie kple dɔléle vɔ̃ɖi, siwo anɔ anyi didie la, aƒu wò ŋutɔ kple wò dzidzimeviwo, 
DEU.28.60	eye wòakplɔ Egipte-dɔvɔ̃, siwo katã dzi ŋɔ na wò tsã la, aƒu wò. 
DEU.28.61	Eye Yehowa akplɔ dɔlélewo tsyo ƒomevi kple fuwɔamewo tsyo ƒomevi, siwo womeŋlɔ ɖe se sia ƒe agbalẽa me o la, aƒu wò, vaseɖe esime natsrɔ̃ avɔ. 
DEU.28.62	Eye miatrɔ zu ʋee, ɖe esi miasa gbɔ abe dziƒoɣletiviwo ene la teƒe, elabena meɖo to Yehowa, wò Mawu ƒe gbe o. 
DEU.28.63	Abe alesi Yehowa kpɔ dzidzɔ le mia ŋu be, wòawɔ nyui na mi, eye wòana míadzi ɖe dzi ene la, nenema ke Yehowa akpɔ dzidzɔ le mia ŋu be, wòawu mi, eye wòatsrɔ̃ mi; eye wòaɖe mi ɖa le anyigba, si dzi yim miele, be míaxɔe la dzi. 
DEU.28.64	Yehowa aka wò ahlẽ ɖe dukɔwo katã dome, tso anyigba ƒe go ɖeka vaseɖe go keme, eye àsubɔ mawu bubu, siwo nye ati kple kpe, eye mia kple fofowòwo mienyã o la, le afima. 
DEU.28.65	Makpɔ gbɔdzɔe le dukɔ mawo dome o, eye wò afɔƒome magbɔ ɖe me o, Yehowa ana natsi dzi le afima, wò ŋku anɔ aƒe dzi, eye vɔvɔ̃ aɖo lãme na wò. 
DEU.28.66	Wò agbe atsi segesege me le ŋkuwò me, ànɔ dzodzom nyanyanya zã kple keli, eye maɖo ŋu ɖe wò agbe ŋu o. 
DEU.28.67	Ŋdi la agblɔ be: Ao, zã maɖo dzroa! Eye fiẽ la agblɔ be: Ao, ŋu make dzroa! Elabena wò dzi le dzodzom nyanyanya le nu, siwo teƒe wò ŋkuwo le kpɔkpɔm la ta. 
DEU.28.68	Yehowa akplɔ mi ade ʋu agbugbɔ aɖo ɖe Egipte ato mɔ, si megblɔ na mi be, migato o la dzi, eye woadzra mi le afima na miaƒe futɔwo mianye kluviwo kple kosiviwo, eye womakpɔ mia ƒlelawo gɔ̃ hã o.
DEU.28.69	Esiawo nye nubabla ƒe nya, siwo Yehowa ɖe asi na Mose, be wòagblɔ na Israel-viwo le Moab-nyigba dzi hekpe ɖe nusi wòbia kpli wo le Xoreb gbɔ la ŋuti.
DEU.29.1	Eye Mose yɔ Israel blibo la gblɔ na wo bena: Miekpɔ nusi Yehowa wo le mia ŋku me ɖe Farao kple eƒe dɔlawo kpakple eƒe dukɔ blibo la ŋu le Egipte-nyigba dzi, 
DEU.29.2	eye miekpɔ nutsuwɔwɔ, dzesi kple nukunu gã mawo. 
DEU.29.3	Ke Yehowa mena dzi mi, be miase nu gɔmee, mena ŋku mi, be míakpɔ nui, eye mena to mi, be miase nui vaseɖe egbe o. 
DEU.29.4	Mekplɔ mi to gbedzi ƒe blane sɔŋ; ava mevuvu le mia ŋu o, eye afɔkpa mevuvu le afa na mi o. 
DEU.29.5	Miekpɔ abolo ɖu o, eye mieno wein alo aha mũamea ɖeke o, ne miadze su be, nyee nye Yehowa, mia Mawu. 
DEU.29.6	Eye esi mieva teƒe sia la, Sixon, Xesbon-fia kple Og, Basan-fia ho aʋa ɖe mia ŋuti, ke miesi wo, 
DEU.29.7	eye miexɔ woƒe anyigba hetsɔ na Ruben-viwo, Gad-viwo kple Manase-viwo ƒe to afã, bena wòanye woƒe domenyinu. 
DEU.29.8	Eyata milé nubabla sia ƒe nyawo me ɖe asi, eye miwo wo dzi, bena nusianu, si miawɔ la, nadze dzi na mi.
DEU.29.9	Mi katã miele tsitre ɖe Yehowa, mia Mawu ŋku me egbe, miaƒe towo ƒe amegãwo, miaƒe ame tsitsiwo, mia dzikpɔlawo kple Israel ƒe ŋutsuwo katã, 
DEU.29.10	miaƒe vidzĩewo, mia srɔ̃wo kple ame-dzro, si le miaƒe asaɖa me, miaƒe nakefɔla kple tsidula siaa, 
DEU.29.11	bena naɖo Yehowa, wò Mawu ƒe nubabla kple atam, si Yehowa, wò Mawu, ka na wò la me egbe; 
DEU.29.12	ne wòaɖo wò egbe nanye eƒe dukɔ, eye eya nanye wò Mawu, abe alesi wòdo ŋugbe na wò kple alesi wòka atam na fofowò Abraham, Isak kple Yakob la ene. 
DEU.29.13	Menye miawo ɖeɖe mebia nusia kpli o, eye menye miawo ɖeɖe meka atam sia na o, 
DEU.29.14	ke boŋ amesiwo le tsitre ɖe afisia kpli mí le Yehowa, mía Mawu ŋku me egbea, kpakple amesiwo mele afisia kpli mí egbea o la siaae.
DEU.29.15	Elabena mia ŋutɔwo mienyã, alesi mieno Egipte-nyigba dzi kple alesi mieto dukɔdukɔwo domee, 
DEU.29.16	eye miekpɔ woƒe ŋunyɔnuwo kple legbawo, siwo nye ati, kpe, klosalo kple sika la, le wo gbɔ. 
DEU.29.17	Ɖeko ŋutsu alo nyɔnu, ƒome alo toa ɖeke meganɔ mia dome, si ƒe dzi atrɔ le Yehowa, mía Mawu la yome egbea o, eye miaƒe kèa ɖeke meganɔ anyi anye aɖi kple atsa o; 
DEU.29.18	amesi ase fiƒodenya siawo avɔ tso, ade dzi ƒo na eɖokui agblɔ le eƒe dzi me bena; ne mese dzime le yiyim hã, ŋunye afa o, bena ne womagatsrɔ̃ amesi ɖi ko kple amesi tsikɔ le wuwum la siaa o. 
DEU.29.19	Yehowa matsɔe akee o, ke boŋ Yehowa ƒe dɔmedzoe abi ɖe ame ma ŋu, eye wòaʋã ŋui; fiƒode, siwo katã woŋlɔ ɖe agbalẽ sia me la, ava edzi, eye Yehowa atsrɔ̃ eƒe ŋkɔ ɖa le dziƒoa te. 
DEU.29.20	Yehowa aɖee ɖa le Israel ƒe toawo katã me, eye wòana dzɔgbevɔ̃e nava edzi, abe alesi nubabla ƒe fiƒode, siwo katã woŋlɔ ɖe sea ƒe agbalẽ me la le ene. 
DEU.29.21	Eye ne miaƒe dzidzimevi, siwo ava le mia megbe, kple ɖu bubu me tɔwo, siwo tso anyigba ɖiɖiwo dzi, kpɔ anyigba sia ƒe fuwɔamewo kple dɔléle, siwo Yehowa he va edzi, 
DEU.29.22	kple alesi woƒe anyigba fiã hetrɔ zu aŋɔ kple dze, womate ŋu aƒa nu ɖe edzi o, naneke mate ŋu ato ɖo le edzi o, eye gbea ɖeke mate ŋu amie ɖe edzi o, abe Sodom kple Gomora, Adma kple Zeboyim, siwo ŋu Yehowa do dɔmedzoe kple dziku ɖo hetrɔ bu anyi ene la, ekema woaƒo nu le eŋu, 
DEU.29.23	eye dukɔwo katã agble bena: Nukaŋuti Yehowa wo anyigba sia alea, eye dɔmedzoe gã ka ƒomevi enye si? 
DEU.29.24	Tete woaɖo ŋu be: Esi wotu Yehowa, wo fofowo ƒe Mawu ƒe nu, si wòbia kpli wo, le esime wòkplɔ wo tso Egipte-nyigba dzi, 
DEU.29.25	eye woyi ɖasubɔ mawu bubuwo hede ta agu na mawu, siwo womenya o, eye metsɔ wo na wo o ŋuti la, 
DEU.29.26	eyata Yehowa do dɔmedzoe ɖe anyigba ma ŋu, eye wòhe fiƒode, siwo katã woŋlɔ ɖe agbalẽ sia me la, va wo dzi ɖo. 
DEU.29.27	Eyata Yehowa tsɔ dɔmedzoe, dziku kple aɖa ho wo tso woƒe anyigba dzi heƒu gbe ɖe anyigba bubu dzi, abe alesi wòzu egbe siawo ene. 
DEU.29.28	Nusi ɣla enye Yehowa, mía Mawu tɔ, ke nusi le gaglãgbe enye mía kple mia viwo to tegbee, be miawo se sia ƒe nyawo katã dzi.
DEU.30.1	Ne nya siawo katã ava dzo ɖe dziwò, yayra kple fiƒode, tsiwo metsɔ ɖo ŋkuwò me, eye wode dzigbɔ na wò le dukɔ, siwo katã dome Yehowa, wò Mawu, nyã wò ɖo ɖo, 
DEU.30.2	eye metrɔ ɖe Yehowa, wò Mawu la ŋu, eye mia kple viwòwo mieɖo to eƒe gbe tso dzi blibo kple luʋɔ blibo me, abe alesi mede se na mi ene la, 
DEU.30.3	ekema Yehowa, wò Mawu, aɖe dzɔgbevɔ̃e ɖa le dziwò, eye wòave nuwo, eye wòaƒo mia nu ƒu tso dukɔ, siwo katã dome Yehowa, wò Mawu, kaka mi ɖo la gbã. 
DEU.30.4	Ne miekaka ɖase dziƒo seƒe ke hã, Yehowa aƒo mia nu ƒu tso afima, eye wòakplɔ mi tso afima. 
DEU.30.5	Yehowa, wò Mawu, akplɔ wò va anyigba, si fofowòwo xɔ la dzi, eye naxɔe wòanye tɔwo; awɔ nyuie na wò, eye wòana nadzi ɖe dzi wu fofowòwo. 
DEU.30.6	Eye Yehowa, wò Mawua atso aʋa na mia kple wò dzidzimeviwo ƒe dziwo, bena mialɔ̃ Yehowa, mia Mawu la, tso miaƒe dzi blibo kple luʋɔ blibo me, ne miano agbe. 
DEU.30.7	Yehowa, wò Mawu, ana fiƒode siawo katã nava wò futɔ kple wò ketɔ, siwo le yowòme tim la dzi. 
DEU.30.8	Ke wò la gaɖo to Yehowa, wò Mawu la ƒe gbe, eye nawɔ se, siwo katã mede na wo egbe la dzi. 
DEU.30.9	Eye Yehowa, wò Mawu, ana nusiwo katã newɔna, wò dɔmeviwo, wò lãwo ƒe viwo kple wò agblemenuwo kpakple wò kesinɔnuwo nasɔ gbɔ ɖe dzi; eye Yehowa agakpɔ dzidzɔ le ŋuwò, eye wòawɔ nyuie na wò, abe alesi wòkpɔ dzidzɔ le fofowòwo ŋu ene. 
DEU.30.10	Elabena èɖo to Yehowa, wò Mawu la ƒe gbe, eye nèle se kple ɖoɖo, siwo woŋlɔ ɖe agbalẽ sia me la me ɖe asi, eye nètrɔ ɖe Yehowa, wò Mawu la ŋu tso wò dzi blibo kple luʋɔ blibo me.
DEU.30.11	Elabena se, si mede na wò egbe la, menye nya masegɔmea wònye o, eye mele didiƒe tso gbɔwò o. 
DEU.30.12	Mele dziƒo, ne woagblɔ be: ameka ade dziƒo atsɔe vɛ na mí, be míase, ne míawɔ edzi o. 
DEU.30.13	Eye mele ƒu godo, ne woagblɔ be: ameka atso ƒu ayi atsɔe vɛ na mi, be míase, ne miawo edzi o. 
DEU.30.14	Ke boŋ nya la tso ɖe gbɔwò kpuie, ele wò nu me kple wò dzi me, be nawɔ edzi.
DEU.30.15	Kpɔ ɖa, metsɔ agbe kple dzɔgbenyuie, ku kple dzɔgbevɔ̃e ɖo ŋkuwò me egbe. 
DEU.30.16	Ne èse Yehowa, wò Mawu ƒe se, siwo mede na wò egbe, eye nèlɔ Yehowa, wò Mawu la, nèzɔ eƒe mɔwo dzi, eye nèle eƒe se, ɖoɖo kple kɔnuwo me ɖe asi la, ekema anɔ agbe, eye adzi ɖe dzi, eye Yehowa, wò Mawu, ayra wò le anyigba, si dzi yim nèle, be naxɔe la dzi. 
DEU.30.17	Ke ne wò dzi gbugbɔ, eye meɖo to o, eye nena woɖu wò nède ta agu na mawu bubuwo hesubɔ wo la, 
DEU.30.18	ekema mele egblɔm na mi egbea bena, miatsrɔ̃ avɔ kokoko, eye mianɔ agbe didie le anyigba, si dzi miele Yordan tso ge ayi, be míaxɔe la dzi o. 
DEU.30.19	Meta dziƒo kple anyigba na mi be: Metsɔ agbe kple ku, yayra kple fiƒode le mia ŋku me ɖom. Eyata mitia agbe, be mia kple wò dzidzimeviwo mianɔ agbe, 
DEU.30.20	eye nalɔ̃ Yehowa, wò Mawu la, ɖo to eƒe gbe, eye naku ɖe eŋu, elabena eya nye wò agbe, bena nanɔ agbe didie le anyigba, si ŋu Yehowa ka atam ɖo be, yeatsɔ na fofowòwo Abraham, Isak kple Yakob la dzi.
DEU.31.1	Tete Mose yi ɖagblɔ nya siawo na Israel blibo la, 
DEU.31.2	eye wògblɔ na wo bena: Ƒe alafa ɖeka blave enye si mexɔ egbe sia, nyemate ŋu agado o, eye nyemate ŋu agava me o. Yehowa gblɔ nam bena, nyematso Yordan sia o, 
DEU.31.3	eye Yehowa, wò Mawu ŋutɔ adze ŋgɔwò, atsrɔ̃ dukɔ siawo le ŋkuwò me, be naxɔ woƒe anyigba; Yosua adze ŋgɔwò, abe alesi wòdo ŋugbe ene. 
DEU.31.4	Yehowa awɔ wo, abe alesi wòwɔ Sixon kple Og, amesiwo nye Amoritɔwo ƒe fiawo, kple woƒe anyigbawo, eye wotsrɔ̃ wo ene. 
DEU.31.5	Ne Yehowa tsɔ wo ɖe asi le mia ŋku me la, ekema miwɔ wo pɛpɛpɛ ɖe se, siwo mede na mi la nu. 
DEU.31.6	Milé dzi ɖe ƒo, eye misẽ ŋu, migavɔ̃ o, eye womegadzi ŋɔ na mi o, elabena Yehowa, wò Mawu ŋutɔ le yiyim le mia dome, maɖe asi le ŋuwò o, eye magblẽ wò ɖi o 
DEU.31.7	Eye Mose yɔ Yosua hegblɔ nɛ le Israel blibo la ŋku me bena: Lé dzi ɖe ƒo, eye sẽ ŋu, elabena wòe le dukɔ sia kplɔ ge ayi anyigba, si ŋu Yehowa ka atam ɖo na wo fofowo be, yeatsɔ na wo la dzi, eye wòe le emã ge na wo. 
DEU.31.8	Yehowa ŋutɔ adze ŋgɔ-wò, eye wòanɔ anyi kpli wò, maɖe asi le ŋuwò o, eye magblẽ wò ɖi o; megavɔ̃ o, eye ŋɔ megadzi wò o.
DEU.31.9	Eye Mose ŋlɔ se sia ƒe nyawo, eye wòtsɔe ɖe asi na nunɔlawo, siwo nye Lewi-viwo, amesiwo le Yehowa ƒe nubablaɖaka la tsɔm, kpakple Israel-ame tsitsiwo katã. 
DEU.31.10	Eye Mose de se nawo gblɔ bena: Le ƒe adre sia ƒe adre, ɣeyiɣi, si me wotsɔa fe kena, le agbadɔŋkekenyuie la dzi, 
DEU.31.11	ne Israel blibo la va, be wòado ɖe Yehowa, wò Mawu ŋku me le teƒe, si wòatia la, ekema naxlẽ se sia ɖe Israel blibo la ƒe to me. 
DEU.31.12	Ƒo dukɔ la, ŋutsuwo kple nyɔnuwo, ɖeviwo kple amedzro, siwo le wò duwo me la nu ƒu, ne woasee, eye woasrɔ̃e, woavɔ̃ Yehowa, mia Mawu la, eye woalé se sia ƒe nyawo katã me ɖe asi, eye woawɔ wo dzi. 
DEU.31.13	Eye wo vi, siwo mele naneke nyam haɖe o la, nasee, ne wòanya, alesi woavɔ̃ Yehowa, mia Mawu la, ŋkeke alesi miele agbe le anyigba, si dzi mietsɔ Yordan le yiyim, be míaxɔe wòanye mia tɔ la dzi.
DEU.31.14	Eye Yehowa gblɔ na Mose bena: Kpɔ ɖa, wò kuɣi le aƒe tum; yɔ Yosua, eye mia kplii míatsi tre ɖe Mawu ƒe agbadɔ la gbɔ, ne maɖe se nɛ. Eye Mose kple Yosua woyi ɖatsi tre ɖe Mawu ƒe agbadɔ la gbɔ. 
DEU.31.15	Tete Yehowa ɖe eɖokui fia le agbadɔ la me le alilikpo dodoa ɖe me, eye alilikpo dodo la nɔ agbadɔ la ƒe ʋɔtru tame. 
DEU.31.16	Eye Yehowa gblɔ na Mose bena: Kpɔ ɖa, ne èmlɔ tɔgbuiwòwo gbɔ la, ekema dukɔ sia atso adze anyigba, si dzi yim wole la, ƒe mawuwo yome, woagblẽm ɖi, eye woatu nu, si mebia kpli wo la. 
DEU.31.17	Eye mado dɔmedzoe ɖewo ŋu ɣemaɣi, magblẽ wo ɖi, eye maɣla nye ŋku me ɖe wo, be woatsrɔ̃ wo, dzɔgbevɔ̃e kple hiã geɖe ava wo dzi; tete woagblɔ le ɣemaɣi bena: Menye esi Yehowa mele mia dome o la, vɔ̃ sia va mia dzi ɖo oa? 
DEU.31.18	Ke maɣla nye ŋku me ɣemaɣi le vɔ, siwo katã wowɔ hedze mawu bubuwo yome la ta. 
DEU.31.19	Azɔ miŋlɔ ha sia, eye nafiae Israel-viwo; tsɔe de nu na wo, bena ha sia nanye ɖase le mía kple Israel-viwo dome. 
DEU.31.20	Elabena makplɔ wo ayi anyigba, si ŋu meka atam ɖo na wo fofowo la dzi, afisi notsi kple anyitsi bɔ ɖo, eye woaɖu nu aɖi ƒo, akpɔ lãme, emegbe wòadze mawu bubuwo yome asubɔ wo, ke nye la wòado vlom, eye woatu nye nubabla la. 
DEU.31.21	Eye ne dzɔgbevɔ̃e kple hiã geɖe va wo dzi la, ekema ha sia anye ɖase anɔ woƒe ŋku me, elabena mage le woƒe dzidzimeviwo nu o. Elabena menya tame, si li na wo fifia, hafi mele wo kplɔm le anyigba, si ŋu meka atam ɖo la dzi yimi. 
DEU.31.22	Eye Mose ŋlɔ ha sia gbemagbe, eye wòfiae Israel-viwo. 
DEU.31.23	Eye wòde se na Yosua, Nun vi, gblɔ bena: Lé dzi ɖe ƒo, eye sẽ ŋu, elabena wòe akplɔ Israel-viwo ayi anyigba, si ŋu meka atam ɖo na wo la dzi, eye nye ŋutɔ manɔ anyi kpli wò.
DEU.31.24	Esi Mose ŋlɔ se sia ƒe nyawo ɖe agbalẽ me vɔ keŋ la, 
DEU.31.25	Mose de se na Lewitɔwo, amesiwo nye Yehowa ƒe nubablaɖakatsɔlawo bena: 
DEU.31.26	Mitsɔ segbalẽ sia ɖa ɖe Yehowa, mia Mawu, ƒe nubablaɖaka la xa, ne wòanye ɖase anɔ afima 
DEU.31.27	Elabena menya miaƒe tosesẽ kple kɔlialia. Kpɔ ɖa, ŋkeke alesi menɔ mia gbɔ la, miesẽ to ɖe Yehowa ŋu vaseɖe fifi; evɔ, ne meku ɖe? 
DEU.31.28	Miƒo miaƒe towo ƒe ame tsitsiwo katã kple mia dzikpɔlawo nu ƒu ɖe gbɔnye, ne magblɔ nya siawo ɖe woƒe to me, eye mata dziƒo kple anyigba na wo. 
DEU.31.29	Elabena menyae bena, miele gbegblẽ ge ɖe dzi le nye ku megbe, eye miate ɖa le mɔ, si metia mi la dzi, eye dzɔgbevɔ̃e ava mia dzi emegbe, le esi miewɔ vɔ̃ ɖe Yehowa ŋu, eye mietsɔ miaƒe asiwo wɔ nu hedo dziku nɛ ta.
DEU.31.30	Eye Mose gblɔ ha sia ƒe nyawo ɖe mii keŋkeŋ ɖe Israel-ha blibo la ƒe to me bena:
DEU.32.1	Miɖo to, mi dziƒowo, mele nu ƒo ge, eye anyigba, se nye numenyawo! 
DEU.32.2	Nye nufiafiawo le ɖuɖu ge abe tsidzadza ene, eye nye nyawo le dzadza ge abe zãmu ene; wole abe tsie nyɔ ɖe gbe dzi ene, eye wole abe tsie tso ka ɖe amagbe dzi ene. 
DEU.32.3	Elabena mele Yehowa ƒe ŋkɔ kafu ge, mide bubu Yehowa, mia Mawu la ŋu! 
DEU.32.4	Agakpe wònye, eƒe nuwɔwɔ de blibo; elabena eƒe mɔwo katã dzo. Mawu nyateƒetɔ wònye, eye alakpa mele eme o, nuteƒewɔla kple dzɔdzɔetɔ wònye. 
DEU.32.5	Wowɔ nu tovo ɖe eŋu ŋukpenanu wonye, eye womenye viawo o; dzidzime baɖa kple ame gbegblẽwo wonye! 
DEU.32.6	Dukɔ dzɔlã kple bometsila, ale nèle akpe da mi na Yehowa? Alo menye eya nye fofowò, si wɔ wò oa? Eya ŋutɔe wɔ wò, eye wòɖo wò te.
DEU.32.7	Ɖo ŋku gbaɖegbe dzi, eye nabu lãme le blematɔwo ŋu; bia fofowò, ne wòato nya na wò, eye bia wò amegã ɖeɖiwo, ne woagblɔe na wò! 
DEU.32.8	Esi dziƒoʋitɔ ma anyigba na dukɔwo, eye wòkaka ame gbetɔviwo me la, eɖo liƒo na dukɔwo, ɖe alesi Israel-viwo sɔ gbɔe nu. 
DEU.32.9	Elabena Yehowa tɔ enye eƒe dukɔ, eye Yakob enye domenyinu, si wòmã nɛ. 
DEU.32.10	Ebe le gbedzi kple gbedadaƒo, afisi gbemelãwo le xɔxlɔ̃m le. Ekpla asi kɔ nɛ, eye wòkpɔ edzi helé be nɛ abe eƒe ŋkuvi ene. 
DEU.32.11	Alesi hɔ̃ dea dzo viawo me ɖe dzodzo ŋu, eye wosa agba ɖe viawo dzi, ekekea eƒe aʋalawo hekɔ wo, eye wotsɔ wo ɖe eƒe aʋalawo dzi la, 
DEU.32.12	nenema Yehowa ɖeɖe kplɔe, eye mawu bubua ɖeke mekpe ɖe eŋu o. 
DEU.32.13	Ekplɔe, wonyã avuzi le anyigbawo dzi, eye wòna woɖu gbemekutsetsewo. Ena anyitsii tso agakpe la me wono kple amii tso kpekui sesẽwo me. 
DEU.32.14	Ena nyinotsi kpekẽ kple alẽnotsii hekpe ɖe alẽviwo kple agbowo, Basan-nyitsuwo kple gbɔ̃tsuwo ƒe amiwo ŋu. Ena bli dokuwoe, eye wòna wein nyuitɔe wòno.
DEU.32.15	Yesurun ɖa ami, eye wòda afɔkli. Eye esi nèda ami klã, eye nèkpɔ lãme la, egblẽ Mawu, si wɔ wò la ɖi, eye nedo vlo agakpe, si nye wò xɔxɔ. 
DEU.32.16	Wotsɔ mawu bubuwo ɖe ŋuʋaʋã me, eye wotsɔ ŋunyɔnuwo do dɔmedzoe nɛ. 
DEU.32.17	Wosa vɔ na trɔ, siwo menye mawuwo o, kple mawu, siwo womenya o, kpakple nu yeye, siwo meli tsã o, nusiwo ŋu mia fofowo medzi ŋɔ le o. 
DEU.32.18	Eɖe ŋu ɖi le agakpe, si dzi wò la ŋu, eye nèŋlɔ Mawu, si ƒe dɔme nèdzɔ tso la be.
DEU.32.19	Esi Yehowa kpɔ esia la, edo dɔmedzoe, eye wogbe viaŋutsuwo kple vianyɔnuwo 
DEU.32.20	hegblɔ bena: Maɣla nye ŋku me ɖe wo, ne makpɔ nusi ava dzɔ ɖewo dzi. Elabena dzidzime tovo kple vi maɖianukwarewo wonye. 
DEU.32.21	Wotsɔ mũ maɖimawuwo ɖe ŋuʋaʋã menye, eye wotsɔ woƒe legbawo do dziku nam. Eyata nye hã matsɔ ame maɖidukɔwo ade ŋuʋaʋã wo me, eye matsɔ dukɔ baɖawo ado dziku na wo. 
DEU.32.22	Elabena nye ŋɔti me lé dzo, eye wòle bibi ge aɖe tsiẽƒe ke, afiã anyigba kple nusiwo wɔna le edzi, eye wòafiã towo ƒe gɔmegɔmea. 
DEU.32.23	Mala dzagbevɔ̃ewo katã ali kɔ ɖe wo dzi, eye mada nye aŋutrɔwo katã ɖe wo ŋu. 
DEU.32.24	Dɔ awu wo aɖi tsi de wo ŋu, eye asrã kple dɔvɔ̃ atsrɔ̃ wo; madɔ lãwo ƒe aɖu kple nutata, siwo tana le ké me la, ƒe aɖi ɖe wo ŋu. 
DEU.32.25	Yi aɖu nu le gota, eye ŋɔdzi alé ame le xɔ me, ɖekakpuiwo kple ɖetugbiwo, vidzĩewo kple amegã taɣìwo siaa. 
DEU.32.26	Megblɔ be: Maɖo ƒuƒu ɖe wo, eye matutu woƒe ŋkɔ ɖa le amegbetɔwo dome hafi, 
DEU.32.27	ɖe menye ɖe mele vɔvɔ̃m be, futɔwo ado dziku nam o, eye woƒe ketɔwo aƒo adegbe agblɔ bena: miaƒe abe de dzi, eye menye Yehowae wɔ nu siawo katã o! 
DEU.32.28	Elabena dukɔ, si dome adaŋudede mele o, eye nyasãa ɖeke mele wo me o la wonye. 
DEU.32.29	Ɖe wònye nunyalawo wonye la, ne wodze si nusia, eye ne wobu nusi ava dzɔ de wo dzi la ŋu. 
DEU.32.30	Aleke ame ɖeka ate ŋu anyẽ ame akpe, eye ame eve ale ŋu aɖe ame akpe ewo ɖe nu, ne menye woƒe agakpee tsɔ wo dzra, eye ne menye Yehowae tso wo de asi o? 
DEU.32.31	Elabena woƒe agakpe mede miaƒe agakpe nu o, miaƒe futowo ŋutɔ nyenyametsolawo. 
DEU.32.32	Woƒe weinkawo nye Sodom-weinkawo, eye Gomora-gblewo me wotso. Woƒe weintsetsewo nye aɖi, eye wo me tsi vena. 
DEU.32.33	Woƒe wein enye da ƒe aɖi kple ƒli ƒe veve.
DEU.32.34	Alo womedzra nusia ɖo ɖe gbɔnye oa, eye woɖo ŋkɔ edzi le nye nuwo dome oa? 
DEU.32.35	Tanye enye hlɔ̃biabia kple teƒeɖoɖo le gbesigbe woƒe afa ada; elabena woƒe gbegblẽɣi le aƒe tum, eye nusi woɖo ɖe wo ŋu la, le edzi ɖo ge kaba. 
DEU.32.36	Elabena, ne ekpa be, ŋusẽ vo le wo ŋu, eye ame tsitsiwo kple ɖeviwo megali o la, adrɔ̃ ʋɔnu eƒe dukɔ, eye wòave eƒe dɔlawo nu 
DEU.32.37	Eye woabia bena: Afika woƒe mawuwo le, eye afika agakpe, si ŋu wole ŋu ɖom ɖo la le? 
DEU.32.38	Miaƒe vɔsa ƒe amiɖulawo kple miaƒe nunovɔsa ƒe weinnolawo netsi tre, ne woaxɔ na mi, eye woakpɔ mia ta! 
DEU.32.39	Miele ekpɔm azɔ be, nye ɖeɖe koe ti, eye mawua ɖeke mekpe ɖe ŋunye oa? Mewua ame, eye megbɔa agbee, meƒoa ame, eye meyɔa ɖoe, eye womate ŋu aɖe amea ɖeke tso asinye o. 
DEU.32.40	Elabena meɖo nye asi ɖe dziƒo gblɔ bena: Mele agbe tegbee! 
DEU.32.41	Ne menyre nye yi dadzo la, eye meɖe asi ʋɔnudɔdrɔ̃ me la, ekema mabia hiã nye futowo, eye maɖo teƒe na nye ketɔwo. 
DEU.32.42	Mana nye aŋutrɔwo nano ʋu amũ, eye nye yi naɖu lã; ame tsiaʋawo kple aboyomewo ƒe nue, futɔwo kplɔlawo ƒe tatɔwo ƒe lae! 
DEU.32.43	Mi dukɔwo mitso aseye ɖe eƒe dukɔ ŋu, elabena ebia hlɔ̃ ɖe eƒe dolawo ƒe ʋu nu; ebia hlɔ̃ eƒe futowo, eye wòlé avu na eƒe anyigba kple eƒe dukɔ!
DEU.32.44	Eye Mose kple Yosua, Nun vi, va gblɔ ha sia ƒe nyawo ɖe dukɔ la ƒe to me. 
DEU.32.45	Esi Mose gblɔ nya siawo katã na Israel blibo la vɔ la, 
DEU.32.46	egblɔ na wo bena: Mina nya siawo katã, siwo meku ɖe to me na mi egbea la, naɖe dzigbɔ na mi, eye midee asi na mia viwo, ne wòalé se sia ƒe nyawo katã me ɖe asi, eye woawɔ wo dzi. 
DEU.32.47	Elabena menye nya gbɔlo wonye na mi o, ke boŋ miaƒe agbee; eye nya sia ana mianɔ agbe didie le anyigba, si dzi mietsɔ Yordan le yiyim, be míaxɔe wòanye mia tɔ la dzi. 
DEU.32.48	Eye Yehowa gblɔ na Mose gbemagbe bena: 
DEU.32.49	De Abarim-towo dzi, eye nalia Nebo-to, si le Moab-nyigba dzi le Yerixo kasa, eye nakpɔ Kanaan-nyigba, si tso ge mala na Israel-viwo wòanye wo tɔ la ɖa. 
DEU.32.50	Eye naku te to, si dzi nede la dzi, eye nayi tɔgbuiwòwo gbɔ, abe alesi nɔviwò Aron ku le Xor-to la dzi heyi tɔgbuiawo gbɔ ene. 
DEU.32.51	Elabena miedi anukware nam le Israel-viwo dome le dzrewɔtsi la gbɔ le Kades le Zin-gbedzi o, eye miekɔ ŋunye le Israel-viwo dome o. 
DEU.32.52	Anɔ adzɔge akpɔ anyigba la ɖa, ke maɖe anyigba, si mele Israel-viwo na ge la dzi o.
DEU.33.1	Esia nye yayra, si Mose, Mawu ƒe ame la, tsɔ yra Israel-viwo hafi ku. 
DEU.33.2	Eye wògblɔ bena: Yehowa tso Sinai va, edze na wo tso Seir, eye wòdo tso Paran-to la gbɔ. Ame kɔkɔe akpe nanewo kpe ɖe eŋu, eye dzo le eƒe nuɖusi na wo. 
DEU.33.3	Elɔ̃ dukɔwo, eye eƒe ame kɔkɔewo katã le esi me. Wodze wò afɔ yome, eye netsɔ wò nya kplɔ wòe. 
DEU.33.4	See Mose ɖe na mi, si nye Yakob-ha la ƒe domenyinu. 
DEU.33.5	Eyae nye fia le Yesurun, le esime dukɔ la ƒe tatɔwo ƒo ƒu kpe ɖe Israel-toawo ŋu. 
DEU.33.6	Ruben anɔ agbe, maku o, eye eƒe amewo manya xlẽ o. 
DEU.33.7	Yuda ƒe yayra enye si. Eye wògblɔ bena: Yehowa, se Yuda ƒe gbe, eye gakplɔe va eƒe dukɔ gbɔ! Tsɔ wò asi wɔ aʋa ɖe eta, eye naxɔe tso eƒe futɔwo si! 
DEU.33.8	Eye wògblɔ le Lewi ŋu bena: Wò Tumim kple Urim enye wò ame kɔkɔe la tɔ. Amesi nete kpɔ le Masa, eye nèwɔ dzre kplii le dzrewɔtsia gbɔ. 
DEU.33.9	Wogblɔ le wo fofo kple wo dada ŋu be, yewo mele wo kpɔm o; womedze si wo nɔviŋutsuwo o, eye womenya woƒe viŋutsuwo o; ke boŋ woɖo to wò nyawo, eye wolé wò nubabla me ɖe asi. 
DEU.33.10	Woawoe fiaa wò ɖoɖowo Yakob kple wò se la Israel; woawoe tsɔa dzudzɔdonu ɖoa wò ŋɔti nu, eye wotsɔa vɔsa blibo ɖoa wò vɔsamlekpui la dzi.
DEU.33.11	Yehowa, yra eƒe ŋusẽ, eye na eƒe asinudɔwo nadze dzi nɛ! Gbã ali na eƒe futɔwo kple eƒe ketɔwo yaʋayaʋa, ne womagatsi tre o! 
DEU.33.12	Eye wògblɔ le Benyamin ŋu bena: Yehowa ƒe lɔlɔ̃tɔe, anɔ egbɔ dedie, eya akpɔ edzi ɣesiaɣi, eye wòanɔ eƒe abɔta. 
DEU.33.13	Eye wògblɔ le Yosef ŋu bena: Yehowa ayra eƒe anyigba kple dziƒonu xɔasiwo kple zãmu kpakple anyigbatu me tsiwo. 
DEU.33.14	Ayrae kple kutsetse xɔasi, siwo ɣe na woɖina, kple kutsetse xɔasi, siwo ɣleti na wowɔna. 
DEU.33.15	Ayrae kple nusiwo tso blema-towo dzi kple nu vevi, siwo wɔna le blema-togbɛwo dzi, 
DEU.33.16	kpakple anyigba dzi nu xɔasiwo woasɔ gbɔ! Eye amesi le ŋuvekɔe me la ƒe amenuveve ava Yosef ƒe ta dzi kple nɔviawo ƒe amegã ƒe dzodome. 
DEU.33.17	Edze ɖeka abe eƒe nyitsu ŋgɔgbea ene, eye eƒe dzowo le abe to ƒe dzowo ene. Woawo wòtsɔ tu dukɔwo ƒu anyi vaseɖe anyigba seƒewo ke. Esiawo nye Efrayim ƒe ame akpe nanewo kple Manase ƒe ame akpeawo. 
DEU.33.18	Eye wògblɔ le Zebulon ŋu bena: Zebulon, wò mɔzɔzɔ nedzɔ dzi na wò, eye wò Isaxar, kpɔ dzidzɔ le wò aƒenɔnɔ ŋu! 
DEU.33.19	Wokpe dukɔwo va to la gbɔ, afisi wosa vɔ vavãtɔwo le, elabena wole ƒu me kesinɔnuwo kple ketu me nu veviwo ɖe ge. 
DEU.33.20	Eye wògblɔ le Gad ŋu bena: Woakafu amesi na nɔƒe keke Gad! Etsyɔ akɔ anyi abe dzatanɔ ene, eye wòvuvu abɔ kple ta. 
DEU.33.21	Ekpɔ anyigba nyuitɔ da ɖi, si wodzra ɖo ɖi na aʋakplɔla. Enɔ dukɔ la nu yi kpli wo, be wòawɔ nusi dze Yehowa ŋu, eye eya kple Israel wowɔ eƒe ɖoɖowo dzi. 
DEU.33.22	Eye wògblɔ le Dan ŋu bena: Dan enye dzatavi, si ti kpo tso Basan. 
DEU.33.23	Eye wògblɔ le Naftali ŋu bena: Nu nyuiwo asɔ gbɔ ɖe Naftali si, Yehowa ƒe yayra anɔ edzi fũ, eye axɔ ɣetoɖoƒe kple dziehenyigba wòanye etɔ. 
DEU.33.24	Eye wògblɔ le Aser ŋu bena: Woayra Aser le viŋutsuwo dome! Eƒe nu anyo nɔviawo ŋu, eye wòatsɔ eƒe afɔ ade ami me! 
DEU.33.25	Wò gametiwo nye gayibɔ kple akɔbli, eye akpɔ dzudzɔ le wò agbe me ŋkekewo katã me.
DEU.33.26	Mawu ɖeke mele abe Yesurun ƒe Mawu la ene o, amesi le yiyim le dziƒo, be yeaxɔ na wò, amesi ƒe ŋutikɔkɔe le alilikpowo me. 
DEU.33.27	Blema-Mawu la enye sitsoƒe, kple abɔ mavɔwo le anyigba afi. Enyã futɔwo le ŋgɔwò, eye wògblɔ be: Mitsrɔ̃ wo! 
DEU.33.28	Israel, si nye Yakob ƒe vudo la, anɔ aga dedie le anyigba, si dzi bli kple wein le, afisi zãmu dzana tso dziƒo ɖo. 
DEU.33.29	Woayra wò Israel! Ameka ɖe nuwo? Dukɔ, si Yehowa ɖe, amesi nye wò akpoxɔnu kple xɔwòla, kpakple wò dziɖuɖu ƒe yi! Wò futɔwo avivi nu me na wò, ke wò la ànyã avuzi le wo dzi.
DEU.34.1	Esi Mose lia Nebo-to la hede Pisga tame le Moab-tagba le Yerixo kasa la, Yehowa na wòkpɔ anyigba blibo la tso Gilead vaseɖe Dan, 
DEU.34.2	Naftali blibo la, Efrayim kple Manase ƒe anyigba, kpakple Yuda ƒe anyigba blibo la vaseɖe ƒu nu, 
DEU.34.3	dziehe gome kple devedu Yerixo ƒe gbadzaƒe nusiwo me vaseɖe Zoar ke. 
DEU.34.4	Eye Yehowa gblɔ nɛ bena: Esia nye anyigba, si ŋu meka atam ɖo hedo ŋugbe na Abraham, Isak kple Yakob bena, matsɔe na woƒe dzidzimeviwo. Mena nèkpɔe kple wò ŋkuwo, ke made afima akpɔ o. 
DEU.34.5	Eye Mose, Yehowa ƒe dɔla, ku ɖe afima le Moab-nyigba dzi, abe alesi Yehowa gblɔ ene. 
DEU.34.6	Eye wòɖii ɖe bali la me le Moab-nyigba dzi le Bet-Peor kasa; ke amea ɖeke menya eɖiƒe vaseɖe egbe o. 
DEU.34.7	Mose xɔ ƒe alafa ɖeka blave hafi ku; ke eƒe ŋkuwo metsi o, eye agbe gale eŋu. 
DEU.34.8	Eye Israel-viwo fa na Mose ŋkeke blaetɔ̃ sɔŋ le Moab-tagba. Emegbe wowu avifafa-ŋkekeawo kple funyinyi na Mose nu. 
DEU.34.9	Eye nunyagbɔgbɔ yɔ Yosua, Nun vi fũ, elabena Mose da asi ɖe edzi. Eye Israel-viwo ɖo toe, eye wowɔ, abe alesi Yehowa de se na Mose ene. 
DEU.34.10	Ke nyagblɔɖila ɖeke megana Israel kpɔ abe Mose, Yehowa nya ŋku me kple ŋku me ene o; 
DEU.34.11	amesi Yehowa ɖɔ ɖe Egipte-nyigba dzi, be wòawɔ dzesiwo kple nukunuwo ɖe Farao kple eƒe dɔlawo katã kpakple eƒe anyigba blibo la ŋu; 
DEU.34.12	hekpe ɖe ŋusẽnu kple nu tsu dziŋɔ, siwo katã Mose wɔ le Israel blibo la ŋku me ŋuti.
JOS.1.1	Le Yehowa ƒe dɔla Mose ƒe ku megbe la Yehowa gblɔ na Yosua, Nun vi, si nye Mose ƒe subɔla bena: 
JOS.1.2	Nye dɔla Mose ku, eyata tsi tre, eye mia kple dukɔ blibo la miatso Yordan sia ayi anyigba, si mebe, mana Israel-viwo la dzi. 
JOS.1.3	Teƒe sia teƒe, si miaƒe afɔƒome aɖo la, matsɔe na mi, abe alesi megblɔ na Mose ene. 
JOS.1.4	Miaƒe anyigba atso gbedzi kple Libanon sia gbɔ vaseɖe Frat-tɔsisi gã la nu, Xititɔwo ƒe anyigba blibo la vaseɖe ƒu gã la nu le ɣetoɖoƒe gome. 
JOS.1.5	Amea ɖeke manɔ te ɖe nuwò le wò agbe me ŋkekewo katã me o; alesi menɔ kple Mose la, nenema manɔ kple wò hã; nyemaɖe asi le ŋuwò o, eye nyemagblẽ wò ɖi o. 
JOS.1.6	Lé dzi ɖe ƒo, eye nasẽ ŋu, elabena wòe amã anyigba, si ŋu meka atam ɖo na wo fofowo bena, matsɔe na wo la, na dukɔ sia. 
JOS.1.7	Lé dzi ɖe ƒo, eye nasẽ ŋu vevie ko; lé se, siwo katã nye ɖɔla Mose de na wò la me ɖe asi, eye nawɔ wo dzi, megadze ɖe ɖusi alo mia me o, me wòadze dzi na wò le afisiafi, si nayi. 
JOS.1.8	Megaɖe nu le segbalẽ sia ŋu o, eye nabu eŋu zã kple keli, ne nalé nusiwo katã woŋlɔ ɖe eme la me ɖe asi, eye nawɔ wo dzi; elabena eya ko hafi dzɔgbenyuie anɔ mɔ dzi na wò, eye nusianu adze dzi na wò. 
JOS.1.9	Menye ɖe meɖe se na wò be, lé dzi ɖe ƒo, eye nasẽ ŋu, ŋɔ megadzi wò o, eye dzidzi megaƒo wò oa? Elabena Yehowa, wò Mawu la, li kpli wò le afisiafi, si nayi ɖo.
JOS.1.10	Tete Yosua ɖe se na dukɔ la dzikpɔlawo bena: 
JOS.1.11	Mitsa le asaɖa lãme, ne miade se na dukɔ la bena: Midzra mɔ dzi nuɖuɖu ɖo, elabena ŋkeke etɔ̃ megbe la miele Yordan sia tso ge ayi aɖaxɔ anyigba, si Yehowa, mia Mawu be, yeatsɔ na mi wòanye mia tɔ la. 
JOS.1.12	Eye Yosua gblɔ na Ruben-viwo, Gad-viwo kple Manase-viwo ƒe to afã bena: 
JOS.1.13	Miɖo ŋku nya, Si Yehowa ƒe dɔla Mose gblɔ na mi la dzi bena: Yehowa, mia Mawu, na miegbɔ ɖe eme, eye wòtsɔ anyigba sia na mi. 
JOS.1.14	Mina mia srɔ̃wo kple mia viwo kpakple miaƒe lãwo natsi anyigba, si Mose na mi le Yordan godo la dzi; ke kalẽtɔwo katã nabia akpa adze wo nɔviwo ŋgɔ, ne woakpe ɖewo ŋu, 
JOS.1.15	vaseɖe esime Yehowa ana mia nɔviwo hã nakpɔ gbɔdzɔe abe miawo ke ene; eye ne Yehowa, mia Mawu, tsɔ anyigba, si wòle wo na ge, na wo la, ekema miagbugbɔ ayi aɖaxɔ anyigba, si Yehowa ƒe ɖɔla Mose na mi le Yordan godo le ɣedzeƒe gome. 
JOS.1.16	Tete woɖo ŋu na Yosua bena: Míawɔ se, siwo katã nède na mí la dzi, eye afisiafi, si nèdɔ mí ɖo la, míayi! 
JOS.1.17	Alesi mieɖo to Mose la, nenema ke miaɖo to wò hãe; Yehowa nanɔ kpli wò ko, abe alesi wònɔ kple Mose ene! 
JOS.1.18	Woawu amesiame, si asẽ to ɖe wò sededewo ŋu, eye maɖo to wò nya, siwo katã negblɔ na mi o la. Lé dzi ɖe ƒo, eye nasẽ ŋu ko!
JOS.2.1	Eye Yosua, Nun vi, ɖɔ ŋutsu eve le adza me tso Sitim, be woaɖatsa ŋku, gblɔ bena: Miyi ɖakpɔ anyigba la kple Yerixo ɖa! Tete woyi, eye wova dze gboloa ɖe, si ŋkɔ nye Raxab la ƒe me, eye wotsi afima dɔ. 
JOS.2.2	Eye wogblɔ na Yerixo-fia bena: Kpɔ ɖa, ŋutsuwo tso Israel-viwo dome va afisia egbe zã, be woatsa ŋku le anyigba la dzi. 
JOS.2.3	Tete Yerixo-fia dɔ ame ɖo ɖe Raxab gbɔ gblɔ bena: Ɖe ŋutsu, siwo va gbɔwò hedze aƒewò me la na, elabena ŋku tsa ge wova anyigba blibo la dzi. 
JOS.2.4	Ke nyɔnu la tsɔ ŋutsu eveawo ɣla, eye wògblɔ bena: Ele me be, ŋutsuawo nya va gbɔnye, gake nyemenya afisi wotso o. 
JOS.2.5	Esi anyigba tsyɔ, eye wole agbo tu ge la, ŋutsuawo do go, gake nyemenya afisi woyi o; miti wo yome kaba, elabena miate ŋu atu wo! 
JOS.2.6	Evɔ wònye èkplɔ wo ɖaɣla ɖe xɔta ɖe ɖetifu, siwo wosia ɖe xɔta me hafi 
JOS.2.7	Ke ŋutsuawo ti wo yome ɖo ta Yordan nu, eye esi wo yometilawo do go la, wodo agbo la ɖe wo megbe. 
JOS.2.8	Hafi ŋutsuawo nadɔ alɔ la, nyɔnu la yi wo gbɔ le xɔta 
JOS.2.9	gblɔ na wo bena: Menyae bena, Yehowa le anyigba la tsɔ ge na mi, ŋɔdzi, si le mia ŋu la, va lé mí, eye anyigbadzitɔwo katã de asi nua vɔvɔ̃ me. 
JOS.2.10	Elabena míese, alesi Yehowa na Avaƒu la mie le mia ŋgɔ, esime mieʋu tso Egipte, kpakple nusi miewɔ Amoritɔwo ƒe fia eveawo, siwo nye Sixon kple Og le Yordan godo, amesiwo mietsrɔ̃ gbidigbidi. 
JOS.2.11	Esi míesee la, dzi ɖe le mia ƒo, eye kalẽ megale amea ɖeke me ɖe mia ŋu o, elabena Yehowa, mia Mawu, enye Mawu le dziƒo afime kple anyigba dzi afi. 
JOS.2.12	Eyata azɔ mita Yehowa nam, eye alesi meve mía nui la,; nenema ke miawo hã miave nye ƒome nui, eye mina dzesim ɖe dzi, 
JOS.2.13	be miana fofonye kple danye, nɔvinyeŋutsuwo kple nɔvinyenyɔnuwo kpakple woƒe ƒometɔwo katã natsi agbe, eye miaxɔ mí ɖe agbe. 
JOS.2.14	Tete ŋutsuawo gblɔ nɛ bena: Ne miegblɔ nya sia wose o, eye Yehowa tsɔ anyigba la na mí, gake míeve nuwo o, eye míeɖi anukware na wò o la, ekema míaku ɖe mia teƒe! 
JOS.2.15	Tete wòtsɔ atagbi ɖiɖi wo to eƒe xɔ, si le dua ƒe gli ŋu la, ƒe fesre nu ɖe anyi; elabena eƒe aƒe le glia dzi. 
JOS.2.16	Eye wògblɔ na wo bena: Miɖo ta toawo dzi, ne mia yometilawo magaɖo go mi o, eye miɣla mia ɖokui ɖe afima ŋkeke etɔ̃, vaseɖe esime mia yometilawo atrɔ, emegbe hafi mialé miaƒe mɔ. 
JOS.2.17	Eye ŋutsuawo gblɔ nɛ bena: Atam, si nèna míeka na wò la, ado le mía dzi: 
JOS.2.18	Kpɔ ɖa, ne mieva anyigba dzi la, ekema tsɔ ka dzẽ dada tsi ɖe fesre, si nu nèɖiɖi mi toe la ŋu, eye nakplɔ fofowò kple dawò, nɔviwòŋutsuwo kple ƒowòmetɔwo katã ava aƒewò me. 
JOS.2.19	Ne amea ɖe do le wò xɔ me ɖe xexe la, ekema eƒe nu tsi eya ŋutɔ ƒe ta dzi, eye míeɖi fɔa ɖeke o; ke ne amea ɖe le gbɔwò le wò xɔ me, hafi amea ɖe wɔ nanee la, ekema eƒe ʋu tsi miaƒe ta dzi. 
JOS.2.20	Eye ne egblɔ míaƒe nya sia wose la, ekema atam, si nèna míeka na wò la, do le mía dzi. 
JOS.2.21	Eye wòɖo ŋu na wo bena: Neva me, abe alesi miegblɔ ene! Eye wòɖe asi le wo ŋu woyi. Eyome wòtsi ka dzẽ dada ɖe fesre la nu. 
JOS.2.22	Eye woyi dzi ɖatsi afima ŋkeke etɔ̃ sɔŋ, vaseɖe esime wo yometilawo trɔ gbɔ. Eye wo yometilawo ɖi wo le mɔ blibo la katã dzi, gake womekpɔ wo o. 
JOS.2.23	Tete ŋutsu eveawo gbugbɔ tso toawo dzi, eye wotso tɔ la va Yosua, Nun vi la gbɔ hexlẽ nusiwo katã dzɔ ɖe wo dzi la nɛ. 
JOS.2.24	Eye wogblɔ na Yosua bena: Nyateƒee, Yehowa tsɔ anyigba blibo la de asi na mí, elabena anyigbadzitɔwo hã le mía vɔ̃m.
JOS.3.1	Tete Yosua kple Israel-viwo katã fɔ ŋdi kanya, eye woho tso Sitim heva Yordan nu, eye wotsi afima dɔ, hafi woava tso tɔ la. 
JOS.3.2	Le ŋkeke etɔ megbe la dzikpɔlawo tsa le asaɖa la me, 
JOS.3.3	eye wode se na dukɔ la bena: Ne miekpɔ be, nunɔlawo, amesiwo nye Lewitɔwo, tsɔ Yehowa, mia Mawu ƒe nubablaɖakaa la, ekema miawo hã míaho le mia teƒewo adze eyome. 
JOS.3.4	Ke mina mia kplii dome nadidi abɔklugui akpe eve, eye migate de eŋu wu o, ne mianya mɔ, si to ge miala, elabena mieto mɔ sia dzi kpɔ o. 
JOS.3.5	Eye Yosua gblɔ na dukɔ la bena: Mikɔ mia dokui ŋu, elabena etsɔ la Yehowa le nukunu wɔ ge le mia dome. 
JOS.3.6	Eye Yosua gblɔ na nunɔlawo bena: Mikɔ nubablaɖaka la dze dukɔ la ŋgɔ! Tete wokɔ nubablaɖaka la dze dukɔ la ŋgɔ. 
JOS.3.7	Eye Yehowa gblɔ na Yosua bena: Madze gɔme egbe ade asi gãɖoɖo me wò le Israel blibo la ŋku me, ne wòadze sii be, alesi mena kple Mose la, nenema ke mana kpli wò hã. 
JOS.3.8	De se na nunɔla, siwo le nubablaɖaka tsam la bena: Ne mieva ɖo Yordan-tɔa nu la, ekema mitɔ ɖe afima!
JOS.3.9	Tete Yosua gblɔ na Israel-viwo bena: Mite va ali, ne miase Yehowa, mia Mawu ƒe nya! 
JOS.3.10	Eye Yosua gblɔ bena: Esia miatsɔ adze sii bena, Mawu gbagbe le mia dome, eye wòle Kanaanitɔwo, Xititɔwo, Xiwitɔwo, Perizitɔwo, Girgasitɔwo, Amoritɔwo kple Yebusitɔwo nyã ge da le mia ŋgɔ vavã. 
JOS.3.11	Kpɔ da, anyigba blibo la ƒe Aƒetɔ ƒe nubablaɖaka le mia ŋgɔ dze ge ato Yordan me. 
JOS.3.12	Eyata miɖe ŋutsu wuieve le Israel ƒe toawo me, to ɖeka ame ɖeka. 
JOS.3.13	Ne nunɔla, siwo tsɔ anyigba blibo la ƒe Aƒetɔ, Yehowa ƒe nubablaɖaka, ƒe afɔƒome ka Yordan me tsia me la, ekema Yordan me tsi la nu atso, eye dzigbe gome tsi la amii kɔ de afi ɖeka. 
JOS.3.14	Tete dukɔ la do tso woƒe agbadɔwo me, eye woho, be yewoatso Yordan, eye nunɔlawo tsɔ nubablaɖaka la dze dukɔa ŋgɔ. 
JOS.3.15	Esi aɖakatsɔlawo va Yordan nu, eye nunɔla, siwo tsɔ aɖaka la, ƒe afɔwo ka tsia me la, ke Yordan ɖɔ gbagba go le nuŋeɣi blibo la katã me — 
JOS.3.16	tete dzigbe gome tsi la mli kɔ ɖe kekeke Adam, du, si le Zaretan kasa la gbɔ, eye tsi, si sina yina ɖe tagbaƒu, si nye Dzeƒu me la, mie ƒiaƒiaƒia, eye dukɔ la ɖi go ɖe Yerixo kasa. 
JOS.3.17	Eye nunɔla, siwo tsɔ Yehowa ƒe nubablaɖaka la, tɔ ɖe tsitre sesĩe le ƒuƒuiƒe le Yordan titina, vaseɖe esime dukɔ blibo la va Yordan godo.
JOS.4.1	Esi dukɔ blibo la ɖi go ɖe Yordan godo vɔ la, Yehowa gblɔ na Yosua bena: 
JOS.4.2	Miɖe ŋutsu wuieve le dukɔ la dome, to ɖeka ame ɖeka, 
JOS.4.3	eye miɖe se na wo bena: Miyi ɖaɖe kpe wuieve le Yordan me le teƒe, si nunɔlawo ƒe afɔ tsi tre ɖo la, eye mitsɔ wo va teƒe, si miedro ɖo, afisi miele tsitsi ge adɔ la. 
JOS.4.4	Tete Yosua yɔ ŋutsu wuieve, siwo wotia ɖi la, le Israel-viwo dome, to ɖeka ame ɖeka. 
JOS.4.5	Eye Yosua gblɔ na wo bena: Miyi Yordan titina le Yehowa, mia Mawu ƒe aɖaka la ŋgɔ, eye mia dome amesiame natsɔ kpe ɖeka ɖe abɔta, ɖe Israel-viwo ƒe toawo ƒe xexlẽme nu; 
JOS.4.6	ne kpe siawo nanye dzesi anɔ mia dome. Eye ne mia viwo ava bia mi gbaɖegbe bena: Kpe siawo gɔme ɖe hã la, 
JOS.4.7	ekema migblɔ na wo bena: Elabena Yordan me tsia nu tso le Yehowa ƒe nubablaɖaka la ŋgɔ; esi wole Yordan tso ge la, tete Yordan me tsi la nu tso, eyata kpe siawo nye ŋkuɖodzinu na Israel-viwo tegbee do. 
JOS.4.8	Eye Israel-viwo wɔ, abe alesi Yosua de se na wo ene; wode kpe wuieve le Yordan titina ɖe Israel-viwo ƒe toawo ƒe xexlẽme nu, abe alesi Yehowa gblɔ na Yosua ene, eye wotsɔ wo va ɖa ɖe afisi wodro ɖo. 
JOS.4.9	Ke Yosua tu kpe wuieve ɖe Yordan titina hã, ɖe afisi nunɔla, siwo tsɔ nubablaɖaka, ƒe afɔwo tsi tre ɖo, eye wotsi afima vaseɖe egbe. 
JOS.4.10	Eye nunɔla, siwo tsɔ aɖaka la, tɔ ɖe Yordan titina, vaseɖe esime wowɔ nusiwo katã Yehowa de se na Yosua be, wòagblɔ na dukɔ la vɔ, abe alesi Mose de se na Yosua ene; eye dukɔ la di go afɔ tsɔtsɔe ɖe tɔa godo. 
JOS.4.11	Esi dukɔ la ɖi go vɔ la, Yehowa ƒe aɖaka la hã va tɔa godo, eye nunɔlawo dze dukɔ la ŋgɔ. 
JOS.4.12	Tete Ruben-viwo kple Gad-viwo kpakple Manase-viwo ƒe to afã bia akpa dze Israel-viwo ŋgɔ, abe alesi Mose gblɔ na wo ene. 
JOS.4.13	Ŋutsu, siwo bia akpa dze Yehowa ŋgɔ heyina aʋa le Yerixo-tagba la, anɔ ame akpe blane. 
JOS.4.14	Gbemagbe Yehowa do kɔkɔ Yosua le Israel blibo la ŋku me, eye wovɔ̃e le eƒe agbe me ŋkekewo katã me, abe alesi wovɔ̃ Mose ene. 
JOS.4.15	Eye Yehowa gblɔ na Yosua bena: 
JOS.4.16	De se na nunɔla, siwo tsɔ seɖaka la bena, woado le Yordan me. 
JOS.4.17	Tete Yosua de se na nunɔlawo bena: Mido go le Yordan la me! 
JOS.4.18	Esi nunɔla, siwo tsɔ Yehowa ƒe nubablaɖaka, ɖo go le Yordan me, eye nunɔlawo ƒe afɔƒome nya ka ƒuƒuiƒe ko la, tete Yordan me tsi la gagbugbɔ va enɔƒe, eye wògbagba ɖe eƒe gowo katã dzi abe tsã ene 
JOS.4.19	Dukɔ la ɖi go ɖe Yordan godo le ɣleti gbãtɔ ƒe ŋkeke ewolia dzi, eye woƒu asaɖa anyi ɖe Gilgal le Yerixo ƒe ɣedzeƒe gome. 
JOS.4.20	Eye Yosua tsɔ kpe wuieve ma, siwo woɖe le Yordan me la, lu ɖe Gilgal. 
JOS.4.21	Eye wògblɔ na Israel-viwo bena: Ne mia viwo ava bia wo fofowo gbaɖegbe bena, kpe siawo gɔme ɖe hã la, 
JOS.4.22	ekema migblɔ na mia viwo bena: Ƒuƒuiƒee Israel to ɖi go ɖe Yordan godo, 
JOS.4.23	elabena Yehowa, mia Mawu, na Yordan me tsi la mie le mia ŋgɔ, eye mieto eme yi, abe alesi Yehowa, mia Mawu, na Avaƒu la mie le mía ŋgɔ, eye mieto eme yi ene; 
JOS.4.24	ne anyigba dzi dukɔwo katã nadze si Yehowa ƒe asi sesẽ la, eye miawo miavo Yehowa, mia Mawu la ɣesiaɣi.
JOS.5.1	Esi Amoritɔwo ƒe fiawo katã, amesiwo le Yordan godo le ɣedzeƒe gome, kple Kanaanitɔwo ƒe fiawo katã, amesiwo le ƒu ŋu, se bena, Yehowa na Yordan me tsi la mie le Israel-viwo ŋgɔ, eye wòto me ɖi go la, tete dzi ɖe le wo ƒo, eye kalẽ megale amea ɖeke me ɖe Israel-viwo ŋu o.
JOS.5.2	Le ɣemaɣi Yehowa gblɔ na Yosua bena: Tsɔ kpe wo hɛ, eye natso aʋa na Israel-viwo zi evelia! 
JOS.5.3	Tete Yosua tso kpe wo hɛwo hetso aʋa na Israel-viwo le Aralot-togbɛ la gbɔ. 
JOS.5.4	Nusi ta Yosua tso aʋa na wo ɖo la, enye si: Esime dukɔ blibo la ʋu tso Egipte la, ŋutsu aʋawɔla, siwo katã tso Egipte la, ku le mɔ ta le gbedzi. 
JOS.5.5	Amesiwo katã ʋu la, tso aʋa, ke amesiwo katã wodzi le mɔ ta le gbedzi, esime woʋu tso Egipte la, metso aʋa o. 
JOS.5.6	Elabena ƒe blane sɔŋ Israel-viwo zɔ gbedzi, vaseɖe esime aʋawɔla, siwo le dukɔ blibo la dome la ku, elabena womeɖo to Yehowa ƒe gbe o, eye Yehowa ka atam na wo bena, womakpɔ anyigba, si ŋu Yehowa ka atam ɖo na wo fofowo be, yeatsɔ na mí, anyigba, si dzi notsi kple anyitsi bɔ ɖo la o. 
JOS.5.7	Eye wotsɔ wo viwo ɖo wo teƒe; woawoe Yosua tso aʋa na, elabena bolobolotɔwo wonye, eye wometso aʋa na wo le mɔ ta o. 
JOS.5.8	Esi wotso aʋa na wo katã vɔ la, wotsi afima le woƒe asaɖa me, vaseɖe esime abia ku na wo. 
JOS.5.9	Tete Yehowa gblɔ na Yosua bena: Meɖe Egipte-ŋukpe ɖa le mia ŋu egbe; eyata wona ŋkɔ teƒe ta bena Gilgal vaseɖe egbe.
JOS.5.10	Esi Israel-viwo ƒu asaɖa anyi ɖe Gilgal la, woɖu ŋutitotoŋkekenyuie la le ɣleti la ƒe ŋkeke wuienelia dzi le fiẽ le Yerixo-tagba, 
JOS.5.11	eye woɖu abolo maʋamaʋã kple bliti memee, siwo nye anyigba dzi agblemenuwo le ŋkeke, si dze ŋutitotoŋkekenyuie yome la dzi. 
JOS.5.12	Eye esi woɖu anyigba dzi agblemenuwo ŋu ke la, mana la nu tso, eye mana ɖeke megali na Israel-viwo o, ke boŋ woɖu Kanaan-nyigba dzi agblemenuwo le ƒe ma me.
JOS.5.13	Esi Yosua le Yerixo gbɔ, eye wòfɔ ko dzi la, ekpɔ ŋutsua ɖe ɖi yi ɖe asi, le tsitre ɖe eŋgɔ. Tete Yosua zɔ ɖe edzi biae bena: Mía dzi nèle loo, alo míaƒe futɔwo dzi nèlea? 
JOS.5.14	Eɖo ŋu be: Gbeɖe, ke boŋ Yehowa ƒe aʋafia menye; azu medo enye si! Tete Yosua tsyo mo anyi hede ta agu, eye wòbiae bena: Nya ka le nye aƒetɔ si na eƒe dɔla? 
JOS.5.15	Yehowa ƒe aʋafia la gblɔ na Yosua bena: Ɖe wò atokota le afɔ, elabena teƒe, si nèle tsitre ɖo la, teƒe kɔkɔe! Tete Yosua wo nenema.
JOS.6.1	Ke wodo Yerixo ƒe agbowo hexe mɔ na Israel-viwo, eye amea ɖeke mete ŋu do alo va me o. 
JOS.6.2	Eye Yehowa gblɔ na Yosua bena: Kpɔ ɖa, metsɔ Yerixo kple eme fia kpakple kalẽtɔwo ɖe asi na wò. 
JOS.6.3	Eyata aʋawɔlawo katã nazɔ aƒo xlã du la akpe ɖo zi ɖeka; alea woawɔ ŋkeke ade sɔŋ. 
JOS.6.4	Eye nunɔla adre natsɔ akɔfɛ adre adze aɖaka la ŋgɔ. Ke le ŋkeke adreagbe la woazɔ aƒo xlã du la akpe ɖo zi adre, eye nunɔlawo naku akɔfɛawo. 
JOS.6.5	Ne wonyã ku lãdzoawo tsiã ɖe nu miese ko la, dukɔ blibo la natso aseye hoo, ekema du la ƒe gliwo aŋe adze eme, eye dukɔ la nakpɔ ŋgɔ tẽ age ɖe me. 
JOS.6.6	Tete Yosua, Nun vi, yɔ nunɔlawo gblɔ na wo bena: Mitsɔ nubablaɖaka la, eye nunɔla adre natsɔ akɔfɛ adre adze Yehowa ƒe aɖaka la ŋgɔ. 
JOS.6.7	Eye wògblɔ na dukɔ la bena: Mizɔ yi ɖaƒo xlã du la, eye amesiwo bia akpa la, nadze Yehowa ƒe aɖaka la ŋgɔ. 
JOS.6.8	Esi Yosua gblɔ nya sia na dukɔa la, tete nunɔla adreawo tsɔ akɔfɛ adre dze Yehowa ŋgɔ heyi, eye woku akɔfɛawo, eye Yehowa ƒe nubablaɖaka la dze wo yome; 
JOS.6.9	amesiwo bia akpa la, dze nunɔla, siwo le akɔfɛawo kum la ŋgɔ, eye ame mlɔeawo dze aɖaka la yome, eye wole akɔfɛawo kum atraɖii. 
JOS.6.10	Ke Yosua de se na dukɔ la bena: Migatso aseye o, migaɖo zi o, eye migaƒo nua ɖeke o, vaseɖe gbesigbe magblɔ na mi be, mitso aseye, hafi miatso aseye! 
JOS.6.11	Eye Yehowa ƒe aɖaka la ƒo xlã du la va kpe zi ɖeka, emegbe wogbugbɔ vɔ asaɖa la me hetsi afima ɖɔ. 
JOS.6.12	Ke Yosua fɔ ŋdi kanya, eye nunɔlawo tsɔ Yehowa ƒe aɖaka la; 
JOS.6.13	nunɔla adreawo tsɔ akɔfɛ adre dze Yehowa ƒe aɖaka la ŋgɔ, eye wole akɔfɛawo kum, ke amesiwo bla akpa la, dze wo ŋgɔ, eye ame mlɔeawo dze Yehowa ƒe aɖaka la yome, eye wole akɔfɛawo kum atraɖii. 
JOS.6.14	Eye wozɔ ƒo xlã ɖu la zi ɖeka va kpe le ŋkeke eveagbe, emegbe wogbugbɔ va asaɖa la me; alea wowɔ ŋkeke aɖe sɔŋ. 
JOS.6.15	Ke wòfɔ le ŋkeke adreagbe kaba, esime dzite tso, eye wozɔ ƒo xlã du la alea zi adre; le ŋkeke adrelia dzi ko woƒo xlã du la zi adre. 
JOS.6.16	Zi adrelia la nunɔlawo ku akɔfɛawo, eye Yosua gblɔ na dukɔ la bena: Mitso aseye, elabena Yehowa tsɔ du la de asi na mi! 
JOS.6.17	Mitsrɔ̃ du la kple nusiwo katã le eme gbidigbidi na Yehowa; negbe Raxab, gbolo la, kple amesiwo katã le eƒe me ko miaxɔ de agbe, elabena eyae tsɔ amesiwo míedɔ la ɣla. 
JOS.6.18	Ke mikpɔ nyuie le busunuawo ŋu, ne miagatsɔ wo dometɔa ɖeke aɖo busu mia ɖokui ahakplɔ busu aƒu Israel-saɖa la, eye woage ɖe dzɔgbevɔ̃e me o. 
JOS.6.19	Ke klosalo kple sika, akɔblinuwo kple gayibɔnuwo katã ŋu kɔ na Yehowa, eye woatsɔ wo ava Yehowa ƒe nudzraɖoƒe la. 
JOS.6.20	Tete dukɔ la tso aseye, eye woku akɔfɛawo. Esi dukɔ la se akɔfɛawo ƒe ɖiɖi la, wotso aseye hoo, tete ɖu la ƒe gliwo mu ɖo baba, eye dukɔ la ge ɖe dua me, amesiame kpɔ ŋgɔ tẽ, eye woxɔ du la. 
JOS.6.21	Eye wotsɔ yi tsrɔ̃ ŋutsuwo kple nyɔnuwo, ɖeviwo kple ame tsitsiwo, nyiwo kple alẽwo kpakple tedziwo keŋkeŋ.
JOS.6.22	Ke Yosua gblɔ na ŋutsu eve, siwo va tsa ŋku anyigba dzi la bena: Miyi ɖe gbolo la ƒe me, ne makplɔ nyɔnu la kple eƒe ƒometɔwo katã do goe, abe alesi mieke atam nɛ ene. 
JOS.6.23	Tete ɖekakpui, siwo nye ŋkutsalawo la, yi ɖakplɔ Raxab kple fofoa kpakple ɖada, nɔviaŋutsuwo kple eƒe ƒometɔwo katã kpakple nusianu, si le esi la, va Israel ƒe asaɖa godo. 
JOS.6.24	Eye wòtɔ dzo du la kple nusiwo katã le eme, negbe klosalo kple sika, akɔblinuwo kple gayibɔnuwo ko wotsɔ va nudzraɖoƒe le Yehowa ƒe me. 
JOS.6.25	Eye Yosua na Raxab, gbolo la fofoa ƒe me tɔwo kple eƒometɔwo katã tsi agbe, eye wotsi Israel dome vaseɖe egbe, elabena eyae ɣla amesiwo Yosua dɔ, be woaɖatsa ŋku le Yerixo.
JOS.6.26	Le ɣemaɣi Yosua ka atam bena: Ŋutsu, si atso, be yeagbugbɔ Yerixo-du sia atso la, aɖi eŋu le Yehowa ŋku me. Via ŋgɔgbea ƒe ku wòatsɔ aɖo egɔme anyi, eye eƒe dɔmlɔea ƒe ku wòatsɔ aɖe agbo enu! 
JOS.6.27	Eye Yehowa nɔ kple Yosua, ale be eƒe ŋkɔ kaka ɖe anyigba la katã dzi.
JOS.7.1	Ke Israel-viwo meɖi anukware le busunuawo me o, elabena Axan, Karmi vi, amesi nye Sabdi vi, amesi nye Zerax vi tso Yuda-toa me la, tsɔ busunuawo ƒe ɖe. Tete Yehowa ɖo dɔmedzoe ɖe Israel-viwo ŋu. 
JOS.7.2	Eye Yosua dɔ ŋutsuwo tso Yerixo ɖo ɖe Ai, si le Bet-Awen gbɔ, le Betel ƒe ɣedzeƒe gome hegblɔ na wo bena: Miyi ɖatsa ŋku le nuto la me! Tete ŋutsuawo yi ɖatsa ŋku le Ai, 
JOS.7.3	eye wòtrɔ va Yosua gbɔ gblɔ nɛ bena: Aʋakɔ blibo la megayi afima o, ke boŋ ame akpe eve alo akpe etɔ̃ ko neyi ɖasi Ai; mele vevie be, aʋakɔ blibo la nayi o, elabena womesɔ gbɔ o. 
JOS.7.4	Esi dukɔ la dome ame akpe etɔ̃ yi la, wòsi le Aitɔwo nu. 
JOS.7.5	Eye Aitɔwo wu wo dome ame blaetɔ̃ vɔ ade, wonyã wotso agbo la nu vaseɖe kpeʋe la me, eye wòsi wo le aga la nu; tete dukɔ la ƒe dzi lolo zu tsi. 
JOS.7.6	Tete Yosua dze eƒe awuwo, eye eya kple Israel ame tsitsiwo tsyɔ mo anyi ɖe Yehowa ƒe aɖaka la ŋgɔ vaseɖe fiẽ, eye wolɔ ke kɔ ɖe ta me. 
JOS.7.7	Eye Yosua gblɔ bena: Oo, Aƒetɔ Yehowa, nukaŋuti nèkplɔ dukɔ sia tso Yordan, be natsɔ mi ade asi na Amoritɔwo, ne woatsrɔ̃ mi? Oo, ɖe míetsi Yordan godo la, ne nyo wu! 
JOS.7.8	Taflatse Aƒetɔ, esi Israel trɔ megbe ɖe eƒe futɔwo la, aleke gblɔ ge mala? 
JOS.7.9	Eye ne Kanaanitɔwo kple anyigbadzitɔwo katã see la, ekema woava kpe ta ɖe mía ŋu, eye woatsrɔ̃ míaƒe ŋkɔ ɖa le anyigba dzi; emegbe ɖe, aleke nawɔ ɖe wò ŋkɔ gã la ta? 
JOS.7.10	Tete Yehowa gblɔ na Yosua bena: Tsi tre! Nukaŋuti gɔ̃ nètsyɔ mo anyi? 
JOS.7.11	Nuvɔ̃e Israel wɔ, eye wotu nye nu, si mebia kpli wo la, wotsɔ busunuawo ƒe ɖe, eye wofi fi, wowɔ alakpanu, eye wotsɔe ɣla ɖe woƒe nuwo dome. 
JOS.7.12	Israel-viwo magate ŋu anɔ te ɖe woƒe futɔwo nu akpɔ o, megbe kokoko woatrɔ ade woƒe futɔwo, elabena busu le wo dzi. Nyemaganɔ anyi kpli mi o, negbe ɖeko miaɖe busu la ɖa le mia dome hafi. 
JOS.7.13	Tsi tre, nakɔ dukɔ la ŋu, eye gblɔ na wo bena: Mikɔ mia dokui ŋu hena etsɔ! Elabena ale Yehowa, Israel ƒe Mawu la, gblɔ esi: Israel, busu le mia dome, eyata miate ŋu anɔ te de miaƒe futɔwo nu akpɔ o, vaseɖe esime miaɖe busu la ɖa le mia dome hafi. 
JOS.7.14	Eyata miva etsɔ ŋdi tototo, eye to, si Yehowa alé la, nate va ƒomeƒome, eye ƒome, si Yehowa alé la, nate va aƒeaƒe, eye aƒe, si Yehowa alé la, nate va ŋutsu ɖekaɖeka. 
JOS.7.15	Eye woatɔ dzo amesi gbɔ wokpɔ busunua le, kpakple nusiwo katã le esi, elabena etu Yehowa ƒe nubabla, eye wòwɔ ŋukpenanu le Israel. 
JOS.7.16	Eye Yosua tso ŋdi kanya, eye wòna Israel-toawo te va, tete wòlé Yuda-to la. 
JOS.7.17	Esi Yuda-ƒomeawo te va la, wolé Zerax-ƒome la, eye esi Zerax-ƒome la te va aƒeaƒe la, wolé Zabdi. 
JOS.7.18	Eye esi wòna eƒe aƒe te va ŋutsu ɖekaɖeka la, asi tu Axan, Karmi vi, amesi nye Zabdi vi, amesi nye Zerax vi tso Yuda-to la me. 
JOS.7.19	Tete Yosua gblɔ na Axan bena: Vinye, de bubu Yehowa, Israel ƒe Mawu la ŋu, eye na woakafui! Gblɔe nam dzro, nuka gɔ̃ nèwɔ? Megada alakpa nam o! 
JOS.7.20	Axan ɖo ŋu na Yosua gblɔ bena: Nyateƒe, mewɔ nuvɔ̃ ɖe Yehowa, Israel ƒe Mawu la ŋu, eye ale kple ale mewɔ enye si: 
JOS.7.21	Mekpɔ Sinear-tɔwo ƒe awu ʋlaya nyuia ɖe kple klosalo sekel alafa eve kpakple sikakpɔti ɖeka, si ƒe kpekpeme le sekel blaatɔ̃ la, le aboyonuawo dome, wòbiã ŋu nam, eye metsɔ wo; kpɔ ɖa, meɖi wo ɖe nye agbadɔ me, eye klosalo la le ete. 
JOS.7.22	Enumake Yosua dɔ amewo woƒu du yi ɖe agbadɔ la me. Woɖi wo ɖe eƒe agbadɔ la me vava, eye klosalo la le ete. 
JOS.7.23	Eye wotsɔ wo tso agbadɔ la me va Yosua kple Israel-viwo katã ŋku me, eye wotrɔ wo kɔ de Yehowa ŋku me. 
JOS.7.24	Tete Yosua kple Israel blibo la kplɔ Axan, Zerax vi, hekpe de klosalo la, awu ʋlaya la kple sikakpɔti la kpakple viaŋutsuwo kple vinyɔnuwo, eƒe nyi, tedzi kple alẽwo, eƒe agbadɔ kpakple nusiwo katã le esi la ŋu, yi Axor-bali la me. 
JOS.7.25	Eye Yosua gblɔ bena: Esi nèhe dzɔgbevɔ̃e va mía dzi la, eyata Yehowa ahe dzɔgbevɔ̃e ava dziwò egbea! Tete Israel blibo la ƒu kpe wo, eye wòtɔ dzo wo. Esi woƒu kpe wo vɔ la, 
JOS.7.26	wofɔ kpewo li kɔ gãa ɖe ɖe wo dzi, eye wòli vaseɖe egbe. Tete Yehowa ƒe dziku nu fa. Eyata wona ŋkɔ teƒe la bena Axor-balime, vaseɖe egbe.
JOS.8.1	Tete Yehowa gblɔ na Yosua bena: Megavɔ̃ o, eye dzika megatso ƒowò o! Tsɔ aʋawɔlawo katã kpe ɖe ɖokuiwò ŋu, eye tso, nayi ɖe Ai, kpɔ ɖa, metso Ai-fia kple eƒe dukɔ, eƒe du kple eƒe anyigba de asi na wò, 
JOS.8.2	eye wɔ Ai kple eme ba, abe alesi nèwɔ Yerixo kple eme fia ene; ke miekpɔ mɔ aha aboyonuawo kple lãwo na mia ɖokui. Eye na woade xa ɖe du la ŋu ɣetoɖoƒe gome. 
JOS.8.3	Tete Yosua kple aʋawɔlawo katã ho, be wòayi Ai. Eye Yosua tia kalẽtɔ akpe blaetɔ̃, eye wòdɔ wo ɖa le zã me, 
JOS.8.4	de se na wo gblɔ bena: Miɖo ŋku dzi, ne miayi aɖade xa ɖe du la ŋu le ɣetoɖoƒe gome, ke nua kple du la dome megadidi akpa o, eye mi katã minɔ dzadzraɖoɖi. 
JOS.8.5	Ke mía kple aʋawɔlawo katã miazɔ ɖe du la dzi, eye ne wova kpe mí abe tsã ene la, ekema miasi le wo nu, 
JOS.8.6	bena woati mía yome, vaseɖe esime miaɖe wo atso dua mee; elabena wòabu be, ɖe míegale sisim le yewo nu abe tsã ene. Eye ne miele sisim le wo nu la, 
JOS.8.7	ekema miawo miado te xa me aɖaxɔ du la, eye Yehowa, mia Mawu, atsɔe ade asi na mi. 
JOS.8.8	Eye ne miexɔ dua vɔ la, ekema mitɔ dzo du la; miwɔ, abe alesi Yehowa gblɔ na mi ene, kpɔ ɖa, nyee ɖe se na mi. 
JOS.8.9	Esi Yosua dɔ wo ɖa la, woyi ɖade xa ɖe Betel kple Ai dome, le Ai ƒe ɣetoɖoƒe gome, ke Yosua tsi dukɔ la dome dɔ le zã ma me. 
JOS.8.10	Tete Yosua fɔ ŋdi kanya, eye wòɖo aʋawɔlawo, eye eya kple Israel-ame tsitsiwo dze aʋawɔlawo ŋgɔ yi Ai. 
JOS.8.11	Eye aʋawɔla, siwo katã le eŋu la, ho heva du la kasa, woƒu asaɖa anyi ɖe Ai ƒe anyiehe gome, eye ʋea ɖe tso woawo kple Ai dome. 
JOS.8.12	Eye wòɖe ŋutsu akpe atɔ̃, be woade xa ɖe Betel kple Ai dome le du la ƒe ɣetoɖoƒe gome; 
JOS.8.13	eye woɖo asaɖa blibo la ƒe aʋawɔla, siwo nɔ du la ƒe anyiehe gome, ale be eƒe mlɔenu de du la ƒe ɣedzeƒe gome Eye Yosua yi ɖe bali la me le zã ma me. 
JOS.8.14	Esi Ai-fia kpɔ esia la, dua me ŋutsuwo fɔ ŋɖi kanya kplakplakpla heho aʋa yi ɖakpe Israel, eye eya kple eƒe aʋakɔ blibo la va teƒea ɖe le gbadzaƒe la nu; ke menya be, wode xa ɖe eŋu le du la ƒe ɣetoɖoƒe gome o. 
JOS.8.15	Eye Yosua kple Israel blibo la na Aitɔwo nyã wo, eye wòsi ɖo ta gbedzi. 
JOS.8.16	Tete woyɔ duametɔwo katã ƒo ƒu, be woati wo yome, wonyã Yosua ɖe nu, eye wona woble yewo tso du la mee. 
JOS.8.17	Eye ŋutsua ɖeke mele Ai kple Betel, si medo go heti Israel yome o, eye wogblẽ du la ɖe nuvo henyã Israel ɖe nu. 
JOS.8.18	Eye Yehowa gblɔ na Yosua bena: Do akplɔ, si le asiwò la, ɖe Ai dzi, elabena matsɔe ade asi na wò! Tete Yosua do akplɔ, si le esi la, ɖe du la dzi. 
JOS.8.19	Esi wòdo eƒe asi ɖa la, xadelawo wɔ kaba tso le wo nɔƒe hege ɖe du la me, eye woxɔe, eye wòtɔ dzo du la. 
JOS.8.20	Eye esi Aitɔwo nye kɔ kpɔ megbe la, dzudzɔ de dzi le du la ŋu, ke womenya afika gɔ̃ woasi ayi o, elabena aʋakɔ, si si ɖo ta gbedzi la, trɔ ɖe wo ŋu. 
JOS.8.21	Ke esi Yosua kple Israel blibo la kpɔ bena, xadelawo xɔ dua, eye dzudzɔ de dzi le dua ŋu la, wotrɔ, eye wosi Aitɔwo. 
JOS.8.22	Ame kemeawo do tso dua me va kpe wo, ale be Israel tsɔ wo ɖe to me te goawo kple eve me, eye wosi wo, vaseɖe esime amea ɖeke mekpɔtɔ ayi sisi ge o. 
JOS.8.23	Eye wòlé Ai-fia agbagbe kplɔ va Yosua gbɔ. 
JOS.8.24	Esi Israel wu Aitɔwo katã le tagba le gbedzi, eye amesiwo katã ti wo yome tsi yi nu hetsrɔ̃ vɔ keŋkeŋ la, Israel blibo la trɔ ɖo ta Ai, eye wotsrɔ̃ wo kple yi. 
JOS.8.25	Aitɔ, siwo katã tsi aʋa gbemagbe, ŋutsuwo kple nyɔnuwo siaa, le ame akpe wuieve. 
JOS.8.26	Ke Yosua magbugbɔ eƒe asi kple akplɔ, si wòdo ɖa la, ɖe megbe o, vaseɖe esime wotsrɔ̃ Aitɔwo vɔ keŋkeŋ; 
JOS.8.27	negbe dua me lãwo kple aboyonuwo ko Israel ha na eɖokui, abe alesi Yehowa de se na Yosua ene. 
JOS.8.28	Eye Yosua tɔ dzo Ai, eye wòwɔe aƒedo gbidigbidi vaseɖe egbe. 
JOS.8.29	Eye wòde ka ve na Ai-fia ɖe atia ɖe ŋu vaseɖe fiẽ; eye esi ɣe ɖo to la, Yosua ɖe se be, woade eƒe kukua atsɔ ƒu gbe ɖe dua ƒe agbo nu, eye wofɔ kpewo li ko gãa ɖe ɖe edzi wòtsi anyi vaseɖe egbe.
JOS.8.30	Ɣemaɣi Yosua ɖi vɔsamlekpui na Yehowa, Israel ƒe Mawu la, ɖe Ebal-to dzi; 
JOS.8.31	kpe blibo, siwo wometsɔ gakpee fui o la, wotsɔ ɖi vɔsamlekpui lae, abe alesi Yehowa ƒe dɔla Mose de se na Israel-viwo, kple alesi woŋlɔ ɖe Mose ƒe segbalẽa me ene, eye wosa numevɔ kple akpedavɔ le edzi na Yehowa. 
JOS.8.32	Eye wòŋlɔ se, siwo Mose ŋlɔ le Israel-viwo ŋku me la, ɖe kpeawo dzi. 
JOS.8.33	Eye Israel blibo la, woƒe ame tsitsiwo kple dzikpɔlawo kpakple ʋɔnudrɔ̃lawo, amedzrowo kple dumeviwo siaa tsi tre de aɖaka la ƒe axawo kple eve dzi hedze ŋgɔ nunɔla, siwo nye Lewitɔwo, amesiwo le Yehowa ƒe nubablaɖaka la tsɔm, akpa afã dze ŋgɔ Gerizim-to, eye akpa afã dze ŋgɔ Ebal-to, abe alesi Yehowa ƒe dɔla Mose de se be, woatre Israel-dukɔ la yayra gbã ene. 
JOS.8.34	Emegbe wòxlẽ se la ƒe nyawo katã, siwo nye yayra kple fiƒode la, na wo pɛpɛpɛ, abe alesi woŋlɔe de segbalẽa me ene. 
JOS.8.35	Nya, siwo katã Mose gblɔ la, dometɔa ɖeke metsi anyi, si Yosua mexlẽ na Israel-ha blibo la, nyɔnuwo kple ɖeviwo kpakple amedzro, siwo le wo dome la o.
JOS.9.1	Esi fia, siwo katã le towo dzi, gbadzaƒe kple ƒu gã la ŋu le Libanon kasa le Yordan ƒe go keme dzi, siwo nye Xititɔwo, Amoritɔwo, Kanaanitɔwo, Perizitɔwo, Xiwitɔwo kple Yebusitɔwo see la, 
JOS.9.2	wo katã ƒo ta kpli, be yewoawɔ aʋa kple Yosua kpakple Israel. 
JOS.9.3	Ke esi Gibeon-tɔwo se nusi Yosua wo Yerixo kple Ai la, 
JOS.9.4	woawo hã wɔ ayenu, eye wodzra mo dzi nuɖuɖu ɖo, wotsɔ kotoku xoxowo ɖo woƒe tedziwo dzi, eye wotso weingolo xoxo vuvu, siwo woka, 
JOS.9.5	wodo atokota xoxo, siwo woka la de afɔ, woƒe awuwo do xoxo, eye abolo, siwo katã woɖo asi la, ƒu hefli keŋkeŋ. 
JOS.9.6	Eye wova Yosua gbɔ le asaɖa me le Gilgal gblɔ na eya kple Israel-ŋutsuwo bena: Anyigba didia ɖe dzi míetso va, eye miedi be, miabla nu kpli mi! 
JOS.9.7	Tete Israel-ŋutsuwo gblɔ na Xiwitɔwo bena: Ɖewohi miele mía dome; aleke wo hafi míabla nu kpli mi? 
JOS.9.8	Wogblɔ na Yosua bena: Wò dɔlawo míenye. Yosua bia wo bena: Amekawo míenye, eye afika míetso? 
JOS.9.9	Woɖo ŋu nɛ bena: Wò dolawo tso anyigba didi booa ɖe dzi va le Yehowa, wò Mawu ƒe ŋkɔ la ta, elabena miese eŋkɔ kple nusiwo katã wòwɔ le Egipte, 
JOS.9.10	kpakple nusiwo katã wòwɔ Amoritɔwo ƒe fia eveawo le Yordan godo, siwo nye Sixon, Xesbon-fia, kple Og, Basan-fia, sina Astarot. 
JOS.9.11	Eyata miaƒe ame tsitsiwo kple anyigbadzitɔwo katã gblɔ na mi bena: Mido mo dzi nuɖuɖu asi, miyi ɖakpe wo, eye migblɔ na wo bena: Miaƒe dolawo míenye, eyata mibla nu kpli mí! 
JOS.9.12	Esi miele mo dzi dze ge ava mia gbɔ la, eya mietsɔ abolo siawo dzodzo le míaƒe xɔwo me ɖo asi, ke azɔ la woƒu hefli keŋkeŋ: 
JOS.9.13	míaƒe weingolo siawo la yeye wole, hafi míeku wein ɖe wo me, ke azɔ la wovuvu, eye míaƒe avɔ kple atokota siawo do xoxo, le esi mɔa didi akpa ta. 
JOS.9.14	Tete ŋutsuawo xɔ woƒe mɔ dzi nuɖuɖuawo, gake womebia gbe Yehowa se o. 
JOS.9.15	Eye Yosua wo xɔlɔ̃ kpli wo hebla nu kpli wo be, yeana woatsi agbe, eye ameha la ƒe amegãwo ka atam na wo.
JOS.9.16	Esi wòbia nu kpli wo ŋkeke etɔ̃ megbe la, wose bena, wotso de yewo gbɔ, eye wole wo dome. 
JOS.9.17	Eye esi Israel-viwo ho la, wova woƒe duwo me le ŋkeke etɔ̃agbe; woƒe duawo nye: Gibeon, Kefira, Berot kple Kiryat-Yearim. 
JOS.9.18	Ke Israel-viwo mesi wo o, elabena ameha la ƒe amegãwo la Yehowa, Israel ƒe Mawu la, na wo. Esi ameha blibo la li amegãwo ŋu la, 
JOS.9.19	amegãwo katã do ŋu na ameha blibo la bena: Mieta Yehowa, Israel ƒe Mawu la, na wo, eyata míate ŋu awɔ naneke wo o. 
JOS.9.20	Ale miawo wo enye si: Mina woanɔ agbe, ne dziku magava mía dzi le atam, si míeka na wo la ta o. 
JOS.9.21	Eye amegãwo gblɔ na wo bena: Mina woanɔ agbe! Eye wòtrɔ zu naketɔlawo kple tɔmedelawo na ameha blibo la, abe alesi amegãwo gblɔ na wo ene.
JOS.9.22	Tete Yosua yɔ wo gblɔ na wo bena: Nukaŋuti mieble mí gblɔ bena, didiƒe ke yewotso, evɔ wònye mietsɔ ɖe mia gbɔ hafi? 
JOS.9.23	Eyata aɖi mia ŋu, eye dɔlawo, naketɔlawo kple tɔmedelawo na nye Mawu ƒe aƒe la mavɔ le mia dome akpɔ o! 
JOS.9.24	Woɖo ŋu na Yosua bena: Ɖe wogblɔ na wò dɔlawo bena, Yehowa, wò Mawu, de se na eƒe dɔla Mose be, yeatsɔ anyigba blibo la na mi, eye yeatsrɔ̃ anyigbadzitɔwo katã le mia ŋgɔ, eye mieva be, miava wu mí, eyata miewɔ alea ɖo. 
JOS.9.25	Kpɔ ɖa, miele asiwò me, alesi dzɔ, eye wònyo ŋuwò nebe, yeawɔ mí ko la, wɔ mí! 
JOS.9.26	Eye wòwɔ wo nenema heɖe wo tso Israel-viwo si me, ale be womewu wo o. 
JOS.9.27	Eye Yosua tsɔ wo wɔ nakefɔlawo kple tɔmedelawo na ameha la kple Yehowa ƒe vɔsamlekpui la le teƒe, si tia ge wòala la, tso ŋkeke ma dzi vaseɖe egbe.
JOS.10.1	Esi Yerusalem-fia Adonizedek se bena, Yosua xɔ Ai, eye wòtsrɔ̃e gbidigbidi, ewɔ Ai kple eme fia, abe alesi wòwɔ Yerixo kple eme fia ene, eye Gibeontɔwo wɔ xɔlɔ̃ kple Israel, eye wole wo dome la, 
JOS.10.2	wova ŋutɔ; elabena Gibeon-du la lolo abe fiaduwo dometɔ ɖeka ene, elolo wu Ai, eye eme ŋutsuwo katã nye kalẽtɔwo. 
JOS.10.3	Tete Yerusalem-fia Adonizedek dɔ ame ɖo ɖe Xebron-fia Hoham, Yarmut-fia Piram, Laxis-fia Yafia kpakple Eglon-fia Debir gbɔ gblɔ bena: 
JOS.10.4	Miho va kpe ɖe ŋunye, ne miasi Gibeon, elabena ewɔ xɔlɔ̃ kple Yosua kpakple Israel-viwo. 
JOS.10.5	Eye Amoritɔwo ƒe fia atɔ̃awo, siwo nye Yerusalem-fia, Xebron-fia, Yarmut-fia, Laxis-fia kple Eglon-fia kpakple woƒe aʋakɔwo katã kpe ta, eye woho va ɖe to ɖe Gibeon ŋu hewɔ ana kplii. 
JOS.10.6	Tete Gibeontɔwo ɖo ame ɖo ɖe Yosua le Gilgal le asaɖa me gblɔ bena: Megaɖe asi le wò dɔlawo ŋu o, va mía gbɔ kaba naxɔ na mi, eye nakpe ɖe mía ŋu, elabena Amoritɔwo ƒe fia, siwo katã le towo dzi la, ƒo ta kpli ɖe mía ŋu. 
JOS.10.7	Enumake Yosua kple eƒe aʋakɔ la katã kpakple kalẽtɔwo katã ho tso Gilgal.
JOS.10.8	Eye Yehowa gblɔ na Yosua bena. Megavɔ̃ o, elabena matsɔ wo ade asi na wò, eye wo dometɔa ɖeke manɔ te ɖe ŋuwò o. 
JOS.10.9	Tete Yosua va ƒo ɖe wo dzi kpoyi, elabena ezɔ zã blibo la tso Gilgal. 
JOS.10.10	Eye Yehowa na wolulu le Israel ŋku me, eye wòsi wo le Gibeon gbɔ tɔtɔtɔ, eye woli wo yome vaseɖe Bet-Xoron-mɔ dzi, eye wòsi wo vaseɖe Aseka kple Makeda ke. 
JOS.10.11	Esi wosi le Israel nu hele Bet-Xoron-to ƒe abu ɖim la, Yehowa hlẽ kpe gãwo ɖe wo dzi tso dziƒo vaseɖe Aseka, eye woku; amesiwo kpetsiawo wu la sɔ gbɔ wu esiwo Israel-viwo wu kple yi.
JOS.10.12	Eye Yosua ƒo nu kple Yehowa le Israel-viwo ŋku me, le gbesigbe Yehowa tsɔ Amoritɔwo de asi la, eye wògblɔ le Israel ŋku me bena: Ye, tɔ ɖe Gibeon, eye ɣleti, tsi Ayalon-ʋe la me! 
JOS.10.13	Tete ɣe kple ɣleti wotɔ, vaseɖe esime dukɔ la bia hlɔ̃ woƒe futɔwo. Ɖe womeŋlɔ esia ɖe ame dzɔdzɔewo ƒe agbalẽ me oa? Eye ɣe tɔ le ɣeɖota me, eye meɖe abla ɖaɖo to o anɔ ŋkeke blibo ɖeka. 
JOS.10.14	Eye ŋkekea ɖeke meɖo ŋgɔ nɛ alo va le emegbe de esia nu, esi Yehowa ɖo to amegbetɔ ƒe gbe o; elabena Yehowa wɔ aʋa na Israel. 
JOS.10.15	Eye Yosua kple Israel blibo la gbugbɔ va asaɖa la me le Gilgal.
JOS.10.16	Ke fia atɔ mawo si yi ɖaɣla ɖe do me le Makeda. 
JOS.10.17	Eye wova gblɔ na Yosua bena, wokpɔ fia atɔ̃awo woɣla ɖe do me le Makeda. 
JOS.10.18	Yosua ɖo ŋu be: Mimli kpe gãwo tu do la nu, eye miɖe ŋutsuwo ɖo enu, bena woadzɔ wo ŋu. 
JOS.10.19	Ke miawo migatɔ o, hafi boŋ miti miaƒe futɔwo yome, mitsrɔ woƒe megbexeawo, eye migana woage ɖe woƒe duwo me o, elabena Yehowa, mia Mawu, tsɔ wo ɖe asi na mi. 
JOS.10.20	Eye esi Yosua kple Israel-viwo si wo vɔ hetsrɔ̃ wo, eye ame mlɔeawo si yi ɖe ɖu sesẽwo me la, 
JOS.10.21	dukɔ blibo la gbugbɔ va Yosua gbɔ le Makeda le asaɖa me dedie, eye amea ɖeke medo dzi ke fi ɖe Israel-viwo ŋu o. 
JOS.10.22	Eye Yosua gblɔ bena: Miɖe nu le doa nu, eye mikplɔ fia atɔ̃awo tso doa me va gbɔnye! 
JOS.10.23	Tete wowɔ nenema, eye wokplɔ fia atɔ̃awo tso ɖoa me va egbɔe; woawo nye: Yerusalem-fia, Xebron-fia, Yarmut-fia, Laxis-fia kple Eglon-fia. 
JOS.10.24	Esi wokplɔ fia atɔ̃ siawo va Yosua gbɔ la, Yosua yɔ Israel-ŋutsuwo katã, eye wògblɔ na aʋakɔ la kplɔlawo, amesiwo ɖe aʋa la kplii bena: Mile va, eye miɖo afɔ ve dzi na fia siawo! Tete wote va, eye woɖo afɔ ve dzi na wo. 
JOS.10.25	Eye Yosua gblɔ na wo bena: Migavɔ̃ o, eye dzika megatso mia ƒo o, milé dzi ɖe ƒo, eye mise ŋu! Elabena alea Yehowa awɔ miaƒe futɔ, siwo katã mia kple wo miele aʋa wo ge lae. 
JOS.10.26	Emegbe Yosua wu wo, eye wòde ka ve na wo ɖe ati alɔ̃ ŋu; eye wotsi atiawo ŋu vaseɖe fiẽ. 
JOS.10.27	Eye esi ɣe yina to ɖo ge la, Yosua ɖe se bena, woaɖe wo le atiawo ŋu atsɔ aƒu gbe ɖe do, si me woyia ɖo la me, eye wòfɔ kpe gãwo ɖo do la nu wotsi anyi vaseɖe egbe.
JOS.10.28	Eye Yosua xɔ Makeda le ŋkeke ma ke dzi; ewu wo kple yi, eye wotsrɔ̃ eme fia kple amesiwo katã le eme la gbidigbidi, eye mena amea ɖeke si o, eye wòwɔ Makeda-fia, abe alesi wòwɔ Yerixo-fia ene. 
JOS.10.29	Eye Yosua, kple Israel blibo la ho tso Makeda heyi Libna, eye wòwɔ aʋa kple Libna. 
JOS.10.30	Eye Yehowa tsɔ eya hã kple eme fia ɖe asi na Israel, eye wotsrɔ̃e kple eme nɔlawo katã kple yi; womèna amea ɖeke si o, eye wowɔ eme fia, abe alesi wowɔ Yerixo-fia ene. 
JOS.10.31	Eyome Yosua kple Israel blibo la ho tso Libna yi Laxis, eye woɖe to ɖee hewɔ aʋa kplii. 
JOS.10.32	Eye Yehowa tso Laxis de asi na Israel, eye woxɔe le ŋkeke eveagbe, eye wotsrɔ̃e kple eme nɔlawo kple yi, abe alesi wowɔ Libna ke ene. 
JOS.10.33	Ɣemaɣi Horam, Gezer-fia ho, be yeava xɔ na Laxis, ke Yosua si eya hã kple eƒe dukɔ la, vaseɖe esime amea ɖeke mekpɔtɔ o. 
JOS.10.34	Emegbe Yosua kple Israel blibo la ho tso Laxis yi Eglon, eye woɖe to ɖee hewɔ aʋa kplii, 
JOS.10.35	eye woxɔe le ŋkeke ma dzi hetsrɔ̃e kple yi, eye wotsrɔ̃ amesiwo katã le eme la gbemagbe gbidigbidi, abe alesi wowɔ Laxis ke ene. 
JOS.10.36	Tete Yosua kple Israel blibo la ho tso Eglon heyi Xebron, eye wowɔ aʋa kplii, 
JOS.10.37	eye woxɔe hetsrɔ̃e kple eme fia, eƒe duwo katã kple wo me nɔlawo kple yi; mena amea ɖeke si o, abe alesi wowɔ Eglon ene, eye wotsɔe kple eme nɔlawo gbidigbidi. 
JOS.10.38	Eyome Yosua kple Israel blibo la trɔ yi Debir ɖawɔ aʋa kplii, 
JOS.10.39	eye woɖu eya hã kple eme fia kpakple eƒe duwo katã dzi, eye wowu wo kple yi hetsrɔ̃ amesiwo katã le eme lã gbidigbidi, eye mena amea ɖeke si o, alesi wowɔ Xebron la, nenema wowɔ Debir kple eme fia hãe, abe alesi wowɔ Libna kple eme fia ene. 
JOS.10.40	Ale Yosua du anyigba blibo la kple fia, siwo katã le towo dzi, dziehe, gbadzaƒe kple towo ŋu la dzi; mena amea ɖeke si o, eye wòtsrɔ̃ nu gbagbewo katã gbidigbidi, abe alesi Yehowa, Israel ƒe Mawu la, de se ene. 
JOS.10.41	Eye Yosua ɖu wo dzi tso Kades-Barnea vaseɖe Gaza, tso Gosen-nyigba blibo la dzi vaseɖe Gibeon. 
JOS.10.42	Eye Yosua ɖu fia siawo katã kple woƒe anyigbawo dzi zi ɖeka, elabena Yehowa, Israel ƒe Mawu lae wɔ aʋa na Israel. 
JOS.10.43	Emegbe Yosua kple Israel blibo la gbugbɔ va asaɖa me le Gilgal.
JOS.11.1	Esi Yabin, Xazor-fia, se esia la, edɔ ame ɖo ɖe Yobab, Madon-fia kple Simron-fia, Axsaf-fia 
JOS.11.2	kple fia, siwo le anyiehe gome le towo dzi, tagba, si le Kinerot ƒe dziehe gome, gbadzaƒe kple Nafot-Dor le ɣetoɖoƒe 
JOS.11.3	kpakple Kanaanitɔ, siwo le ɣedzeƒe kple ɣetoɖoƒe. Amoritɔwo, Xititɔwo, Perizitɔwo kple Yebusitɔwo, siwo le towo dzi, kpakple Xiwitɔwo, siwo le Xermon te le Mizpa-nyigba dzi. 
JOS.11.4	Tete woho kple woƒe aʋakɔwo katã kple sɔwo kpakple tasiaɖam geɖewo; wosɔ gbɔ abe ƒutake ene. 
JOS.11.5	Fia siawo katã ɖo gbe ɖi heva ƒu asaɖa anyi ɖe Merom-tɔ ta nu, be woawo aʋa kple Israel.
JOS.11.6	Ke Yehowa gblɔ na Yosua bena Megavɔ̃ wo o, elabena mana wo katã natsrɔ̃ le Israel ŋgɔ etsɔ wɔle siawo; natu ata na woƒe sɔwo, eye natɔ dzo woƒe tasiaɖamwo. 
JOS.11.7	Tete Yosua kple aʋawɔlawo katã va ƒo ɖe wo dzi le Merom-tɔ la nu kpoyi, eye wodze wo dzi. 
JOS.11.8	Eye Yehowa tsɔ wo de asi na Israel, ale be wosi wo henyã wo ɖe nu vaseɖe Zidon, du gã la me, vaseɖe Misrefot-Mayim kple Mizpa-bali la me le ɣedzeƒe gome, eye wosi wo, vaseɖe esime amea ɖeke mekpɔtɔ o. 
JOS.11.9	Eye Yosua wɔ, abe alesi Yehowa gblɔ nɛ ene; etu ata na woƒe sɔwo, eye wòto dzo woƒe tasiaɖamwo.
JOS.11.10	Ɣemaɣi ke Yosua trɔ va xɔ Xazor, eye wowu eme fia kple yi, elabena tsã la Xazor enye ta na fiaɖuƒe siawo katã. 
JOS.11.11	Eye wowu amesiwo katã le eme la kple yi hetsrɔ̃ wo gbidigbidi; nu gbagbea ɖeke mekpɔtɔ o, eye wòtɔ dzo Xazor. 
JOS.11.12	Ale Yosua ɖu fia siawo ƒe duwo kple woƒe fiawo katã dzi, eye wòwu wo kple yi; etsrɔ̃ wo gbidigbidi, abe alesi Yehowa ƒe dɔla Mose de se ene. 
JOS.11.13	Ke Israel metɔ dzo du, siwo katã le togbɛwo dzi la o; negbe Xazor ɖeɖeko Yosua tɔ dzoe. 
JOS.11.14	Eye Israel-viwo ha aboyonuwo kple lãwo le du siawo me na wo ɖokui, negbe amewo katã ko wowu kple yi, vaseɖe esime wotsrɔ̃ wo vɔ, eye womena nu gbagbe ɖeka hɔ̃ hã kpɔtɔ o. 
JOS.11.15	Alesi Yehowa de se na eƒe dɔla Mose la, nenema Mose ɖee na Yosua, eye nenema Yosua wɔe meɖe naneke le se, siwo katã Yehowa ɖe na Mose la me o.
JOS.11.16	Ale Yosua xɔ anyigba blibo la, toawo kple dziehe gome katã, Gosen-nyigba blibo la kple gbadzaƒe la, tagba la kple Israel-toawo kpakple wo ŋu balimewo, 
JOS.11.17	tso to tamekokoe, siwo ɖo ta Seir la gbɔ vaseɖe Baal-Gad le Libanon ƒe bali me le Xermon-to la te, eye wòɖe aboyo woƒe fiawo katã hewu wo. 
JOS.11.18	Eye Yosua wɔ aʋa kple fia siawo katã eteƒe didi. 
JOS.11.19	Dua ɖeke mewɔ xɔlɔ̃ kple Israel-viwo o, negbe Xiwitɔ, siwo nɔ Gibeon la ko; ke boŋ aʋa wowɔ hafi xɔ wo katã. 
JOS.11.20	Elabena Yehowa gbɔ wòtso be, woƒe dzime sẽ, eye woho aʋa ɖe Israel ŋu, ne woatsrɔ̃ wo gbidigbidi, womave wo nu o, ke boŋ woatsrɔ̃ wo, abe alesi Yehowa de se na Mose ene.
JOS.11.21	Ɣemaɣi Yosua va tsrɔ̃ Enakitɔwo ɖa le toawo dzi le Xebron, Debir, Anab kple Yuda-towo kpakple Israel-towo katã dzi, eye Yosua tsrɔ̃ wo kple woƒe duwo gbidigbidi. 
JOS.11.22	Enakitɔa ɖeke mekpɔtɔ ɖe Israel-viwo ƒe anyigba dzi o, negbe Gaza, Gad kple Asdod ko ɖewo susɔ ɖo. 
JOS.11.23	Ale Yosua xɔ anyigba blibo la, abe alesi Yehowa gblɔ na Mose pɛpɛpɛ ene, eye Yosua mãe na Israel, to sia to kple etɔ, eye anyigba la kpɔ gbɔdzɔe tso aʋawɔwɔ me.
JOS.12.1	Esiawo nye anyigba dzi fia, siwo dzi Israel-viwo ɖu, amesiwo ƒe anyigba woxɔ le Yordan godo le ɣedzeƒe gome, tso Arnon-tɔʋu la nu vaseɖe Xermon-to la gbɔ kple gbadzaƒe blibo, si le ɣedzeƒe: 
JOS.12.2	Sixon, Amoritɔwo ƒe fia, si nɔ Xesbon, amesi ƒe dziɖuƒe tso Aroer gbɔ, le Arnon-tɔʋu la nu tso tɔʋu la ƒe go ɖeka hetsɔ Gilead ƒe afã ɖe eme vaseɖe Yabok-tɔʋu, si nye Amon-viwo ƒe liƒo la nu, 
JOS.12.3	tso gbadzaƒe heyi Kinerot-ƒu la nu le ɣedzeƒe heva tagbaƒu, si nye Dzeƒu la nu, le ɣedzeƒe heɖo ta Bet-Yesimot, vaseɖe Pisga ƒe aga nu le dziehe. 
JOS.12.4	Hekpe ɖe Og, Basan-fia, amesi nye ame dzɔtsu mlɔea, si nɔ Astarot kple Edrei ƒe anyigba ŋu, 
JOS.12.5	amesi ƒe dziɖuƒe nye Xermon-to, Salxa kple Basan blibo la, vaseɖe Gesuritɔwo kple Maaxati-tɔwo ƒe liƒo ŋu kple Gilead afã heva ke ɖe Sixon, Xesbon-fia, ƒe anyigba ŋu. 
JOS.12.6	Yehowa ƒe dɔla Mose kple Israel-viwo ɖu wo dzi, eye Yehowa ƒe dɔla Mose tsɔe na Ruben-viwo, Gad-viwo kple Manase ƒe to afã wònye wo tɔ.
JOS.12.7	Esiawo nye anyigba dzi fia, siwo dzi Yosua kple Israel-viwo ɖu, le Yordan ƒe go si dzi le ɣeto ɖoƒe gome, tso Baal-Gad le Libanon ƒe bali me vaseɖe to tamekokoe, siwo ɖo ta Seir la gbã; eye Yosua tsoe na Israel-toawo wo tɔ wo tɔe, ne wòanye wo tɔ, 
JOS.12.8	amesiwo le towo dzi, gbadzaƒe, tagba, towo ŋu kple gbegbe kpakple dziehe, siwo nye Xititɔwo, Amoritɔwo, Kanaanitɔwo, Perizitɔwo, Xiwitɔwo kple Yebusitɔwo: 
JOS.12.9	Yerixo-fia ɖeka, Ai, si le Betel gbɔ la me fia ɖeka, 
JOS.12.10	Yerusalem-fia ɖeka, Xebron-fia ɖeka, 
JOS.12.11	Yarmut-fia ɖeka, Laxis-fia ɖeka, 
JOS.12.12	Eglon-fia ɖeka, Gezer-fia ɖeka, 
JOS.12.13	Debir-fia ɖeka, Geder-fia ɖeka, 
JOS.12.14	Xorma-fia ɖeka, Arad-fia ɖeka, 
JOS.12.15	Libna-fia ɖeka, Adulam-fia ɖeka, 
JOS.12.16	Makeda-fia ɖeka, Betel-fia ɖeka, 
JOS.12.17	Tapua-fia ɖeka, Xefer-fia ɖeka, 
JOS.12.18	Afek-fia ɖeka, Saron-fia ɖeka, 
JOS.12.19	Madon-fia ɖeka, Xazor-fia ɖeka, 
JOS.12.20	Simron-Meron-fia ɖeka, Axsaf-fia ɖeka, 
JOS.12.21	Tanax-fia ɖeka, Megido-fia ɖeka, 
JOS.12.22	Kedes-fia ɖeka, Yokneam, si le Karmel ŋu la me fia ɖeka, 
JOS.12.23	Dor-fia, si le Nafot-Dor la ɖeka, Gilgal-dukɔ vovovowo ƒe fia ɖeka, 
JOS.12.24	kple Tirza-fia. Fiawo katã le blaetɔ̃ vɔ ɖekɛ.
JOS.13.1	Esi Yosua tsi xɔ ƒe geɖe la, Yehowa gblɔ nɛ bena: Etsi, eye nèxɔ ƒe geɖe; anyigba geɖe kpɔtɔ womexɔ haɖe o. 
JOS.13.2	Anyigba, siwo kpɔtɔ la, wonye; Filistitɔwo ƒe anyigbawo katã kple Gesuri blibo la, 
JOS.13.3	tso Sixor, si si to Egipte ŋu gbɔ vaseɖe Ekron, si wobuna ɖe Kanaanitɔwo me la, ƒe liƒo ŋu le anyiehe. Filistitɔwo ƒe amegã atɔ̃awo nye: Gazatɔ, Asdodtɔ, Askalontɔ, Gadtɔ kple Ekrontɔ hekpe ɖe Avitɔwo ŋu le dziehe; 
JOS.13.4	Kanaanitɔwo ƒe anyigba blibo la kple Meara, si nye Zidonitɔwo to, vaseɖe Afek kple Amoritɔwo ƒe liƒo ŋu, 
JOS.13.5	dzitɔwo ƒe anyigba, Libanon blibo la le ɣedzeƒe, tso Baal-Gad le Xermon-to la nu heɖo ta Xamat; 
JOS.13.6	tometɔwo katã, tso Libanon vaseɖe Misrefot-Mayim kpakple Zidonitɔwo katã. Nye ŋuta manyã wo le Israel-viwo ŋgɔ, dzidze nu, namãe na Israel-viwo ko, abe alesi mede se na wò ene. 
JOS.13.7	Eyata ma anyigba sia na to asiekeawo kple Manase ƒe to afã la, ne wòanye woƒe domenyinu. 
JOS.13.8	Elabena Manase ƒe afã, Ruben-viwo kple Gad-viwo xa woƒe anyigba, si Mose tsɔ na wo le Yordan godo le ɣedzeƒe, abe alesi Yehowa ƒe dɔla Mose tsɔe na wo ene: 
JOS.13.9	tso Aroer, si le Arnon-tɔʋu la nu kple du, si le bali lãme gbɔ kpakple Medeba-tagba blibo la vaseɖe Dibon; 
JOS.13.10	Sixon, Amoritɔwo ƒe fia, si ɖu fia le Xesbon la, ƒe duwo katã vaseɖe Amon-viwo ƒe liƒo ŋu; 
JOS.13.11	Gilead kple Gesuritɔwo kpakple Maaxatitɔwo ƒe anyigba, Xermon-to blibo la kple Basan blibo la vaseɖe Salxa; 
JOS.13.12	Og, Basan-fia, si ɖu fia le Astarot kple Edrei la, ƒe fiaɖuƒe blibo la: eya nye ame dzɔtsu mlɔetɔ, si kpɔtɔ ɖi, eye Mose ɖu wo dzi henyã wo. 
JOS.13.13	Ke Israel-viwo menyã Gesuritɔwo kple Maaxatitɔwo o, eyata Gesur kple Maaxat tsi Israel dome vaseɖe egbe. 
JOS.13.14	Negbe Lewi-to la ko metsɔ anyigba ɖeke na o, elabena Yehowa, Israel ƒe Mawu la, ƒe dzovɔsa nye eƒe domenyinu, abe alesi wògblɔ nɛ ene.
JOS.13.15	Eye Mose na anyigba Ruben-viwo ƒe to la ɖe woƒe ƒomewo nu, 
JOS.13.16	tso Aroer, si le Arnon-tɔʋu la nu kple ɖu, si le bali la me gbɔ, kpakple Medeba-tagba blibo la, 
JOS.13.17	Xesbon kple eƒe du, siwo katã le tagba, Dibon, Bamot-Baal kple Bet-Baal-Meon, 
JOS.13.18	Yaza, Kedemot kple Mefat. 
JOS.13.19	Kiryatayim, Sibma kple Zeret-Saxar, si le bali me to la dzi, 
JOS.13.20	Bet-Peor, Pisga ƒe agawo kple Bet-Yesimot, 
JOS.13.21	tagba duwo katã kple Sixon, Amoritɔwo ƒe fia, si ɖu fia le Xesbon ƒe fiaɖuƒe blibo la; Mose ɖu dzi hekpe ɖe Midian amegãwo ŋu, siwo nye: Ewi, Rekem, Zur, Xur kple Reba, amesiwo nye Sixon ƒe amegãwo, siwo nɔ anyigba la dzi. 
JOS.13.22	Eye Israel-viwo wu bokɔ Bileam, Beor vi, kple yi hekpe ɖe ame bubu, siwo wowu la ŋu. 
JOS.13.23	Ale Yordan kple eŋu nyigba ɖo liƒo na Ruben-viwo. Esia nye Ruben-viwo ƒe anyigba, duwo kple kɔƒewo le woƒe ƒomewo nu.
JOS.13.24	Eye Mose na anyigba Gad-viwo ƒe to la de woƒe ƒomeawo nu. 
JOS.13.25	Yazer kple Gilead-duwo katã. Amon-viwo ƒe anyigba afã vaseɖe Aroer, si le Raba kasa la gbɔ, 
JOS.13.26	tso Xesbon vaseɖe Ramat-Mizpa kple Betonim, eye tso Maxanayim vaseɖe Debir ƒe liƒo ŋu; 
JOS.13.27	Bel-Haram, Bet-Nimra, Sukot kple Zafon, siwo le bali la me, woawo nye Sixon, Xesbon-fia, ƒe fiaɖuƒe kpɔtɔea, Yordan kple eŋu nyigba, vaseɖe Kineret-ta ƒe mlɔenu, le Yordan ƒe go keme dzi le ɣedzeƒe gome. 
JOS.13.28	Esia nye Gad-viwo ƒe anyigba, duwo kple kɔƒewo le woƒe ƒomewo nu.
JOS.13.29	Eye Mose na anyigba Manase-viwo ƒe to afã le woƒe ƒomeawo nu: 
JOS.13.30	tso Maxanayim, Basan blibo, si nye Og, Basan-fia ƒe fiaɖuƒe. Yair-kɔƒewo katã le Basan, siwo nye ɖu blaadeawo. 
JOS.13.31	Eye wotso Gilead afã, Astarot kple Edrei, du, siwo le Og, Basan-fia, ƒe fiaɖuƒe me, na Manase vi, Maxir-viwo ƒe afã. 
JOS.13.32	Esia nye anyigba, si Mose ma le Moab-tagba le Yordan godo le Yerixo ƒe ɣedzeƒe. 
JOS.13.33	Ke Mose mena anyigbaa ɖeke Lewi-to la o, elabena Yehowa, Israel ƒe Mawu la, ŋutɔ nye woƒe domenyinu, abe alesi wògblɔ na wo ene.
JOS.14.1	Esia nye anyigba, si nunɔla Eleazar kple Yosua, Nun vi, kpakple Israel-viwo ƒe toawo ƒe amegãwo ma na Israel-viwo le Kanaan-nyigba dzi. 
JOS.14.2	Eye wodzidze nu hafi mãe na to asieke kple afã la, abe alesi Yehowa ɖe se to Mose dzi ene. 
JOS.14.3	Elabena Mose na anyigba to eve kple afã ɖe Yordan godo; ke mena anyigbaa ɖeke Lewi-viwo ɖe wo dome o. 
JOS.14.4	Elabena Yosef-viwo Manase kple Efrayim le to eve; ke wometso gomea ɖeke na Lewi-viwo ɖe anyigba la dzi o, negbe duwo ko, be woana me, kple gbeɖuƒewo na woƒe lãwo kpakple nusiwo le wo si. 
JOS.14.5	Alesi Yehowa ɖe se na Mose la, nenema Israel-viwo wɔ, eye wòmã anyigba la.
JOS.14.6	Tete Yuda-viwo va Yosua gbɔ le Gilgal, eye Kaleb, Yefune vi, si nye Kenizitɔ la, gblɔ nɛ bena: Enya nya, si Yehowa gblɔ na Mose, Mawu ƒe ame la, le mía kpli wo ŋuti le Kades-Barnea. 
JOS.14.7	Mexɔ ƒe blane, esime Yehowa ƒe dɔla Mose dɔm tso Kades-Barnea, be mayi ɖatsa ŋku le anyigba dzi, eye meva gblɔ, alesi mekpɔ la nɛ. 
JOS.14.8	Ke nɔvinye, siwo ɖe kplim la, ɖe dzi le dukɔ la ƒo; gake nye la medze Yehowa, nye Mawu la yome blibo. 
JOS.14.9	Tete Mose ka atam gbemagbe gblɔ bena; Anyigba, si dzi neɖo afɔe la, anye mia kple viwòwo ƒe domenyinu tegbee, elabena edze Yehowa, nye Mawu la yome blibo. 
JOS.14.10	Kpɔ ɖa, Yehowa na metsi agbe, abe alesi wòdo ŋugbe ene; esi Yehowa gblɔ nya sia na Mose la, ƒe blane vɔ atɔ̃ enye si va yi, esiwo me Israel zɔ gbedzi. Mexɔ ƒe blanyi vɔ atɔ̃ egbe siawo, 
JOS.14.11	gake ŋusẽ le ŋunye egbe siawo, abe alesi wònɔ ŋunye le gbesigbe Mose dɔm la ene; alesi ŋusẽ nɔ ŋunye ɣemaɣi, be mate ŋu awɔ aʋa, ado go, eye ava me la, nenema wogale ŋunye fifia hã. 
JOS.14.12	Eyata tsɔ tonyigba sia, si ŋu Yehowa ƒo nu le gbemagbe la nam; elabena wò ŋutɔ èsee gbemagbe bena, Enakitɔwo le afima, eye duawo lolo hesesẽ. Ɖewohĩ Yehowa anɔ kplim, be manyã wo, abe alesi Yehowa gblɔ ene. 
JOS.14.13	Tete Yosua yrae, eye wòtsɔ Xebron na Kaleb, Yefune vi la, ne wòanye eƒe domenyinu. 
JOS.14.14	Eyata Xebron zu Kaleb, Yefune vi, si nye Kenizitɔ la, ƒe domenyinu vaseɖe egbe, elabena edze Yehowa, Israel ƒe Mawu la yome blibo. 
JOS.14.15	Woyɔ Xebron tsã bena Araba ƒe du, amesi nye ame gãtɔ le Enakitɔwo dome. Eye anyigba la kpɔ gbɔdzɔe tso aʋawɔwɔ me.
JOS.15.1	Eye Yuda-viwo ƒe to la xɔ woƒe gome le woƒe ƒomeawo nu ɖe dziehe la, Edom ƒe liƒo ŋu, le Zin-gbedzi le dziehe kekeake. 
JOS.15.2	Woƒe dzieheliƒo tso Dzeƒu la ƒe mlɔenu, afisi ƒu la wɔ adɔ̃ nyẽ kpo ɖe dziehe gome le, 
JOS.15.3	eye wòva to Akrabim-to ƒe dziehe gome vaseɖe Zin, eye wòmlo va zɔ Kades-Barnea ƒe dziehe vaseɖe Xezron, eto Adar hegɔdɔ̃ mɔ to Karka 
JOS.15.4	vaseɖe Azmon, eye wòzɔ Egipte-tɔʋu la ŋu va wu nu ɖe ƒu nu. Esia nye miaƒe dzieheliƒo. 
JOS.15.5	Ɣedzeƒeliƒo tso Dzeƒu la nu vaseɖe Yordan nu, eye anyieheliƒo tso adɔ̃, si le Yordan ƒe mlɔenu la nu 
JOS.15.6	vaseɖe Bet-Xogla, eye wòmlo zã Bet-Araba ƒe anyiehe to Bohan, Ruben vi, ƒe kpe la gbɔ 
JOS.15.7	hezɔ Axor-bali la me vaseɖe Debir, eye wònyè kpo to Gilgal, si le Adumim-to dzi mo kasa la, ƒe anyiehe le tonu la ƒe dziehe gome; emegbe liƒo la va to En-Semes-tɔ la ŋu va ke ɖe Rogel ƒe vudo la gbɔ. 
JOS.15.8	Eye liƒo la zɔ Ben-Hinom-bali la me va to Yebusitɔwo ƒe to la ŋu le dziehe, esia nye Yerusalem; eyome liƒo la zɔ to, si le Hinom-bali la nu le ɣetoɖoƒe gome la tame le Refaim-bali la ƒe mlɔenu le anyiehe gome, 
JOS.15.9	eye wòtso to sia tame va to Neftoax ƒe tsivudo la gbɔ heɖo ta ɖu, siwo le Efron-to dzi la gbɔ vaseɖe Baala, esia nye Kiryat-Yearim. 
JOS.15.10	Eye liƒo la tro tso Baala ɖo ta Seir-to gbɔ le ɣetoɖoƒe heva zɔ Har-Yearim-to la ŋu le anyiehe, esia nye Kesalon, eye wòmlo to Bet-Semes vaseɖe Timna. 
JOS.15.11	Emegbe liƒo la zɔ Ekron-to la ŋu le anyiehe vaseɖe Sikron, eye wòmlo to Baala-to la tame ɖo ta Yabneel va wu nu ɖe ƒu nu. 
JOS.15.12	Eye ɣetoɖoƒeliƒo enye ƒu gã la kple eŋu nyigbawo. Esia nye Yuda-viwo ƒe liƒo godoo va kpe le woƒe ƒomeawo nu.
JOS.15.13	Eye Yosua tso Arba, Enakitɔwo fofo, ƒe du, si nye Xebron la na Kaleb, Yefune vi, ɖe Yuda viwo dome, abe alesi Yehowa gblɔ ne ene. 
JOS.15.14	Eye Kaleb nyã Enakitɔ etɔ̃ Sesai, Aximan kple Talmai, amesiwo Enak ŋutɔ dzi la ɖa tso afima. 
JOS.15.15	Emegbe woho aʋa ɖe Debirtɔwo ŋu; tsã la woyia Debir bena Kiryat-Sefer. 
JOS.15.16	Eye Kaleb gblɔ bena: Amesi ke aɖu Kiryat-Sefer dzi, eye wòaxɔe la, matsɔ vinyenyɔnu Axsa nɛ wòaɖe. 
JOS.15.17	Esi Otniel, Kaleb nɔvi Kenas ƒe viŋutsu, xɔe la, etsɔ vianyɔnu Axsa nɛ wòɖe. 
JOS.15.18	Eye esi wòkplɔe la, nyɔnu la ɖo dali nɛ be, yeaɖabia agble ye fofo, eye wòɖi tso tedzi la dzi; tete Kaleb biae bena: Nya kae le asiwò? 
JOS.15.19	Eɖo ŋu be: Yram, elabena ètsɔ dziehenyigba nam xoxo, eyata tso tsivudoawo hã nam! Tete Kaleb tso vudo, siwo le to dzi kple bali me la nɛ.
JOS.15.20	Esia nye Yuda-viwo ƒe to la ƒe anyigba le woƒe ƒomeawo nu. 
JOS.15.21	Du, siwo tso Yuda-viwo ƒe to la ƒe mlɔenu vaseɖe Edom ƒe liƒo ŋu le dziehe, wonye: Kabzel, Eder, Yagur, 
JOS.15.22	Kina, Dimona, Adada, 
JOS.15.23	Kedes, Xazor, Yitnan, 
JOS.15.24	Sif, Telem, Bealat, 
JOS.15.25	Xazor-Xadata, Keriot-Xezron, eya nye Xazor, 
JOS.15.26	Amam, Sema, Molada, 
JOS.15.27	Xazar-Gada, Xesmon, Bet-Palet, 
JOS.15.28	Xazar-Sual, Beer-Seba, Bizyoteya, 
JOS.15.29	Baala, Iyim, Azem, 
JOS.15.30	Eltolad, Kesil, Xorma, 
JOS.15.31	Ziklag, Madmana, Sansana, 
JOS.15.32	Lebaot, Silxim, Ain kple Rimon. Wo katã le du blaetɔ̃ vɔ asieke hekpe ɖe woƒe koƒewo ŋu.
JOS.15.33	Esiwo le gbadzaƒe, wonye: Estaol, Zora, Asna, 
JOS.15.34	Zanoax, En-Ganim, Tapuax, Enam, 
JOS.15.35	Yarmut, Adulam, Soxo, Azeka, 
JOS.15.36	Saarayim, Aditayim, Gedera kple Gederotayim. Wole du wuiene hekpe ɖe woƒe koƒewo ŋu. 
JOS.15.37	Zenan, Xadasa, Migdal-Gad, 
JOS.15.38	Dilean, Mizpe, Yokteel, 
JOS.15.39	Laxis, Bozkat, Eglon, 
JOS.15.40	Kabon, Laxmas, Kitlis, 
JOS.15.41	Gederot, Bet-Dagon, Naama kple Makeda. Wole du wuiade hekpe ɖe woƒe koƒewo ŋu. 
JOS.15.42	Libna, Eter, Asan, 
JOS.15.43	Yiftax, Asna, Nezib, 
JOS.15.44	Kegila, Axsib, Masera. Wole ɖu asieke hekpe ɖe woƒe koƒewo ŋu. 
JOS.15.45	Ekron kple eŋu duwo kple eŋu koƒewo, 
JOS.15.46	du, siwo katã tso Ekron kple ɣetoɖoƒe gome va ke ɖe Asdod kple eŋu kɔƒewo gbɔ: 
JOS.15.47	Asdod kple eŋu duwo kple eŋu kɔƒewo, Gaza kple eŋu duwo kple eŋu kɔƒewo vaseɖe Egipte-tɔʋu la ŋu, eye ƒu gã la enye liƒo.
JOS.15.48	Du, siwo le towo dzi, wonye: Samir, Yatir, Soxo, 
JOS.15.49	Dana, Kiryat-Sana, eya nye Debir, 
JOS.15.50	Anab, Estemo, Anim, 
JOS.15.51	Gosen, Xolon kple Gilo. Wole du wuiɖekɛ hekpe ɖe woƒe koƒewo ŋu. 
JOS.15.52	Arab, Duma, Esan, 
JOS.15.53	Yanum, Bet-Tapuax, Afeka, 
JOS.15.54	Xumta, Kiryat-Arba, eya nye Xebron kple Zion Wole du asieke hekpe ɖe woƒe koƒewo ŋu. 
JOS.15.55	Maon, Karmel, Zif, Yuta, 
JOS.15.56	Yesreel, Yokdeam, Zanoax. 
JOS.15.57	Hakayin, Gibea kple Timna. Wole du ewo hekpe ɖe woƒe koƒewo ŋu. 
JOS.15.58	Xalxul, Bet-Zur, Gedor, 
JOS.15.59	Maarat, Bet-Anot kple Eltekon. Wole du ade hekpe ɖe woƒe koƒewo ŋu. 
JOS.15.60	Kiryat-Baal, eya nye Kirvat-Yearim, kpakple Xaraba. Wole du eve hekpe ɖe woƒe kɔƒewo ŋu.
JOS.15.61	Du, siwo le gbedzi, wonye: Bet-Araba, Midin, Sexaxa, 
JOS.15.62	Nibsan, Ir-Hamelax kple En-Gedi. Wole du ade hekpe ɖe woƒe kɔƒewo ŋu. 
JOS.15.63	Ke Yuda-viwo mete ŋu nyã Yebusitɔ, siwo le Yerusalem la ɖa o, eyata Yebusitɔwo tsi Yerusalem le Yuda-viwo dome vaseɖe egbe.
JOS.16.1	Yoset-viwo ƒe anyigba tso Yordan nu le Yerixo gbɔ zɔ Yerixo-tɔ la ŋu le ɣedzeƒe, va to gbegbe, si tso Yerixo hezɔ toawo dzi vaseɖe Betel la me; 
JOS.16.2	eye liƒo la tso Betel va Luz heto Arkitɔwo ƒe anyigba me vaseɖe Atarot, 
JOS.16.3	eye wòmlo to Yafletitɔwo ƒe anyigba ŋu le ɣetoɖoƒe gome hezɔ Bet-Xoron-nyigba ƒe anyigbe gome va ke ɖe Gezer hewu nu ɖe ƒu la nu. 
JOS.16.4	Esia nye anyigba, si Yosef-viwo, Manase kple Efrayim, woxɔ.
JOS.16.5	Efrayim-viwo ƒe anyigba enye si le woƒe ƒomeawo nu. Woƒe anyigba la ƒe ɣedzeƒeliƒo tso Aterot-Adar vaseɖe Bet-Xoron ƒe dzigbe gome 
JOS.16.6	hemlo to ƒu la ŋu. Anyieheliƒo tso Mixmetat henyè kpo to Taanat-Silo ƒe ɣedzeƒe, eye wòzɔ eƒe ɣedzeƒe gome vaseɖe Yanoxa, 
JOS.16.7	eye wòtso Yanoxa va to Atarot kple Naarat heto Yerixo ŋu vaseɖe Yordan nu. 
JOS.16.8	Ɣetoɖoƒeliƒo tso Tapuax heto Kana-tɔʋu la ŋu va wu nu ɖe ƒu nu. Esia nye Efrayim-viwo ƒe to la ƒe anyigba le woƒe ƒomeawo nu 
JOS.16.9	hekpe ɖe du, siwo katã wotia le Manase-viwo ƒe anyigba dzi na Efrayim-viwo la ŋuti. 
JOS.16.10	Ke Womenya Kanaanitɔ, siwo nɔ Geser la ɖa o, eyata Kanaanitɔwo tsi Efrayim dome vaseɖe egbe, eye wona wowɔ dɔ na wo yaka.
JOS.17.1	Manase-to la xɔ eƒe gome, elabena eyae nye Yosef ƒe ŋgɔgbevi; wotsɔ Gilead kple Basan na Maxir, Manase ƒe ŋgɔgbevi, amesi nye Gilead fofo, elabena miame wònye. 
JOS.17.2	Manase-vi mamleawo xɔ wo tɔ le woƒe ƒomeawo nu, woawo nye: Abiezer-viwo, Xelek-viwo, Asriel-viwo, Sexem-viwo, Xefer-viwo kple Semida-viwo, esiawo nye Yosef vi Manase ƒe viŋutsuwo le woƒe ƒomeawo nu. 
JOS.17.3	Ke Zelofxad, amesi nye Xefer vi, amesi nye Gilead vi, amesi nye Maxir vi, amesi nye Manase vi la, medzi ŋutsuvia ɖeke o, negbe nyɔnuviwo ko, eye vianyɔnuawo ƒe ŋkɔwo nye: Maxla, Noa, Xogla, Milka kple Tirza. 
JOS.17.4	Eye wova nunɔla Eleazar kple Yosua, Nun vi, kpakple amegãwo ŋku me gblɔ bena: Yehowa de se na Mose be, wòana anyigba mi ɖe mia nɔviwo dome. Tete wona anyigba wo ɖe wo fofo nɔviwo dome, abe alesi Yehowa gblɔ ene. 
JOS.17.5	Ale Manase xɔ akpa ewo hekpe ɖe Gilead-nyigba kple Basan-nyigba ŋuti le Yordan ƒe go keme dzi. 
JOS.17.6	Elabena Manase vinyɔnuwo xɔ anyigba ɖe viaŋutsuwo dome, ke Gilead-nyigba nye Manase-vi mamleawo tɔ.
JOS.17.7	Eye Manase ƒe liƒo tso Aser va to Mixmetat le Sixem kasa, eye wòzɔ En-Tapuaxtɔwo ŋu le ɖusi me gome. 
JOS.17.8	Tapuax-nyigba enye Manase tɔ, ke Tapuax, si le Manase ƒe liƒo dzi la, enye Efrayim-viwo tɔ. 
JOS.17.9	Eye liƒo la to Kana-tɔʋu la ƒe dziehe gome, ke Efrayim ƒe duwo le Manase ƒe duwo dome le afima: eye Manase ƒe liƒo to tɔʋu la ƒe anyiehe gome heva wu nu ɖe ƒu nu. 
JOS.17.10	Dziehe gome enye Efrayim lɔ, eve anyiehe gome enye Manase tɔ, eye ƒu ɖo liƒo nɛ; wova kpe Aser le anyiehe, eye wokpe Isaxar le ɣedzeƒe. 
JOS.17.11	Du, siwo nye Manase tɔ, le Isaxar kple Aser gbɔ, wonye: Bet-Sean kple eƒe duwo, Yibleam kple eƒe duwo hekpe ɖe Dortɔwo kple woƒe duwo ŋu; En-Dortɔwo kple woƒe duwo, Tanaxtɔwo kple woƒe duwo kpakple Megidotɔwo kple woƒe duwo, woawo nye togbɛ etɔ̃awo. 
JOS.17.12	Ke Manase mete ŋu xɔ ɖu siawo o, ale Kanaanitɔwo do dzi nɔ anyigba sia dzi bɛ. 
JOS.17.13	Gake esi ŋusẽ va ɖo Israel-viwo ŋu la, wona Kanaanitɔwo wɔ dɔ na wo yaka; ke ɖeko womenya wo o.
JOS.17.14	Eye Yosef-viwo gblɔ na Yosua bena: Nukaŋuti nèna anyigba kple gome ɖeka pɛ ko mi, evɔ míesɔ gbɔ, eye Yehowa yra mí vaseɖe fifi hafi? 
JOS.17.15	Yosua ɖo ŋu na wo bena: Ne míesɔ gbɔ la, ekema miyi Filistitɔwo kple Refaitɔwo ƒe anyigba dzi, eye miƒo aveawo ɖa le afima; elabena Efrayim-to la xaxa na mi akpa. 
JOS.17.16	Tete Yosef-viwo gblɔ bena: To la menya de mia nu-o, evɔ galasiaɖamwo hã le Kanaanitɔ, siwo katã le bali la me kple esiwo le Bet-Sean kple eƒe duwo me kpakple esiwo le Yezreel gbadzaƒe la si. 
JOS.17.17	Yosua gblɔ na Yosef ƒe aƒe, si nye Efrayim kple Manase bena: Miesɔ gbɔ, eye ŋusẽ geɖe le mia ŋu; menye gome ɖeka koe anɔ mia si o; 
JOS.17.18	ke boŋ mixɔ tonyigba la, eye miƒo aveawo ɖa le edzi, eye wòanye mia tɔ vaseɖe eƒe mlɔenu. Elabena mianyã Kanaanitɔ, siwo si gatasiaɖamwo le, eye ŋusẽ le wo ŋu la ɖa.
JOS.18.1	Esi anyigba la na ta wo vɔ la, Israel-viwo ƒe ha blibo la va kpe ta ɖe Silo, eye wotu Mawu ƒe agbadɔ la ɖe afima.
JOS.18.2	Eye Israel-viwo ƒe to adre susɔ, siwo womemã anyigba na haɖe o. 
JOS.18.3	Eye Yosua gblɔ na Israel-viwo bena: Ɣekaɣi gɔ̃ miawɔ kuvia ase ɖo, eye miayi aɖaxɔ anyigba, si Yehowa, mia fofowo ƒe Mawu, na mi la wòanye mia tɔ oa? 
JOS.18.4	Miɖe ŋutsu etɔ̃etɔ̃ le to sia to me, ne madɔ wo woayi aɖatsa le anyigba la dzi, eye woaɖe anyigba, alesi nu ade wo nu la, agbalẽ me vɛ nam, 
JOS.18.5	eye woamãe ɖe akpa adre me; Yuda nenɔ eƒe anyigba dzi le dziehe, eye Yosef ƒe aƒe nenɔ etɔ dzi le anyiehe. 
JOS.18.6	Ke mide anyigba la agbalẽ me ɖe akpa adre me tsɔ vɛ nam le afisia, eye nudzidze nu ɖe dzi na mi le Yehowa, mía Mawu la ŋku me afi. 
JOS.18.7	Ke Lewitɔwo mexɔ gomea ɖeke ɖe mia dome o, elabena Yehowa ƒe nunɔladɔ enye woƒe domenyinu, eye Gad, Ruben kple Manase ƒe to afã xɔ woƒe anyigba, si Yehowa ƒe dɔla Mose na wo la, ɖe Yordan godo le ɣedzeƒe. 
JOS.18.8	Tete ŋutsuawo dze mɔ heyi, eye Yosua de se na amesiwo yina anyigba la de ge agbalẽ me la bena: Miyi ɖatsa le anyigba la dzi, eye miŋlɔe tsɔ ve nam, ekema madzidze nu ɖe dzi na mi le Yehowa ŋku me le Silo. 
JOS.18.9	Ale ŋutsuawo yi ɖatsa le anyigba la dzi, eye womãe ɖe akpa adre me le woƒe duwo nu heŋlɔe tsɔ vɛ na Yosua le asaɖa me le Silo. 
JOS.18.10	Tete Yosua dzidze nu ɖe dzi na wo le Yehowa ŋku me le Silo, eye wòmã anyigba la na Israel-viwo wo tɔ wo tɔe.
JOS.18.11	Wodzidze nu ɖe Benyamin-viwo ƒe to la dzi le woƒe ƒomewo nu, eye anyigba, si ge ɖe wo si me la, le Yuda-viwo kple Yosef-viwo dome. 
JOS.18.12	Woƒe anyieheliƒo tso Yordan nu zɔ Yerixo-to la ƒe anyiehe heto toawo dzi le ɣetoɖoƒe gome, eye wòva ke ɖe Bet-Awen-gbedzi; 
JOS.18.13	emegbe liƒo la tso afisia ɖo ta Luz heva zɔ Luz-to la ƒe dziehe, eya nye Betel, eye wòto Aterot-Adar ŋu va zɔ toawo dzi le dziehe le Bet-Xoron ƒe anyigbe gome. 
JOS.18.14	Ɣetoɖoƒeliƒo la nyẽ kpo ɖo ta dziehe tso to, siwo le Bet-Xoron kasa la ƒe dziehe heva wu nu ɖe Kiryat-Baal, eya nye Kiryat-Yearim, si nye Yuda-viwo ƒe ɖu; esia nye ɣetoɖoƒekpa. 
JOS.18.15	Dziehekpa tso Kirvat-Yearim ƒe mlɔenu ɖo ta ɣetoɖoƒe gome heva se Neftoax ƒe tsivudo la gbɔ; 
JOS.18.16	eye liƒo la trɔ va zɔ to, si le Efrayim-tagba ƒe anyiehe le Ben-Hinom-bali la kasa la ƒe mlɔenu, eye wòzɔ Hinom-bali la me heto Yebusitɔwo ƒe to la ŋu vaseɖe Rogel ƒe vudo la gbɔ, 
JOS.18.17	eye wòtrɔ ɖo ta anyiehe gome va to En-Semes heto Gelilot ŋu le Adumim-to dzi mɔ kasa, eye wòva to Bohan, Ruben vi ƒe kpe la gbɔ 
JOS.18.18	hezɔ to la ŋu le gbadzaƒe la ƒe anyiehe vaseɖe Araba. 
JOS.18.19	Eye liƒo la va to Bet-Xogla-to da ŋu le anyiehe heva wu nu ɖe adɔ la nu le Dzeƒu la ƒe anyiehe, le Yordan ƒe dziehe mlɔeanu; esia nye dzieheliƒo la. 
JOS.18.20	Eye Yordan nye liƒo le ɣedzeƒe gome. Esia nye Benyamin-viwo ƒe anyigbe ƒe liƒowo godoo va kpe le woƒe ƒomeawo nu.
JOS.18.21	Benyamin-viwo ƒe to la ƒe duwo nye si le woƒe ƒomeawo nu. Yerixo, Bet-Xogla, Emek-Keziz, 
JOS.18.22	Bet-Araba, Zemarayim, Betel, 
JOS.18.23	Haawim, Hapara, Ofra, 
JOS.18.24	Kefar-Amonai, Haofni kple Geba. Wole du wuieve hekpe ɖe woƒe kɔƒewo ŋu. 
JOS.18.25	Gibeon, Rama, Beerot, 
JOS.18.26	Mizpe, Kefira, Moza. 
JOS.18.27	Rekem, Yerpeel, Tarala, 
JOS.18.28	Zela, Elef, Yebusi, eya nye Yerusalem, Gibeat kple Kiryat. Wole ɖu wuiene hekpe ɖe woƒe kɔƒewo ŋu. Esia nye Benyamin-viwo ƒe anyigba le woƒe ƒomeawo nu.
JOS.19.1	Dzidze evelia dze Simeon-viwo ƒe to la dzi le woƒe ƒomeawo nu, eye woxɔ woƒe anyigba ɖe Yuda-viwo ƒe anyigba dzi. 
JOS.19.2	Du, siwo nye wo to le woƒe anyigba dzi, wonye: Beer-Seba, Seba, Molada. 
JOS.19.3	Xazar-Sual, Bala, Ezem. 
JOS.19.4	Eltolad, Betul, Xorma, 
JOS.19.5	Ziklag, Bet-Markabot, Xazar-Susa, 
JOS.19.6	Bet-Lebaot kple Saruxen. Wole du wuietɔ̃ kple woƒe kɔƒewo. 
JOS.19.7	Ayin, Rimon, Eter kple Asan. Wole du ene kple woƒe kɔƒewo, 
JOS.19.8	hekpe ɖe kɔƒe, siwo katã le du, siawo gbɔ vaseɖe Baalat-Beer la ŋuti, eya nye Ramat le dziehe. Esia nye Simeon-viwo ƒe to la ƒe anyigba le woƒe ƒomeawo nu. 
JOS.19.9	Yuda-viwo ƒe gome ŋu woɖe anyigba le na Simeon-viwo, elabena Yuda-viwo tɔ lolo na wo akpa, eyata Simeon-viwo xɔ woƒe anyigba ɖe wo dome.
JOS.19.10	Dzidze etɔ̃lia dze Zebulon-viwo dzi le woƒe ƒomeawo nu, eye woƒe anyigba ƒe liƒo de Sarid. 
JOS.19.11	Woƒe liƒo zɔ ɣetoɖoƒe gome va to Marala heto Bedabaset ŋu, eye wòva ke ɖe tɔʋu la nu le Yokneam kasa. 
JOS.19.12	Eye liƒo la trɔ tso Sarid ɖo ta ɣedzeƒe gome va to Kislot-Tabor ƒe liƒo ŋu, eye wòto Daberat ŋu va ke ɖe Yafia, 
JOS.19.13	eye wòtso afisia ɖo ta ɣedzeƒe gome va to Gat-Xefer kple Et-Kazin hemlo to Rimon va ke ɖe Nea; 
JOS.19.14	eye liƒo la gɔdɔ̃ zɔ Xanaton ƒe anyiehe gome heva to Yiftax-El-bali la me. 
JOS.19.15	Katat, Nahalal, Simron, Yidala kple Betlexem. Wole du wuieve hekpe ɖe woƒe kɔƒewo ŋu. 
JOS.19.16	Esia nye Zebulon-viwo ƒe anyigba, woƒe duwo kple kɔƒewo le woƒe ƒomeawo nu.
JOS.19.17	Dzidze enelia dze Isaxar-viwo dzi le woƒe ƒomeawo nu. 
JOS.19.18	Eye woƒe anyigba to Yezreel, Kesulot, Sunem, 
JOS.19.19	Xafarayim, Sion, Anaxarat, 
JOS.19.20	Harabit, Kision, Abez, 
JOS.19.21	Remel, En-Ganim, En-Xada kple Bet-Pazez. 
JOS.19.22	Eye liƒo la va ke ɖe Tabor, Saxazima kple Bet-Semes ŋu heva wu nu ɖe Yordan nu. Wole du wuiade hekpe ɖe woƒe kɔƒewo ŋu. 
JOS.19.23	Esia nye Isaxar-viwo ƒe to la ƒe anyigba, woƒe duwo kple kɔƒewo le woƒe ƒomeawo nu.
JOS.19.24	Dzidze atɔ̃lia dze Aser-viwo ƒe to la dzi le woƒe ƒomeawo nu. 
JOS.19.25	Eye woƒe anyigba to Xelkat, Xali, Beten, Axsaf, 
JOS.19.26	Alamelex, Amad kple Misal va zɔ Karmel kple Sixor-Libnat ŋu le ƒu gome; 
JOS.19.27	eye wònyè kpo to ɣedzeƒe gome va ke ɖe Bet-Dagon, eye wòmlo to Zebulon, Yiftax-El-bali la ƒe anyiehe, Bet-Haemek kple Negiel, eye wòzɔ Kabul ƒe mia me gome 
JOS.19.28	va to Ebron, Rexob, Xamon kple Kana vaseɖe Zidon, ɖu gã la gbɔ. 
JOS.19.29	Eye liƒo la tro to Rama kple du sesẽ Tirus gbɔ, eye wònyè kpo to Xosa heva wu nu ɖe ƒu nu tso Axsib-nuto me 
JOS.19.30	vaseɖe Uma, Afek kple Rexob. Wole du blave vɔ eve hekpe ɖe woƒe kɔƒewo ŋu. 
JOS.19.31	Esia nye Aser-viwo ƒe to la ƒe anyigba, woƒe duwo kple kɔƒewo le woƒe ƒomeawo nu.
JOS.19.32	Dzidze adelia dze Naftali-viwo dzi le woƒe ƒomeawo nu. 
JOS.19.33	Eye woƒe liƒo tso Xelef kple logotiwo gbɔ le Zaananim, Adami-Hanekeb kple Yabneel vaseɖe Lakum, eye wòva wu nu ɖe Yordan nu. 
JOS.19.34	Eye liƒo la nyẽ kpo ɖe ɣetoɖoƒe gome va to Aznot-Tabor, eye wòmlo zɔ Xukok ŋu va to Zebulon ŋu le dziehe, eto Aser ŋu le ɣetoɖoƒe, eye wòto Yuda ŋu le Yordan nu le ɣedzeƒe. 
JOS.19.35	Du sesẽwo nye: Zidim, Zer, Xamat, Rakat, Kineret, 
JOS.19.36	Adama, Rama, Xazor, 
JOS.19.37	Kedes, Edrei, En-Xazor, 
JOS.19.38	Yireon, Migdal-El, Xorem, Bet-Anat kple Bet-Semes. Wole du wuiasieke hekpe ɖe woƒe kɔƒewo ŋu. 
JOS.19.39	Esia nye Naftali-viwo ƒe anyigba, woƒe duwo kple kɔƒewo le woƒe ƒomeawo nu. 
JOS.19.40	Dzidze adrelia dze Dan-viwo ƒe to la dzi le woƒe ƒomeawo nu. 
JOS.19.41	Eye du, siwo le woƒe anyigba dzi, wonye: Zora, Estaol, Ir-Semes, 
JOS.19.42	Saalabin, Ayalon, Yitla, 
JOS.19.43	Elon, Timnat, Ekron, 
JOS.19.44	Elteke, Gibeton, Baalat, 
JOS.19.45	Yehud, Bene-Berak, Gal-Rimon, 
JOS.19.46	Me-Hayarkon kple Harakon kple eƒe anyigba, si le Yafo kasa. 
JOS.19.47	Ke Dan-viwo ƒe anyigba xaxa na wo akpa, eyata Dan-viwo yi ɖawɔ aʋa kple Lesem; woɖu wo dzi, wu wo kple yi, eye woxɔe hetso aƒe ɖe eme, eye wona ŋkɔ Lesem bena Dan, le wo fofo Dan ƒe ŋkɔ nu. 
JOS.19.48	Esia nye Dan-viwo ƒe to la ƒe anyigba, woƒe duwo kple kɔƒewo le woƒe ƒomeawo nu.
JOS.19.49	Esi wode liƒo anyigba la me hemãe vɔ keŋ la, Israel-viwo na anyigba Yosua, Nun vi, ɖe wo dome; 
JOS.19.50	wotsɔ ɖu Timnat-Serax, si wòbia la, nɛ ɖe Efrayim-to dzi, abe alesi Yehowa gblɔ ene, eye wògbugbɔ du la tso henɔ eme. 
JOS.19.51	Esia nye anyigba, siwo nunɔla Eleazar kple Yosua, Nun vi, kpakple Israel-viwo ƒe ƒomewo ƒe amegãwo dzidze nu ma le Silo le Yehowa ŋku me, le Mawu ƒe agbadɔ la nu. Ale wowu anyigba la mamã nu.
JOS.20.1	Eye Yehowa gblɔ na Yosua bena; 
JOS.20.2	Gblɔ na Israel-viwo be, woatia sitsoƒedu, siwo ŋu meƒo nu le na mi to Mose dzi la; 
JOS.20.3	eye amesi menyae o, eye mebua wu ame o la, nasi ayi afima, eye woanye sitsoƒe na mi tso hlɔ̃tɔ si me. 
JOS.20.4	Ne esi yi du siawo dometɔ ɖeka me la, ekema wòatɔ ɖe ɖu la ƒe agbo nu, eye wòagblɔ eƒe nya la na dumegãwo, hafi woaxɔe ɖe dua me, eye woana teƒee wòanɔ wo gbɔ. 
JOS.20.5	Ke ne hlɔ̃tɔ ti eyome la, womegatsɔ amewula la de asi nɛ o; elabena mebua hafi wu nɔvia o, eye menye ɖe wòlé fui tsã hafi o. 
JOS.20.6	Eye wòana du ma me, vaseɖe esime woakplɔe ava ameha la ŋku me, eye woadzro nya la me; eye ne nunɔla gã, si fi ɣemaɣi ku la, ekema amewula la kpɔ mɔ agbugbɔ ayi du, si me wòsi tso kple eya ŋutɔ ƒe xɔ nu.
JOS.20.7	Tete woɖo Kedes le Galilea le Naftali-to dzi kple Sixera le Efrayim-to dzi kpakple Kiryat-Arba, si nye Xebron le Yuda-to dzi. 
JOS.20.8	Eye woɖo Bezer, si le gbedzi kple tagba la, ɖe Ruben-to la me le Yordan ƒe go keme dzi le Yerixo ƒe ɣedzeƒe, kple Ramot le Gilead ɖe Gad-to la me, kpakple Golan le Basan ɖe Manase-to la me. 
JOS.20.9	Esiawo nye ɖu, siwo woɖo na Israel-viwo katã kple amedzro, si le wo dome bena, ne amea ɖe mebua wu nɔvia o la, wòasi ayi afima, ne magaku ɖe hlɔ̃tɔ si me, hafi woahe eƒe nya ava ameha la ŋku mee o.
JOS.21.1	Eye Lewi-to la ƒe amegãwo va nunɔla Eleazar kple Yosua, Nun vi, kpakple Israel-tɔwo ƒe ƒomeawo ƒe amegãwo gbɔ, 
JOS.21.2	eye wogblɔ na wo le Silo le Kanaan-nyigba dzi bena: Yehowa ɖe se to Mose dzi bena, woana duwo mí mianɔ me kple wo ŋu nyigbawo hena míaƒe lãwo. 
JOS.21.3	Tete Israel-viwo ɖe du siawo kple wo ŋu nyigba wole woƒe anyigbawo ŋu tsɔ na Lewitɔwo, abe alesi Yehowa gblɔ ene.
JOS.21.4	Tete dzidze dze Kehat-viwo ƒe ƒomewo dzi, eye wodzidze nu tsɔ du wuietɔ̃ na nunɔla Aron-viwo, siwo nye Lewitɔwo la, ɖe Yuda-to, Simeon-to kple Benyamin-to me; 
JOS.21.5	eye wodzidze nu tsɔ du ewo na Kehat-vi mamleawo ɖe Efrayim-to ƒe ƒomeawo kple Dan-to kpakple Manase ƒe to afã la me. 
JOS.21.6	Wodzidze nu tsɔ du wuietɔ̃ na Gerson-viwo ɖe Isaxar-to la ƒe ƒomeawo kple Aser-to, Naftali-to kple Manase ƒe to afã, si le Basan la me; 
JOS.21.7	eye wona du wuieve Merari-viwo le woƒe ƒomewo nu ɖe Ruben-to, Gad-to kple Zebulon-to la me. 
JOS.21.8	Eye Israel-viwo dzidze nu tsɔ du siawo kple wo ŋu nyigbawo na Lewitɔwo, abe alesi Yehowa de se to Mose dzi ene.
JOS.21.9	Du, siwo wona ɖe Yuda-viwo to kple Simeon-viwo to me ƒe ŋkɔwo nye si: 
JOS.21.10	Du, siwo wona Aron-viwo, siwo nye Kehat-ƒomeawo tso Lewi-viwo dome la, wonye — elabena eya dzi dzidze; gbãtɔ dze — 
JOS.21.11	Arba, si nye Enak fofo ƒe du, eya nye Xebron le Yuda-to la dzi hekpe ɖe lãnyiƒe, si le eŋu la ŋuti. 
JOS.21.12	Ke wotsɔ, agble, si le dua ŋuti, kple eƒe kɔƒewo na Kaleb, Yefune vi, wònye etɔ. 
JOS.21.13	Du, siwo wotsɔ na nunɔla Aron-viwo, wonye: Xebron, si nye sitsoƒe na hlɔ̃dola kple eŋu lãnyiƒe, Libna kple eŋu lãnyiƒe, 
JOS.21.14	Yatir kple eŋu lãnyiƒe, Estemoa kple eŋu lãnyiƒe, 
JOS.21.15	Xolon kple eŋu lãnyiƒe, Debir kple eŋu lãnyiƒe, 
JOS.21.16	Ayin kple eŋu lãnyiƒe, Yuta kple eŋu lãnyiƒe kpakple Bet-Semes kple eŋu lãnyiƒe; wole du asieke le to eve siawo me, 
JOS.21.17	Esiwo le Benyamin-to la me, wonye: Gibeon kple eŋu lãnyiƒe, Geba kple eŋu lãnyiƒe, 
JOS.21.18	Anatot kple eŋu lãnyiƒe kpakple Almon kple eŋu lãnyiƒe wole ɖu ene. 
JOS.21.19	Nunɔla Aron-viwo ƒe duwo katã le du wuietɔ̃ kple wo ŋu lãnyiƒewo. 
JOS.21.20	Du, siwo wodzidze nu tsɔ na Kehat-viwo ƒe ƒome mamleawo, siwo nye Lewitɔwo ɖe Efrayim-to la me, wonye. 
JOS.21.21	Sixem, si nye sitsoƒe na hlɔ̃dola, le Efrayim-to dzi kple eŋu lãnyiƒe. Gezer kple eŋu lãnyiƒe, 
JOS.21.22	Kibzayim kple eŋu lãnyiƒe kpakple Bet-Xoron kple eŋu lãnyiƒe; wole du ene. 
JOS.21.23	Esiwo le Dan-to la me, wònye: Elteke kple eŋu lãnyiƒe, Gibeton kple eŋu lãnyiƒe, 
JOS.21.24	Ayalon kple eŋu lãnyiƒe kpakple Gat-Rimon kple eŋu lãnyiƒe; wole du ene. 
JOS.21.25	Esiwo le Manase-to afã la me, wonye: Tanax kple eŋu lãnyiƒe kpakple Yibleam kple eŋu lãnyiƒe; wole du eve. 
JOS.21.26	Kehat-viwo ƒe ƒome mamlea ƒe duwo katã le du ewo kple wo ŋu lãnyiƒewo.
JOS.21.27	Du, siwo Gerson-viwo, amesiwo tso Lewitɔwo ƒe ƒome la me, xɔ ɖe Manase ƒe to afã me, wonye: Golan le Basan, si nye sitsoƒe na hlɔ̃dola, kple eŋu lãnyiƒe kpakple Beestera kple eŋu lãnyiƒe; wole ɖu eve. 
JOS.21.28	Esiwo le Isaxar ƒe to la me, wonye Kisyon kple eŋu lãnyiƒe, Daberat kple eŋu lãnyiƒe, 
JOS.21.29	Yarmut kple eŋu lãnyiƒe kpakple En-Ganim kple eŋu lãnyiƒe, wole du ene. 
JOS.21.30	Esiwo le Aser-to la me, wonye: Misal kple eŋu lãnyiƒe, Abdon kple eŋu lãnyiƒe, 
JOS.21.31	Xelkat kple eŋu lãnyiƒe kpakple Rexob kple eŋu lãnyiƒe; wole du ene 
JOS.21.32	Esiwo le Naftali-to la me, wonye. Kedes le Galilea, si nye sitsoƒe na hlɔ̃dola kple eŋu lãnyiƒe, Xamot-Dor kple eŋu lãnyiƒe kpakple Kartan kple eŋu lãnyiƒe; wole du etɔ̃. 
JOS.21.33	Gerson-ƒomeawo ƒe duwo katã le du wuietɔ̃ kple wo ŋu lãnyiƒewo.
JOS.21.34	Du, siwo Merari-viwo ƒe ƒomewo, siwo nye Lewitɔ mamleawo, xɔ ɖe Zebulon-to la me, wonye. Yokneam kple eŋu lãnyiƒe, Karta kple eŋu lãnyiƒe, 
JOS.21.35	Dimna kple eŋu lãnyiƒe kpakple Nahalal kple eŋu lãnyiƒe, wole du ene. 
JOS.21.36	Esiwo le Ruben-to la me, wonye: Bezer kple eŋu lãnyiƒe, Yaza kple eŋu lãnyiƒe, 
JOS.21.37	Kedemot kple eŋu lãnyiƒe kpakple Mefaat kple eŋu lãnyiƒe. 
JOS.21.38	Esiwo le Gad-to la me, wònye Ramot le Gilead, si nye sitsoƒe na hlɔ̃dola kple eŋu lãnyiƒe, Maxanim kple eŋu lãnyiƒe, 
JOS.21.39	Xesbon kple eŋu lãnyiƒe kpakple Yazer kple eŋu lãnyiƒe; wo katã le du ene. 
JOS.21.40	Du, siwo katã wodzidze nu tsɔ na Merari-ƒomeawo, siwo nye Lewitɔwo ƒe ƒome mamleawo la, le du wuieve. 
JOS.21.41	Lewitɔwo ƒe du, siwo katã le Israel-viwo ƒe anyigba dzi la, le du blane vɔ enyi kple wo ŋu lãnyiƒewo. 
JOS.21.42	Du siawo katã nye du ɖekaɖekawo, eye lãnyiƒewo le wo ŋu godoo va kpe.
JOS.21.43	Ale Yehowa tsɔ anyigba blibo la na Israel, abe alesi wòka atam na wo fofowo ene, eye woxɔe hetso aƒe ɖe edzi. 
JOS.21.44	Eye Yehowa na wokpɔ gbɔdzɔe le afisiafi, abe alesi wòka atam na wo fofowo pɛpɛpɛ ene; woƒe futɔwo katã dometɔa ɖeke menɔ te ɖe wo nu o, ke boŋ Yehowa tsɔ woƒe futɔwo katã de asi na wo. 
JOS.21.45	Nyaa ɖeke meto le nya nyui, siwo katã Yehowa gblɔ na Israel ƒe aƒe la me o, wo katã va me pɛpɛpɛ.
JOS.22.1	Ɣemaɣi Yosua ya Ruben-viwo kple Gad-viwo kpakple Manase-to afã la, 
JOS.22.2	eye wògblɔ na wo bena: Miewɔ nya, siwo katã Yehowa ƒe dɔla Mose gblɔ na mi la dzi, eye mieɖo to nye gbe le nusiwo katã megblɔ na mi la me. 
JOS.22.3	Miegblẽ mia nɔviwo ɖi le ɣeyiɣi didi siawo me vaseɖe egbe sia o, eye miewɔ Yehowa, mia Mawu ƒe se la dzi. 
JOS.22.4	Ke azɔ Yehowa, mia Mawu, na mia nɔviwò kpɔ gbɔdzɔe, abe alesi wòdo ŋugbe na wo ene; eyata migbugbɔ yi miaƒe agbadɔwo me le miaƒe anyigba, si Yehowa ƒe dɔla Mose na mi le Yordan godo la dzi. 
JOS.22.5	Ɖeko mikpɔ nyuie, be miawɔ ɖoɖo kple se, siwo Yehowa ƒe dɔla Mose gblɔ na mi la dzi; milɔ̃ Yehowa, mia Mawu la, eye mizɔ eƒe mowo katã dzi, midzra eƒe seawo ɖo, miku ɖe eŋu, eye misubɔe tso dzi blibo kple luʋɔ blibo me! 
JOS.22.6	Tete Yosua yra wo heɖe asi le wo ŋu, eye wodze mo yi woƒe agbadɔwo me.
JOS.22.7	Mose na anyigba Manase-to afã ɖe Basan, eye Yosua na anyigba afã evelia ɖe wo nɔviwò gbɔ le Yordan ƒe ɣetoɖoƒe. Esi Yosua le asi ɖe ge le wo ŋu wòayi woƒe agbadɔwo me la, eyra wo 
JOS.22.8	gblɔ na wo bena: Mitsɔ kesinɔnu geɖewo kple lã geɖewo, klosalo kple sika, akɔbli kple gayibɔ kpakple avɔ geɖewo fũ gbugbɔ yi miaƒe agbadɔwo mee, eye mia kple mia nɔviwo mimã miaƒe futɔwo ƒe aboyonuwo me!
JOS.22.9	Tete Ruben-viwo kple Gad-viwo kpakple Manase ƒe to afã la gbugbɔ tso Israel-viwo gbɔ le Silo le Kanaan-nyigba dzi heyi woawo ŋutɔ ƒe anyigba Gilead, si woxɔ la dzi, abe alesi Yehowa gblɔ to Mose dzi ene. 
JOS.22.10	Eye esi wova ɖo Yordan-nutowo me le Kanaan-nyigba dzi la, Ruben-viwo, Gad-viwo kple Manase-to afã la ɖi vɔsamlekpui gã nyuia ɖe ɖe Yordan nu afima.
JOS.22.11	Eye Israel-viwo se bena, Ruben-viwo, Gad-viwo kple Manase ƒe to afã la ɖi vɔsamlekpui ɖe Yordan-nuto me dze ŋgɔ Kanaan-nyigba le Israel-viwo ƒe go keme dzi. 
JOS.22.12	Esi Israel-viwo see la, tete Israel-viwo ƒe ha blibo la kpe ta ɖe Silo, be yewoaho aʋa ɖe wo ŋu. 
JOS.22.13	Eye Israel-viwo ɖɔ Pinehas, si nye nunɔla Eleazar vi, ɖo ɖe Ruben-viwo, Gad-viwo kple Manase-to afã la gbɔ le Gilead-nyigba dzi, 
JOS.22.14	eye amegã ewo, siwo nye amegãwo le Israel-viwo ƒe toawo katã me la, kpe ɖe eŋu; woawo enye amegã ɖekaɖekawo le wo fofowo ƒe aƒewo nu le Israel ƒe ame akpeawo dome. 
JOS.22.15	Esi wova Ruben-viwo, Gad-viwo kple Manase-to afã la gbɔ le Gilead-nyigba dzi la, wogblɔ na wo bena: 
JOS.22.16	Ale Yehowa ƒe ha blibo la gblɔ esi: Nukaŋuti mieda vo ɖe Israel ƒe Mawu la ŋu, mietrɔ le Yehowa yome egbe, eye mieɖi vɔsamlekpui na mia ɖokui hedze aglã ɖe Yehowa ŋu egbe? 
JOS.22.17	Ɖe vo, si woda le Peor ta, eye mía ŋu mekɔ vaseɖe egbe haɖe o, eye dɔvɔ̃ va Yehowa ƒe ameha dzi la, mesɔ gbɔ na mí oa? 
JOS.22.18	Eye miawo mietrɔ le Yehowa yome egbe hedze aglã ɖe Yehowa ŋu, ne Yehowa nayi dɔmedzoe do ge ɖe Israel-ha blibo la ŋu etsɔa? 
JOS.22.19	Ke ne miaƒe anyigba ŋu mekɔ o la, ekema miva Yehowa ƒe anyigba dzi, afisi Yehowa ƒe nɔƒe la le, ne miatso aƒe ɖe mía dome; ɖeko migaɖi vɔsamlekpuia ɖeke kpe ɖe Yehowa, mía Mawu ƒe vɔsamlekpui la ŋuti ahadze aglã ɖe Yehowa kple mía ŋu o! 
JOS.22.20	Ɖe Axan, Serax vi, megbe anukwareɖiɖi le busunuawo me, eye dɔmedzoe va Israel-ha blibo la dzi, eye menye eya ɖeka kolia koe ku ɖe eƒe vodada la ta oa? 
JOS.22.21	Tete Ruben-viwo kple Gad-viwo kpakple Manase-to afã la ɖo ŋu na Israel ƒe ame akpeawo tatɔwo bena: 
JOS.22.22	Mawu, Mawu Yehowa, Mawu, Mawu Yehowa ŋutɔe nyae, eye Israel hã nanyae: Nenye aglãe miehe, miadze, alo voe míebe, míada ɖe Yehowa ŋu la, ekema megaxɔ mi ɖe agbe egbe sia o! 
JOS.22.23	Nenye vɔsamlekpui míeɖi, be míatrɔ le Yehowa yome, eye nenye ɖe míebe, míasa numevɔ kple nuɖuvɔ alo akpedavɔ le edzi la, ekema Yehowa ŋutɔ nekpɔ eme! 
JOS.22.24	Ke boŋ míewɔ alea, elabena mievɔ̃ ɖa be, mia viwo ava bia mía viwo gbaɖegbe bena: Miawo miele kadodoa ɖeke me kple Yehowa, Israel ƒe Mawu la o. 
JOS.22.25	Yehowa tsɔ Yordan do liƒo mia kpli mi Ruben-viwo kple Gad-viwo dome; gomea ɖeke mele Yehowa gbɔ na mi o! Ale mia viwo ana be, mía viwo agbe Yehowa vovɔ̃. 
JOS.22.26	Eyata mieɖo be, míaɖi vɔsamlekpui, menye hena numevɔsa alo akpedavɔsa o, 
JOS.22.27	ke boŋ bena wòanye ɖase anɔ mía kple miawo kpakple miaƒe dzidzimeviwo dome, ne miawo hã míatsɔ míaƒe numevɔsawo, kafukafuvɔsawo kple akpedavɔsawo ava subɔ le Yehowa ŋku me, eye ne mia viwo magava gblɔ na mia viwo gbaɖegbe bena gomea ɖeke mele Yehowa gbɔ na mi o! 
JOS.22.28	Elabena miebu be, ne woava bia mía kple míaƒe dzidzimeviwo gbaɖegbe la, ekema miagblɔ be: Mikpɔ Yehowa ƒe vɔsamlekpui tɔgbe sia, si mia fofowo wɔ la ɖa, menye hena numevɔsa alo akpedavɔsa o, ke boŋ ne wòanye ɖase anɔ mía kple miawo dome. 
JOS.22.29	Nede megbe xaa tso mia gbɔ be, miadze aglã ɖe Yehowa ŋu, eye míatrɔ le Yehowa yome egbe, aɖi vɔsamlekpui hena numevɔsa, nuɖuvɔsa kple akpedavɔsa ahakpe ɖe Yehowa, mia Mawu ƒe vɔsamlekpui, si le eƒe nɔƒe nu la ŋuti.
JOS.22.30	Esi nunɔla Pinehas kple ameha la ƒe amegãwo, siwo kpe ɖe eŋu, amesiwo nye tatɔwo le Israel ƒe ame akpeawo nu, se nya, siwo Ruben-viwo, Gad-viwo kple Manase-viwo gblɔ la, edze wo ŋu. 
JOS.22.31	Eye Pinehas, nunɔla Eleazar vi, gblɔ na Ruben-viwo, Gad-viwo kple Manase-vi wo bena: Egbe míedze sii bena, Yehowa le mía dome, elabena esi mieda vo ɖe Yehowa ŋu o la, eyata mieɖe Israel-viwo tso Yehowa si me. 
JOS.22.32	Tete Pinehas, nunɔla Eleazar vi, kple amegãwo gbugbɔ tso Ruben-viwo kple Gad-viwo gbɔ le Gilead-nyigba dzi va Israel-viwo gbɔ le Kanaan-nyigba dzi, eye wohe dɔgbedenya vɛ na wo. 
JOS.22.33	Eye nya la dze Israel-viwo ŋu, eye Israel-viwo kafu Mawu, eye womegadi be, yewoaho aʋa ɖe wo ŋu ahagblẽ anyigba, si dzi Ruben-viwo kple Gad-viwo le la o. 
JOS.22.34	Eye Ruben-viwo kple Gad-viwo na ŋkɔ vɔsamlekpui la bena: „Eya nye ɖase le mía dome be, Yehowae nye Mawu.“
JOS.23.1	Esi Yehowa na Israel kpɔ gbɔdzɔe tso eƒe futɔ, siwo katã ƒo xlãe godoo, si me eteƒe didi, eye Yosua tsi xɔ ƒe geɖe la, 
JOS.23.2	Yosua yɔ Israel blibo la, woƒe ame tsitsiwo kple tatɔwo, ʋɔnudrɔ̃lawo kple dzikpɔlawo gblɔ na wo bena: Metsi, eye mexɔ ƒe geɖe. 
JOS.23.3	Mia ŋutɔwo miekpɔ nusiwo Yehowa, mia Mawu la, wɔ dukɔ siawo katã le mia ŋgɔ, elabena Yehowa, mia Mawue, wɔ aʋa na mi. 
JOS.23.4	Kpɔ ɖa, memã dukɔ kpɔtɔe siawo ƒe anyigba na miaƒe toawo tso Yordan nu kple dukɔ, siwo katã metsrɔ̃ la gbɔ, vaseɖe ƒu gã la nu le ɣetoɖoƒe. 
JOS.23.5	Yehowa, mia Mawu la, ŋutɔ ate wo ɖa le mia ŋgɔ, eye wòanya wo da le mia ŋgɔ, be miaxɔ woƒe anyigba, abe alesi Yehowa, mia Mawu la, do ŋugbe na mi ene. 
JOS.23.6	Eyata milé dzi ɖe ƒo vevie, ne mialé nusiwo katã woŋlɔ ɖe Mose ƒe segbalẽa me la me ɖe asi, eye miawɔ wo dzi, eye migadze ɖe ɖusi alo mia me o. 
JOS.23.7	Migatra ɖe dukɔ, siwo kpɔtɔ ɖi la, dome o, eye woƒe mawuwo ŋkɔ megava mia nu, alo miatsɔ wo aka atam o, migasubɔ wo, eye migade ta agu na wo o, 
JOS.23.8	ke boŋ nuku ɖe Yehowa, mia Mawu la ŋu, abe alesi miewɔ vaseɖe egbe ene. 
JOS.23.9	Yehowa nyã dukɔ gã kple dukɔ sesẽwo ɖa le nua ŋgɔ, ke miawo la amea ɖeke mete ŋu nɔ te ɖe mia nu vaseɖe fifi o. 
JOS.23.10	Mia dome ŋutsu ɖeka te ŋu nyã ame akpe, elabena Yehowa, mia Mawue, wɔ ana na mi, abe alesi wòdo ŋugbe na mi ene. 
JOS.23.11	Eyata mikpɔ nyuie le miaƒe agbe ŋu, ne míala Yehowa, mia Mawu la. 
JOS.23.12	Ke ne mietrɔ heku ɖe dukɔ, siwo kpɔtɔ ɖe mia gbɔ la ŋu, eye mieɖo ƒome kpli wo, mieyi wo dome, eye woawo hã va mia dome la, 
JOS.23.13	ekema minyae bena, Yehowa, mia Mawu la, maganyã dukɔ siawo ɖa le mia ŋgɔ akpɔ o, eye woatrɔ zu adoboli kple mɔ na mi, woanye atam anɔ miaƒe axada me, eye woanye gu anɔ ŋku dzi na mi, vaseɖe esime miatsrɔ̃ avɔ keŋkeŋ le anyigba nyui, si Yehowa, mia Mawu, na mi la dzi.
JOS.23.14	Mikpɔ ɖa, mele demagbɔnugbe yi ge, ke miawo mienyae tso dzi blibo kple luʋɔ blibo me bena, nyaa ɖeke meto le nya nyui, siwo katã Yehowa, mia Mawu la, gblɔ na mi la me o, wo katã va me na mi, eye nya ku ɖeka hɔ̃ hã meto le eme o. 
JOS.23.15	Gake alesi nya nyui, siwo katã Yehowa, mia Mawu la gblɔ, va me na mi la, nenema ke Yehowa ana nya vɔ̃wo katã nava dzɔ mia dzi, vaseɖe esime woatsrɔ̃ mi avɔ le anyigba nyui, si Yehowa, mia Mawu la, na mi la dzi. 
JOS.23.16	Ne mietu Yehowa, mia Mawu la ƒe nu, si wòbia kpli mi, eye mieyi ɖasubɔ mawu bubuwo hede ta agu na wo la, ekema Yehowa ado dɔmedzoe ɖe mia ŋu, eye miatsrɔ̃ avɔ xoxoxo le anyigba nyui, si wòna mi la dzi.
JOS.24.1	Tete Yosua na Israel-toawo katã va kpe ta ɖe Sixem, eye wòyɔ ame tsitsiwo kple tatɔwo, ʋɔnudrɔ̃lawo kple dzikpɔlawo, eye wova tsi tre ɖe Mawu ŋku me. 
JOS.24.2	Eye Yosua gblɔ na dukɔ blibo la bena: Ale Yehowa, Israel ƒe Mawu la, gblɔ esi: Tsãtsãtsã la mia fofowo nɔ tɔsisi la ƒe go keme dzi, Tarax, Abraham kple Naxor fofo, eye wosubɔ mawu bubuwo. 
JOS.24.3	Tete mekplɔ mia fofo Abraham tso tɔsisi la ƒe go keme dzi, eye mena wotsa le Kanaan-nyigba blibo la dzi — mena viawo dzi ɖe dzi — eye metsɔ Isak nɛ. 
JOS.24.4	Metsɔ Yakob kple Esau na Isak, eye metsɔ Seir-to na Esau, be wòanye etɔ, ke Yakob kple viawo ya ʋu yi Egipte. 
JOS.24.5	Tete medo Mose kple Aron, eye metsɔ nusiwo mewo la, ɖe fu na Egiptetɔwo; emegbe me, kplɔ mi dzoe. 
JOS.24.6	Eye esi mekplɔ mia fofowo tso Egipte, eye mieva ƒua nu la, Egiptetɔwo tsɔ tasiaɖamwo kple sɔwo ti mia fofowo yome va Avaƒu la nu. 
JOS.24.7	Eye wodo ɣli yɔ Yehowa, tete wòde viviti mia kple Egiptetɔwo dome, eye wòna ƒu la ŋe gbagba ɖe wo dzi. Miekpɔ nusiwo mewo Egiptetɔwo la kple ŋku, eye mietsi gbedzi eteƒe didi. 
JOS.24.8	Emegbe mekplɔ mi va Amoritɔwo, siwo no Yordan ƒe go keme dzi la, ƒe anyigba dzi, eye wowɔ aʋa kpli mi; ke metsɔ wo de asi na mi, miexɔ woƒe anyigba, eye metsrɔ̃ wo le mia ŋgɔ. 
JOS.24.9	Tete Moab-fia Balak, Zipor vi, ho va wo aʋa kple Israel, eye wòdo woyi ɖayɔ Bileam, Beor vi vɛ, be wòaƒo fi ade mi; 
JOS.24.10	ke megbe toɖoɖo Bileam, eye wotso mi yra boŋ, eye meɖe mi tso esi me. 
JOS.24.11	Eyome mietso Yordan va Yerixo; tete Yerixotɔwo, Amoritɔwo, Perizitɔwo, Kanaanitɔwo, Xititɔwo, Girgasitɔwo, Xiwitɔwo kple Yebusitɔwo va wo aʋa kpli mi, eye metso wo ɖe asi na mi. 
JOS.24.12	Medɔ teamekplɔɖoewo ɖe mia ŋgɔ, eye wonyã Amoritɔwo ƒe fia eveawo le mia ŋgɔ; menye wò yi kple wò dae wɔe o. 
JOS.24.13	Metso anyigba, si ŋu miedze agbagba le o la, na mi kple ɖu, siwo mietso o la, be mianɔ wo me, eye metsɔ weinbɔ kple amitibɔ, siwo mietso o la, na mi, be miaɖu wo me nuwo. 
JOS.24.14	Eyata mivɔ̃ Yehowa, eye misubɔe blibo le nyateƒe me, miɖe mawu, siwo mia fofowo subɔ le tɔsisi la godo kple Egipte la ɖa, eye misubɔ Yehowa! 
JOS.24.15	Ke ne Yehowa subɔsubɔ medze mia ŋu o la, ekema mitia, amesi subɔ ge míala, egbea: eɖanye mawu, siwo mia fofowo subɔ le tɔsisi la godo, alo Amoritɔ, siwo ƒe anyigba dzi miele la, ƒe mawuwo o. Ke mía kple nye aƒe ya miasubɔ Yehowa!
JOS.24.16	Tete dukɔ la ɖo ŋu gblɔ bena: Nede megbe xaa tso mía gbɔ be, miagblẽ Yehowa ɖi asubɔ mawu bubuwo! 
JOS.24.17	Ke boŋ Yehowa enye mía Mawu, eyae kplɔ mía kple mia fofowo tso Egipte-nyigba dzi le kluvinyenyeƒe me, eye wòwɔ dzesi gã siawo le mía ŋku me, eye wòkpɔ mia ta le mɔ blibo, si miezɔ heto dukɔ geɖewo dome la dzi. 
JOS.24.18	Yehowa nyã dukɔwo katã kple Amoritɔ, siwo nɔ anyigba dzi la, ɖa le mía ŋgɔ. Miawo hã miasubɔ Yehowa, elabena eyae nye mía Mawu! 
JOS.24.19	Yosua ɖo ŋu na dukɔ la bena: Miate ŋu asubɔ Yehowa o, elabena Mawu kɔkɔe kple Mawu hã ŋu wònye, matsɔ miaƒe vodadawo kple nuvɔ̃wo ake mi o. 
JOS.24.20	Ne miegblẽ Yehowa ɖi, eye miesubɔ mawu bubuwo la, ekema ahe vɔ̃ ava mia dzi, eye woatsrɔ̃ mi ɖa, evɔ wònye ewɔ nyuie na mi va yi hafi. 
JOS.24.21	Tete dukɔ la ɖo ŋu na Yosua bena: Gbeɖe, Yehowa ko miasubɔ! 
JOS.24.22	Yosua gblɔ na dukɔ la bena: Mia ŋutɔwoe nye ɖasefo na mia ɖokui be, mietia Yehowa, be miasubɔ. Woɖo ŋu be: Ẽ, mia ŋu tɔwoe nye ɖasefo. 
JOS.24.23	Ekema miɖe mawu bubuwo ɖa le mia dome, eye mitrɔ miaƒe dzi ɖe Yehowa, Israel ƒe Mawu la ŋu! 
JOS.24.24	Eye dukɔ la ɖo ŋu na Yosua bena: Yehowa, mia Mawu ta, miasubɔ, eye eƒe gbe ko miase! 
JOS.24.25	Ale Yosua bia nu kple dukɔ la gbemagbe, eye wòtsɔ seawo kple ɖoɖoawo ɖo woƒe ŋku me le Sixem. 
JOS.24.26	Eye Yosua ŋlɔ nya siawo ɖe Mawu ƒe segbalẽ la me, eye wotsɔ kpe gãa ɖe ɖi ɖe afima le logoti, si le Yehowa ƒe kɔkɔeƒea gbɔ la te. 
JOS.24.27	Tete Yosua gblɔ na dukɔ blibo la bena: Kpɔ ɖa, kpe sia nye ɖase na mi, elabena ese nya, siwo katã Yehowa gblɔ na mi la, eye wòanye ɖase na mi, ne miagasẽ nu le mia Mawu la ŋu o. 
JOS.24.28	Emegbe Yosua de asi le dukɔ la ŋu, eye amesiame yi eƒe anyigba dzi.
JOS.24.28	Yosua kple Eleazar ƒe ku. Woɖi Yosef ƒe fuwo.
JOS.24.29	Nya siawo megbe la Yehowa ƒe dɔla Yosua. Nun vi, amesi xɔ ƒe alafa ɖeka kple ewo la ku, 
JOS.24.30	eye woɖu ɖe eya ŋutɔ ƒe anyigba dzi le Timnat-Serax, si le Efrayim-to dzi, le Gaas-to ƒe anyiehe gome. 
JOS.24.31	Eye Israel subɔ Yehowa, ŋkeke alesi Yosua nɔ agbe kple ŋkeke alesi ame tsitsi, siwo nɔ agbe le Yosua megbe eteƒe didi, eye wokpɔ nusiwo katã Yehowa wɔ na Israel teƒe la, le agbe.
JOS.24.32	Eye Israel-viwo ɖi Yosef ƒe ƒu, siwo wotsɔ tso Egipte vɛ la, ɖe Sixem, ɖe anyigba, si Yakob ƒle kesita alafa ɖeka le Sixem fofo Xamor ƒe viwo si la dzi, eye wòtrɔ zu Yosef-viwo ƒe domenyinu.
JOS.24.33	Eye Eleazar, Aron vi, hã ku, eye woɖii ɖe Gibea, si wotsɔ na via Pinehas ɖe Efrayim-to dzi la.
JDG.1.1	Le Yosua ƒe ku megbe la Israel-viwo bia Yehowa bena: Mia dometɔ kae atre hoho ayi aɖawɔ aʋa kple Kanaanitɔwo? 
JDG.1.2	Tete Yehowa gblɔ bena: Yuda neho yi; kpɔ ɖa, metsɔ anyigba la de asi nɛ! 
JDG.1.3	Eye Yuda gblɔ na nɔvia Simeon bena: Ho kplim, míayi nye anyigba dzi aɖawɔ aʋa kple Kanaanitɔwo, ekema nye hã makpe ɖe ŋuwò, míayi tɔwo dzi! Tete Simeon yi kplii. 
JDG.1.4	Eye esi Yuda ho yi la, Yehowa tsɔ Kanaanitɔwo kple Perizitɔwo de asi na wo, eye wowu ame akpe ewo sɔŋ le Bezek. 
JDG.1.5	Wova kpe Adoni-Bezek le Bezek, eye wowɔ aʋa kplii heɖu Kanaanitɔwo kple Perizitɔwo dzi. 
JDG.1.6	Ke Adoni-Bezek si, eye woti eyome ɖalée, eye wolã eƒe asidegblefetsuwo kple afɔdegblefetsuwo. 
JDG.1.7	Tete Adoni-Bezek gblɔ bena: Fia blaadre, siwo wolã asidegblefetsuwo kple afɔdegblefetsuwo na la, faa nu wuwlui le nye kplɔ te ɖuna; alesi mewo la, eya teƒe Mawu ɖo teƒe nam. Eye wokplɔe yi Yerusalem, afisi woku ɖo.
JDG.1.8	Eye Yuda-viwo wɔ aʋa kple Yerusalem, woxɔe, eye wowu wo kple yi hetɔ dzo du lã. 
JDG.1.9	Emegbe Yuda-viwo ho yi ɖawɔ aʋa kple Kanaanitɔ, siwo le towo dzi kple dziehe kpakple gbadzaƒe. 
JDG.1.10	Eye Yuda ho aʋa ɖe Kanaanitɔ, siwo nɔ Xebron la ŋu, — tsã la woyɔ Xebron bena Kiryat-Arba — eye woɖu Sesai, Aximan kple Talmai dzi. 
JDG.1.11	Eyome woho aʋa tso afisia ɖe Debirtɔwo ŋu; tsã la woyɔ Debir bena Kiryat-Sefer. 
JDG.1.12	Tete Kaleb gblɔ bena. Amesi aɖu Kiryat-Sefer dzi, eye wòaxɔe la, matsɔ vinyenyɔnu Axsa ne wòaɖee. 
JDG.1.13	Eye esi Otniel, Kaleb ƒe tsɛ, Kenas ƒe vi, xɔe la, etso via Axsa nɛ woɖee. 
JDG.1.14	Eye esi wokplɔe la, nyɔnu la ɖo dalĩ nɛ be, yeabia agble ye fofo, eye wòɖi tso tedzi la dzi, Tete Kaleb biae bena: Nya kae le asiwò? 
JDG.1.15	Eɖo ŋu nɛ bena: Yram, etsɔ dziehenyigba nam xoxo, eyata tsɔ tsivudoawo hã nam! Tete Kaleb tsɔ vudo, siwo le to dzi kple bali me la nɛ.
JDG.1.16	Eye Mose nyo, Keni ƒe viwo kpakple Yuda-viwo, ʋu tso devedu la me yi Yuda-gbedzi, si le Arad ƒe dziehe gome, eye wova no dukɔ la dome. 
JDG.1.17	Eye Yuda ho kpe ɖe nɔvia Simeon ŋu wova ɖu Kanaanitɔ, siwo no Zefat la dzi, eye wotsrɔ̃ wo gbidigbidi hena ŋkɔ ɖu la bena Xorma. 
JDG.1.18	Eye Yuda xɔ Gaza kple eƒe anyigba, Askalon kple eƒe anyigba kpakple Ekron kple eƒe anyigba. 
JDG.1.19	Eye Yehowa nɔ kple Yuda, ale be wòte ŋu xɔ to la, ke mete ŋu nyã amesiwo nɔ bali me la ɖa o, elabena gatasiaɖamwo le wo si. 
JDG.1.20	Wotsɔ Xebron na Kaleb, abe alesi Mose gblɔ ene, eye wònyã Enak vi elɔ̃awo le afima.
JDG.1.21	Ke Benyamin-viwo menya Yebusitɔ, siwo nɔ Yerusalem la ɖa o; eyata Yebusitɔwo kple Benyamin-viwo tsaka le Yerusalem vaseɖe egbe? 
JDG.1.22	Yosef-viwo ho yi Betel, eye Yehowa nɔ kpli wo, 
JDG.1.23	Eye Yosef-viwo na woyi ɖatsa ŋku le Betel; tsã la woyɔ du la bena Luz. 
JDG.1.24	Tete ŋkutsalawo kpɔ ŋutsua ɖe ɖo tso dua me, eye wogblɔ ne bena: Fia mɔnu, si míato age ɖe dua me la mí, ekema míave nuwò. 
JDG.1.25	Tete wòfiã dua me mɔnu wo, eye wowu duametɔwo kple yi; ke woɖe asi le ŋutsu la kple eƒe ƒometɔwo katã ŋu. 
JDG.1.26	Eye ŋutsu la yi ɖatso du ɖe Xititɔwo ƒe anyigba dzi, eye wòna ŋkɔe be Luz; ŋkɔ sia tsi eŋu vaseɖe egbe. 
JDG.1.27	Eye Manase mexɔ Bet-Sean kple eƒe duwo, Tanax kple eƒe duwo, Dortɔwo kple woƒe duwo, Yibleamtɔwo kple woƒe duwo kpakple Megidotɔwo kple woƒe duwo o, eyata Kanaanitɔwo do dzi nɔ anyigba sia dzi bɛ. 
JDG.1.28	Ke esi ŋusẽ do Israel ŋu la, ena Kanaanitɔwo wo do nɛ yaka, eye womenyã wo o. 
JDG.1.29	Eye Efrayim hã menya Kanaanitɔ, siwo nɔ Gezer la ɖa o; eyata Kanaanitɔwo tsi wo dome le Gezer. 
JDG.1.30	Zebulon menya Kidrontɔwo kple Nahaloltɔwo o; eyata Kanaanitɔwo tsi wo dome, ke wowɔ dɔ na wo yaka. 
JDG.1.31	Aser menya Akotɔwo, Zidontɔwo, Axlabtɔwo, Axzibtɔwo, Xelbatɔwo, Afiktɔwo kple Rexobtɔwo o; 
JDG.1.32	eyata Aser-viwo nɔ anyigbadzitɔ, siwo nye Kanaanitɔwo la dome, elabena womenyã wo da o. 
JDG.1.33	Eye Naftali menya Bet-Semestɔwo kple Bet-Anattɔwo ɖa o, eye wònɔ anyigbadzitɔ, siwo nye Kanaanitɔwo la dome; ke Bet-Semestɔwo kple Bet-Anattɔwo wɔ dɔ na wo yaka. 
JDG.1.34	Amoritɔwo nyã Dan-viwo ɖo ɖe towo dzi, eye womèna be, woava bali me o. 
JDG.1.35	Eye Amoritɔwo do dzi nɔ Xeres-towo dzi kple Ayalon kpakple Saalbim bɛ. Ke esi Yosef-viwo ƒe alɔ va kpe wo dzi la, wowɔ dɔ na wo yaka. 
JDG.1.36	Amoritɔwo ƒe liƒo tso Akrabim-to dzi mɔ gbɔ kple Sela hemlo ɖe nu yii.
JDG.2.1	Eye Yehowa ƒe dɔla tso Gilgal va Boxim gblɔ bena: Mekplɔ mi tso Egipte va anyigba, si ŋu meka atam ɖo na mia fofowo gblɔ be, nyematu nye nu, si mebia kpli mi, akpɔ gbeɖe o la dzi; 
JDG.2.2	migabia nu kple anyigba sia dzitɔwo o, eye migbã woƒe vɔsamlekpuiwo! Gake mieɖo to nye gbe o. Nukaŋuti miewɔ alea ɖo? 
JDG.2.3	Eyata nye hã mele egblɔm na mi bena: nyemanyã wo le mia ŋgɔ o, ne woanye fuɖenametɔwo anɔ mia ŋu, eye woƒe mawuwo nanye mɔ̃ aɖe mi. 
JDG.2.4	Esi Yehowa ƒe dɔla gblɔ nya siawo na Israel-viwo katã la, tete dukɔ la fa avi hoo; 
JDG.2.5	eye wona ŋkɔ teƒe ma bena Boxim, eye wosa vɔ le afima na Yehowa.
JDG.2.6	Esi Yosua ɖe asi le dukɔa ŋu la, Israel-viwo dome amesiame yi eƒe anyigba dzi, ne wòaxɔe wòanye etɔ. 
JDG.2.7	Eye dukɔ la subɔ Yehowa, ŋkeke alesi Yosua nɔ agbe kple ŋkeke alesi ame tsitsi, siwo nɔ agbe le Yosua megbe, amesiwo kpɔ nu gã, siwo katã Yehowa wɔ na Israel teƒe la, le agbe. 
JDG.2.8	Yehowa ƒe dɔla Yosua, Nun vi, xɔ ƒe alata ɖeka kple ewo hafi ku, 
JDG.2.9	eye woɖu ɖe eya ŋutɔ ƒe anyigba dzi le Timnat-Xeres, si le Efrayim-to dzi le Gaas-to ƒe anyiehe gome. 
JDG.2.10	Esi dzidzime mawo katã yi wo tɔgbuiwo gbɔ vɔ la, dzidzime bubu va dzɔ le wo megbe, amesiwo medze si Yehowa o, eye womenya naneke le nusiwo katã wòwɔ na Israel la ŋu o.
JDG.2.11	Tete Israel-viwo wɔ nusi medze Yehowa ŋu o, eye wosubɔ Baalwo. 
JDG.2.12	Wogblẽ Yehowa, wo fofowo ƒe Mawu la ɖi, evɔ wònye eyae kplɔ wo tso Egipte-nyigba dzi hafi, eye wodze dukɔ, siwo ƒo xlã wo godoo la ƒe mawuwoyome, eye wode ta agu na wo hetsɔ do dɔmedzoe na Yehowa. 
JDG.2.13	Wogblẽ Yehowa ɖi hesubɔ Baal kple Astarot 
JDG.2.14	Eyata Yehowa do dɔmedzoe ɖe Israel ŋu, eye wòtsɔ wo de asi na adzowɔlawo woda adzo wo, eye wotsɔ wo dzra na woƒe futɔ, siwo ƒo xlã wo godoo la; eye womegale ŋu nɔ te ɖe woƒe futɔwo nu o. 
JDG.2.15	Eye Yehowa ƒe asi nye dzɔgbevɔ̃e le wo ŋu le afisiafi, si woyi ɖo, abe alesi Yehowa gblɔ na wo kple alesi Yehowa ka atam na wo ene, ale be woɖo xaxa me ŋutɔ. 
JDG.2.16	Eye Yehowa ɖo ʋɔnudrɔ̃lawo, amesiwo ɖewo tso adzowɔlawo si me. 
JDG.2.17	Ke womeɖo to woƒe ʋɔnudrɔ̃lawo o, eye wodze mawu bubuwo yome de ta agu na wo, wote ɖa le mɔ, si dzi wo fofowo zɔ heɖo to Yehowa ƒe seawo la dzi, eye womewɔ nenema o. 
JDG.2.18	Ne Yehowa ɖo ʋɔnudrɔ̃la na wo la, Yehowa nɔa anyi kple ʋɔnudrɔ̃la la, eye wòɖea wo tsoa woƒe futɔwo si me, ŋkeke alesi ʋɔnudrɔ̃la la le agbe, elabena woƒe hũɖeɖe le fuɖenametɔwo kple ŋutasẽlawo ŋuti na be, Yehowa ƒe dɔme trɔ ɖe wo ŋu. 
JDG.2.19	Ke ne ʋɔnudrɔ̃la la ku la, ekema wotrɔna, eye wogblẽna de dzi wua wo fofowo, wodzea mawu bubuwo yome, subɔa wo hedea ta agu na wo, eye womedea asi le woƒe nuwɔwɔ kple tamesesẽ ŋu o. 
JDG.2.20	Tete Yehowa do dɔmedzoe ɖe Israel ŋu gblɔ bena: Esi dukɔ sia tu nye nu, si mebia kple wo fofowo, eye meɖo to nye gbe o la, 
JDG.2.21	eyata nye hã nyemaganyã dukɔ, siwo Yosua kpɔtɔ ɖi hafi ku la ɖa le wo ŋgɔ o; 
JDG.2.22	ne matsɔ wo ado Israel akpɔ be, wòalé ŋku ɖe Yehowa ƒe mɔ ŋu, eye woazɔ edzi abe wo fofowo ene loo, alo womalé ŋku ɖe eŋu o. 
JDG.2.23	Eyata Yehowa kpɔtɔ dukɔ siawo ɖi, menya wo enumake o, eye metsɔ wo de asi na Yosua o.
JDG.3.1	Esiawo nye dukɔ, siwo Yehowa kpɔtɔ ɖi be, wòatsɔ wo ado Israeltɔ, siwo katã mekpɔ Kanaan-ʋa teƒe o la akpɔ; 
JDG.3.2	ne Israel-viwo ƒe ƒome, siwo mekpɔ aʋa teƒe tsã o la, nadze aʋawɔwɔ 
JDG.3.3	Woawo nye. Filistitɔwo ƒe amegã atɔ̃awo, Kanaanitɔwo katã, Zidontɔwo kple Xiwitɔwo, siwo nɔ Libanon-towo dzi tso Baal-Xermon vaseɖe Xamat. 
JDG.3.4	Wotsi anyi, ne wòatsɔ aɖo Israel akpɔ, be woaɖo to Yehowa ƒe se, siwo wòde na wo fofowo to Mose dzi loo? 
JDG.3.5	Eye Israel-viwo nɔ Kanaanitɔwo, Xititɔwo, Amoritɔwo, Perizitɔwo, Xiwitɔwo kple Yebusitɔwo dome. 
JDG.3.6	Woɖe woƒe vinyɔnuwo, eye woawo hã tsɔ woƒe vinyɔnuwo na woƒe viŋutsuwo, eye wosubɔ woƒe mawuwo.
JDG.3.7	Eye Israel-viwo wɔ nusi medze Yehowa ŋu o, woŋlɔ Yehowa, woƒe Mawu la be, eye wosubɔ Baalwo kple Aserawo. 
JDG.3.8	Eyata Yehowa do dɔmedzoe ɖe Israel ŋu, eye wotsɔ wo dzra na Mesopotamia-fia Kusan-Risatayim, eye Israel-viwo subɔ Kusan-Risatayim ƒe enyi sɔŋ. 
JDG.3.9	Eye Israel-viwo ɖo ɣli yɔ Yehowa, tete Yehowa ɖo xɔnametɔ na Israel-viwo, Otniel, Kaleb ƒe tsɛ, Kenas ƒe vi, eye wòɖe wo. 
JDG.3.10	Yehowa ƒe gbɔgbɔ dze edzi, eye wòdrɔ̃ ʋɔnu na Israel; eho aʋa, eye Yehowa tsɔ Mesopotamia-fia Kusan-Risatayim de asi nɛ, eye eƒe alɔ kpe Kusan-Risatayim dzi. 
JDG.3.11	Eye anyigba la dzi fa ƒe blane, vaseɖe esime Otniel, Kenas vi la ku. 
JDG.3.12	Ke esi Israel-viwo gade asi nusi medze Yehowa ŋu o wowɔ me la, Yehowa do ŋusẽ Moab-fia Eglon ɖe Israel-viwo ŋu, elabena wowɔ nusi medze Yehowa ŋu o. 
JDG.3.13	Eye wòda Amon-viwo kple Amalekitɔwo kpe ɖe eɖokui ŋu, eye woho aʋa va si Israel, eye woxɔ devedu la. 
JDG.3.14	Israel-viwo subɔ Moab-fia Eglon ƒe wuienyi sɔŋ. 
JDG.3.15	Ke esi Israel-viwo do ɣli yɔ Yehowa la, Yehowa ɖo xɔnametɔ na wo, Ehud, ŋutsu miawɔla, si nye Benyamintɔ, Gera ƒe vi. Eye Israel-viwo tsɔ nudzɔdzɔ ɖe esi ɖo ɖe Moab-fia Eglon. 
JDG.3.16	Eye Ehud tu adekpui nuevee, si didi asi ɖeka, eye wòtae ɖe ɖusiklito le eƒe awu ʋlaya te. 
JDG.3.17	Eye wòtsɔ nudzɔdzɔ la ve na Moab-fia Eglon; Eglon enye ame lolo damia ɖe. 
JDG.3.18	Esi wotsa nudzɔdzɔ la na vɔ la, ekplɔ amesiwo tso nudzɔdzɔ vɛ la, yi ɖaɖo ɖa; 
JDG.3.19	ke etrɔ le legba, siwo le Gilgal la gbe va gblɔ bena: Fia, nya ɣaɣlaa ɖe le asinye na wò! Tete wògblɔ be: Ɖoɖoe nezi! Eye amesiwo katã tsi tre ɖe egbɔ la, do go. 
JDG.3.20	Eye Ehud yi egbɔ, esime wòle dziƒoxɔ, si me eya ɖeka nɔna xɔa ya la me. Ehud gblɔ ne bena: Mehe Mawu ƒe gbe vɛ na wò! Tete wòtsi tre tso eƒe zikpui la dzi. 
JDG.3.21	Enumake Ehud do mia ɖa di adekpui la le ɖusiklito heƒo ɖe dɔme nɛ, 
JDG.3.22	ale be atia ke hã bu ɖe me, eye ami nye tsyo adekpui la; mete ŋu ɖe adekpui la le dome nɛ o, elabena enu ɖo go ɖe megbe. 
JDG.3.23	Emegbe Ehud do go ɖe akpata me, eye woɖe ga dziƒoxɔ la ƒe ʋɔtru me ɖe enu. 
JDG.3.24	Esi wòdo go la, eƒe dolawo va, eye wokpɔ bena, dziƒoxɔ la ƒe ʋɔtruwo le dodo; eyata wobu be, afɔdzi ɖem wòanya le le yaxɔƒe la. 
JDG.3.25	Ke esi wolala ʋuu ɖokpoe meʋu ʋɔa o la, wotso safui va ʋu ʋɔ lae, eye kpɔ ɖa, woƒe amegã ku ɖe anyigba. 
JDG.3.26	Ke esi wole lalam nenema la, Ehud gbɔ legbawo ŋu, eye wòsi va Seira. 
JDG.3.27	Eye esi wògbɔ la, eku kpẽ le Efrayim-to dzi, tete Israel-viwo ɖi tso towo dzi va kpe ta ɖe eŋu, eye eya ŋutɔ dze wo ŋgɔ. 
JDG.3.28	Eye wògblɔ na wo bena: Mikplɔm ɖo kaba, elabena Yehowa tso miaƒe futɔ Moabitɔwo de asi na mi! Enumake wodze eyome heva xe Yordan-tsoƒemɔ na Moabitɔwo, eye womena amea ɖeke tso tɔ la o. 
JDG.3.29	Eye wowu Moabitɔwo anɔ ame akpe ewo ɣemaɣi, ŋutsu, siwo nye ame kakowo kple aʋamewo, eye ame ɖeka hɔ̃ hã mesi o. 
JDG.3.30	Ale Moabitɔwo ge ɖe Israel ƒe asi te ɣemaɣi, eye anyigba dzi la ƒe blanyi sɔŋ.
JDG.3.31	Eye Samgar, Anat vi, dze eyome, amesi tsɔ nyikplɔti wu Filistitɔ ame alafa ade, eye eya hã ɖe Israel.
JDG.4.1	Ke esi Ehud ku la, Israel viwo gade asi nusi medze Yehowa ŋu o la wɔwɔ me. 
JDG.4.2	Eyata Yehowa tso wo dzra na Kanaan-fia Yabin, amesi ɖu dzi le Xazor; eƒe aʋafia nye Sisera, amesi nɔ Xaroset-Goyim. 
JDG.4.3	Eye Israel-viwo ɖo ɣli na Yehowa, elabena gatasiaɖam alafa asieke le esi, eye wòle Israel-viwo ɖe anyi sesẽtɔe ƒe blave sɔŋ.
JDG.4.4	Ɣemaɣi la nyɔnu-nyagblɔɖila Debora, Lapidot srɔ̃e, drɔ̃ ʋɔnu na Israel. 
JDG.4.5	Ena Debora ƒe ɖeti te le Rama kple Betel dome le Efrayim-to dzi, eye Israel-viwo yia egbɔ ɖadrɔ̃a ʋɔnu. 
JDG.4.6	Eye wòdɔ ame woyi ɖayɔ Barak, Abinoam vi, tso Kedes-Naftali vɛ, eye wògblɔ nɛ bena: Yehowa, Israel ƒe Mawu la, ɖe se na wò be: Ho, yi Tabor-to la dzi, naɖe ame akpe ewo tso Naftali-viwo kple Zebulon-viwo dome kpe ɖe ɖokuiwò ŋu; 
JDG.4.7	makplɔ Sisera, Yabin ƒe aʋafia kple eƒe tasiaɖamwo kpakple eƒe aʋakɔ ava gbɔwò le Kison-toʋu la nu, eye matsɔe ade asi na wò! 
JDG.4.8	Tete Barak gblɔ nɛ bena: Ne ayi kplim la, ekema mayi; ke ne màyi kplim o la, ekema nye hã nyemayi o. 
JDG.4.9	Eɖo ŋu bena: Mele yiyi ge kpli wò tso; ke bubu, si le mɔ, si dzi dze ge nala me la, manye tɔwò o, elabena Yehowa atsɔ Sisera ade asi na nyɔnua ɖe! Eye Debora tso yi Kedes kple Barak. 
JDG.4.10	Tete Barak yɔ Zebulon kple Naftali va kpe ta ɖe Kedes, eye ŋutsu akpe ewo ho dze eyome, eye Debora hã yi kplii. 
JDG.4.11	Ke Xeber. Kenitɔ la, ʋu tso Mose ƒe nyo Xobab viwo, siwo nye Kenitɔwo la gbɔ, eye wòva tu eƒe agbadɔwo ɖe logotiwo gbɔ le Zaanayim le Kedes gbɔ.
JDG.4.12	Eye esi wogblɔ na Sisera bena, Barak, Abinoam vi, ho va Tabor-to ŋu la, 
JDG.4.13	tete Sisera dzra eƒe gatasiaɖamwo katã ɖo, eye eya kple eƒe aʋakɔ blibo la ho tso Xaroset-Goyim va kpe ta ɖe Kison-tɔʋu la nu. 
JDG.4.14	Eye Debora gblɔ na Barak bena: Tso! Elabena egbe sia Yehowa le Sisera tso ge aɖe asi na wò. Alo ɖe Yehowa medze ŋgɔwò oa? Tete Barak ɖi tso Tabor-to la dzi, eye ame akpe ewo dze eyome. 
JDG.4.15	Eye Yehowa tsɔ yi de zi Sisera kple eƒe tasiaɖamwo katã kple eƒe aʋakɔ blibo la me le Barak ŋgɔ, eye Sisera ɖi le eƒe tasiaɖam me heto afɔ si. 
JDG.4.16	Ke Barak ti tasiaɖamwo kple aʋakɔ la yome vaseɖe Xaroset-Goyim; eye Sisera ƒe aʋakɔ blibo la tsi yi nu, ame ɖeka hɔ̃ hã mekpɔtɔ o.
JDG.4.17	Ke Sisera to afɔ si va Yael, Kenitɔ Xeber srɔ̃ ƒe agbadɔ gbɔ, elabena ŋutifafa le Xazor-fia, Yabin kple Kenitɔ Xeber ƒe aƒe la dome. 
JDG.4.18	Tete Yael yi ɖakpe Sisera gblɔ ne bena: Va, nye amegã, va dze gbɔnye, eye megavɔ̃ o! Enumake wòyi egbɔ le eƒe agbadɔ me, eye nyɔnu la tsɔ avɔ tsyɔ nɛ. 
JDG.4.19	Eye wogblɔ nɛ bena: Taflatse, na tsi via ɖem mano, elabena tsikɔ le wuyem. Enumake wòʋu notsilãgbalẽgolo la, eye wonae wòno, emegbe wògatsyɔ avɔ nɛ. 
JDG.4.20	Eyome wògblɔ nɛ bena: Yi, natsi tre ɖe agbadɔ la ƒe mɔnu, eye ne amea ɖe va bia wò bena: amea ɖe le afisia hã la, ekema gblɔ bena: O! 
JDG.4.21	Tete Xeber srɔ̃ Yael tsɔ agbadɔtsyɔti, eye wotsɔ zu ɖe asi yi egbɔ dzaa, eye wòƒu tsyoti la ɖe tonu nɛ mimi ɖe anyigba. Ke edɔ alɔ yi me ʋĩ, elabena ɖeɖi le eŋu, eye woku. 
JDG.4.22	Esi Barak ti Sisera yome la, Yael do go va kpee, eye wògblɔ nɛ bena: Va, ne mafia amesi ɖim nèle la wò! Esi wòyi la, ekpa Sisera ku ɖi, eye tsyoti ƒo ɖe tonu nɛ. 
JDG.4.23	Ale Mawu baba Kanaan-fia Yabin ɖe anyi le ŋkeke ma dzi le Israel-viwo ŋku me enye si. 
JDG.4.24	Eye Israel-viwo ƒe asi kpe Kanaan-fia Yabin dzi, vaseɖe esime wotsɔe vo keŋkeŋ.
JDG.5.1	Tete Debora kple Barak, Abinoam vi, wodzi ha gbemagbe bena: 
JDG.5.2	Esi aʋafiawo dze Israel ŋgɔ, eye dukɔ la lɔ̃ faa ŋuti la, mikafu Yehowa! 
JDG.5.3	Mi fiawo, misee; mi amegãwo, miƒu to anyi! Mele ha dzi ge, Yehowae mele ha dzi ge na, Yehowa, Israel ƒe Mawu lae mele saŋku ƒo ge na! 
JDG.5.4	Yehowa, esi neho tso Seir, eye netsa to Edom-tagba la, anyigba ʋuʋu, dziŋgɔ ɖuɖu tsi, eye alilikpowo hã dza tsi; 
JDG.5.5	towo dzo kpekpekpe le Yehowa ŋku me, eye Sinai sia ʋuʋu le Yehowa. Israel ƒe Mawu ƒe ŋku me. 
JDG.5.6	Le Samgar, Anat vi, ŋɔli kple Yael ŋɔli la mɔwo to gbe, eye amesiwo zɔa mɔ tatawo dzi la, to gbedzemɔwo. 
JDG.5.7	Aʋafiawo nu tso le Israel, wo nu tso, vaseɖe esime nye Debora medo, medo abe Israel dada ene! 
JDG.5.8	Wotia mawu yeyewo; eyata aʋa va ke ɖe woƒe duwo ŋu. Womegakpɔ akpoxɔnu kple akplɔa ɖeke le Israel ƒe ame akpe blaneawo dome o. 
JDG.5.9	Nye dzi enye Israel ƒe tatɔwo kple amesiwo lã faa le dukɔa dome la to. Mikafu Yehowa! 
JDG.5.10	Mi amesiwo do tedzinɔ ɣiwo, kple mi amesiwo no kuntruwo dzi, kpakple mi amesiwo le mo la, midzi ha! 
JDG.5.11	Esi aŋutrɔdalawo tso aseye le lãtoawo gbɔ la, wokafu Yehowa ƒe nu dzɔdzɔe wɔwɔwo kple Israel ƒe aʋafiawo ƒe nu dzɔdzɔe wɔwɔwo le afima Emegbe Yehowa ƒe dukɔ la gbugbɔ yi duwo me. 
JDG.5.12	Nyɔ, nyɔ, Debora! nyɔ, nyɔ, nadzi ha! Tsi tre. Barak! Abinoam vi, kplɔ wò aboyomewo! 
JDG.5.13	Tete dukɔ la ƒe bubume mamleawo va, eye Yehowa ɖi va gbɔnye le kalẽtɔwo dome. 
JDG.5.14	Wotso Efrayim, amesi ƒe agunu le Amalek, eye Benyamin to wo megbe va ge ɖe woƒe amehawo dome. Tatɔwo ɖi abu tso Maxir kple Zebulon, amesiwo si tsiameti la le. 
JDG.5.15	Isaxar-amegãwo le Debora ŋu, eye Isaxar kpe ɖe Barak ŋu hedze eyome kpledu-kpledu yi bali la me. Ruben-tɔʋuwo nu wode adaŋu gãwo le. 
JDG.5.16	Nukaŋuti nètsi lãhawo gbɔ, be nalé to ɖe lãhawo ƒe xɔxlɔ̃ ŋu? Ruben-tɔʋuwo nu wode adaŋu gãwo le. 
JDG.5.17	Gilead tsi Yordan ƒe go keme dzi bɔkɔɔ. Nukaŋuti Dan nye amedzro le nuwo me? Aser baba nɔ ƒuta, eye wòtsyɔ akɔ anyi ɖe eƒe adɔ̃wo nu. 
JDG.5.18	Zebulon enye dukɔa ɖe, si ku kutsikpe, hekpe ɖe Naftali ŋu le gbadzaƒeto la dzi. 
JDG.5.19	Fiawo va wɔ aʋa, Kanaan-fiawo va wɔ aʋa ɣemaɣi le Tanax le Megido-tɔ la nu; ke womekpɔ klosaloa ɖeke xɔ o! 
JDG.5.20	Dziƒo wotso wɔ aʋa la, ɣletiviwo nɔ woƒe mɔwo dzi wɔ aʋa kple Sisera. 
JDG.5.21	Kison-tɔʋu la kplɔ wo yii, blematɔʋu Kison. Nye luʋɔ, do kple ŋusẽ! 
JDG.5.22	Kalẽtɔ, siwo si la, ƒe sɔwo ƒe afɔzi le ɖiɖim. 
JDG.5.23	Yehowa ƒe dɔla be; Aɖi Meros ŋu! Aɖi eme nɔlawo ŋu kpekpekpe; elabena womeva xɔ na Yehowa o, womeva xɔ na Yehowa le kalẽtɔwo dome o! 
JDG.5.24	Woayra Yael le nyɔnuwo dome, Kenitɔ Xeber srɔ̃, wõayrae le nyɔnu, siwo nɔa agbadɔ me la dome! 
JDG.5.25	Tsi wòbia, ke notsie wònae, bubumewo ƒe tre me woku notsi kpekẽ ɖo vɛ. 
JDG.5.26	Eɖo asi ɖa tsɔ tsyoti, eye wòlé gbeɖe ƒe zũ ɖe ɖusi; eda zũ ɖe Sisera ƒe ta dzi, eye wòfe eƒe tonu ŋɔe wòɖi go ɖe egodo. 
JDG.5.27	Etsra ɖe eƒe afɔ nu wɔɔ, eƒe afɔ nu wòtsra ɖo, eye afisi wòtsra ɖo la, afima woku ɖo. 
JDG.5.28	Sisera dada do mo ɖe fesre nu, eye wòdo ɣli to adzralawo me gblɔ bena: Nukaŋuti eƒe tasiaɖamwo gbe vava, eye nukaŋuti eƒe sɔwo ƒe afɔzi tsi megbe ale? 
JDG.5.29	Nyɔnu bubume, siwo le egbɔ la, ɖo eŋu nɛ; ke egale biabia dzi ko be: 
JDG.5.30	Ɖe womekpɔ aboyonu ma oa? Nyɔnuvi ɖeka alo eve na ŋutsu ɖeka, Sisera ƒe aboyonu nanye awu ŋɔŋɔewo, akɔgbavɔ ɖeka alo eve, siwo le ŋɔŋɔe, nanye fiasrɔ̃ ɖeka tɔ! 
JDG.5.31	Yehowa, alea wò futɔwo katã atsrɔ̃ enye si! Ke amesiwo lɔ̃nɛ la le, abe alesi ɣe dzena kple ŋusẽ ene.
JDG.5.31	Eye anyigba la ŋu fa ƒe blane sɔŋ.
JDG.6.1	Esi Israel-viwo wɔ nusi medze Yehowa ŋu o la, Yehowa tsɔ wo ɖe asi na Midiantɔwo ƒe adre sɔŋ. 
JDG.6.2	Midiantɔwo ƒe asi kpe Israel dzi, eye Israel-viwo wɔ bebeƒewo ɖe towo dzi kple agadowo me kpakple nɔƒe sesẽwo le Midiantɔwo la. 
JDG.6.3	Godoo ne Israel ƒã nu la, Midiantɔwo kple Amalekitɔwo kpakple ɣedzeƒeviwo hona ɖe wo ŋu, 
JDG.6.4	eye woƒua asaɖa ɖe wo ŋu hegblẽa agblemenuawo vaseɖe Gaza ke, womekpɔa nuɖuɖua ɖeke, ale, nyi alo tedzi ɖe Israel o; 
JDG.6.5	elabena ɖe wohona vana kple woƒe lãwo kpakple agbadɔwo, eye woawo kple woƒe kposɔ naneawo ƒona ɖi bibibi abe ʋetsuviwo ene; ale wovana, be woagblẽ anyigba la. 
JDG.6.6	Ale Israel ɖi gbɔ le Midiantɔwo ŋku me, eye Israel-viwo do ɣli yɔ Yehowa.
JDG.6.7	Esi Israel-viwo do ɣli yɔ Yehowa le Midiantɔwo ta la, 
JDG.6.8	Yehowa dɔ nyagblɔɖilaa ɖe ɖo ɖe Israel-viwo gbɔ wògblɔ na wo bena: Ale Yehowa, Israel ƒe Mawu la, gblɔ esi: Nye ŋutɔe kplɔ mi tso Egipte, tso kluvinyenyeƒe me; 
JDG.6.9	meɖe mi tso Egiptetɔwo kple miaƒe futɔwo katã si me, eye menya wo ɖa le mia ŋgɔ hetsɔ woƒe anyigba na mi. 
JDG.6.10	Eye megblɔ na mi bena: Nyee nye Yehowa, mia Mawu, migasubɔ Amoritɔ, siwo ƒe anyigba dzi miele la, ƒe mawuwo o; ke miegbe toɖoɖo nye gbe.
JDG.6.11	Eye Yehowa ƒe ɖɔla va bɔbɔ nɔ logoti te le Ofra, si nye Abiesritɔ Yoas tɔ, eye via Gideon le lu ƒom le lugbɔƒe, be wòatsɔ asii le Midiantɔwo nu. 
JDG.6.12	Eye Yehowa ƒe ɖɔla ɖo ɖe edzi gblɔ nɛ bena: Yehowa li kpli wò, wò ŋutsu kalẽtɔ! 
JDG.6.13	Gideon ɖo ŋu nɛ bena: Tsoo, nye aƒetɔ! Ne Yehowa li kpli mi ɖe, nukaŋuti nusiawo katã dzɔ ɖe mia dzi? Eye afika eƒe nukunu, siwo katã ŋu mía fofowo nɔa dze ɖom le na mí be, Yehowa kplɔ mí tso Egipte la le? Azɔ Yehowa tutu mí ƒu gbe, eye wòtsɔ mí ɖe asi na Midiantɔwo. 
JDG.6.14	Tete Yehowa trɔ ɖe eŋu gblɔ bena: Yi le wò ŋusẽ sia nu, eye naɖe Israel tso Midiantɔwo si me, nye ŋutɔe le dɔwòm! 
JDG.6.15	Eɖo ŋu nɛ bena: Taflatse, nye aƒetɔ! Nuka tsɔ ge mala ade Israel? Kpɔ ɖa, nye ƒome enye suetɔ le Manase, eye nyee nye dɔmlɔea le tofonye ƒe me! 
JDG.6.16	Tete Yehowa gblɔ nɛ bena: Manɔ anyi kpli wò kokoko, eye asi Midiantɔwo abe ŋutsu ɖeka ene. 
JDG.6.17	Edo ŋu nɛ bena: Ne eve nunye la, ekema na dzesim be, wòe le nu ƒom kplim! 
JDG.6.18	Megadzo le afisia o, vaseɖe esime matsɔ nye vɔsanu aɖo akɔwòme hafi! Eɖo ŋu be: Manɔ anyi, vaseɖe esime natrɔ agbɔ.
JDG.6.19	Tete Gideon yi ɖawu gbɔ̃tsuvi ɖeka, eye wotsɔ wɔ eta ɖeka tɔ tatali maʋamaʋã; efɔ lã la ɖe golo me, eye woku detsitsi la de kutu me hetsɔ va egbɔ le logoti la te, eye wòtsɔe ɖo ekɔme. 
JDG.6.20	Ke Mawu ƒe dɔla la gblɔ ne bena: Tsɔ lã kple tatali maʋamaʋã la da ɖe agakpe sia dzi, eye natsɔ detsitsi la akɔ ɖe anyi. Tete wòwɔ nenema 
JDG.6.21	Eye Yehowa ƒe dɔla la tsɔ atikplɔ, si le esi la nu tɔ lã kple tatali maʋamaʋã la dzi, enumake dzo do tso agakpe la me hefiã lã kple tatali maʋamaʋã la, eye Yehowa ƒe dɔla la bu vi le eƒe ŋku me. 
JDG.6.22	Esi Gideon kpɔ bena, Yehowa ƒe dɔlae la, egblɔ bena: Alele, Aƒetɔ Yehowa! Elabena mekpɔ Yehowa ƒe dɔla ŋku me kple ŋku me. 
JDG.6.23	Ke Yehowa gblɔ nɛ bena: Ŋuwo nafa, megavɔ̃ o, mele kuku ge o! 
JDG.6.24	Eye Gideon ɖi vɔsamlekpui na Yehowa ɖe afima, eye wòna ŋkɔe bena: Yehowae nye ŋutifafa. Ele Abiesritɔwo ƒe Ofra vaseɖe egbe.
JDG.6.25	Eye Yehowa gblɔ nɛ le zã ma me bena: Lé fofowò ƒe nyitsu ɖeka kpe ɖe nyitsu bubu, si xɔ ƒe adre la ŋu; gbã Baal ƒe vɔsamlekpui, si nye fofowò tɔ, eye nalã Asera, si le eŋu la ɖa! 
JDG.6.26	Emegbe naɖi vɔsamlekpui na Yehowa, wò Mawu la, ɖe agakpe sia tame, tsɔ nyitsu evelia sa numevɔe, eye natsɔ Asera, si nèlã la, awɔ nakee. 
JDG.6.27	Tete Gideon ɖe ŋutsu ewo le eƒe dɔlawo dome, eye wòwɔ, abe alesi Yehowa gblɔ nɛ ene; mewɔe le keli o, ke boŋ ewɔe le zã, elabena ele fofoa ƒemetɔwo kple dua me ŋutsuwo vɔ̃m. 
JDG.6.28	Esi dua me ŋutsuwo fɔ ŋdi kanya la, kpɔ ɖa, wogbã Baal ƒe vɔsamlekpui la, lã Asera, si le eŋu la ɖa, eye wotsɔ nyitsu sa vɔ le vɔsamlekpui, si woɖi la dzi. 
JDG.6.29	Tete wode asi gbɔgblɔ me na wo nɔewo bena: Ameka wɔ nusia? Eye wodzro me hebia eta se, eye wose bena, Gideon, Yoas vi, wɔ nusia. 
JDG.6.30	Enumake dua me ŋutsuwo gblɔ na Yoas bena: Kplɔ viwò la doe, ne wòaku, elabena egbã Baal ƒe vɔsamlekpui, eye wòlã Asera, si le eŋu la ɖa. 
JDG.6.31	Tete Yoas gblɔ na amesiwo katã tsi tre ɖe egbɔ bena: Dzree miehe, yewoawɔ ɖe Baal nua? Alo ɖe miebe, yewoaxɔ nya ɖe enua? Ne amea ɖe be, yeawɔ dzre ɖe enu la, aku ŋdi sia! Nenye Mawue wonye la, ekema newɔ dzre ɖe eɖokui nu, le esi wogbã eƒe vɔsamlekpui la ta! 
JDG.6.32	Eye wona ŋkɔe tso gbemagbe be Yerub-Baal hegblɔ bena: Baal newɔ dzre kplii, elabena eyae gbã eƒe vɔsamlekpui.
JDG.6.33	Eye Midiantɔwo katã kple Amalekitɔwo kpakple ɣedzeƒeviwo kpe la heho va ƒu asaɖa anyi ɖe Yezreel-bali me. 
JDG.6.34	Eye Yehowa ƒe gbɔgbɔ yɔ Gideon me fũ; tete woku kpẽ yɔ Abiesritɔwo bena, wòadze eyome. 
JDG.6.35	Edɔ lãme ɖo ɖe Manase blibo la yɔ wo be, wòadze eyome, eye wòdo ame ɖo ɖe Aser, Zebulon kple Naftali, eye wova kpe wo. 
JDG.6.36	Tete Gideon gblɔ na Mawu bena: Nenye dzinye to ge nala aɖe Israel, abe alesi nègblɔ ene la, 
JDG.6.37	ekema matsɔ alẽgbalẽ da ɖe lugbɔƒe, eye ne zãmu ƒo alẽgbalẽ la ɖeɖeko, eye anyigba blibo la le ƒuƒuie la, ekema madze sii be, dzinye to ge nala aɖe Israel, abe alesi nègblɔ ene. 
JDG.6.38	Eye wòva me nenema. Esi wòfɔ ŋdi la, efiã zãmu le alẽgbalẽa me wòyɔ tre bana. 
JDG.6.39	Eye Gideon gblɔ na Mawu bena: Taflatse, megado dɔmedzoe ɖe ŋunye be, megale nu ƒo ge fifia o! Na magatsɔ alẽgbalẽ la atee akpɔ zi ɖeka! Alẽgbalẽ la ɖeɖeko nanɔ ƒuƒuie, ke zãmu naƒo anyigba blibo la dzi! 
JDG.6.40	Eye Mawu wɔ nenema le zã ma me Alẽgbalẽ la ɖeɖeko dzi le ƒuƒuie, ke zãmu ƒo anyigba la: dzi.
JDG.7.1	Tete Yerub-Baal, si nye Gideon, kple dukɔ blibo, si le eŋu la, fɔ ŋdi kanya va ƒu asaɖa anyi de Xarod-vudo la gbɔ, eye Midiantɔwo ƒe asaɖa le woƒe anyiehe gome, tso More-togbɛ la gbɔ ɖo ta bali la me. 
JDG.7.2	Eye Yehowa gblɔ na Gideon bena: Amesiwo le ŋuwò la, sɔ gbɔ akpa be, matsɔ Midiantɔwo ade asi na wo; ne Israel magaƒu asi akɔ ɖe ŋunye agblɔ bena: nye ŋutɔ nye asi metsɔ xɔ na ɖokuinye o! 
JDG.7.3	Eyata ɖe gbe ƒã ɖe amea wo ƒe to me bena: Amesi ke le vɔvɔ̃m, eye dzi mele eƒo o la, netrɔ, eye wòagbugbɔ tso Gilead-to la gbɔ! Tete ameawo dome ame akpe blave vɔ eve trɔ dzo, eye ame akpe ewo susɔ. 
JDG.7.4	Eye Yehowa gblɔ na Gideon bena: Ameawo: gasɔ gbɔ akpa ko. Kplɔ wo yi tɔ la nu, ne mado wo akpɔ na wò le afima, eye amesi ke magblɔ na wò be, neyi kpli wò la, eya nayi kpli wò; ke amesi ke magblɔ na wò be, megayi kpli wò o la, mayi kpli wò o! 
JDG.7.5	Esi wòkplɔ ameawo va tɔa nu la, Yehowa gblɔ na Gideon bena: Tia amesiwo ɖuɖɔ tsi la abe avu ene kple amesiwo dze klo kpe nu ɖe; me noe la, ɖe vovo! 
JDG.7.6	Eye amesiwo kui kple asi kplɔ la, le ame alafa etɔ̃, ke ame mamleawo katã dze klo kpe nu ɖe tsia me noe. 
JDG.7.7	Eye Yehowa gblɔ na Gideon bena: Ame alafa etɔ̃, siwo kui kplɔ la, tsɔ ge mala aɖe mi, eye matsɔ Midiantɔwo aɖe asi na wò; ke ame mamleawo katã negbugbɔ yi aƒe. 
JDG.7.8	Eye ameawo tsɔ mɔ dzi nuɖuɖu kple woƒe kpẽwo ɖe asi; ke eɖe asi le Israeltɔ bubuawo katã ŋu amesiame yi eƒe xɔ nu, eye wòtsɔ ame alafa etɔ̃awo kpe ɖe eɖokui ŋu. Eye Midiantɔwo ƒe aʋasaɖa le abu me le eŋku me.
JDG.7.9	Eye Yehowa gblɔ nɛ le zã ma me bena: Tso, naɖi yi asaɖa la me, elabena metsɔe ɖe asi na wò! 
JDG.7.10	Ke ne èle yiyi vɔ̃m la, ekema mia kple wò dɔla Pura miyi asaɖa la me, 
JDG.7.11	eye nase nya, si gblɔ ge wòala. Emegbe dzi aɖo ƒowò, eye naho ɖe asaɖa la ŋu. Tete eya kple eƒe dɔla Pura wova asaɖa la me le aʋawɔlawo ƒe dodo nu. 
JDG.7.12	Eye Midiantɔwo kple Amalekitɔwo kpakple ɣedzeƒeviwo ƒu asaɖa anyi ɖe bali la me kpaŋkpaŋ abe ʋetsuviwo ene, eye woƒe kposɔ naneawo sɔ gbɔ abe ƒutake ene. 
JDG.7.13	Esi Gideon va la, kpɔ ɖa, ŋutsua ɖe le drɔ̃e lim na nɔvia bena: Meku drɔ̃e kpɔ luboloa ɖe mli togotogo va Midiantɔwo ƒe asaɖa me, eye wòlɔ aʋafia ƒe agbadɔ wòmã dze anyi hetrɔ gbo, eye agbadɔla tsi nenema. 
JDG.7.14	Tete nɔvia ɖo ŋu ne bena: Menye nu bubua ɖekee o, ke boŋ Israeltɔ Gideon, Yoas vi la, ƒe yie. Mawu tsɔ Midiantɔwo kple woƒe asaɖa blibo la ɖe asi nɛ. 
JDG.7.15	Esi Gideon se drɔ̃e la kple egɔme la, edo gbe ɖa; emegbe wògbugbɔ va Israel ƒe asaɖa la me gblɔ bena: Mitso, elabena Yehowa tsɔ Midiantɔwo ƒe asaɖa la de asi na mí! 
JDG.7.16	Eye wòmã ame alafa etɔ̃awo ɖe aʋalɔgo etɔ̃ me, eye wòtsɔ kpẽwo kple ze ƒuƒlu, siwo me akakatiwo le la, ɖe asi na wo katã. 
JDG.7.17	Eye wògblɔ na wo bena: Mikpɔ asinyenu, eye miawo hã miawɔ nenema! Ne meva asaɖa la ƒe mlɔenu, eye mewɔ nane la, ekema miawo hã miawɔe! 
JDG.7.18	Ne mía kple amesiwo katã le gbɔnye míeku kpẽawo la, ekema mi amesiwo katã ƒo xlã asaɖa blibo la godoo la, miaku kpẽawo ahagblɔ bena: Yehowa kple Gideon tɔe!
JDG.7.19	Eye Gideon kple ame alafa ɖeka, siwo le eŋu la, va asaɖa la ƒe mlɔeanu le zãtiƒe, esime woɖe ŋudzɔnɔlawo ɖo anyi tetee; eye woku kpẽawo hegbà ze, siwo le wo si. 
JDG.7.20	Eye aʋalɔgo etɔ̃awo ku kpẽawo hegbã zeawo; wole akakatiawo ɖe mia, eye wòlé kpẽawo ɖe ɖusi le kukum hele ɣli dom bena: Yehowa kple Gideon tɔe nye yi la! 
JDG.7.21	Amesiame tɔ ɖe eteƒe le asaɖa la ŋu godoo, tete zi ƒo ɖe asaɖa blibo la me, eye wole ɣli dom hele sisim. 
JDG.7.22	Esime ame alafa etɔ̃awo le kpẽawo kum la, Yehowa na amesiame trɔ yi nu ɖe nɔvia ŋu le asaɖa blibo la me, eye aʋakɔ la si, vaseɖe Bet-Sita ɖo ta Zereda va ke ɖe Abel-Mexola ƒe liƒo ŋu hegbɔ Tabat ŋu yi. 
JDG.7.23	Eye woyɔ Israel-ŋutsuwo tso Naftali kple Aser kpakple Manase blibo la, eye wonyã Midiantɔwo ɖe nu. 
JDG.7.24	Eye! Gideon do ame ɖo ɖe Efrayim-to blibo la dzi gblɔ bena: Miyi ɖaxe towo kple Yordan nu na Midiantɔwo vaseɖe Bet-Bara! Tete woyɔ Efrayim-ŋutsuwo katã, eye woxe tɔawo kple Yordan nu vaseɖe Bet-Bara. 
JDG.7.25	Eye wòlé Midiantɔwo ƒe amegã eveawo, Oreb kple Zeeb; wowu Oreb ɖe Oreb-kpe la gbã, eye wowu Zeeb ɖe Zeeb ƒe weinfiãƒe. Emegbe woti Midiantɔwo yome, eye wotsɔ Oreb kple Zeeb ƒe ta vɛ na Gideon le Yordan ƒe go keme dzi.
JDG.8.1	Tete Efrayim-ŋutsuwo gblɔ nɛ bena: Nuka nye esi nèwɔ ɖe mía ŋu, eye esi neho aʋa ɖe Midiantɔwo ŋu la, negbe mia yɔyɔ? Eye wohe dzre kplii vevie. 
JDG.8.2	Ke eɖo ŋu na wo bena: Ɖe miawo miewɔ wum oa? Ɖe Efrayim ƒe weinxaxa mlɔetɔ menyo wu Abieser ƒe weinxaxa blibo la oa? 
JDG.8.3	Mawu tso Midian-amegãwo, Oreb kple Zeeb, de asi na mi, eye nuka mewo tso wu mi? Esi wògblɔ nya sia la, woƒe dziku la nu fa. 
JDG.8.4	Esi Gideon va Yordan nu, eye eya kple ame alafa etɔ̃, siwo le eŋu, tsoe, eye ɖeɖi te wo ŋu belibeli le wo yometiti me la, 
JDG.8.5	egblɔ na Sukottɔwo bena: Midi aboloa ɖewo na amesiwo le yonyeme la, elabena ɖeɖi te wo ŋu belibeli, eva mele Zebax kple Zalmuna, Midtan-fiawo, yome tim. 
JDG.8.6	Sukot-amegãwo ɖo ŋu bena: Ɖe wò asi tu Zebax kple Zalmuna, hafi miatso abolo na wò aʋakɔ la? 
JDG.8.7	Eye Gideon gblɔ bena: Enyo! Ne Yehowa tsɔ Zebax kple Zalmuna de asi nam la, ekema matsɔ gbedadaƒoŋɔka kple ŋuwo adze mia ŋutii. 
JDG.8.8	Eye woho tso afima yi Penuel, eye wògblɔ na woawo hã alea ke, ke Penueltɔwo ɖo ŋu nɛ abe Sukottɔwo ke ene. 
JDG.8.9	Tete wògblɔ na Penueltɔwo bena: Ne metrɔ gbɔ le ŋutifafa me la, magbã mɔ̃ sia aƒu anyi!
JDG.8.10	Ke Zebax kple Zalmuna kpakple woƒe aʋakɔ la va Karkor, eye amesiwo katã kpɔtɔ le ɣedzeƒeviwo ƒe aʋakɔ me la, ana ame akpe wuiatɔ̃; ke amesiwo kpla yi, eye wotsi aʋa la, le ame akpe alafa ɖeka kple blave. 
JDG.8.11	Eye Gideon to asimɔ gã dzi le Nobax kple Yogbeha ƒe ɣedzeƒe gome, eye wòsi aʋakɔ la, le esime woli bɔkɔɔ. 
JDG.8.12	Tete Zebax kple Zalmuna wòsi, eye woti wo yome helé Midian-fia eveawo, Zebax kple Zalmuna, eye wòde zi asaɖa blibo la me.
JDG.8.13	Esi Gideon, Yoas vi, trɔ tso aʋa la tso Xeres-to dzi mo nu la, 
JDG.8.14	ele Sukot-ɖekakpuia ɖe, eyewòbiae wòŋlɔ Sukot-amegãwo kple ame tsitsiwo ŋkɔ nɛ, wole ame blaadre va adre. 
JDG.8.15	Eye esi wòva Sukottɔwo gbɔ la, egblɔ bena: Zebax kple Zalmuna enye si, amesiwo mietsɔ ɖu fewu le ŋunye gblɔ bena: Ɖe wò asi tu Zebax kple Zalmuna, hafi miana abolo wò ame, siwo ŋu ɖeɖi te belibeli la mahã? 
JDG.8.16	Emegbe wòlé dua me tsitsiawo, eye wòna Sukottɔwo ʋẽ gbedadaƒoŋɔka kple ŋuwo se. 
JDG.8.17	Egbã Penuel mɔ̃ la ƒu anyi, eye wowu duametɔwo. 
JDG.8.18	Eye wògblɔ na Zebax kple Zalmuna bena: Ŋutsu ka ƒomeviwoe miewu le Tabor gbɔ? Woɖo ŋu bena: Wole abe wò ene, eye wo dome ɖesiaɖe ɖi fiavi. 
JDG.8.19	Tete wògblɔ bena: Nɔvinyeŋutsuwoe, danyeviwo wonye. Meta si Yehowa ƒe agbe! Ɖe wònye ɖe miena wotsi agbe la, anye ne nyemele mia wu ge o. 
JDG.8.20	Enumake wògblɔ na eƒe ŋgɔgbevi Yeter bena: Tso, nawu wo! Ke ele vɔvɔ̃m, eye meɖi eƒe yi o, elabena ɖevi wònye. 
JDG.8.21	Tete Zebax kple Zalmuna gblɔ bena: Wò ŋutɔ tso, nadza mí, elabena ŋutsu kple eƒe ŋusẽe sɔ! Tete Gideon tsi tre, eye wowu Zebax kple Zalmuna; eye wòɖe kogɛ, siwo le kɔ na woƒe kposɔwo.
JDG.8.22	Tete Israeltɔwo gblɔ na Gideon bena: Wò ŋutɔ kple viwòŋutsu kpakple viwòŋutsu ƒe vi miɖu fia ɖe mía dzi, elabena wòe ɖe mí tso Midiantɔwo si me! 
JDG.8.23	Gideon ɖo ŋu na wo bena: Nye ŋutɔ alo vinyeŋutsu míaɖu fia ɖe mia dzi o, ke boŋ Yehowa neɖu fía ɖe mia dzi! 
JDG.8.24	Gideon gblɔ na wo bena: Nu ɖeka biam mele tso mia si, mia dome amesiame netsɔ togɛ, siwo woha la nam. Ismaeltɔwo wonye, eyata woɖo sikatogɛ. 
JDG.8.25	Woɖo ŋu bena: Miana wò baa! Tete wokeke avɔ ɖe anyi, eye amesiame fɔ togɛ, si woha la, va ɖa ɖe eme. 
JDG.8.26	Eye sikatogɛ, siwo wòbia la, ƒe kpekpeme le sekel akpe ɖeka kple alafa adre, womebu kogɛ kple tomedzonu kpakple aɖabɛwu, siwo Midian-fiawo do, kple kɔsɔkɔsɔ, siwo le ka na woƒe kposɔwo la, ɖe me o. 
JDG.8.27	Eye Gideon tsɔ wo wɔ kɔmewu hetsɔ ɖa ɖe eƒe du Ofra me, eye Israel blibo la subɔe, eye wòtrɔ zu mɔ̃ na Gideon ƒe aƒe la.
JDG.8.28	Ale wobɔbɔ Midiantɔwo ɖe anyi le Israel-viwo ŋku me, eye womegafɔ ta dzi kpɔ o. Eye anyigba la dzi fa le Gideon ŋɔli ƒe blane sɔŋ. 
JDG.8.29	Eye Yerub-Baal, Yoas vi, yi ɖanɔ eƒe me. 
JDG.8.30	Ŋutsuvi blaadre le Gideon si, siwo nye eya ŋutɔ ƒe ali me viwo, elabena eɖe srɔ̃ geɖe. 
JDG.8.31	Eye eƒe ahiã, si le Sixem la, dzi ŋutsuvi nɛ, eye wòtsɔ ŋkɔ nɛ bena Abimelex. 
JDG.8.32	Gideon, Yoas vi la, tsi ŋutɔ hafi ku, eye woɖii ɖe fofoa Yoas ƒe yɔɖo me le Abiesritɔwo ƒe Ofra. 
JDG.8.33	Esi Gideon nya ku ko la, Israel-viwo trɔ hesubɔ Baalwo, eye wotsɔ Baal-Berit wɔ woƒe mawui. 
JDG.8.34	Eye Israel-viwo ƒe ŋku dzo le Yehowa, woƒe Mawu la dzi, amesi ɖe wo tso woƒe futɔwo katã, siwo ƒo xlã wo godoo la si me. 
JDG.8.35	Eye womeve Yerub-Baal, amesi nye Gideon la ƒe ƒomeawo nu o, evɔ wònye ewo nyui geɖe na Israel hafi.
JDG.9.1	Eye Abimelex, Yerub-Baal vi, yi dadaa nɔviwo gbɔ le Sixem, eye wòƒo nu kpli wo kpakple dadaa fofo ƒomeawo katã bena: 
JDG.9.2	Miƒo nu ɖe Sixemtɔwo ƒe to me bena: Kae nyo na mi wu; Yerub-Baal vi blaadreawo katã naɖu fia ɖe mia dzi loo, alo ame ɖeka naɖu fia ɖe mia dzia? Minyae bena, nyee nye mia ƒu kple mia ŋutilã! 
JDG.9.3	Tete dadaa nɔviwo gblɔ nya siawo katã ɖe Sixemtɔwo katã ƒe to me, eye woƒe dzi trɔ ɖe Abimelex ŋu, elabena wobui wo nɔvii. 
JDG.9.4	Woɖe klosalo blaadre nɛ tso Baal-Berit ƒe gbedoxɔ me, eye Abimelex tsɔe da yakamewo kple ame vlowo wodze eyome. 
JDG.9.5	Eye wòva fofoa ƒe me le Ofra, eye wowu nɔviawo, siwo nye Yerub-Baal vi blaadreawo, ɖe kpe ɖeka dzi; ke Yotam, si nye Yerub-Baal ƒe dɔmlɔea, tsi agbe, elabena eɣla eɖokui. 
JDG.9.6	Eye Sixemtɔwo katã kple Milo-nɔlawo katã va kpe ta, eye woɖo fia Abimelex le logoti, si nye ŋkuɖodziti le Sixem la gbɔ.
JDG.9.7	Esi wogblɔ nya sia na Yotam la, eyi ɖatsi tre ɖe Gerizim-to la dzi, eye wòdo ɣli sesĩe gblɔ na wo bena: Mi Sixemtɔwo, miɖo tom, ne Mawu naɖo to mi! 
JDG.9.8	Gbe ɖeka atiwo be, yewoaɖo fia ɖe yewo ɖokui nu, eye wogblɔ na amiti bena: Ɖu fia ɖe mía dzi! 
JDG.9.9	Tete amiti gblɔ na wo bena: Magblẽ nye ami, si mawuwo kple amegbetɔwo kafuna nam la ɖi, ne mayi aɖanɔ agba sam ɖe atiwo dzia? 
JDG.9.10	Atiawo gblɔ na gboti bena: Wòava ɖu fia ɖe mía dzi! 
JDG.9.11	Tete gboti gblɔ na wo bena: Magblẽ nye tsi vivi kple nye kutsetse xɔasiwo ɖi, ne mayi aɖanɔ agba sam ɖe atiwo dzia? 
JDG.9.12	Atiawo gblɔ na weinka bena Wòa va naɖu fia ɖe mía dzi! 
JDG.9.13	Tete weinka ɖo ŋu na wo bena: Magblẽ nye tsetse me tsi, si doa dzidzɔ na mawuwo kple amegbetɔwo la ɖi, ne mayi aɖanɔ agba sam ɖe atiwo dzia? 
JDG.9.14	Eye atiawo katã gblɔ na ŋuve bena: Wòa va ɖu fia ɖe mía dzi! 
JDG.9.15	Tete ŋuve gblɔ na atiawo bena: Nenye nyateƒe to gblɔm miele be, miasi ami nam manye fia ɖe mia dzi la, ekema miva bè ɖe nye vɔvɔli te! Ne menye nenem o la, ekema dzo ado tso ŋuve la me, eye wòafiã Libanon ƒe sedertiwo! 
JDG.9.16	Azɔ nuteƒe kple nu dzɔdzɔe wònye miewɔ be, mieɖo fia Abimelex mahã? Eye nu nyui wònye miewɔ na Yerub-Baal kple eƒe aƒe ɖe nusiwo wòwɔ na mi nua? 
JDG.9.17	Fofonye wo aʋa na mi, eye wòtsɔ eƒe agbe ke ku heɖe mi tso Midiantɔwo si me vɔ tso, 
JDG.9.18	hafi miawo miedze aglã ɖe fofonye ƒe aƒe ŋu egbea, eye miewu via blaadreawo ɖe kpe ɖeka dzi hetsɔ eƒe ahiã ƒe vi Abimelex ɖo fia ɖe Sixemtɔwo nu, le esi wònye mia nɔvi ta. 
JDG.9.19	Nenye nuteƒe kple nu dzɔdzɔe wònye miewɔ na Yerub-Baal ƒe aƒe egbe la, ekema mikpɔ dzidzɔ le Abimelex ŋu, eye eya hã nakpɔ dzidzɔ le mia ŋu! 
JDG.9.20	Ne menye nenem o la, ekema dzo nedo tso Abimelex me, ne wòafiã Sixemtɔwo kple Milo-nɔlawo, eye dzo nedo tso Sixemtɔwo kple Milo-nɔlawo me, ne wòafiã Abimelex! 
JDG.9.21	Tete Yotam si le nɔvia Abimelex nu yi Beer, eye, wònɔ afima.
JDG.9.22	Esi Abimelex ɖu Israel dzi ƒe etɔ̃ la, 
JDG.9.23	Mawu de gbɔgbɔ vɔ̃ɖia ɖe Abimelex kple Sixemtɔwo me, ale bena Sixemtɔwo trɔ le Abimelex yome, 
JDG.9.24	bena ne nu vlo, si wowɔ ɖe Yerub-Baal vi blaadreawo ŋu, kple woƒe ʋu nava wo nɔvi Abimelex, si wu wo, kple Sixemtɔwo, amesiwo de dzi ƒo nɛ wòwu nɔviawo la dzi. 
JDG.9.25	Eye Sixemtɔwo ɖe amewo wode xa ɖe towo dzi ɖe eŋuti, eye woda adzo amesiwo to mɔ dzi yi. Tete wova gblɔe na Abimelex.
JDG.9.26	Ekema me Gaal, Ebed vi, kple nɔviawo va Sixem. Eye esi! Sixemtɔwo ɖo ŋu ɖe eŋu la, 
JDG.9.27	woyi agble ɖaxa woƒe weintsetsewo hewɔ wein, eye woɖu akpedadaŋkekenyuie: woyi de woƒe mawu ƒe me ɖu nu no nu, eye woɖo ɖiŋu na Abimelex. 
JDG.9.28	Eye Gaal, Ebed vi, gblɔ bena: Ameka nye Abimelex, eye ameka nye Sixemtɔ ma ƒe vi, ne míasubɔe? Ɖe menye eyae nye Yerub-Baal ƒe vi, eye wòtsɔ Zebul ɖo dumegã oa? Misubɔ Sixem fofo Hemor ƒe viwo boŋ! Nuka la gɔ̃ miasubɔ eya ɖo? 
JDG.9.29	Ɖe wònye dukɔ sia asinye mee wòle la, ne manyã Abimelex, eye magblɔ na Abimelex bena: Dzi wò aʋakɔ ɖe dzi, eye naho aʋa!
JDG.9.30	Esi dumegã Zebul se Gaal, Ebed vi ƒe nyawo la, eve dome nɛ, 
JDG.9.31	eye wòdɔ amewo dzaa ɖo ɖe Abimelex gblɔ bena: Kpɔ ɖa, Gaal, Ebed vi, kple nɔviawo va Sixem, eye wode ʋunyaʋunya du la me ɖe ŋuwò! 
JDG.9.32	Eyata mia kple wò amewo mifɔ zã, ne miava de xa ɖe gbe me! 
JDG.9.33	Ne ŋu ke, eye ɣe dze la, nava dze ɖu la dzi; ekema eya kple eƒe amewo aho ɖe ŋuwò, eye nawɔe, abe alesi nakpɔ mɔnu le eŋu ene. 
JDG.9.34	Tete Abimelex kple aʋakɔ blibo, si le eŋu la, fɔ zã heva de xa ɖe Sixem ŋu le atidzedze ene me. 
JDG.9.35	Esi Gaal, Ebed vi, do yi ɖatsi tre ɖe dua ƒe agbo nu la, tete Abimelex kple aʋakɔ, si le eŋu la, do tso xa me. 
JDG.9.36	Eye esi Gaal kpɔ aʋakɔa la, egblɔ na Zebul bena: Kpɔ ɖa, aʋakɔa ɖe nye kem le ɖiɖim tso to la dzi! Ke Zebul ɖo ŋu nɛ bena: Towo ƒe vɔvɔli kpɔm nèle be, amewoe. 
JDG.9.37	Ke Gaal gagblɔ ne bena: Kpɔ ɖa, amewo le ɖiɖim tso anyigba ƒe kɔkɔƒe, eye aʋalɔgo ɖeka to dzotɔwo ƒe logoti gbɔ mɔ! 
JDG.9.38	Tete Zebul gblɔ nɛ bena: Menye wòe le nu me ɖim le gbɔgblɔm bena: ameka nye Abimelex, ne míasubɔe oa? Esia nye aʋakɔ, si ŋu nèle alɔme ɖem le. Azɔ ho, nayi aɖawɔ aʋa kplii! 
JDG.9.39	Tete Gaal ho dze Sixemtɔwo ŋgɔ, eye wòwɔ aʋa kple Abimelex. 
JDG.9.40	Ke Abimelex nyãe, eye wòsi le enu vaseɖe agbo nu, eye ame geɖewo tsi aʋa. 
JDG.9.41	Abimelex tsi Aruma, ke Zebul nyã Gaal kple nɔviawo, ale be womekpɔ mɔ anɔ Sixem o. 
JDG.9.42	Esi ŋu ke, eye amewo yi agble la, wova gblɔe na Abimelex. 
JDG.9.43	Tete wòmã aʋakɔ la ɖe aʋalɔgo etɔ̃ me, eye wòyi ɖade xa ɖe gbe me. Eye esi wòkpɔ be, amewo do tso dua me gbɔna la, edo ɖewo ŋu, eye wòwu wo. 
JDG.9.44	Abimelex kple aʋalɔgo, si le eŋu la, va xe du la ƒe agbo nu, ke aʋalɔgo eve yi ɖadze amesiwo katã le agble la dzi, eye wowu wo. 
JDG.9.45	Emegbe Abimelex wɔ aʋa kple ɖu la ŋkeke blibo la katã, eye wòxɔ du la hewu eme nɔlawo, eye wògbã du la hewu dze ɖe edzi. 
JDG.9.46	Esi Sixem-mɔ̃metɔwo see la, woyi ɖe mɔ̃, si le mawu Berit ƒe me la me. 
JDG.9.47	Eye wova gblɔe na Abimelex bena, Sixem-mɔ̃metɔwo katã ƒo ƒu. 
JDG.9.48	Tete Abimelex kple aʋakɔ, siwo katã le eŋu la, yi Zalmon-to la dzi, eye Abimelex tsɔ fia lã atilɔ hetsɔ ɖe abɔta, eye wògblɔ na eƒe amewo bena: Netsɔ, miawɔ abe alesi mewɔ miekpɔ ene! 
JDG.9.49	Tete ana ka blibo la lã atilɔwo hedze Abimelex yome, eye wotsɔ wo va kɔ ɖe mɔ̃ la ŋu hetɔ dzo mɔ̃ la. Ale Sixem-mɔ̃metɔwo katã hã ku woanɔ ŋutsu akpe ɖeka hekpe ɖe nyɔnuwo ŋu.
JDG.9.50	Emegbe Abimelex ho ɖe Tebez ŋu, eye wòɖe to ɖe Tebez hexɔe. 
JDG.9.51	Mɔ̃ sesẽa ɖe le dua titina, eye duametɔwo katã, ŋutsuwo kple nyɔnuwo, si yi ɖe afi ma hedo ʋɔ ɖe wo ɖokui nu, eye wode mɔ̃ la tame. 
JDG.9.52	Eye Abimelex te ɖe mɔ̃ la ŋu hewɔ aʋa kplii, eye wòva kekeke mɔ̃ la ƒe agbo nu, be yeatɔ dzoe. 
JDG.9.53	Tete nyɔnua ɖe tsɔ tevi xlã ɖe la na Abimelex, eye wògbã ta le enu. 
JDG.9.54	Enumake wòyɔ eƒe adekplɔvi gblɔ ne bena: Di wò yi, ne natrɔm ɖo, ne womagagblɔ ɖe ŋunye be, nyɔnue wui o! Tete eƒe adekplɔvi da nui wòku. 
JDG.9.55	Esi Israeltɔwo kpɔ bena, Abimelex ku la, amesiame gbugbɔ yi aƒe. 
JDG.9.56	Ale Mawu ɖo Abimelex ƒe nu vlo, si wòwɔ ɖe fofoa ŋu hewu nɔvia blaadreawo la, teƒe nɛ. 
JDG.9.57	Eye Mawu he nu vlo, siwo katã Sixemtɔwo wo la, va wo dzi. Ale Yotam, Yerub-Baal vi, ƒe fiƒode la ɖi wo ŋu.
JDG.10.1	Le Abimelex megbe la Isaxartɔ Tola, si nye Pua, Dodo vi ƒe vi ɖo, be yeaxɔ na Israel, eye wònɔ Samir le Efrayim-to la dzi. 
JDG.10.2	Eye esi wòdrɔ̃ ʋɔnu na Israel ƒe blave vɔ etɔ̃ sɔŋ megbe la, eku, eye woɖii ɖe Samir.
JDG.10.3	Eya megbe Gilead-tɔ Yair do, eye wòdrɔ̃ ʋɔnu na Israel ƒe blave vɔ eve sɔŋ. 
JDG.10.4	Ŋutsuvi blaetɔ̃ nɔ esi, siwo do tedzivi blaetɔ̃, eye du blaetɔ̃ nɔ wo si, esiwo woyɔna be Yair-kɔƒewo vaseɖe egbe, wole Gilead-nyigba dzi. 
JDG.10.5	Eye Yair ku woɖii ɖe Kamon.
JDG.10.6	Eye Israel-viwo yi dzi wɔ nusi medze Yehowa ŋu o, eye wosubɔ Baalwo kple Astarot, Aramtɔwo ƒe mawuwo, Zidontɔwo ƒe mawuwo, Moabtɔwo ƒe mawuwo, Amon-viwo ƒe mawuwo kple Filistitɔwo ƒe mawuwo, ke wogblẽ Yehowa ɖi, eye womesubɔe o. 
JDG.10.7	Eyata Yehowa do dɔmedzoe ɖe Israel ŋu, eye wotsɔ wo dzra na Filistitɔwo kple Amon-viwo. 
JDG.10.8	Eye wote Israel-vi, siwo katã nɔ Yordan ƒe go keme dzi le Amoritɔ, siwo nɔ Gilead ƒe anyigba dzi la, ɖe anyi, eye wosẽ ŋuta le wo ŋu tso ƒe ma dzi ƒe wuienyi sɔŋ. 
JDG.10.9	Eye Amon-viwo tso Yordan, be woawɔ ana kple Yuda kple Benyamin kpakple Efrayim-viwo, eye Israel ɖo xaxa me. 
JDG.10.10	Eyata Israel-viwo ɖo ɣli yɔ Yehowa bena: Miewɔ nuvɔ̃ ɖe ŋuwò, elabena miegblẽ miaƒe Mawu ɖi hesubɔ Baalwo. 
JDG.10.11	Tete Yehowa gblɔ na Israel-viwo bena. Esi Egiptetɔwo, Amoritɔwo, Amon-viwo kple Filistitɔwo, 
JDG.10.12	Zidontɔwo, Amalekitɔwo kple Maontɔwo ɖe fu na mi, eye miedo ɣli yɔm la, nyemexɔ na mi oa? 
JDG.10.13	Ke miawo mìegblẽm ɖi hesubɔ mawu bubuwo, eyata nyemegale mia ɖe ge azɔ akpɔ o. 
JDG.10.14	Miyi ɖado ɣli yɔ mawu, siwo mieha, ne woaxɔ na mi le miaƒe xaxaɣiwo me! 
JDG.10.15	Ke Israel-viwo gblɔ na Yehowa bena: Miewɔ nuvɔ̃, eyata wɔ mí, alesi dze ŋuwò; ke ɖe mí fifia ko! 
JDG.10.16	Tete woɖe mawu bubuawo ɖa le wo ɖokui dome hesubɔ Yehowa; eyata Israel ƒe fukpekpe la mena wòɖe dzi ɖi o.
JDG.10.17	Eye Amon-viwo kpe ta heva ƒu asaɖa anyi ɖe Gilead, eye Israel-viwo hã kpe ta va ƒu asaɖa anyi ɖe Mizpa. 
JDG.10.18	Tete Gileadtɔwo ƒe amegãwo gblɔ na wo bena: Amesi ayi aɖakpe aʋa kple Amon-viwo gbã la, eya anye natɔ ɖe Gileadtɔwo nu!
JDG.11.1	Yefta, Gileadtɔ la, enye ŋutsu kalẽtɔa ɖe, ke gbolovie wònye, eye Gilead ye dzi Yefta. 
JDG.11.2	Eye Gilead srɔ̃ dzi viwo nɛ, eye esi srɔ̃ ƒe viwo tsi la, wonyã Yefta gblɔ nɛ bena: Wòa mànyi dome le mía fofo ƒe me o, elabena nyɔnu bubu vi nènye! 
JDG.11.3	Tete Yefta si le nɔviawo nu yi ɖanɔ Tob-nyigba dzi, eye yakamewo va kpe ta ɖe Yefta ŋu, eye woɖea aʋa kplii. 
JDG.11.4	Esi eteƒe didi ʋee la, Amon-viwo va wo aʋa kple Israel. 
JDG.11.5	Eye esi Amon-viwo ho aʋa ɖe Israel ŋu la, Gilead-ame tsitsiwo yi, be woakplɔ Yefta tso Tob-nyigba dzi vɛ 
JDG.11.6	Wogblɔ na Yefta bena: Va nanye míaƒe aʋafia, ne miawo aʋa kple Amon-viwo! 
JDG.11.7	Tete Yefta ɖo ŋu na Gilead-ame tsitsiwo bena: Menye miawoe le fum, eye mienyãm tso fofonye ƒe me oa? Azã esi mieɖo xaxa me la, mieva gbɔnye! 
JDG.11.8	Gilead-ame tsitsiwo gblɔ na Yefta bena: Esia ta pɛ mieva gbɔwo ɖo, be nayi kpli mi, ne miawo aʋa kple Amon-viwo, eye natre zu nato ɖe Gileadtɔwo katã nu! 
JDG.11.9	Eye Yefta gblɔ na Gilead-ame tsitsiwo bena: Ne miekplɔm meyi ɖawɔ aʋa kple Amon-viwo, eye Yehowa tso wo ɖe asi nam la, ekema manye miaƒe tatɔ. 
JDG.11.10	Gilead-ame tsitsiwo gblɔ na Yefta bena: Yehowa enye ɖasefo le mía dome! Miawo, abe alesi nègblɔ ene kokoko. 
JDG.11.11	Tete Yefta yi kple Gilead-ame tsitsiawo, eye Yefta gblɔ nya siawo katã le Yehowa ŋku me le Mizpa.
JDG.11.12	Eye Yefta do amewo ɖo ɖe Amon-viwo ƒe fia gbɔ gblɔ bena: Nya ka le mía dome, hafi nèho ɖe ŋunye, be nawɔ aʋa kple nye anyigba? 
JDG.11.13	Amon-viwo ƒe fia gblɔ na Yefta ƒe dolawo bena: Elabena Israel xɔ nye anyigba, esime wotso Egipte va, tso Arnon nu vaseɖe Yabok kple Yordan nu; eyata gagbugbɔe nam kpoo! 
JDG.11.14	Tete Yefta gadɔ amewo ɖo ɖe Amon-viwo ƒe fia eho, 
JDG.11.15	eye wògblɔ nɛ bena: Yefta ƒe gbe enye si: Israel mexɔ anyigbaa ɖeke le Moabtɔwo kple Amon-viwo si o. 
JDG.11.16	Elabena esi Israel tso Egipte, eye wòto gbedzi va Avaƒu la nu heva ɖo Kades la, 
JDG.11.17	edo ame ɖo ɖe Edom-fia be, woagblɔ nɛ bena: Na mato wò anyigba dzi ayi! Ke Edom-fia melɔ̃ edzi nɛ o. Eda ame ɖo ɖe Moab-fia gbã, ke eya hã gbe; eyata Israel tsi Kades. 
JDG.11.18	Eye wòto gbedzi hetrɔ Edom-nyigba kple Moab-nyigba ta, eye wova ɖo Moab-nyigba ƒe ɣedzeƒe gome heƒu asaɖa anyi ɖe Arnon ƒe go keme dzi, ke womeva Moab-nyigba dzi o, elabena Arnon ye do liƒo na Moab. 
JDG.11.19	Tete Israel do amewo ɖo ɖe Amoritɔwo ƒe fia Sixon, si no Xesbon la gbo be, woagblɔ nɛ bena: Na mato wò anyigba dzi ayi, vaseɖe esime made denyeƒe! 
JDG.11.20	Ke Sixon meɖo ŋu ɖe Israel ŋu, ne wòana wòato eƒe anyigba dzi ayi o, eye Sixon ƒo eƒe dukɔ blibo la nu ƒu heva ƒu asaɖa anyi ɖe Yaza, eye wòwɔ ana kple Israel. 
JDG.11.21	Tete Yehowa, Israel ƒe Mawu la, tso Sixon kple eƒe dukɔ blibo la de asi na Israel, eye wòsi wo. Ale Israel xɔ Amoritɔ, siwo nye anyigba dzi towo la, ƒe anyigba blibo la wòzu wo to. 
JDG.11.22	Eye woxɔ Amoritɔwo ƒe anyigba blibo la tso Arnon nu vaseɖe Yabok nu, tso gbedzi vaseɖe Yordan nu. 
JDG.11.23	Yehowa, Israel ƒe Mawu la, nyã Amoritɔwo ɖa le eƒe dukɔ Israel ŋgɔ tso, hafi wòa nèbe, yeaxɔe wòanye tɔ wòa? 
JDG.11.24	Me wò mawu Kemos xɔ nane na wò la, eya nye tewò, ke amesiwo katã Yehowa, mía Mawu, nyã le mía ŋgɔ la ƒe anyigba enye mía tɔ. 
JDG.11.25	Wòe nye ame wu Moab-fia Balak, Zipor vi la? Ɖe wòwɔ dzre kple Israel alo wɔ aʋa kplii kpɔa? 
JDG.11.26	Esi Israel nɔ Xesbon kple eƒe duwo, Aroer kple eƒe duwo, kpakple du, siwo katã le Arnon nu me, ƒe alafa etɔ̃ sɔŋ enye si la, nukaŋuti mienyã wo le ɣeyiɣi siawo me kpɔ o? 
JDG.11.27	Nyemeda voa ɖeke ɖe ŋuwò, hafi wòa nèwɔ nu vɔ̃ɖi sia ɖe ŋunye hehe, yeawɔ aʋa kplim o. Yehowa, nye ʋɔnudrɔ̃la, nadrɔ̃e na Israel-viwo kple Amon-viwo egbea! 
JDG.11.28	Ke Amon-viwo ƒe fia meɖo to Yefta ƒe nya, siwo wògblɔ ɖo ɖee la o.
JDG.11.29	Tete Yehowa ƒe gbɔgbɔ dze Yefta dzi, eye wòto Gilead kple Manase heva Mizpe-Gilead; eye woho tso Mizpe-Gilead ɖe Amon-viwo ŋu. 
JDG.11.30	Eye Yefta ɖe adzɔgbe na Yehowa gblɔ bena: Ne ètsɔ Amon-viwo ɖe asi nam vava, 
JDG.11.31	eye megbɔ tso Amon-viwo gbɔ le ŋutifafa me la, ekema nusianu, si ke ado tso aƒenye me ava kpena la, anye Yehowa tɔ, eye matsɔe asa numevɔe. 
JDG.11.32	Tete Yefta ho aʋa ɖe Amon-viwo ŋu, eye Yehowa tsɔ wo ɖe asi nɛ. 
JDG.11.33	Eye wòsi wo tso Aroer vaseɖe Minit heva ke ɖe Abel-Keramim, wole; du blave, eye wòɖu wo dzi vevie ŋutɔ. Ale wobɔbɔ Amon-viwo, ɖe anyi le Israel-viwo ŋku me.
JDG.11.34	Eye esi Yefta gbɔ va aƒe le Mizpa la, kpɔ ɖa, vianyɔnu tsɔ axatsɛ le ɣe ɖum va kpee; ŋutsuvi alo nyɔnuvia ɖeke megale esi o, eyae nye eƒe tesi. 
JDG.11.35	Esi wòkpɔe la, edze eƒe awuwo gblɔ bena: Oo, vinye, èdo nublanuitɔm, eye nèhe dzɔgbevɔ̃e va dzinyea? Meke nu na Yehowa, eye nyemagate ŋu atrɔe o! 
JDG.11.36	Tete wòɖo ŋu nɛ bena: Fofonye, ne èke nu na Yehowa la, ekema wɔm, abe alesi do tso wò nu me ene, elabena Yehowa bia hlɔ̃ wò futɔ, siwo nye Amon-viwo, na wò! 
JDG.11.37	Eye wògblɔ na fofoa bena: Wɔ esia ko nam: Ɖe mɔ nam dzinu eve, ne mia kple xɔ̃nyewo míayi towo dzi aɖafa nye ɖetugbinyenye! 
JDG.11.38	Eɖo ŋu bena: Heyi! Ale wòɖe mɔ nɛ dzinu eve, eye eya kple xɔlɔ̃wo yi ɖafa eƒe ɖetugbinyenye le towo dzi. 
JDG.11.39	Esi dzinu evea nu yi la, egbugbɔ va fofoa gbɔ, eye wòwɔ nyɔnuvi la, abe alesi wòɖe adzɔgbee ene. Ke ŋutsua ɖeke mede asi eŋu kpɔ o. Eye wòtrɔ zu kɔnu le Israel ƒe sia ƒe 
JDG.11.40	be, Israel-nyɔnuviwo yina ɖafaa Gileadtɔ Yefta ƒe vinyɔnu ŋkeke ene le ƒe ɖeka me.
JDG.12.1	Tete Efrayimtɔwo ƒo ƒu ho va anyiehe, eye wogblɔ na Yefta bena: Nukaŋuti nèho ana ɖe Amon-viwo ŋu, eye mèyɔ mí, be míayi kpli wò oa? Miatɔ dzo wò xɔ ɖe dziwò! 
JDG.12.2	Yefta ɖo ŋu na wo bena: Mía kple nye dukɔ míekpe aʋa vɔ kple Amon-viwo, eye meyɔ mi, gake mieva xɔm le wo si o. 
JDG.12.3	Esi mekpɔ be, miele xɔxɔm nam o la, metsɔ nye agbe ke ku, eye meho aʋa ɖe Amon-viwo ŋu, eye Yehowa tsɔ wo de asi nam. Nukaŋuti mieho ɖe ŋunye fifia, be miawɔ aʋa kplim? 
JDG.12.4	Tete Yefta ƒo Gileadtɔwo katã nu ƒu yi ɖawɔ aʋa kple Efrayim, eye Gileadtɔwo si Efrayim; elabena wogblɔ bena: Gileadtɔwo nye Efrayim ƒe ame dzegowo: Gilead le Efrayim kple Manase dome. 
JDG.12.5	Eye Gileadtɔwo xe Yordan-tsoƒewo na Efrayim. Eye ne Efrayimtɔ sisia ɖe va gblɔ be: mina matso tɔa la, Gileadtɔwo bianɛ bena: Efrayimtɔ nènyea? Eɖoa ŋu be: Kpao! 
JDG.12.6	Wogblɔna nɛ be: Gblɔ be Sibolet! Tete wogblɔna be Zibolet; elabena meɖo ŋu ɖo be, wòagblɔe nyuie o. Enumake wolénɛ, eye wowunɛ ɖe Yordan-tsoƒe la. Ale Efrayimtɔ ame akpe blane vɔ eve kũ ɣemaɣi. 
JDG.12.7	Eye Yefta drɔ̃ ʋɔnu na Israel ƒe ade, emegbe Yefta, Gileadtɔ la ku, eye woɖu ɖe Gilead-duwo dometɔ ɖeka me.
JDG.12.8	Eyome Ibzan, amesi tso Betlexem la, drɔ̃ ʋɔnu na Israel. 
JDG.12.9	Edzi ŋutsuvi blaetɔ̃, eye wòɖe srɔ̃ na vianyɔnu blaetɔ̃awo ɖe duta, eɖe nyɔnuvi blaetɔ̃ tso duta na viaŋutsuwo, eye wòdrɔ̃ ʋɔnu na Israel ƒe adre. 
JDG.12.10	Emegbe Ibzan ku, eye woɖii ɖe Betlexem.
JDG.12.11	Elon, Zebulontɔ la, drɔ̃ ʋɔnu na Israel ɖe eyome ƒe ewo. 
JDG.12.12	Eye Elon, Zebulontɔ la ku, woɖi ɖe Ayalon le Zebulon-nyigba dzi.
JDG.12.13	Eyome Piratonitɔ Abdon, Hilel vi, drɔ̃ ʋɔnu na Israel. 
JDG.12.14	Edzi ŋutsuvi blane, eye wòxɔ tɔgbuiyɔvi blaetɔ̃, amesiwo doa tedzivi blaadre, eye wòdrɔ̃ ʋɔnu na Israel ƒe enyi. 
JDG.12.15	Eye Piratonitɔ Abdon ku woɖi ɖe Piraton le Efrayim-nyigba dzi le Amalekitɔwo ƒe to dzi.
JDG.13.1	Ke esi Israel-viwo gawɔ nusi medze Yehowa ŋu o la. Yehowa tsɔ wo de asi na Filistitɔwo ƒe blane sɔŋ. 
JDG.13.2	Ɣemaɣi ŋutsua ɖe tso Zora le Dan-ƒome la me, amesi ŋkɔe nye Manoax, eye srɔ̃ tsi ko, medzi vi o. 
JDG.13.3	Tete Yehowa ƒe ɖɔla ɖe eɖokui fia nyɔnu la gblɔ nɛ bena: Kpɔ ɖa, ètsi ko, eye mèdzi vi o: gake èle fu fɔ ge àdzi ŋutsuvi. 
JDG.13.4	Eyata kpɔ nyuie, ne màgano wein alo aha muamea ɖeke o, eye megaɖu nu makɔmakɔa ɖeke o! 
JDG.13.5	Elabena kpɔ ɖa, èle fu fɔ ge adzi ŋutsuvi, eye talũhɛ made ta ŋu nɛ akpɔ o, elabena Mawu ƒe klu wòanye tso dada ƒe dɔme, eye eya ade asi Israel ɖeɖe me tso Filistitɔwo si me. 
JDG.13.6	Tete nyɔnu la yi ɖagblɔ na srɔ̃a bena: Mawu ƒe amea ɖe va gbɔnye, ele abe mawudɔla ene, eye ŋɔdzi le eŋu ŋutɔ, ke nyemebia afisi wòtso o, eye meyɔ eƒe ŋkɔ hã nam o. 
JDG.13.7	Eye wògblɔ nam bena: Kpɔ ɖa, ele fu fɔ ge adzi ŋutsuvi, eyata megano wein alo aha muamea ɖeke o, eye megaɖu nu makɔmakɔa ɖeke o; elabena ŋutsuvi la anye Mawu ƒe klu tso dada ƒe dome vaseɖe eƒe kugbe.
JDG.13.8	Tete Manoax ɖe kuku na Yehowa gblɔ bena: Oo Aƒetɔ, na Mawu ƒe ame, si nedɔ ɖa la, nagava mia gbɔ zi ɖeka, ne wòafia nusi míawɔ na ɖevi, si woadzi la mí! 
JDG.13.9	Eye Mawu se Manoax ƒe gbe, eye mawudɔla la gava nyɔnu la gbɔ, esime wòle agble me, eye srɔ̃a Manoax mele egbɔ o. 
JDG.13.10	Tete nyɔnu la ƒu du kaba yi ɖagblɔe na srɔ̃a bena: Kpɔ ɖa, ŋutsu, si va gbɔnye tsã la, gava! 
JDG.13.11	Enumake Manoax tsi tre dze nyɔnu la yome heva ŋutsua gbɔ, eye wògblɔ nɛ bena: Wòe nye amesi ƒo nu kple nyɔnu la tsãa? Eɖo ŋu bena: Nyee! 
JDG.13.12	Manoax gblɔ bena Ne wò nya la va me la, ekema kɔ ka woanyi na ɖevi la, eye nuka woawo nɛ? 
JDG.13.13	Tete Yehowa ƒe dɔla la gblɔ na Manoax bena: Nusi megblɔ na nyɔnua la, eya nye vevitɔ, si wòalé be na. 
JDG.13.14	Maɖu nusi tso weinka ŋu o, mano wein alo aha muamea ɖeke o, eye maɖu nu makɔmakɔa ɖeke o; ke boŋ woawo nusiwo katã ŋu meɖe se nɛ le la dzi. 
JDG.13.15	Tete Manoax gblɔ na Yehowa ƒe dɔla la bena: Na míasika wò ɖi, ne miaɖa gbɔ̃via de aɖo akɔwò me. 
JDG.13.16	Yehowa ƒe dɔla la ɖo ŋu na Manoax bena: Ne èsikam ɖi hã la, nyemele wò abolo ɖu ge o; ke nenye numevɔ nèbe, yeasa la, ekema sae na Yehowa! Ke Manoax medze sii bena, Yehowa ƒe dɔla wònye o. 
JDG.13.17	Eye Manoax gblɔ na Yehowa ƒe dɔla la bena: Ŋkɔwò ɖe? Bena ne wò nya la va me la, ne miaɖe bubu ŋuwò. 
JDG.13.18	Yehowa ƒe dɔla la gblɔ nɛ bena: Nukaŋuti nèle nye ŋkɔ, si nye nukunu la, ta biam? 
JDG.13.19	Tete Manoax lé gbɔ̃vi hekpe ɖe nuɖuvɔsa ŋu, eye wosa vɔ le agakpea ɖe dzi na Yehowa. Eye wòwɔ nukunu Manoax kple srɔ̃a wokpɔ. 
JDG.13.20	Esi dzo ƒe aɖewo de dzi le vɔsamlekpuia dzi la, Yehowa ƒe dɔla to vɔsamlekpui la ƒe dzo ƒe aɖeawo me yi dzi Manoax kple srɔ̃ wokpɔ. Tete wotsyɔ mo anyi. 
JDG.13.21	Ke Yehowa ƒe dɔla megaɖe eɖokui fia Manoax kple srɔ̃a kpɔ o Azɔ Manoax dze sii bena, Yehowa ƒe dɔla wònye. 
JDG.13.22	Manoax gblɔ na srɔ̃a bena: Miele kuku ge, elabena miekpɔ Mawu! 
JDG.13.23	Ke srɔ̃a gblɔ nɛ bena: Ɖe wònye Yehowa ɖe wòdi be, yeawu mí la, anye ne mexɔ numevɔsa kple nuɖuvɔsa tso mía si o, eye anye ne mena míekpɔ nusiawo katã, eye míese nusiawo fifia o.
JDG.13.24	Eye nyɔnu la dzi ŋutsuvi hena ŋkɔe bena Simson. Ɖevi la va tsi, eye Yehowa yrae. 
JDG.13.25	Eye Yehowa ƒe gbɔgbɔ ɖe asi edzi dzedze me le Dan ƒe asaɖa, si le Zora kple Estaol dome la me.
JDG.14.1	Simson yi Timnat, eye wòkpɔ nyɔnuvia ɖe le Filistitɔwo ƒe nyɔnuwo dome le Timnat. 
JDG.14.2	Esi wògbɔ la, eka ta na fofoa kple dadaa bena: Mekpɔ nyɔnuvia ɖe le Filistitɔwo ƒe nyɔnuwo dome le Timnat, eyata midee nam! 
JDG.14.3	Fofoa kple dadaa gblɔ nɛ bena: Ɖe nyɔnua ɖeke mele nɔviwòwo ƒe vinyɔnuwo kple nye dukɔ blibo la dome o, eyata nayi aɖade srɔ̃ tso Filistitɔwo, siwo nye bolotɔwo la domea? Simson gblɔ na fofoa bena: Ɖee nam, elabena eƒe nu nyo ŋunye! 
JDG.14.4	Ke fofoa kple dadaa medze sii be, Yehowa gbɔ wotso o; elabena mɔnu dim wòle le Filistitɔwo ŋu. Ɣemaɣi la Filistitɔwoe le Israel-viwo dzi ɖum. 
JDG.14.5	Esi Simson kple fofoa kpakple dadaa woyina ɖe Timnat, eye wova ɖo Timnat-tɔwo ƒe weingblewo gbɔ la, kpɔ ɖa, dzatavia ɖe le gbe tem va do goe. 
JDG.14.6	Tete Yehowa ƒe gbɔgbɔ dze edzi, eye wòvuvui, abe alesi wovuvua gbɔ̃vi ene, evɔ wònye metsɔ naneke ɖe asi o hafi. Ke megblɔ nusi wòwɔ la na fofoa kple dadaa o. 
JDG.14.7	Eye wòyi ɖaƒo nu kple nyɔnu la, eye eƒe nu nyo Simson ŋu. 
JDG.14.8	Eye esi eteƒe didi ʋee, wòyina, be yeakplɔ nyɔnua la, edze gbe, be yeakpɔ dzata kuku la ɖa, eye kpo ɖa, anyi ɖa ɖe dɔ me na dzata la. 
JDG.14.9	Tete woɖee ɖe asi le nyinyim heva fofoa kple dadaa gbã, eye wòna ɖe woawo hã wonyi; ke megblɔe na wo be, dzata ƒe dɔ me yeɖe anyitsi la le o.
JDG.14.10	Eye fofoa va nyɔnua gbɔ. Tete Simson tu aglo le afima, elabena nenema ɖekakpuiviwo wɔna. 
JDG.14.11	Eye esi wokpɔe la, woɖe hafi blaetɔ̃ kpe ɖe eŋu. 
JDG.14.12	Eye Simson gblɔ na wo bena: Mato adzo na mi; ne mieɖe egɔme nam le aglotutuŋkeke adreawo me la, ekema matso awutewui blaetɔ̃ kple atsyɔ̃ɖowu blaetɔ̃ na mi. 
JDG.14.13	Ke ne miete ŋu ɖe egɔme nam o la, ekema miawo miatso awutewui blaetɔ̃ kple atsyɔ̃ɖowu blaetɔ̃ nam! Tete wogblɔ ne bena: To wò adzo la míase! 
JDG.14.14	Eye wògblɔ na wo bena: Nuɖuɖu tso nutsuɖula me, eye nu vivi tso ŋusẽtɔ me. Ke ŋkeke etɔ̃ sɔŋ womete ŋu ɖe adzo la gɔme o. 
JDG.14.15	Le ŋkeke eneagbe la wogblɔ na Simson srɔ̃ bena: Ƒoe ɖe srɔ̃wò nu, ne wòaɖe adzo la gɔme na mí! Ne menye nenem o la, míatɔ dzo mia kple fofowò ƒe aƒe! Alo ɖe miekpe mí, be miawɔ mi ame dahewoea? 
JDG.14.16	Tete Simson srɔ̃ la avi nɛ gblɔ bena: Fu ko nèlém, eye mele lɔ̃yem o; eto adzo na mia ɖe viwo, gake megblɔe nam o! Eɖo ŋu nɛ bena: Kpɔ ɖa, nyemegblɔe na fofonye kple danye gɔ̃ hã o, eye mayi egblɔ ge na wòa? 
JDG.14.17	Eye wòfa avi ne le ŋkeke adre, siwo wotu aglo la me; eye wòɖe egɔme nɛ le ŋkeke adreagbe, elabena eɖe fu nɛ akpa. Eye nyɔnu la yi ɖaɖe adzo la na wo de viwo. 
JDG.14.18	Tete duameviwo va gblɔ nɛ le ŋkeke aɖreagbe, hafi ɣe naɖo to bena: Nuka vivina wu anyitsi? Eye nuka sesẽ wu dzata? Eye wògblɔ na wo bena: Ɖe menye nye nyivi lae mietsɔ ŋlɔ agblee o la, anye ne miele nye adzo la gɔme ɖe ge tututu o. 
JDG.14.19	Eye Yehowa ƒe gbɔgbɔ dze edzi wòyi Askalon ɖawu ŋutsu blaetɔ̃ heɖe wo ŋu nuwo, eye wòtsɔ atsyɔ̃ɖowu blaetɔ̃ na amesiwo ɖe adzo la gɔme. Tete dzi kui wògbugbɔ yi fofoa ƒe me. 
JDG.14.20	Eye wotso Simson srɔ̃ na ehati, si wòɖe kpe ɖe eɖokui ŋu la, wòɖe.
JDG.15.1	Esi eteƒe didi ʋee la, Simson tsɔ gbɔ̃via ɖe le luxaɣi yi srɔ̃a kpo ge ɖae, eye wògblɔ bena Na mayi srɔ̃nye gbɔ le xɔgã me! Ke nyɔnua fofoa mena wòyi o, 
JDG.15.2	eye wògblɔ bena: Mebu be, ɖe nèlé fui keŋ, eyata metsɔe na hawòti. De eƒe tsɛ medze tugbe wui oa? Xɔ eya ɖe eteƒe! 
JDG.15.3	Ke Simson gblɔ na wo bena: Ne mehe dzɔgbevɔ̃e va Filistitɔwo dzi fifia la, nyemeɖi fɔ o. 
JDG.15.4	Tete Simson yi ɖalé abei alafa etɔ̃, eye wòbia akakatiwo; etrɔ asike eve kpe, eye wòbia akakati ɖeka ɖe asike eveawo domee. 
JDG.15.5	Emegbe wòdra akakatiawo heɖe asi le wo ŋu ɖo ɖe Filistitowo ƒe agblewo me; eye ale wòto dzo lu, siwo woxa, kple esiwo le tsitre nu kpakple amitibɔwo. 
JDG.15.6	Filistitɔwo gblɔ bena: Ameka wo nusia? Eye wogblɔ bena: Simson, Timnattɔ ƒe toe wòe, elabena woxɔ srɔ̃a tso na eƒe hati. Tete Filistitowo va tɔ dzo nyɔnu la kple fofoa. 
JDG.15.7	Eye Simson gblɔ na wo bena: Ne miewɔ alea hã la, mabia hiã mi kokoko hafi adzudzɔ! 
JDG.15.8	Eye wòdza sobo kple ali na wo nyamanyama. Tete wòdzo yi ɖanɔ agato me le Elam.
JDG.15.9	Eye Filistitɔwo ho va ƒu asaɖa anyi ɖe Yuda, eye wokaka ɖe Lexi. 
JDG.15.10	Tete Yuda-ŋutsuwo gblɔ bena: Nukaŋuti mieho ɖe mía ŋu? Woɖo ŋu bena: Simson lé ge mieva, ne míawɔe, abe alesi wòwɔ mí ene. 
JDG.15.11	Eye Yuda-ŋutsu akpe etɔ̃ yi agato la me le Elam gblɔ na Simson bena: Menyae be, Filistitɔwoe le mia dzi ɖum oa? Eɖo ŋu na wo bena: Alesi wowɔm la, nenema mewo wo. 
JDG.15.12	Tete wogblɔ nɛ bena: Lé wò ge mieva, ne miatsɔ wò ade asi na Filistitɔwo! Simson ɖo ŋu na wo bena: Mika atam nam be, menye mia ŋutɔwoe le dza ye ge o! 
JDG.15.13	Woɖo ŋu ne bena: Kpao, ɖeko miebe, miabla wò aɖade asi na wo, ke miele wu wò ge ya o. Eye woblae kple atagbi yeye eve hekplɔe tso agato la me. 
JDG.15.14	Eye esi wova ɖo Lexi la, Filistitɔwo tso aseye ɖe eŋu; tete Yehowa ƒe gbɔgbɔ dze edzi, eye ka, siwo le alɔ ŋu nɛ la, zu abe anazi, si dzo ƒo ene, eye bablawo bebe le asi ŋu nɛ. 
JDG.15.15	Eye wòkpɔ tedziglã mumua ɖe hedo asi ɖa tsɔe wu ame akpe ɖeka. 
JDG.15.16	Eye Simson gblɔ be: Tedziglã metso li kɔ kɔe, tedziglã metso wu ame akpe! 
JDG.15.17	Esi wòƒo nu vo la, eɖe asi le tedziglã la ŋu ƒu gbe; eyata wona ŋkɔ teƒe ma be glãtogbɛ. 
JDG.15.18	Tete tsikɔ wui ŋuta, eye wòdo ɣli yɔ Yehowa gblɔ bena: Ete wò dɔla ƒe asi dzi ɖu dzi gã sia, eye azɔ tsikɔ nawum maku, eye mage ɖe bolotɔ siawo si mea? 
JDG.15.19	Tete Mawu fe kpea ɖe le Lexi, eye tsi do le eme wono, ale be agbe gaɖo eme, eye eƒe lãme kɔ. Eyata wona ŋkɔ vudo la be ameyɔlavudo; ele Lexi vaseɖe egbe. 
JDG.15.20	Eye wòdrɔ̃ ʋɔnu na Israel le Filistitowo ŋɔli ƒe blave sɔŋ.
JDG.16.1	Tete Simeon yi Gaza, eye wòkpɔ gboloa ɖe le afima heyi egbɔ. 
JDG.16.2	Esi wofi tofi na Gazatɔwo bena, Simson va afisia la, woɖe to ɖee, eye wode xa ɖe du la ƒe agbo nu nɛ le zã blibo la katã me; wozi ɖoɖoe le zã blibo la katã me be, ne ŋu ke la, yewoawui. 
JDG.16.3	Ke Simson mlɔ anyi vaseɖe zã titina; le zãtiƒe la efɔ, eye woho ɖu la ƒe agbo kple agboti eveawo hekpe ɖe gameti la ŋu, eye wòlee ɖe abɔ tsɔ va da ɖe to, si le Xebron kasa la tame.
JDG.16.4	Esia megbe la elɔ̃ nyɔnua ɖe le Sorek-tɔʋu la nu, si ŋkɔ nye Delila. 
JDG.16.5	Eye Filistitɔwo ƒe amegãwo va egbɔ gblɔ nɛ bena: Ble enu, ne nadze si nusi me eƒe ŋusẽ gã la le, kple nusi míatsɔ aɖu edzi, kpakple nusi míatsɔ ablae, be míabɔbɔe ɖe anyi; ekema mía dome amesiame ana klosalo akpe kple alafa ɖeka wò! 
JDG.16.6	Tete Delila gblɔ na Simson bena: Taflatse, ɖe nusi me wò ŋusẽ gã la le la fiãm kple nusi woatsɔ abla wò abɔbɔ wò ɖe anyi! 
JDG.16.7	Simson ɖo ŋu nɛ bena: Ne wotsɔ atagbi mumu adre, siwo meƒu haɖe o la, biam la, ekema magbɔdzɔ, eye mazu abe ame bubuwo ke ene. 
JDG.16.8	Tete Filistitowo ƒe amegãwo tsɔ atagbi yeye adre, siwo meƒu haɖe o la vɛ, eye nyɔnu la tsɔ wo biae. 
JDG.16.9	Ke wode xa ɖe nyɔnua gbɔ le xɔgã me, eye wògblɔ nɛ bena: Simson, Filistitɔwo ƒo ɖe dziwò loo! Tete wòtso kawo, abe alesi dzo gbɔna ɖe anazika wòlãna ene, eye womekpɔ eƒe ŋusẽ la nu o. 
JDG.16.10	Eye Delila gblɔ na Simson bena: Kpɔ ɖa, èblem, eye nèka aʋatso nam! Gblɔ nusi woatsɔ abla wòe la nam dzro! 
JDG.16.11	Eɖo ŋu ne bena: Ne wotsɔ ka yeye, si mede naneke ŋu haɖe o la, biam la, ekema magbɔdzɔ, eye mazu abe ame bubuwo ke ene. 
JDG.16.12	Tete Delila tsɔ ka yeyewo biae, eye wògblɔ nɛ bena: Simson, Filistitowo ƒo ɖe dziwò loo! Ke amewo de xa ɖe xogã me. Tete wòtso kawo le aba abe ɖeti ŋuɖekɛ ene. 
JDG.16.13	Delila gblɔ na Simson bena: Ɖeko neblem vaseɖe fifi, ye nèka aʋatso nam; gblɔ nusi woatsɔ abla wòe la nam! Eɖo ŋu nɛ bena: Ne elɔ̃ ɖakɔ adre, siwo le nye ta la, ɖe avɔ tsitsi me. 
JDG.16.14	Tete wòtsɔ agbatrɔti trɔe, eye wògblɔ bena: Simson, Filistitowo ƒo ɖe dziwò loo! Enumake wonyɔ tso alɔ̃ me, eye wòho agbatrɔti la kpe ɖe avɔ tsitsi la ŋu. 
JDG.16.15	Eye wògblɔ ne bena: Aleke nègblɔ be, yele lɔ̃yem, gake wò dzi meku ɖe ŋunye o? Zi etɔ̃ enye si nèblem, eye mègblɔ nusi me wò ŋusẽ gã la le la nam o. 
JDG.16.16	Esi wòle dzi gbãm ne gbawotsyogbe kple eƒe nyawo, eye wòle fu ɖem nɛ la, eva gloe, eye ku ɖo mo nɛ. 
JDG.16.17	Tete wògblɔ eƒe dzime-nyawo katã nɛ bena: Talũhɛa ɖeke ɖeke medea nye ta ŋu o, elabena Mawu ƒe klue menye tso danye ƒe da me ke. Ne wolũ ta nam la, ekema nye ŋusẽ ado le ŋunye, eye magbɔdzɔ azu abe ame bubuwo katã ene. 
JDG.16.18	Esi Delila kpɔ bena, egblɔ eƒe dzimenyawo katã nɛ la, edo ame ɖo ɖa, be woayɔ Filistitɔwo ƒe amegãwo vɛ gblɔ bena: Miva azɔ, elabena egblɔ eƒe dzimenyawo katã nam! Tete Filistitɔwo ƒe amegãwo va, eye wohe klosalo la ɖe asi. 
JDG.16.19	Eye wòna wòdɔ alɔ̃ ɖe eƒe ata dzi; tete wòyɔ ŋutsua ɖe vɛ wòlũ ɖakɔ adreawo le eta. Ale wòna wòde asi gbɔdzɔgbɔdzɔ me, eye eƒe ŋusẽ do le eŋu. 
JDG.16.20	Eye nyɔnu la gblɔ bena: Simson, Filistitɔwo ƒo ɖe dziwò loo! Tete wonyɔ tso alɔ̃ me hebu bena: Mado abe tsã ene, eye maʋuʋu ɖokuinye! Ke menyae be, Yehowa dzo le egbɔ o. 
JDG.16.21	Eye Filistitowo lee heŋɔ eƒe ŋkuwo, eye wokplɔe yi Gaza: wode akɔbli kɔsɔkɔsɔe, eye ele ne be, wòanɔ wɔ tum le gaxɔ me. 
JDG.16.22	Esi wolũ ta nɛ megbe la, eƒe ɖa gade asi toto me.
JDG.16.23	Eye Filistitowo ƒe amegãwo va kpe ta, be woasa vɔ na woƒe mawu Dagon, eye wotu aglo gãa ɖe hegblɔ bena: Mia mawu tsɔ míaƒe futɔ Simson de asi na mí! 
JDG.16.24	Eye esi dukɔ la kpɔe la, wokafu woƒe mawu, elabena wogblɔ be: Mía mawu tso miaƒe futɔ, si gblẽ miaƒe anyigba, eye wowu míaƒe ame geɖewo la, de asi na mi. 
JDG.16.25	Esi wole dzidzɔ kpɔm la, wogblɔ be: Miɖayɔ Simson vɛ, ne wòado nukokoe na mi! Tete woyi ɖakplɔ Simson tso gaxɔ me vɛ wòle nukokoe dom na wo, eye wokplɔe ɖo sɔti eve domee. 
JDG.16.26	Eye Simson gblɔ na ŋutsuvi, si le ekplɔm la bena: Ɖe asi le ŋunye, ne malé sɔti, siwo dzi xɔa nɔ, eye maziɔ ɖe wo ŋu! 
JDG.16.27	Ŋutsuwo kple nyɔnuwo yɔ xɔ la taŋtaŋ, eye Filistitowo ƒe amegãwo katã le afima, eye ŋutsuwo kple nyɔnuwo anɔ ame akpe etɔ̃ le dziƒo, amesiwo le Simson ƒe nukokoedoname la kpam. 
JDG.16.28	Tete Simson yɔ Yehowa gblɔ bena: Aƒetɔ Yehowa, ɖo ŋku dzinye, eye do ŋusẽm fifia ko, oo Mawu, ne mabia hlɔ̃ Filistitɔwo ɖe nye ŋku eveawo nu! 
JDG.16.29	Eye Simson va titinasɔti eveawo, siwo dzi xɔa nɔ, ɖeka ɖe ɖusi, eye evelia ɖe mia, eye wòtutu wo. 
JDG.16.30	Eye Simson gblɔ be: Maku kple Filistitɔwo! Eye wòbi eɖokui kple ŋusẽ, tete xɔ la mũ dze amegãwo kple dukɔ blibo la dzi. Ale amesiwo wowu le eƒe kuɣi la, sɔ gbɔ wu amesiwo wòwu le eƒe agbe me. 
JDG.16.31	Tete nɔviawo kple fofoa ƒemetɔwo katã va tsɔe yi ɖaɖi ɖe fofoa Manoax ƒe yɔdo me le Zora kple Estaol dome? Edrɔ̃ ʋɔnu na Israel ƒe blave sɔŋ.
JDG.17.1	Eye ŋutsua ɖe no Efrayim-to dzi, si ŋkɔ nye Mixa. 
JDG.17.2	Eya gblɔ na dadaa bena: Wò klosalo akpe ɖeka kple alafa, si wofi, eye nedo ɖiŋu ɖe eŋu, nye hã mese la, le asinye; nyee tso klosalo la. Tete dadaa gblɔ bena: Yehowa ayra wò, vinye! 
JDG.17.3	Esi wògbugbɔ klosalo akpe ɖeka kple alafa la na dadaa la, dadaa gblɔ bena: Mekɔ klosalo, si le asinye la ŋu na Yehowa hena vinye, be wòatsɔe awɔ aklama kpakpɛ kple legbae; eyata megagbugbɔe na wò. 
JDG.17.4	Eye wòtsɔ klosalo la na dadaa Ke dadaa ɖe klosalo alafa eve na sikanutula, amesi tsɔe wɔ aklama kpakpɛ kple legbae, eye wotsɔe va Mixa ƒe me. 
JDG.17.5	Eye Mixa tu mawuxɔ, etɔ kɔmewu, eye woli aƒeli heɖo viaŋutsu ɖeka, be wòanye nunɔla nɛ. 
JDG.17.6	Ɣemaɣi la fíaa ɖeke mena Israel o, eye amesiaame wɔ nusi dze eŋu.
JDG.17.7	Eye ɖekakpuia ɖe tso Betlexem-Yuda le Yuda ƒe ƒome la me; enye Lewitɔ, eye wònye amedzro le afima. 
JDG.17.8	Eye woʋu tso Betlexem-Yuda-du la me, be wòaɖanɔ afisi wòkpɔ; eye wòva Efrayim-to la dzi heyi ɖe Mixa ƒe me, be wòagayi eƒe azɔli dzi emegbe. 
JDG.17.9	Tete Mixa gblɔ nɛ bena: Afika nètso? Eɖo ŋu nɛ bena: Lewito menye tso Betlexem-Yuda, eye meyina, be manɔ afisi makpɔ. 
JDG.17.10	Mixa gblɔ nɛ bena: Tsi gbɔnye, eye nanye fofo kple nunɔla nam, ekema mana klosalo ewo wò ƒe sia ƒe hekpe ɖe avɔtata kple nuɖuɖu ŋu. Ale wozi Lewito la dzi. 
JDG.17.11	Lewito la lɔ̃ be, yeatsi ŋutsu la gbɔ, eye ɖekakpui la le nɛ abe viawo dometɔ ɖeka ene. 
JDG.17.12	Eye Mixa ɖo Lewitɔ la. Ale ɖekakpui la trɔ zu nunɔla nɛ, eye wòtsi Mixa ƒe me. 
JDG.17.13	Tete Mixa gblɔ bena: Azɔ menyae bena, Yehowa le nyui wɔ ge nam, elabena Lewitɔe nye nunɔla nam.
JDG.18.1	Ɣemaɣi la fiaa ɖeke menɔ Israel o. Eye Dan-viwo ƒe to la ɖi anyigba, be woanɔ edzi ɣemaɣi, elabena anyigbaa ɖeke mesu wo si le Israel ƒe toawo dome vaseɖe ɣemaɣi o. 
JDG.18.2	Eye Dan-viwo dɔ ŋutsu kalẽtɔ atɔ̃ le woƒe ƒome blibo la me tso Zora kple Estaol ɖo ɖa, be woaɖatsa ŋku le anyigba la dzi, eye woadzra eme hegblɔ na wo bena: Miyi ɖadzro anyigba la me! Esi wova Efrayim-to dzi la, woyi ɖe Mixa ƒe me hetsi afima dɔ. 
JDG.18.3	Esi woɖo Mixa ƒe aƒe gbɔ la, wodze si Lewi-ɖekakpui la ƒe gbe; tete woge ɖe me hebiae bena: Ameka kplɔ wò va afisia? Nuka wɔm nèle le afisia? Eye dɔ ka le ŋuwò le afisia? 
JDG.18.4	Eɖo ŋu na wo bena: Ale kple ale Mixa wɔ nam, eye wòdɔm be, manye nunɔla ne. 
JDG.18.5	Eye wogblɔ nɛ bena: Bia Mawu na mí kpɔ be, azɔli, si dzi miele la, adze edzi na mí hã? 
JDG.18.6	Nunɔla la ɖo ŋu na wo bena: Miyi le ŋutifafa me! Miaƒe mɔ, si dzi miele la, dze Yehowa ŋu. 
JDG.18.7	Tete ŋutsu atɔ̃awo dze mɔ heva Lais, eye wokpɔ bena, dukɔ, si le eme la, ti kpoo bɔkɔɔ, eye woɖe dzi ɖi abe Zidontɔwo ene, amea ɖeke mewɔ vɔ̃ wo o, eye nu bɔ ɖe wo si, wole didiƒe tso Zidontɔwo gbɔ, eye womebɔa ha kple amea ɖeke o. 
JDG.18.8	Esi wogbɔ va wo nɔviwo gbɔ le Zora kple Estaol la, wo nɔviwo bia wo bena: Aleke miedee? 
JDG.18.9	Woɖo ŋu bena: Mitso, ne míaho ɖe wo ŋu, elabena miekpɔ anyigba la, eye kpɔ ɖa, enyo ŋutɔ! Nukaŋuti mieli kpoo ale? Migawɔ ƒome le anyigba la xɔxɔ, ne wòanye mia tɔ ŋuti o! 
JDG.18.10	Ne mieyi la, miage ɖe dukɔa ɖe, si li bɔkɔɔ la dome, eye anyigba la keke ta; elabena Mawu tsɔ anyigba, si dzi hiã metua ame le naneke me o la, de asi na mi.
JDG.18.11	Tete ŋutsu alafa ade, siwo bia akpa la, ho le Dan-viwo ƒe ƒome la me tso Zora kple Estaol. 
JDG.18.12	Eye woho va ƒu asaɖa anyi ɖe Kiryat-Yearim le Yuda; eyata woyɔa teƒe ma vaseɖe egbe be Dan ƒe asaɖa; kpɔ ɖa, ele Kiryat-Yearim godo. 
JDG.18.13	Woho tso afima heyi Efrayim-to la dzi, eye wova Mixa ƒe aƒe gbɔ. 
JDG.18.14	Tete ŋutsu atɔ, siwo yi ɖatsa ŋku le Lais-nyigba dzi la, gblɔ na wo nɔviwo bena: Miawo hã mienyae bena, kɔmewu, aƒeli, aklama kpakpɛ kple legba le aƒe sia mea? Eyata mibu nusi miawɔ! 
JDG.18.15	Tete woge ɖe me, eye wova Lewi-ɖekakpui la ƒe xɔ nu le Mixa ƒe me, eye wodo gbe nɛ. 
JDG.18.16	Ke Dan-viwo dome ŋutsu alafa ade, siwo bia akpa la, tsi agbo la nu. 
JDG.18.17	Eye ŋutsu atɔ̃, siwo ɖatsa ŋku anyigba dzi la, yi ɖage ɖe me, eye wotsɔ aklama kpakpɛ kple kɔmewu, aƒeli kple legba la, le esime nunɔla la kple ŋutsu alafa ade, siwo bla akpa la, tsi tre ɖe agboa nu. 
JDG.18.18	Esi ame mawo ge ɖe Mixa ƒe me, eye wotsɔ aklama kpakpɛ kple kɔmewu, aƒeli kple legba ta, tete nunɔla la bia wo bena: Nuka wɔm miele le gama? 
JDG.18.19	Wogblɔ ne bena: Zi ɖoɖoe! Tsɔ asi bu nu, eye yi kpli mí, ne nanye mia fofo kple míaƒe nunɔla! Esi nènye nunɔla ɖe ame ɖeka kolia ƒe aƒe nu la, eyae nyo wu esi nanye nunɔla ɖe to kple ƒome nu le Israel mahã? 
JDG.18.20	Tete wòdze nunɔla la ŋu, eye wotsɔ kɔmewu la, aƒeli kple aklama kpakpɛ la, eye woge ɖe dukɔ la dome. 
JDG.18.21	Emegbe wòtrɔ hedzo, eye wotsɔ ɖeviwo kple lãwo kpakple nu veviwo ɖo ŋgɔ. 
JDG.18.22	Esi wode megbe le Mixa ƒe aƒe gbɔ la, woyɔ ŋutsu, siwo ƒe aƒe te ɖe Mixa ƒe aƒe ŋu la, eye wodze Dan-viwo yome. 
JDG.18.23	Eye esi woyɔ Dan-viwo ɖa la, wonyè kɔ gblɔ na Mixa bena: Nya ka dzɔ, hafi nèyɔ amewo ƒo ƒu ale? 
JDG.18.24	Eɖo ŋu na wo bena: Mietsɔ nye mawu, si mewɔ la, eye miekplɔ nunɔla hã dzoe. Nuka gakpɔtɔ nam, hafi miele biayem be, nya ka dzɔ? 
JDG.18.25	Ke Dan-viwo gblɔ ne bena: Ɖe nu le mía ŋu, ne dɔmedzoetɔwo magadze mia dzi, eye woatsrɔ̃ mia kple aƒewòmetɔwo ƒe agbe o! 
JDG.18.26	Tete Dan-viwo lé woƒe mɔ, eye esi Mixa kpɔ bena, wosesẽ wu ye la, etrɔ gbɔ va eƒe xɔ nu.
JDG.18.27	Ke woawo tsɔ nusi Mixa wɔ la, eye wokplɔ nunɔla, si le egbɔ la, ɖe asi, eye wodze Lais dzi; wowu dukɔ, si ɖe dzi ɖi li bɔkɔɔ la, kple yi, eye wòtɔ dzo du la. 
JDG.18.28	Ke xɔnametɔa ɖeke meli o, elabena wole didiƒe tso Zidon gbo, womebɔ ha kple amea ɖeke o, eye wole bali, si ɖo ta Bet-Rexob la me. Tete wogbugbɔ du la tso, eye wonɔ me, 
JDG.18.29	Eye wotsɔ ŋkɔ na du la bena Dan ɖe wo fofo Dan, amesi wodzi na Israel la, ƒe ŋkɔ nu; ke tsã la du la ŋkɔ nye Lais. 
JDG.18.30	Dan-viwo li aklama kpakpɛ la, eye Yonatan, amesi nye Mose vi Gersom ƒe vi, kpakple viawo nye nunɔla na Dan-to la, vaseɖe esime woɖe aboyo wo tso anyigba la dzi. 
JDG.18.31	Eye Mixa ƒe aklama kpakpɛ, si wòwɔ la, no wo si le ɣeyiɣi, siwo katã me Mawu ƒe aƒe la nɔ Silo.
JDG.19.1	Le ɣemaɣi la fiaa ɖeke menɔ Israel o. Eye Lewi-ŋutsua ɖe yi ɖanye amedzro le Efrayim-to la ƒe mlɔenu, eye wòdze ahiã tso Betlexem-Yuda. 
JDG.19.2	Eye eƒe ahiã la wo ahasi le emegbe, eye wodzo yi fofoa ƒe me le Betlexem-Yuda hetsi afima dzinu ene. 
JDG.19.3	Tete ŋutsu la kplu ɖekakpui ɖeka kple tedzi eve ɖe asi, eye wòtso dze eyome, be yeaƒo nu kplii fafɛ, ne yeakplɔe agbɔe. Eye nyɔnu la kplɔe yi fofoa ƒe me, eye esi ɖetugbi la fofo kpɔe la, exɔe kple dzidzɔ. 
JDG.19.4	Ɖetugbi la fofo, si nye toa, lée ɖi, eye wòtsi egbɔ ŋkeke etɔ̃; woɖu nu no nu, eye wotsi afima do. 
JDG.19.5	Esi wofɔ le ŋkeke eneagbe, be yewoadze mɔ la, ɖetugbi la fofo gblɔ na toa bena: Di nuɖuɖu via ɖe ɖe dɔ me, hafi miadze mo! 
JDG.19.6	Tete wobɔbɔ nɔ anyi, eye woa kple eve la woɖu nu no nu, eye ɖetugbi la fofo gblɔ na ŋutsu la bena: Tsi anyi dɔ, eye wò dzi nagbɔ ɖe me! 
JDG.19.7	Esi ŋutsu la tso, be yeadze mo la, toa ƒoe ɖe enu, eye wòtsi anyi dɔ. 
JDG.19.8	Esi wòfɔ le ŋkeke atɔ̃lia ƒe ŋdi, be yeadze mo la, ɖetugbi la fofo gblɔ nɛ bena: De nane do me, eye milala, vaseɖe esime ɣe natrɔ hafi! Tete woa kple eve la woɖu nu. 
JDG.19.9	Ke esi ŋutsu la kple eƒe ahiã kpakple ɖekakpui la wotso, be yewoadze mo la, ɖetugbi la fofo, si nye toa, gblɔ nɛ bena: Kpɔ ɖa, ɣe la yina lɔ̃, eye anyinu le fafam, eyata mitsi do! Ye la trɔ xoxo, eyata tsi dɔ, eye wò dzi nagbɔ ɖe me! Etsɔ ŋdi la miafa kaba alé miaƒe mo ayi wò agbadɔ nu! 
JDG.19.10	Gake ŋutsu la melɔ̃ be, yeatsi adɔ o, eye wòdze mɔ heva Yebus, si nye Yerusalem la kasa, eye tedzi eve, siwo wòbia akpa na, kple eƒe ahiã la kpe ɖe eŋu.
JDG.19.11	Esi woɖo Yebus gbo la, ɣe la yi lɔ̃ xoxo; tete ɖekakpui la gblɔ na eƒe aƒetɔ bena: Na miayi aɖadze Yebusitɔwo ƒe du sia me, eye míatsi eme aɖa! 
JDG.19.12	Ke eƒe aƒetɔ gblɔ nɛ bena: Miayi aɖadze ame tutɔwo ƒe ɖu, si me Israel-via ɖeke mele o la me o; ke boŋ míayi ŋgɔ vaseɖe Gibea. 
JDG.19.13	Eye wògblɔ na eƒe ɖekakpui la bena: Nètso, mina miayi duawo dometɔ ɖeka me, eye míatsi Gibea alo Rama ado! 
JDG.19.14	Esi woyi azɔlia dzi la, ɣe va ɖo to ɖe wo le Gibea, si nye Benyamin to la gbo. 
JDG.19.15	Tete woge ɖe Gibea, be woatsi afima adɔ, eye wodro ɖe du la ƒe ablɔ me, elabena amea ɖeke mena dzeƒe wo ɖe eƒe me o. 
JDG.19.16	Eye kpɔ ɖa, ame tsi tsia ɖe gbɔ so agbledɔwɔƒe le fiẽ; ŋutsu la tso Efrayim-to dzi va nye amedzro le Gibea, ke afimatɔwo nye Benyamin-viwo. 
JDG.19.17	Tete wòfɔ ko dzi kpo amedzro la le dua ƒe ablɔ me, eye ame tsitsi la gblɔ bena: Afika nèyina, eye afika nètso? 
JDG.19.18	Eɖo ŋu nɛ bena: Míetso Betlexem-Yuda heyina ɖe Efrayim-to la ƒe mlɔenu; afima metso va yi Betlexem-Yuda, eye meyina Yehowa ƒe me, ke amea ɖeke mexɔm ɖe eƒe me o. 
JDG.19.19	Evɔ wònye aƒla kple nuɖuɖu hena míaƒe tedziwo, eye abolo kple wein hã hena mia kple wò dɔlanyɔnu kpakple ɖekakpui la le wò dɔla si, eye naneke mele ehiãm o hafi. 
JDG.19.20	Tete ame tsitsi la gblɔ nɛ bena: Ŋutifafa na wò! Ne nane le hiãwòm la, ekpo ɖe asinye; ɖeko mele ablɔ me ya tsi ge adɔ o! 
JDG.19.21	Eye wòkplɔe yi eƒe me hena nuɖuɖu eƒe tedziwo, eye woklɔ afɔ, eye woɖu nu wono nu.
JDG.19.22	Ke esi woƒe dzi gbo ɖe me la, tete duametɔwo, siwo nye ame vlowo la, va ɖe to ɖe aƒe la hele agbo la ƒom, eye wogblɔ na ame tsitsi, si nye aƒeatɔ, bena: Kplɔ ŋutsu, si va dze aƒewò me la ɖoe, ne míanyãe! 
JDG.19.23	Tete ŋutsu, si nye aƒeatɔ la, ɖo yi wo gbɔ gblɔ na wo bena: Oo, nɔvinyewo, migawɔ nu vlo sia o! Esi wònye aƒenye me ŋutsu sia va dze la, eyata migawɔ nu baɖa sia o! 
JDG.19.24	Kpɔ ɖa, makplɔ vinyenyɔnu kple ŋutsu la ƒe ahiã ɖoe, ne miade asi wo ŋu, eye miawɔ nusianu, si dze mia ŋu la, ɖe wo ŋu; ke migawɔ nu baɖa ɖe ŋutsu sia ŋu o! 
JDG.19.25	Ke ŋutsuawo gbe toɖoɖoe. Tete ŋutsu la kplɔ eƒe ahiã yi wo gbɔ le xexe, eye wode asi eŋu hewɔ funyafunyae zã blibo la, vaseɖe esime ŋu ke; eye esi agu dze la, woɖe asi le eŋu. 
JDG.19.26	Esi ŋua mekpɔ ke ɖe le eme keŋ o la, nyɔnu la va dze anyi ɖe ŋutsua ƒe xɔ, si me eƒe aƒetɔ le la, ƒe ʋɔtru nu, vaseɖe esime ŋua ke ɖe le eme. 
JDG.19.27	Eye esi eƒe aƒetɔ fɔ ŋdi, eye woʋu nɔa do, be yeayi eƒe azɔli dzi la, tete nyɔnu, si nye eƒe ahiã la, tsra ɖe xɔa ƒe ʋɔtru nu, eye eƒe asiwo le kpuia dzi. 
JDG.19.28	Eye wògblɔ ne bena: Tsi tre, ne miadzo! Ke meɖo ŋu nɛ o. Tete wòkɔe ɖo tedzi la dzi, eye ŋutsua dze mɔ yi enɔƒe. 
JDG.19.29	Esi wògbɔ va aƒe la, etsɔ hɛ, eye wòlé eƒe ahiã la heflii kɔ wuieve ɖe eƒe ƒunuɖeƒeewo, eye wòɖo wo ɖe Israel-nyigba blibo la katã dzi. 
JDG.19.30	Eye amesiame, si kpɔe la, gblɔ bena: Esia tɔgbe medzɔ kpɔ o, eye womekpɔ eteƒe kpɔ, tso esime Israel-viwo ʋu tso Egipte-nyigba dzi vaseɖe egbe o. Mibu eŋu, miɖo aɖaŋu, eye miƒo nu le eŋu!
JDG.20.1	Tete Israel-viwo katã ho, eye ameha la kpe ta abe ame ɖeka ene tso Dan vaseɖe Beerseba kple Gilead-nyigba dzi ɖe Yehowa gbɔ le Mizpa. 
JDG.20.2	Eye dukɔ blibo la ƒe tatɔwo kple Israel-toawo katã va Mawu ƒe dukɔ ƒe takpekpe la me; amesiwo zɔ afɔ, eye wòta yi la, le ame akpe alafa ene. 
JDG.20.3	Eye Benyamin-viwo se bena, Israel-viwo ho va Mizpa. Eye Israel-viwo bia bena: Mito, alesi nu vlo sia va mee! 
JDG.20.4	Tete Lewitɔ, si nye nyɔnu kuku la srɔ̃, xɔ edzi gblɔ bena. Mía kple nye ahiã mieva Gibea, si nye Benyamin tɔ la, be míatsi adɔ. 
JDG.20.5	Ke Gibeatɔwo ƒo kpli ɖe ŋunye, eye woɖe to ɖem le aƒe la me le zã, wobe, yewoawum, eye wode asi nye ahiã ŋu woku. 
JDG.20.6	Tete melé nye ahiã la, eye meflu heɖo ɖe Israel-nyigba ƒe nutowo katã me, elabena wowɔ ŋukpenanu kple nu vlo le Israel. 
JDG.20.7	Kpɔ ɖa, mi Israel-viwo katã nye esi! Miƒo nu, eye miɖo aɖaŋu fifia! 
JDG.20.8	Tete dukɔ blibo la xɔ edzi nu ɖekɛ gblɔ bena: Mía dome amea ɖeke mayi eƒe agbadɔ me o, eye amea ɖeke mayi eƒe xɔ nu o; 
JDG.20.9	ke boŋ ale míawɔ Gibea enye si: Míadzidze nu ɖe wo dzi! 
JDG.20.10	Eye miaɖe ŋutsu ewo te ame alafa me, ŋutsu alafa le ame akpe me, eye ŋutsu akpe le ame akpe ewo me tso Israel-toawo katã me, ne wòayi aɖatsɔ mɔ dzi nuɖuɖu vɛ na dukɔ la, eye ne wogbɔ la, míawɔ Gibea-Benyamin ɖe nu vlo, si wòwɔ le Israel la nu pɛpɛpɛ. 
JDG.20.11	Tete Israel-ŋutsuwo katã ƒo ƒu, eye wòbia ɖekae ɖe du la ŋu.
JDG.20.12	Eye Israel-toawo ɖɔ ame ɖo ɖe Benyamin-ƒomeawo katã gbɔ bia wo bena: Nu vlo ka enye si wowɔ le mia dome? 
JDG.20.13	Eyata miɖe Gibeatɔ vloawo na, ne miawui wo, eye miaɖe vɔ la ɖa tso Israel! Ke Benyamin-viwo meɖo to wo nɔvi Israel-viwo ƒe gbe o. 
JDG.20.14	Tete Benyamin-viwo tso duwo me va ƒo ƒu ɖe Gibea, ne woakpe ana kple Israel-viwo. 
JDG.20.15	Eye woxlẽ Benyamin-vi, siwo tso duwo me la, gbemagbe: ŋutsu, siwo ta yi, le ame akpe blave vɔ aɖe; ke Gibeatɔ, siwo le ŋutsu aʋawɔla alafa adre la, mele eme o. 
JDG.20.16	Ame siawo katã dome aʋawɔla alafa adre nye miawɔlawo, eye wo dome amesiame tea ŋu da akafo ƒoa taɖaku ɖeka hã, eye meda dadagbo o. 
JDG.20.17	Eye woxlẽ Israel-ŋutsuwo: amesiwo katã ta yi, eye wonye aʋamewo la, le ame akpe alafa ene, ke Benyamin-viwo mele eme o. 
JDG.20.18	Tete woho va Betel, eye Israel-viwo bia Mawu bena: Mía dometɔ ka atre aʋahoho ɖe Benyamin-viwo ŋu? Yehowa gblɔ bena: Yuda netre hoho!
JDG.20.19	Israel-viwo fɔ ŋdi va ƒu asaɖa anyi ɖe Gibea gbɔ. 
JDG.20.20	Eye Israel-ŋutsuwo ho aʋa ɖe Benyamin ŋu, eye wodze aʋa ɖe wo ŋu le Gibea gbɔ. 
JDG.20.21	Tete Benyamin-viwo ɖo tso Gibea, eye wotsrɔ̃ ame akpe blave vɔ eve le Israel ŋu gbemagbe ƒo ɖe anyi. 
JDG.20.22	Eye Israel-viwo yi ɖafa avi le Yehowa ŋku me vaseɖe fiẽ, eye wòbia Yehowa bena: Ɖe míagaho aʋa ɖe mia nɔvi Benyamin-viwo ŋua? Yehowa gblɔ bena: Mihoe ɖe wo ŋu! 
JDG.20.23	Tete Israel-ŋutsuwo de dzi ƒo na wo ɖokui, eye wova dze aʋa ɖe afisi wodze aʋa ɖo le ŋkeke gbãtɔ dzi la. 
JDG.20.24	Ke esi Israel-viwo te tu Benyamin-viwo le ŋkeke evelia dzi la, 
JDG.20.25	Benyamin-viwo do tso Gibea va kpewo le ŋkeke evelia dzi, eye wotsrɔ̃ ame akpe wuienyi, siwo ta yi la, le Israel-viwo ŋu ƒo ɖe anyi. 
JDG.20.26	Tete Israel-viwo katã kple aʋakɔ blibo la yi Betel ɖafa avi, eye wotsi Yehowa ŋku me le afima, wotsi nu dɔ gbemagbe vaseɖe fiẽ, eye wosa numevɔ kple akpedavɔ lé Yehowa ŋku me. 
JDG.20.27	Eye Israel-viwo bia Yehowa gblɔ bena: — ɣemaɣi la Mawu ƒe nubablaɖaka la le afima, 
JDG.20.28	eye Aron vi Eleazar ƒe vi Pinexas subɔ le eŋku me ɣemaɣi. — Ɖe míagaho aʋa ɖe mia nɔvi Benyamin-viwo ŋu loo, alo míatasia? Tete Yehowa gblɔ bena: Miyi, elabena matsɔ wo aɖe asi na mi etsɔ!
JDG.20.29	Eye Israel-viwo ɖe xadelawo ɖo Gibea ŋu va kpe. 
JDG.20.30	Eye Israel-viwo ho ɖe Benyamin-viwo ŋu le ŋkeke etɔ̃agbe hedze aʋa ɖe Gibea ŋu abe tsã ene. 
JDG.20.31	Tete Benyamin-viwo ɖo va kpe aʋakɔ la; ke woble wo tso ɖu la gbɔ, eye wode asi amewo wuwu me le dukɔ la dome abe tsã ene le mɔ, si ɖo ta Betel, kple esi to gbedzi ɖo ta Gibea la nu, woanɔ Israeltɔ blaetɔ̃. 
JDG.20.32	Eye Benyamin-viwo bu bena: Miele wo si ge abe tsã ene! Ke Israel-viwo gblɔ be: Mina miasi le wo nu, eye míable wo tso ɖu la gbɔ ayi mɔ dzi! 
JDG.20.33	Tete Israel-ŋutsuwo katã tso le wo nɔƒe va dze aʋa ɖe Baal-Tamar, eye Israel-xadelawo do tso wo nɔƒe le Geba ƒe ɣetoɖoƒe. 
JDG.20.34	Ŋutsu aʋawɔla akpe ewo tso Israel blibo la me va Gibea kasa, eye aʋa la nu sẽ ŋutɔ; ke woawo menyae bena, dzɔgbevɔ̃e le dzɔdzɔ ge ɖe yewo dzi o. 
JDG.20.35	Tete Yehowa si Benyamin le Israel ŋgɔ, eye Israel-viwo tsrɔ̃ ame akpe blave vɔ atɔ̃ kple alafa ɖeka, amesiwo katã ta yi la, le Benyamin-viwo ŋu gbemagbe. 
JDG.20.36	Eye Benyamin-viwo kpo bena, wosi yewo. Ke Israel-ŋutsuwo de megbe le Benyamin nu, elabena wole ŋu ɖom ɖe xadela, siwo wotsɔ ɖo Gibea kasa la ŋu. 
JDG.20.37	Tete xadelawo wo kaba ho ɖo ta Gibea, eye woge ɖe me hetsrɔ̃ du blibo la kple yi. 
JDG.20.38	Eye Israel-ŋutsuwo kple xadelawo ɖo gbe ɖi bena: Mina dzudzɔ nade dzi le du la ŋu kɔlii! 
JDG.20.39	Esi Israel-ŋutsuwo de megbe le aʋaa nu da, Benyamin de asi amewo wuwu me le Israeltɔwo dome, woanɔ ame blaetɔ̃: elabena wobu be: Miele wo si ge abe le kpekpe gbatɔ̃ me ke ene. 
JDG.20.40	Tete dzudzɔ de dzi le du la ŋu kɔlii, eye esi Benyamin trɔ la, kpɔ ɖa, dzudzɔ le lutum tso ɖu blibo la me ɖo ta dzi. 
JDG.20.41	Esi Israel-ŋutsuwo trɔ gbɔna la, dzidzi ƒo Benyamin-viwo, elabena wokpɔ bena, dzɔgbevɔ̃e tu yewo. 
JDG.20.42	Eye wòsi le Israel-ŋutsuwo nu heto gbedzimɔ; ke aʋa la yɔ wo ɖe nu, eye amewo ɖo tso duwo me, eye wotsɔ wo ɖe to me hetsrɔ̃ wo. 
JDG.20.43	Woɖe to ɖe Benyamin, eye wonyae ɖe nu, eye wotsrɔ̃ wo tso droƒe vaseɖe Gibea kasa le ɣedzeƒe gome. 
JDG.20.44	Ŋutsu kalẽtɔ, siwo katã tsi aʋa le Benyamin ŋu la, le ame akpe wuienyi. 
JDG.20.45	Tete wòtrɔ hesi ɖo ta gbedzi vaseɖe Rimon-kpe la gbɔ; wowu ame akpe atɔ̃ le woƒe megbexeawo ŋu le mɔ dzi, eye woti wo yome vaseɖe Gideom, eye wogawu ame akpe eve le wo ŋu. 
JDG.20.46	Ŋutsu kalẽtɔ, siwo katã ta yi, eye wotsi aʋa le Benyamin ŋu gbemagbe la, le ame akpe blave vɔ atɔ̃. 
JDG.20.47	Eye ŋutsu alafa ade trɔ hesi ɖo ta gbedzi vaseɖe Rimon-kpe la gbɔ, eye wotsi Rimon-kpe la gbɔ dzinu ene. 
JDG.20.48	Eye Israel-ŋutsuwo trɔ ɖe Benyamin-viwo ŋu, eye wowu nusianu, si wokpɔ le dua me la, kple yi, amewo kple lãwo siaa, eye wòta dzo du, siwo katã wokpɔ la.
JDG.21.1	Eye Israel-ŋutsuwo ka atam le Mizpa gblɔ bena: Mía dometɔa ɖeke matsɔ vianyɔnu na Benyamin-viwo woaɖe akpɔ o! 
JDG.21.2	Eye esi dukɔ la va Betel la, wotsi Mawu ŋku me le afima vaseɖe fiẽ, eye wofa avi sesĩe 
JDG.21.3	gblɔ bena: Oo, Yehowa, Israel ƒe Mawu, nukaŋuti nusia dzɔ le Israel, eye to ɖeka bu le Israel egbe sia? 
JDG.21.4	Eye dukɔ la fɔ ŋdi kanya le ŋkeke eveagbe heɖi vɔsamlekpui, eye wosa numevɔ kple akpedavɔ. 
JDG.21.5	Eye Israel-viwo gblɔ bena: Ameka le Israel-toawo katã dome, si meva takpeƒe le Yehowa gbɔ le Mizpa o? Elabena ɖe woka atam ɖe amesi mava Yehowa gbɔ le Mizpa o la ŋu bena, ele be, woawui kokoko! 
JDG.21.6	Eye wòve Israel-viwo na wo nɔvi Benyamin, eye wogblɔ bena: To ɖeka tsrɔ̃ ɖa le Israel egbe sia! 
JDG.21.7	Aleke míawɔ hafi ana nyɔnu ame kpɔtɔeawo? Elabena míeta Yehowa be, miana mía vinyɔnua ɖeke wo woaɖe o. 
JDG.21.8	Eye wòbia bena: Ameka le Israel-toawo dome, si meva Yehowa gbɔ le Mizpa o? Eye kpɔ ɖa, Yabes-Gileadtɔa ɖeke meva takpeƒe la le asaɖa me o. 
JDG.21.9	Eye esi woxlẽ dukɔa la, kpɔ ɖa,! Yabes-Gileadtɔa ɖeke meva o. 
JDG.21.10	Tete ameha la ɖe ame akpe wuieve le kalẽtɔwo dome ɖo ɖa gblɔ na wo bena: Miyi ɖawu Yabes-Gileadtɔwo kple yi, nyɔnuwo kple ɖeviwo siaa! 
JDG.21.11	Ale miawɔ enye si: Mitsrɔ ŋutsu sia ŋutsu kple nyɔnu, siwo katã dɔ ŋutsu gbɔ kpɔ la gbidigbidi! 
JDG.21.12	Eye wokpɔ ɖetugbi alafa ene, siwo medɔ ŋutsu gbɔ kpɔ o, le Yabes-Gileadtɔwo dome, eye wokplɔ wo va asaɖa la me le Silo le Kanaan-nyigba dzi. 
JDG.21.13	Eye ameha blibo la dɔ ame ɖo ɖe Benyamin-viwo gbɔ le Rimon-kpe la gbɔ, eye wodo ŋutifafa ŋugbe na wo. 
JDG.21.14	Tete Benyamin-viwo trɔ gbɔ ɣemaɣi, eye wotsɔ nyɔnu, siwo woxɔ ɖe agbe tso Yabes-Gilead-nyɔnuwo dome la na wo; ke womede wo nu o. 
JDG.21.15	Eye Benyamin ƒe nu ve dukɔ la, elabena Yehowa na Israel-toawo tsi ŋuzã.
JDG.21.16	Tete ameha la ƒe amegãwo gblɔ bena: Aleke míawɔ hafi ana nyɔnu ame kpɔtɔeawo? Elabena nyɔnuwo tsrɔ̃ le Benyamin. 
JDG.21.17	Eye wogblɔ bena: Benyamin ƒe anyigba enye woƒe amesiwo kpɔtɔ la tɔ, eye toa ɖeke nu matsi le Israel o! 
JDG.21.18	Ke miawo la míate ŋu atsɔ mia vinyɔnuwo na wo woade o; elabena Israel-viwo ka atam bena: Aɖi amesi ana nyɔnu Benyamin la ŋu! 
JDG.21.19	Eye wogblɔ bena: Kpɔ ɖa, woɖua Yehowa ƒe ŋkekenyuie la ƒe sia ƒe le Silo, si le Betel ƒe anyiehe kple mɔ, si tso Betel ɖo ta Sixem la, ƒe ɣedzeƒe kpakple Lebona ƒe dziehe. 
JDG.21.20	Eye wode se na Benyamin-viwo bena: Miyi ɖade xa de weingblewo me, 
JDG.21.21	eye ne miekpɔ be, Silo-nyɔnuviwo do va ɣe du ge la, ekema mido tso weingbledelawo me, eye mia dome amesiame nelé nyɔnu le Silo-nyɔnuviwo dome na eɖokui, eye mido yi Benyamin-nyigba dzi! 
JDG.21.22	Ke ne wo fofowo kple wo nɔviŋutsuwo va dzre wɔ ge kpli mí la, ekema miagblɔ na wo bena: Miele asi le wo ŋu na mi, elabena miekpɔ nyɔnu le aʋa me na amesiame o; ɖe wònye mia ŋutɔwoe tsɔ wo na wo la, eya ko wòanye ɖe míeɖi fɔ. 
JDG.21.23	Tete Benyamin-viwo wɔ nenema, eye wokpɔ nyɔnu wòde wo nu tso ɣeɖula, siwo woha la dome. Emegbe wotrɔ yi woƒe anyigba dzi, eye wogbugbɔ duawo tso hena wo me. 
JDG.21.24	Eye Israel-viwo dome amesiame dzo ɣemaɣi tso afima yi eƒe to me kple eƒe ƒomeawo gbɔ, eye amesiame dzo tso afima yi eƒe anyigba dzi. 
JDG.21.25	Ɣemaɣi la fiaa ɖeke menɔ Israel o, eye amesiame wɔ nusi dze eŋu.
RUT.1.1	Le ɣeyiɣi, siwo me ʋɔnudrɔ̃lawo le dziɖum la, dɔ va anyigba la dzi. Eye ŋutsua ɖe kple srɔ̃a kpakple viaŋutsu eveawoʋu tso Betlexem-Yuda, bena woaɖanɔ Moab-nyigba dzi. 
RUT.1.2	Ŋutsu la ŋkɔ nye Elimelex, eye srɔ̃a ŋkɔ nye Naomi, viaŋutsu eveawo ŋkɔ-wo nye Maxlon kple Xilion. Wonye Efrayimtɔwo tso Betlexem-Yuda, eye woʋu va Moab-nyigba dzi henɔ afima. 
RUT.1.3	Esi Naomi srɔ̃ Elimelex ku, eye eya kple viaŋutsu eveawo kpɔtɔ la, 
RUT.1.4	woɖe Moab-nyɔnuwo, siwo dome ɖeka ŋkɔ nye Orpa, eye evelia ŋkɔ nye Rut; eye wonɔ afima anɔ ƒe ewo. 
RUT.1.5	Ke wo ame eve la Maxlon kple Xilion hã ku; ale nyɔnu laƒeviwo kple eve kpakple srɔ̃a wogblẽe ɖi. 
RUT.1.6	Tete eya kple lɔ̃xoawo wotso hegbugbɔ tso Moab-nyigba dzi; elabena ese le Moab-nyigba dzi be, Yehowa kpɔ eƒe dukɔ la ɖa, eye wòna abolo wo. 
RUT.1.7	Ale wòʋu tso afisi wònɔ la, eye lɔ̃xoa eveawo kplɔe ɖo; eye wodze mɔ, be yewoagbugbɔ ayi Yuda-nyigba dzi. 
RUT.1.8	Tete Naomi gblɔ na lɔ̃xoa eveawo bena: Mitrɔ, eye mia dome amesiame negbugbɔ yi dadaa ƒe me! Yehowa ave mia nu, abe alesi mieve mía kple ame kukuawo nui ene! 
RUT.1.9	Yehowa ana miakpɔ dzudzɔ le mia srɔ̃wo ƒe me! Eye wòɖuɖɔ nu na wo; tete wofa avisesĩe 
RUT.1.10	hegblɔ nɛ bena: Míayi wò dukɔ gbɔ kpli wò boŋ! 
RUT.1.11	Ke Naomi gblɔ bena: Vinyewo, migbugbɔ! Nukaŋuti miebe, yewoayi kplim? Alo ŋutsuvie gale dɔ menam miava ɖea? 
RUT.1.12	Vinyewo, migbugbɔ yi; elabena metsi akpa, ne mayi srɔ̃ ɖe ge. Eye ne megblɔ be, mele srɔ̃ ɖe ge le zã sia meadzi ŋutsuviwo la, 
RUT.1.13	ɖe mialala, vaseɖe esime woatsia? Alo ɖe miatsi anyi srɔ̃maɖemaɖea? Gbeɖe, vinyewo! Mia tɔ koe le veyem, elabena Yehowa do asi ɖe gbɔnye! 
RUT.1.14	Tete wogafa avi sesĩe. Eye Orpa ɖuɖɔ nu na lɔ̃xoa, ke Rut ya ku ɖe eŋu, 
RUT.1.15	eye wògblɔ bena: Kpɔ ɖa, atsuwòsi gbugbɔ yina eƒe ɖukɔ kple eƒe mawu gbɔ; gbugbɔ dze atsuwòsi yome! 
RUT.1.16	Ke Rut gblɔ bena: Megaƒoe ɖe nunye be, magblẽ wò ɖi agbugbɔ le yowòme o! Ke boŋ afisi nayi la, afima mayi; afisi natsi la, afima matsi; wò dukɔ anye nye dukɔ, eye wò Mawu anye nye Mawu; 
RUT.1.17	afisi naku ɖo la, afima maku ɖo, eye afima woaɖim ɖo! Yehowa nefiam, ne wòagafiam ɖe dzi; negbe ku koe aklã mía dome! 
RUT.1.18	Esi wòkpɔ be, eɖoe kplikpaa be, yeayi kplii la, edzudzɔ nyaƒoƒo ɖe enu.
RUT.1.19	Ale woa kple eve la wodze mɔ heva Betlexem. Eye esi woɖo Betlexem la, du blibo la ƒo zi ɖe wo ŋu le gbɔgblɔm bena. Naomi enye sia? 
RUT.1.20	Ke egblɔ na wo bena: Migayɔm be Naomi o, hafi boŋ miyɔ Mara nam: elabena ŋusẽkatãtɔ la do nublanuitɔm! 
RUT.1.21	Metsɔ nu geɖe yii, ke Yehowa kplɔm gbɔe asi gbɔloe; nukaŋuti miele yɔyem be Naomi, evɔ wònye Yehowa do nublanuitɔm ɖe? 
RUT.1.22	Ale Naomi gbɔ va aƒe, eye lɔ̃xoa Rut, Moab-nyɔnu la, kpe ɖe eŋu tso Moab-nyigba dzi; eye wova Betlexem, esime wodze nuŋeŋe gɔme.
RUT.2.1	Eye Naomi srɔ̃ ƒe ƒometɔa ɖe tso Elimelex ƒe ƒome la me, amesi ŋkɔ nye Boas, eye alɔme le esi ŋutɔ 
RUT.2.2	Eye Rut, Moab-nyɔnu la, gblɔ na Naomi bena: Mayi agble me aɖafɔ lu dzɔdzɔewo le amesi ave nunye la yome. Eye wògblɔ ne bena: Heyi, vinye! 
RUT.2.3	Tete wòyi ɖafɔe le agble me le nuxalawo yome; eye nanetɔe agble la nye Boas, si tso Elimelex-ƒomea me la tɔ. 
RUT.2.4	Eye kpɔ ɖa, Boas tso Betlexem va, eye wògblɔ na nuŋelawo bena: Yehowa anɔ anyi kpli mi! Woɖo ŋu ne bena: Yehowa ayra wò! 
RUT.2.5	Tete Boas bia eƒe dɔla, si le nuxalawo dzi kpɔm bena: Ameka ƒe nyɔnuvie nye ekem? 
RUT.2.6	Dɔla, si nye nuxalawo dzikpɔla, ɖo ŋu bena: Moab-nyɔnu, si kple Naomi wotso Moab-nyigba dzi vae. 
RUT.2.7	Egblɔ nam bena: Na mafɔ nusiwo dzɔ ɖe nubablawo domee le nuxalawo yome la, aƒo ƒu na ɖokuinye. Ŋdi ke wòva hetsi anyi vaseɖe fifia, eye azɔ ko wòle gbɔgblɔm ɖe eme vie. 
RUT.2.8	Tete Boas gblɔ na Rut bena: Vinye, see! Megayi ɖafɔe le agble bubua ɖeke me o, eye megadzo le afisia hã o; ke boŋ lé ɖokuiwò ɖe nye dɔlanyɔnuwo ŋu! 
RUT.2.9	Afisiafi, si wole nu xam le agblea me le nèkpɔ la, ɖze wo yome, elabena mede se na dɔlawo bena, womegaɖe fu na wò o; eye ne tsikɔ le wuwòm la, yi ɖe zeawo gbɔ nano tsi, si dɔlawo du ɖi! 
RUT.2.10	Tete wòɖe ta agu hegblɔ nɛ bena: Aleke nève nunye, eye nèbu nye amesi nye amedzro la ale gbegbe? 
RUT.2.11	Boas ɖo ŋu gblɔ nɛ bena: Wogblɔ nusiwo katã nèwɔ na lɔ̃xowò, le srɔ̃wò ƒe ku megbe kple alesi nègblẽ fofowò kple dawò kpakple mia de ɖi heʋu va ɖukɔi, si mènya tsã o gbɔ la nam 
RUT.2.12	Yehowa naɖo wò nuwɔwɔ teƒe na wò, eye fetu dedie le Yehowa, Israel ƒe Mawu, si ƒe aʋala te nèva sisi ge tso la, gbɔ na wò! 
RUT.2.13	Tete wògblɔ bena: Nye aƒetɔ, ne ènya ve nunye ko, elabena èfa akɔ nam, eye nèƒo nu kple wò, dɔlanyɔnu xɔlɔ̃tɔe, evɔ wònye nyemeɖe wò dɔlanyɔnuwo dometɔa ɖeke nu o hafi! 
RUT.2.14	Eye Boas gblɔ nɛ bena: Nuɖuɣi ɖo, eyata te va natsɔ abolo asisi ataditsi aɖu! Tete wòbɔbo nɔ nuxalawo kasa, eye wòtsɔ bliti memee nɛ, eye, wòɖui ɖi ƒo ɖe kpɔtɔ. 
RUT.2.15	Emegbe wòtsi tre gayi efɔ ge. Tete Boas de se na eƒe dɔlawo bena: Mina wòafɔe le bablawo hã domee, eye migaka mo nɛ o; 
RUT.2.16	milũ ɖewo le bablawo ŋu da ɖe anyi nɛ, be wòafɔ, eye migahe nya ɖe eŋu o!
RUT.2.17	Ale wòfɔe le agble la me vaseɖe ɣetrɔ, eye wòƒo nusiwo wòfɔ la, anɔ lu efa ɖeka. 
RUT.2.18	Eye wòtsɔe va du la me, eye lɔ̃xoa kpɔ nusi wòfɔ. Tete wòɖe nusi wòɖu ɖi ƒo kpɔtɔ la, ɖe go hetsɔ nɛ. 
RUT.2.19	Eye lɔ̃xoa biae bena: Afika nèyi ɖafɔe le egbea? Eye afika nèwɔ do le? Woayra amesi bu wò ale! Tete wòto amesi gbɔ wòwɔ dɔ le la, na lɔ̃xoa gblɔ bena: Ŋutsu, si gbɔ mewɔ dɔ le la, ŋkɔ nye Boas. 
RUT.2.20	Tete Naomi gblɔ na lɔ̃xoa bena: Yehowa, si mete eƒe amenuveve agbagbeawo kple kukuawo o la, ayrae! Eye Naomi gblɔ nɛ bena: Ŋutsu la míaƒe ƒometɔe, eye mía srɔ̃ɖia wònye. 
RUT.2.21	Rut, Moab-nyɔnu la, ɖo ŋu bena: Egblɔ nam hã bena, malé ɖokuinye ɖe yeƒe dɔlawo ŋu, vaseɖe esime yeƒe nuŋeŋe blibo la nawu enu. 
RUT.2.22	Tete Naomi gblɔ na lɔ̃xoa Rut bena: Enyo, vinye, be nèle dedem kple eƒe dɔlanyɔnuwo, ne amea ɖeke magawɔ naneke wò le agble bubu me o! 
RUT.2.23	Ale wòlé eɖokui ɖe Boas ƒe dɔlanyɔnuwo ŋu hele efɔfɔ dzi, vaseɖe esime lu kple ƒo ŋeŋe la wu enu, eye wònɔ lɔ̃xoa gbɔ.
RUT.3.1	Tete lɔ̃xoa Naomi gblɔ nɛ bena: Vinye, nyemadi dzudzɔƒe na wò, be wòanyo na wò oa? 
RUT.3.2	Boas, amesi ƒe dɔlanyɔnuwo gbɔ nènɔ la, enye míaƒe ƒometɔ. Kpɔ ɖa, ele lu gbɔ ge egbe Zã le lugbɔƒe. 
RUT.3.3	Eyata le tsi nasi ami, eye naɖe avɔ ata ahayi lugbɔƒe la; ke megana ŋutsu la nadze si wò o, vaseɖe esime wòaɖu nu, eye wòano nu vɔ hafi! 
RUT.3.4	Eye ne eyi ɖamlɔ anyi la, ekema lé ŋku ɖe afisi wòmlɔ la ŋu; emegbe nayí aklo avɔ le afɔgbɔ nɛ ahamlɔ anyi, ekema afia nusi nawɔ la wò. 
RUT.3.5	Tete wòɖo ŋu nɛ bena: Nusiwo katã nègblɔ la, mawɔe!
RUT.3.6	Eye wòyi lugbɔƒe la hewɔ, abe alesi lɔ̃xoa gblɔ nɛ pɛpɛpɛ ene. 
RUT.3.7	Esi Boas ɖu nu no nu, eye eƒe dzi gbɔ ɖe eme la, eyi be, wòamlɔ anyi ɖe lu, siwo woƒo ƒu la, ƒe mlɔenu. Ke eva dzaa, eye wòklo avɔ le afɔgbɔ nɛ hemlɔ anyi. 
RUT.3.8	Le zãtiƒe la ŋutsu la ɖi vo, eye wòbi kɔ, eye kpɔ ɖa, nyɔnua ɖe mlɔ eƒe afɔde.
RUT.3.9	Tete wògblɔ bena: Wò amekae? Eɖo ŋu bena: Nye Rut, wò dolanyɔnue; keke wò avɔ ɖe wò dɔlanyɔnu dzi, elabena srɔ̃ɖia nènye! 
RUT.3.10	Eye wògblɔ bena: Yehowa ayra wò, vinye! Eɖe wò lɔlɔ̃ fia fifia wu tsã; elabena mèdze ɖekakpuiwo, ame dahe alo hotɔwo yome o. 
RUT.3.11	Eyata, vinye, megavɔ̃ o! Mawɔ nusiwo katã nègblɔ la na wò; elabena nye dukɔ ƒe du blibo la nyae bena, nyɔnu zãzɛ nènye. 
RUT.3.12	Nyateƒe, nyee nye srɔ̃ɖia hafi; ke srɔ̃ɖia bubu li, esi tsɔ ɖe gbɔwò wum. 
RUT.3.13	Tsi afisia dɔ, eye ne ŋu ke wòbe, yeaxɔ wò la, enyo nexɔ wò; ke ne egbe be, yemaxo wò o la, ekema meta Yehowa ƒe agbe be, maxɔ wò. Mlɔ anyi vaseɖe ŋu nake! 
RUT.3.14	Tete wòmlɔ eƒe afɔde vaseɖe ŋu ke, eye wòfɔ, hafi asiƒome nava kɔ; elabena egblɔ be, amea ɖeke megadze sii be, nyɔnu va lugbɔƒe o! 
RUT.3.15	Eye wògblɔ bena: Ɖo taɖedzi, si le ŋuwò! Tete wòɖoe, eye wòku lu dzidzenu ade ɖe eme, eye wòlée nɛ, wòtsɔ yi dua me. 
RUT.3.16	Eye esi wògbɔ va lɔ̃xoa gbɔ la, ebiae bena: Aleke nèɖee, vinye? Tete wòto nusiwo katã ŋutsua wɔ nɛ la nɛ 
RUT.3.17	hegblɔ bena: Lu dzidzenu ade sia wòtsɔ nam, elabena egblɔ be, megagbugbɔ yi lɔ̃xowò gbɔ asi gbɔlo o! 
RUT.3.18	Eye wògblɔ bena: Gbɔ dzi ɖi ko, vinye, vaseɖe esime nanya, alesi nya la ava nɔ! Elabena ŋutsu la maɖe dzi ɖi o, vaseɖe esime wòano ta na nya la egbea hafi.
RUT.4.1	Eye Boas yi agbo nu hebɔbɔ nɔ afima. Eye kpɔ ɖa, srɔ̃ɖia, si ŋu Boas ƒo nu, le la, va yina, eye wògblɔ bena: Xɔ̃, va bɔbɔ nɔ afi! Eye wòyi ɖabɔbɔ nɔ anyi. 
RUT.4.2	Eye wòɖe dumegã ewo hegblɔ bena: Mibɔbɔ nɔ afi! Tete wobɔbɔ nɔ anyi. 
RUT.4.3	Eye wògblɔ na srɔ̃ɖia la bena: Naomi, amesi gbɔ tso Moab-nyigba dzi la, le mía nɔvi Elimelex ƒe agble dzram. 
RUT.4.4	Eyata meɖo be, maka eta na wò bena: Xɔe ƒle le nyaselawo kple nye dukɔ la ƒe ame tsitsiwo ŋku me! Ne èbe, yeaxɔe la, xɔe; ke ne èbe, yemaxɔe o la, gblɔe nam, ne mase! Elabena srɔ̃ɖia bubua ɖeke megali kpe ɖe ŋuwò o, negbe nye koe gale yowòme. Eɖo ŋu bena: Maxɔe! 
RUT.4.5	Eye Boas gblɔ bena: Gbesigbe naxɔ agblea aƒle le Naomi si la, gbemagbe naxɔ Moab-nyɔnu Rut, si nye ame kuku la srɔ̃ hã, ne ame kuku la ŋkɔ natsi eƒe domenyinu ŋu! 
RUT.4.6	Tete srɔ̃ɖia la gblɔ bena: Nyemate ŋu axɔe na ɖokuinye o, ne nye domenyinu nagagblẽ o; ke boŋ wòa xɔ nusi maxɔ hafi la, na ɖokuiwò, elabena nyemate ŋu axɔe o! 
RUT.4.7	Tsã la, ne wole nane xɔ ge le Israel, alo wole li ɖɔ gee, eye wobe, woaɖo kpe edzi la, ekema ame ɖeka ɖea afɔkpa tsɔna na nɔvia; esia nye ɖase le Israel. 
RUT.4.8	Eyata esi srɔ̃ɖia la gblɔ na Boas bena: xɔe ƒle la, eɖe eƒe afɔkpa. 
RUT.4.9	Tete Boas gblɔ na ame tsitsiawo kple duametɔwo katã bena: Miawoe nye ɖasefo egbea be, mexɔ Elimelex ƒe nuwo katã kpakple Xilion kple Maxlon ƒe nuwo katã ƒle le Naomi si. 
RUT.4.10	Eye mexɔ Moab-nyɔnu Rut, Maxlon srɔ̃, hã wòzu srɔ̃nye, be ame kuku la ƒe ŋkɔ natsi eƒe domenyinu ŋu, ne ame kuku la ŋkɔ magatsrɔ̃ le noviawo kple wo dedu me o! Miawoe nye ɖasefowo egbe! 
RUT.4.11	Tete duametɔ, siwo katã le agboa nu kple ame tsitsiawo gblɔ bena: Míawoe nye ɖasefo! Yehowa nawɔ na nyɔnu, si le aƒewò me va ge la, abe Raxel kple Lea, nyɔnu, siwo kple eve ɖo Israel ƒe aƒe la tè dzi la ene! Wò alɔ nede dzi le Efrata, eye wò ŋkɔ nenyɔ le Betlexem! 
RUT.4.12	Eye vi, si Yehowa ana ɖetugbi sia nadzi na wò la, nana wò aƒe nanɔ abe Perez, amesi Tamar ɖzi na Yuda la ƒe aƒe ene!
RUT.4.13	Ale Boas ɖe Rut wòzu srɔ̃a, eye esi wòdɔ egbɔ la, Yehowa na wòfɔ fu dzi ŋutsuvi. 
RUT.4.14	Tete nyɔnuwo gblɔ na Naomi bena: Woakafu Yehowa, si mete xɔnametɔ wò o, eye woanyɔ eƒe ŋkɔ le Israel! 
RUT.4.15	Afa akɔ na wò, eye wòakpɔ dziwò le wò nyagãkuku me; elabena lɔ̃xowò, si wò, eye wòde ŋutsuvi adre nu na wò gbɔ edzi lae, dzii na wò! 
RUT.4.16	Eye Naomi xɔ ɖevi la ɖe akɔ, eye wòzu enyila. 
RUT.4.17	Eye aƒelikawo tsɔ ŋkɔ nɛ hegblɔ bena: Wodzi ŋutsuvi na Naomi! eye wona ŋkɔe be Obed; eyae dzi Dawid fofo Isai.
RUT.4.18	Perez ƒe dzidzimeviwo enye si: Perez dzi Xezron, 
RUT.4.19	Xezron dzi Ram, eye Ram dzi Aminadab, 
RUT.4.20	Aminadab dzi Naxeson, eye Naxeson dzi Salma, 
RUT.4.21	Salma dzi Boas, eye Boas dzi Obed, 
RUT.4.22	Obed dzi Isai, eye Isai dzi Dawid.
1SA.1.1	Ŋutsua ɖe tso Ramatayim-Zofim le Efrayim-to la dzi, eŋkɔ nye Elkana, amesi nye Yeroxam vi, amesi nye Elihu vi, amesi nye Toxu vi, amesi nye Zuf vi, eye wònye Efrayimtɔ. 
1SA.1.2	Eɖe srɔ̃ eve, ɖeka ŋkɔ nye Xana, eye evelia ŋkɔ nye Penina; Penina dzi vi, ke Xana medzi via ɖeke o. 
1SA.1.3	Eye ŋutsu sia tsoa eƒe ɖu me ƒe sia ƒe yina ɖadoa gbe ɖa, eye wòasa vɔ na Yehowa Zebaot le Silo, afisi Eli ƒe viŋutsu eveawo Xofni kple Pinexas wonye nunɔla na Yehowa le. 
1SA.1.4	Gbesigbe Elkana sa vo la, emãa lã na srɔ̃ Penina kple viaŋutsuwo kpakple vianyɔnuwo. 
1SA.1.5	Ke ena lã Xana ɖe ame eve nu, elabena elɔ̃ Xana, evɔ wònye Yehowa tsi eƒe dɔ nu hafi. 
1SA.1.6	Eye atsusia tsɔ dzikunyawo gbã dzi nɛ, le esi Yehowa tsi eƒe dɔ nu ta. 
1SA.1.7	Alea wòwɔna ƒe sia ƒe, eye godogodo, ne wova Yehowa ƒe me la, edoa dziku nɛ, ale be wòlea avi me, eye wòdoa kpo nuɖuɖu. 
1SA.1.8	Tete srɔ̃a Elkana gblɔ nɛ bena: Xana, nuka le wowòm nele avi fam, eye nukaŋuti nègbe nuɖuɖu, eye wò dzi le nu xam? Ɖe nyemede ŋutsuvi ewo nu na wò oa? 
1SA.1.9	Eye esi Xana du nu no nu le Silo vɔ la, etsi tre yi Yehowa ŋku me. Eye nunɔla Eli bɔbɔ nɔ atiklã dzi le Yehowa ƒe gbedoxɔ la ƒe ʋɔtru nu. 
1SA.1.10	Eye wòle nu xam vevie, eye wòdo gbe ɖa na Yehowa hele avi fam hehehe. 
1SA.1.11	Eye wòɖe adzɔgbe gblɔ bena: Yehowa Zebaot, ne ekpɔ wò dɔlanyɔnu ƒe hiã ɖa, eye nèɖo ŋku wò dɔlanyɔnu dzi, mèŋlɔe be o, eye nena ŋutsuvi wò dɔlanyɔnu la, ekema matsɔe na Yehowa le eƒe agbe me ŋkekewo katã me, eye talũhɛ made ta ŋu nɛ o! 
1SA.1.12	Eye esi wòle gbe dom ɖa le Yehowa ŋku me eteƒe didi la. Eli lé ŋku de eƒe nu ŋu. 
1SA.1.13	Ke Xana le nu ƒom le dzi me, negbe eƒe nuyiwo koe le ʋaʋãm butubutu, eye eƒe gbe mele dzi dem o: eyata Eli bui ahamulae. 
1SA.1.14	Eye Eli gblɔ nɛ bena: Ɣekaɣi namu aha ase do? Na wein la nakɔ le mo na wò! 
1SA.1.15	Xana do ŋu gblɔ bena: Gbeɖe, nye aƒetɔ, nyɔnu nuxala menye, nyemeno wein alo aha muamea ɖeke o: ke boŋ nye dzimenyawoe meɖe ɖe go le Yehowa ŋku me. 
1SA.1.16	Megabu wò dɔlanyɔnu ame ɖigbɔe o, nye hiãwo kple nuxaxawo ŋu meƒo nu le vaseɖe fifi! 
1SA.1.17	Tete Eli gblɔ bena: Yi le ŋutifafa me, Israel ƒe Mawu la awɔ nusi nèbiae la na wò! 
1SA.1.18	Eɖo ŋu bena: Ne ève wò dɔlanyɔnu nu ko! Emegbe nyɔnu la lé eƒe mɔ, eye woɖu nu, eye megato mo azɔ o. 
1SA.1.19	Eye wòfɔ ŋdi kanya ɖado gbe ɖa le Yehowa ŋku me, emegbe wotrɔ yi woƒe xɔ nu le Rama. Eye Elkana do srɔ̃ Xana gbɔ, eye Yehowa ɖo ŋku edzi.
1SA.1.20	Esi ƒe trɔ la, Xana fɔ fu dzi ŋutsuvi, eye wòna ŋkɔe bena Samuel, elabena egblɔ be: Yehowa si me mebiae le.
1SA.1.21	Eye Elkana kple eƒemetɔwo katã yi, bena wòasa ƒevɔ, eye wòawɔ eƒe adzɔgbeɖeɖewo dzi na Yehowa. 
1SA.1.22	Ke Xana ya meyi o, elabena egblɔ na srɔ̃ bena: Ne ɖevi la ɖi no la, ekema makplɔe ayii, be wòado ɖe Yehowa ŋku me, eye woatsi afima ɖaa. 
1SA.1.23	Tete srɔ̃a Elkana gblɔ nɛ bena: Wɔ alesi dze ŋuwò, tsi anyi, vaseɖe esime naɖee le no nu! Yehowa nena wò nya nava me ko! Ale nyɔnu la tsi aƒe, eye wòna no via, vaseɖe esime woɖee le no nu. 
1SA.1.24	Eye esi woɖee le no nu la, ekplɔe ɖe asi, eye wòlé nyi, si xɔ ƒe etɔ̃, kpe ɖe wɔ efa ɖeka kpakple wein lãgbalẽgolo ɖeka ŋu heyi. Eye Xana kple ɖevi la wova Yehowa ƒe me le Silo. 
1SA.1.25	Wowu nyi la, eye wòkplɔ ɖevi la yi na Eli. 
1SA.1.26	Eye wògblɔ bena: Nye aƒetɔ, taflatse! Nye aƒetɔ, meta wò siaa! Nyee nye nyɔnu, si tsi tre ɖe gbɔwò le teƒe sia ɖo gbe ɖa na Yehowa. 
1SA.1.27	Ɖevi sia tae medo gbe ɖa le, eye Yehowa na nusi mebiae la, va me nam. 
1SA.1.28	Eyata mekplɔe ve na Yehowa le eƒe agbe me ŋkekewo katã me, elabena Yehowa si me wobiae le. Eye wòdo gbe ɖa na Yehowa le afima.
1SA.2.1	Eye Xana do gbe ɖa gblɔ bena: Nye dzi le aseye tsom le Yehowa me, eye nye dzo do lɔƒuu le Yehowa me, nye nu ké baa ɖe nye futɔwo ŋu, elabena wò ɖeɖe ladzɔ dzi nam! 
1SA.2.2	Amea ɖeke mele kɔkɔe abe Yehowa ene o, ɖeke mekpe ɖe ŋuwò o, eye agakpea ɖeke meli abe mía Mawu la ene o! 
1SA.2.3	Miganɔ adegbe ƒom atraɖii o, eye nya vlo meganɔ dodom le mia nu o! Elabena nunyawo ƒe Mawu enye Yehowa, amesi ɖaa nuwɔwɔwo kpɔ na. 
1SA.2.4	Kalẽtɔwo ƒe dati ŋe kliklikli eye ame benɔwo tsɔ ŋusẽ bia ali dzi; 
1SA.2.5	wotsɔ abolo tɔ agbate ƒoɖilawo, ke dɔwuitɔwo tasi agbatetsɔtsɔ. Konɔ ke hã dzi adadre, ke vi geɖe dzila ƒe dɔ lé ayi. 
1SA.2.6	Yehowa wua ame, eye eya ke gbɔa agbe ame, edea ame tsiẽ, eye wògahea ame ɖoa goe. 
1SA.2.7	Yehowa wɔa ahetɔ kple kesinɔtɔ, eyae ƒua ame anyi, eye wògafɔa ame ɖe dzii. 
1SA.2.8	Eya ɖea hiãtɔwo tso ké me, eye wòhea ame dahewo tso bafifi me, ne wòana woawo kple amegãwo nanɔ kasɔsɔ me, eye wòaɖe bubumewo ƒe zi asi na wo; elabena anyigbatu me sɔtiwo nye Yehowa tɔ, eye woawo dzi wòtu xexeame godoo ɖo. 
1SA.2.9	Ekpɔa eƒe ame dzɔdzɔewo ƒe afɔ dzi, ke ame vlowo atsrɔ̃ ɖe viviti me; elabena ame ƒe ŋusẽ mena wòzua dziɖula o. 
1SA.2.10	Yehowa atsrɔ̃ eƒe futɔwo, eye wòaɖe gbe ɖe wo dzi tso dziƒo; Yehowa adrɔ̃ ʋɔnu anyigba ƒe mlɔenuwo. Ana ŋusẽ eƒe fia, eye wòana eƒe amesiamina la ƒe dzo nado lɔƒuu! 
1SA.2.11	Emegbe Elkana dzo yi eƒe xɔ nu le Rama; ke ɖevi la zu subɔla na Yehowa le nunɔla Eli gbɔ.
1SA.2.12	Ke Eli viŋutsuwo nye ame vlowo, eye wometsɔ ɖeke le Yehowa ƒe nya 
1SA.2.13	kple kɔnu, si le nunɔlawo si ɖe dukɔa ŋu la me o. Ne amea ɖe sa vɔ, eye wòle lã ɖam la, ekema nunɔla ƒe dɔla léa gaflo nuetɔ̃e ɖe asi vɛ, 
1SA.2.14	eye wòtɔ lãwo le gaze alo ze, kutu alo agba me, eye nunɔla la tsɔa nusianu, si gaflo la he ɖi goe la, na eɖokui. Alea wowɔna ɖe Israel blibo, si va Silo la ŋu. 
1SA.2.15	Ɖewo la nunɔla ƒe dɔla vana, hafi woava lɔ dzo amiawo, eye wogblɔna na amesi tsɔ vɔsa vɛ bena: Tsɔ lã vɛ, ne woatɔ na nunɔla, elabena mele lã bibi dim tso asiwò o, ke boŋ mumua. 
1SA.2.16	Ne ame la do ŋu be: Na woatɔ dzo amiawo gbɔ, emegbe hã axɔ nusianu, si dze ŋuwò la, ekema egblɔna be: Gbeɖe, ke boŋ nae tititi, ne menye nenem o la, maxɔe kple sesẽ! 
1SA.2.17	Eye dɔlawo ƒe vodada sɔ gbɔ le Yehowa ŋku me, elabena woɖi gbɔ Yehowa ƒe vɔsa le ameawo ŋku me.
1SA.2.18	Ke Samuel subɔna le Yehowa ŋku me, enye ɖevi, eye wòdoa aklala kɔmewu 
1SA.2.19	Gake dadaa tɔa dziwui ɖagbia ɖe vana nɛ ƒe sia ƒe, ne eya kple srɔ̃a wova ƒevɔ sa ge. 
1SA.2.20	Emegbe Eli yra Elkana kple srɔ̃a gblɔ bena: Yehowa ana nyɔnu sia nadzi vu na wò natsɔ ɖo amesi nèbia Yehowa la teƒe! Eye wogbugbɔ yi wo nɔƒe. 
1SA.2.21	Yehowa ɖo ŋku Xana dzi, eye wòfɔ fu dzi ŋutsuvi etɔ kple nyɔnuvi eve. Ke Samuel ɖevi la tsi le Yehowa gbɔ.
1SA.2.22	Ke Eli ku amegã ɖeɖi, eye wose nusiwo katã viawo nɔa wɔwɔm ɖe Israel blibo la ŋu kple alesi wonɔa nyɔnu, siwo le dɔ wɔm le Mawu ƒe agbadɔ nu la gbɔ dɔmee. 
1SA.2.23	Eye wògblɔ na wo bena: Nukaŋuti miele nusia tɔgbe wɔm? Elabena mese miaƒe nu vlo wɔwɔwo le dukɔ blibo sia nu. 
1SA.2.24	Menyo o hee, vinyewo! Elabena nya, si Yehowa ƒe dukɔ la le gbɔgblɔm mese la, menye nya nyui wònye o! 
1SA.2.25	Ne amegbetɔ da vo ɖe nɔvia amegbetɔ ŋu la, ekema ʋɔnudrɔ̃lawo tsoa eme; ke ne amegbetɔ da vo ɖe Yehowa ŋu la, ameka aɖe kuku ɖe eta? Ke womese wo fofo ƒe gbe o, elabena Yehowa ɖo be, yeawu wo. 
1SA.2.26	Ke Samuel ɖevi la tsi ɖe dzi, eye eƒe nu nyo Yehowa kple amegbetɔwo ŋu.
1SA.2.27	Eye Mawu ƒe amea ɖe va Eli gbɔ gblɔ nɛ bena: Yehowa ƒe gbe enye si: Meɖe ɖokuinye fia fofowò ƒe aƒe, le esime wonye kluviwo le Farao ƒe me le Egipte. 
1SA.2.28	Metiae tso Israel-towo katã dome, be wòanye nunɔla nam, eye woate ɖe nye vɔsamlekpui la ŋu, woatso nu ʋeʋẽe ado dzudzɔe, eye wòado kɔmewu la le ŋkunye me, eve metso Israel-viwo ƒe dzovɔsawo katã na fofowò ƒe aƒe la 
1SA.2.29	Nukaŋuti miedo vlo nye vɔsalã kple nye nuɖuvɔsa, siwo meɖo hena nye nɔƒe la? Ebu viwòwo wum, eye mieɖu nye dukɔ ƒe vɔsanu nyuitɔwo da ami! 
1SA.2.30	Eyata Yehowa, Israel ƒe Mawu la, ƒe gbe nye si: Megblɔ tsã be, mana mia kple fofowò ƒe aƒe nanɔ ŋkunye me tegbee; ke azɔ la ale Yehowa gblɔ esi: Nede megbe xaa tso gbɔnye, elabena amesi buam la, mabui, eye amesi doa vlom la, mado vloe. 
1SA.2.31	Kpɔ ɖa, ŋua ɖe le keke ge, eye mala wò alɔ kple fofowò ƒe alo ɖa, ale be ame tsitsia ɖeke maganɔ aƒewò me o. 
1SA.2.32	Eye nu nyui, siwo katã mawɔ na Israel la, abia ŋu na wò, si nye nye nɔƒe la ƒe futɔ; ke ame tsitsia ɖeke manɔ aƒewò me akpɔ o. 
1SA.2.33	Gake wò ƒometɔ ɖeka ko nyematsrɔ̃ ɖa le nye vɔsamlekpui la gbɔ o, ne mana eƒe ŋkuwo nalé ayi, eye agbe nanye hiã nɛ; ke aƒewòmeviwo aku le ɖekakpui dzodzo me. 
1SA.2.34	Nusi ava viwòwo kple eve Xofni kple Pinexas dzi la, anye dzesi na wò: Woa kple eve la woaku gbe ɖeka! 
1SA.2.35	Eye maɖo nunɔla nuteƒetɔ na ɖokuinye, amesi awɔ nu ɖe nye dzi dzi, eye wòawɔ nusi adze ŋunye; mana eƒe aƒe nali ke, eye wòadze nye amesiamina la ŋgɔ ɖaa 
1SA.2.36	Eye amesiwo akpɔtɔ ɖe aƒewò me la, dome ɖesiaɖe ava dze klo ɖe eŋku me, eye woabia ga kple aboloe agblɔ bena. Tsɔm kpe ɖe wò amesiwo le nunɔladɔ wɔm la ŋuti, ne makpɔ abolo aɖu!
1SA.3.1	Eye Samuel ɖevi la subɔ Yehowa le Eli gbɔ. Ɣemaɣi la Yehowa meƒoa nu enuenu o, eye ŋutega kpɔkpɔ mebɔ o. 
1SA.3.2	Eva me gbe ɖeka bena, Eli mlɔ emlɔƒe; eƒe ŋkuwo le tsitsim, eye megale nu kpɔm o, 
1SA.3.3	womekpɔ tsi Mawu ƒe akaɖiawo haɖe o, eye Samuel mlɔ Yehowa ƒe gbedoxɔ me, afisi Mawu ƒe aɖaka la le. 
1SA.3.4	Tete Yehowa yɔ Samuel, eye wòtɔ gblɔ bena Nyee nye si! 
1SA.3.5	Enumake wòƒu du yi Eli gbɔ gblɔ bena; Nyee nye si, elabena eyɔm. Ke eɖo ŋu bena: Nyemeyɔ wò o, gbugbɔ yi ɖamlɔ anyi! Eye wòyi ɖamlɔ anyi. 
1SA.3.6	Ke Yehowa gayɔ Samuel. Tete Samuel fɔ yi Eli gbɔ gblɔ bena: Nyee nye si, elabena eyɔm. Eɖo ŋu bena: Vinye, nyemeyɔ wò o, gbugbɔ yi ɖamlɔ anyi! 
1SA.3.7	Samuel menya Yehowa haɖe o, eye Yehowa meɖe eƒe nya fiae haɖe o. 
1SA.3.8	Yehowa gayɔ Samuel zi etɔ̃lia, enumake wòfɔ yi Eli gbɔ gblɔ bena: Nyee nye si, elabena eyɔm. Tete Eli dze sii bena, Yehowae le ɖevi la yɔm. 
1SA.3.9	Eye Eli gblɔ na Samuel bena: Yi ɖamlɔ anyi, ne wogayɔ wò la, ekema gblɔ bena: Ƒo nu, Yehowa! Wò dɔla ke to ɖi. Eye Samuel yi ɖamlɔ emlɔƒe. 
1SA.3.10	Tete Yehowa va tsi tre ɖi, eye wòyɔe abe tsã ene bena: Samuel! Samuel! Eye Samuel gblɔ bena: Ƒo nu, wò dɔla ke to ɖi! 
1SA.3.11	Tete Yehowa gblɔ na Samuel bena: Kpɔ ɖa, mele nane wɔ ge le Israel, eye amesiame, si asee la, ƒe toawo kple eve me aɖi yeŋ! 
1SA.3.12	Gbemagbe mana nusiwo katã megblɔ ɖe Eli ƒe aƒe ŋu la, nava me; madze egɔme, eye mawu enu. 
1SA.3.13	Megblɔ nɛ be, mahe to na eƒe aƒe la kokoko le eƒe vodada ta, elabena enyae bena, viawo wo busunu gake megbe na wo o. 
1SA.3.14	Eyata meka atam ɖe Eli ƒe aƒe la ŋu bena: Womatsɔ vɔsalã alo nuɖuvɔsa alé avu ɖe Eli ƒe aƒe la ƒe vodada nu akpɔ o! 
1SA.3.15	Eye Samuel mlɔ anyi, vaseɖe esi ŋu ke, eye woʋu Yehowa ƒe xɔ la ƒe ʋɔtru. Ke Samuel le ŋutega la gbɔgblɔ na Eli vɔ̃m. 
1SA.3.16	Tete Eli yɔ Samuel bena: Vinye Samuel! Etɔ bena: Nyee nye si! 
1SA.3.17	Eye wògblɔ bena: Nya ka wogblɔ na wò? Megaɣla naneke ɖem o! Ne èɣla nusi wògblɔ na wò la ɖe ɖem la, ekema Mawu afia wò agafia wò ɖe edzi! 
1SA.3.18	Tete Samuel gblɔ wo katã ne, eye meɣla ɖeke ɖee o. Eye wòɖo ŋu bena: Yehowae, newɔ nusi dze eŋu ko!
1SA.3.19	Samuel va tsi, eye Yehowa nɔ kplii, eye mena nyaa ɖeke to le nya, siwo wògblɔ la me o. 
1SA.3.20	Eye Israel blibo la tso Dan vaseɖe Beerseba nyae bena, Yehowa bu Samuel nyateƒetɔe, eye wòɖoe nyagblɔɖilae. 
1SA.3.21	Eye Yehowa gade asi eɖokuiɖeɖefia me le Silo, elabena Yehowa ɖe eɖokui fia Samuel le Silo to Yehowa ƒe nya la me.
1SA.4.1	Eye Samuel ƒe nya de Israel blibo gbɔ. Eye Israel ho aʋa ɖe Filistitɔwo ŋu; woƒu asaɖa anyi ɖe Eben-Ezer gbɔ, eye Filistitɔwo ƒu asaɖa anyi ɖe Afek. 
1SA.4.2	Eye Filistitɔwo ho ɖatɔ Israel, eye aʋa la keke ta. Ke Filistitɔwo si Israel, eye wowu ame akpe ene ɖe aʋagbe dzi. 
1SA.4.3	Esi dukɔ la va asaɖa me la, Israel-ame tsitsiwo gblɔ bena: Nukaŋuti Yehowa si mí egbea le Filistitɔwo nu? Mina míayi aɖatsɔ Yehowa ƒe nubablaɖaka la tso Silo va mia gbɔ, ne wòava mía dome aɖe mi tso míaƒe futɔwo si me! 
1SA.4.4	Eye dukɔ la ɖɔ ame ɖo ɖe Silo woyi ɖatsɔ Yehowa Zebaot, si le Kerubiwo ta me la ƒe nubablaɖaka tso afima ve, eye Eli vi eveawo Xofni kple Pinexas kpe ɖe Mawu ƒe nubablaɖaka la ŋu. 
1SA.4.5	Eye esi Yehowa ƒe nubablaɖaka la va asaɖa me la, Israel blibo la tso aseye hoo, ale be anyigba ʋuʋu. 
1SA.4.6	Ke esi Filistitɔwo se aseye la ƒe ɖiɖi la, wogblɔ bena: Aseye gã ka enye si le ɖiɖim le Hebritɔwo ƒe asaɖa me? Eye wose bena, Yehowa ƒe nubablaɖakae va asaɖa la me. 
1SA.4.7	Tete Filistitɔwo vɔ, elabena wogblɔ bena: Mawu va asaɖa lãme. Eye wogblɔ bena: Nane wɔ mí, elabena esia tɔgbe medzɔ etsɔ kple nyitsɔ o! 
1SA.4.8	Nane wɔ mí tututu! Ameka aɖe mí atso mawu ŋusẽtɔ siawo si me? Woawo nye mawu, siwo tsɔ dɔvɔ̃ geɖewo wu Egiptetɔwo le gbeɖzi! 
1SA.4.9	Milé dzi ɖe ƒo, eye miwɔ ŋutsu, mi Filistitɔwo, ne miaganye kluvi na Hebritɔwo, abe alesi wonye kluvi na mi tsã ene o! Eyata miwɔ ŋutsu, eye miwɔ aʋa! 
1SA.4.10	Filistitɔwo wɔ aʋa la, eye wosi Israel, ale be wo dome amesiame si yi eƒe agbadɔ me; woɖu dzi gãa ɖe, eye afɔzɔla akpe blaetɔ̃ tsi le Israel ŋu. 
1SA.4.11	Woxɔ Mawu ƒe aɖaka la, eye Eli vi eveawo Xofni kple Pinexas tsi aʋa.
1SA.4.12	Eye Benyamintɔa ɖe ƒu du tso aʋagbe dzi va ɖo Silo gbemagbe; awu vuvu le eŋu, eye anyi le ta me nɛ. 
1SA.4.13	Esi wòva la, kpɔ ɖa, Eli bɔbɔ nɔ zikpui dzi le agbo nu hele mɔ ta kpɔm, elabena Mawu ƒe aɖaka la na meɖe dzi ɖi o. Eye esi ŋutsu la va gblɔe le dua me la, tete du blibo la do ɣli. 
1SA.4.14	Esi Eli se ɣli la ƒe ɖiɖi la, egblɔ bena; Nuka wɔ ameha la le ɣli dom? Enumake ŋutsu la ɖe abla va to nya la na Eli. 
1SA.4.15	Eli xɔ ƒe blaasieke vɔ enyi, eye eƒe ŋkuwo tsi, megate ŋu le nu kpɔm o. 
1SA.4.16	Ŋutsu la gblɔ na Eli bena: Aʋagbe dzi metso, egbea mesi tso aʋagbe dzi! Eye wòbiae bena: Aleke nya la le, vinye? 
1SA.4.17	Dɔla la ɖo ŋu gblɔ bena: Israel si le Filistitɔwo nu, eye wòsi dukɔ la tɔlɔtɔ; viwò eveawo Xofni kple Pinexas hã ku, eye woxɔ Mawu ƒe aɖaka la! 
1SA.4.18	Esi wose Mawu ƒe aɖaka ŋkɔ la, emũ tso eƒe zikpui dzi ŋedze ɖe agbo la nu, eye wòtɔ kɔ heku; elabena ame tsitsi wònye, eye kpekpe le eŋu. Edrɔ̃ ʋɔnu na Israel ƒe blane sɔŋ.
1SA.4.19	Ke fu tsi ɖe lɔ̃xoa, Pinexas srɔ̃ ƒo. Eye esi wose be, woxɔ Mawu ƒe aɖaka la, eye toa kple srɔ̃ woku la, ena klo dzi, eye wòdzi vi, elabena fua le eɖum vevie. 
1SA.4.20	Eye esi wòle kudɔ ƒom la, amesiwo le tsitre ɖe egbɔ la, gblɔ nɛ bena: Megavɔ̃ o, elabena ŋutsuvie nèdzi! Ke meɖo ŋu na wo o, eye medo toe o. 
1SA.4.21	Eye wòna ŋkɔ ɖevi la bena Ikabod hegblɔ bena: Ŋutikɔkɔe dzo le Israel, elabena woxɔ Mawu ƒe aɖaka la, eye toa kpakple srɔ̃a woku. 
1SA.4.22	Eye wògblɔ bena: Ŋutikɔkɔe dzo le Israel, elabena woxɔ Mawu ƒe aɖaka la!
1SA.5.1	Ke Filistitɔwo xɔ Mawu ƒe aɖaka la, eye wotsɔe tso Eben-Ezer va Asdod. 
1SA.5.2	Esi Filistitɔwo xɔ Mawu ƒe aɖaka la, wotsɔe va Dagon ƒe me, eye wodae ɖe Dagon gbɔ. 
1SA.5.3	Ke esi Asdodtɔwo fɔ ŋdi kanya la, kpɔ ɖa, Dagon tsɔ mo bu anyi ɖe Yehowa ƒe aɖaka la ŋgɔ, eye wòfɔ Dagon gatsɔ ɖo eteƒe. 
1SA.5.4	Esi wogafɔ ŋdi kanya la, kpɔ ɖa, Dagon tsɔ mo bu anyi ɖe Yehowa ƒe aɖaka la ŋgɔ, eye ta kpakple asibayawo kple eve dudu le Dagon ŋu, eye wòƒo kponogo ɖi. 
1SA.5.5	Eyata Dagon ƒe nunɔlawo kple amesiwo katã dea Dagon ƒe me la, megaɖoa afɔ Dagon ƒe kpui nu le Asdod vaseɖe egbe o.
1SA.5.6	Eye Yehowa ƒe asi sẽ ɖe Asdodtɔwo dzi, egblẽ wo, eye wòna ƒoƒoe te Asdodtɔwo kple amesiwo le woƒe nutowo me. 
1SA.5.7	Esi Asdodtɔwo kpɔ bena, ale nɔ ge wòala la, wogblɔ bena: Israel ƒe Mawu la ƒe aɖaka la meganɔ mía gbɔ o, elabena eƒe asi sẽ ɖe mía kple miaƒe mawu Dagon dzi. 
1SA.5.8	Eye wodɔ ame woɖaƒo Filistitɔwo ƒe amegãwo katã nu ƒu va wo gbɔ, eye wogblɔ bena: Aleke miele Israel ƒe Mawu ƒe aɖaka la wɔ gee? Woɖo ŋu be: Mitsɔ Israel ƒe Mawu ƒe aɖaka la ɖo ɖe Gat! Tete woɖo Israel ƒe Mawu ƒe aɖaka la ɖa. 
1SA.5.9	Ke esi aɖaka la va afima la, Yehowa ƒe asi he ŋɔdzi gãa ɖe va ɖu la dzi, eye wòna ƒoƒoe te duametɔwo, ɖeviwo kple ame tsitsiwo siaa. 
1SA.5.10	Eye woɖo Mawu ƒe aɖaka la ɖe Ekron; ke esi Mawu ƒe aɖaka la va Ekron la, Ekrontɔwo do ɣli gblɔ bena: Woɖo Israel ƒe Mawu ƒe aɖaka la ɖe mía gbɔ, be woawu mia kple míaƒe dukɔ la! 
1SA.5.11	Tete wodɔ ame woyi ɖaƒo Filistitɔwo ƒe amegãwo katã nu ƒu, eye wogblɔ bena: Migbugbɔ Israel ƒe Mawu ƒe aɖaka la ɖada ɖe eteƒe, bena magawu mia kple mía dukɔ la o! Elabena dzidzi ƒo du blibo la kutɔkutɔe, eye Mawu ƒe asi sẽ le afima. 
1SA.5.12	Amesiwo meku o la, ƒoƒoe te wo, eye du la ƒe ɣli de dzi.
1SA.6.1	Esi Yehowa ƒe aɖaka la tsi Filistitɔwo ƒe anyigba dzi ɣleti adre la, 
1SA.6.2	Filistitɔwo yɔ nunɔlawo kple afakalawo gblɔ bena: Aleke miele Yehowa ƒe aɖaka la wɔ gee? Migblɔ alesi miawɔ, hafi aɖoe ɖe eteƒe la na mí! 
1SA.6.3	Tete woɖo ŋu bena: Ne miehe, yewoaɖo Israel ƒe Mawu ƒe aɖaka la ɖa la, ekema migaɖoe ɖa ƒuƒlu o; ke boŋ mitsɔ avulénu kpe ɖe eŋu! Ekema miaƒe lãme asẽ, eye ne eƒe asi madzo le mia ŋu o hã, mianya. 
1SA.6.4	Eye wogblɔ bena: Avulénu ka miatsɔ akpe ɖe eŋu? Woɖo ŋu bena: Miwɔ sikaƒoƒoe atɔ̃ kple sikafi atɔ̃ ɖe Filistitɔwo ƒe amegãwo ƒe xexlẽme nu, elabena dɔvɔ̃ ɖeka ŋugbe va mi katã kple miaƒe amegãwo dzi! 
1SA.6.5	Miwɔ miaƒe ƒoƒoeawo kple afi, siwo le miaƒe anyigba gblẽm la, ƒe nɔnɔme, eye miɖe bubu Israel ƒe Mawu la ŋu! Ɖewohĩ ana eƒe asi, si va mia ŋutɔwo kple miaƒe mawuwo kpakple miaƒe anyigba dzi la, dzi naka aɖe. 
1SA.6.6	Nukaŋuti miehe, yewoasè dzime, abe alesi Egiptetɔwo kple Farao sẽ dzinye enea? Alo esi wòɖee le eme na wo ɖe, womeɖe asi le wo ŋu wodzo oa? 
1SA.6.7	Eyata mifɔ nuwo vɛ, ne miawɔ tasiaɖam yeye ɖeka, eye mikplɔ nyivinɔ eve, siwo womeku kɔkuti kɔ na wo kpɔ o la, kpe ɖe eŋu: mitsi nyinɔawo ɖe tasiaɖam la ŋu, eye milé wo viwo le wo ŋu va aƒee! 
1SA.6.8	Mikɔ Yehowa ƒe aɖaka la da ɖe tasiaɖam la me, eye mifɔ sikanu, siwo nye avulénu mietsɔ koe ɖe eŋu la, ɖe aɖakavi me da ɖe exa, eye miɖoe ɖa wòayi. 
1SA.6.9	Eye ne miekpɔ bena, ele aƒemɔ ɖo ta Bet-Semes la, ekema eyae he dzɔgbevɔ̃e gã sia va mía dzi; ke ne mele alea o la, ekema míanyae bena, menye eƒe asie va mia dzi o, ke boŋ nua ɖe ƒomevie wɔ mí.
1SA.6.10	Tete ŋutsuawo wɔ alea; wòlé nyivinɔ eve, eye wotsi wo ɖe tasiaɖam la ŋu, ke wotsi ka wo viwo ɖe aƒe. 
1SA.6.11	Emegbe wotsɔ Yehowa ƒe aɖaka la kple aɖakavi, si me sikafiawo kple woƒe ƒoƒoe, siwo wowɔ le la, da ɖe tasiaɖam la me. 
1SA.6.12	Eye nyinɔwo lé mɔ kɔ ɖo ta Bet-Semes, wòlé mɔ ɖeka hele xɔxlɔ̃m, eye womedze ɖe ɖusi alo mia me o. Eye Filistitɔwo ƒe amegãwo le wo yome vaseɖe Bet-Semes ƒe liƒo dzi. 
1SA.6.13	Ke Bet-Semestɔwo le lu ŋem le bali la me, eye wòfɔ kɔ dzi kpɔ aɖaka la; eye esi wokpɔe la, wokpɔ dzidzɔ. 
1SA.6.14	Esi tasiaɖam la va Bet-Semestɔ Yosua ƒe agble me, afisi kpe gãa ɖe le la, etɔ ɖe afima. Eye wodze tasiaɖam la wɔ nakee hetsɔ nyinɔwo sa numevɔ na Yehowa. 
1SA.6.15	Eye Lewitɔwo kɔ Yehowa ƒe aɖaka la kple aɖakavi, si kpe ɖe eŋu, si me sikanuawo le, eye woda wo ɖe kpe gã la dzi. Eye Bet-Semestɔwo sa numevɔ kple akpedavɔ na Yehowa gbemagbe. 
1SA.6.16	Filistitɔwo ƒe amegã atɔ̃awo kpɔ eteƒe, eye wogbugbɔ yi Ekron gbemagbe ke.
1SA.6.17	Sikaƒoƒoe, siwo Filistitɔwo tsɔ lé avu Yehowa, wonye si: Asdodtɔ ɖeka, Gazatɔ ɖeka, Askalontɔ ɖeka, Gattɔ ɖeka kple Ekrontɔ ɖeka. 
1SA.6.18	Eye sikafiawo le amegã atɔ̃awo ƒe xexlẽme nu, amesiwo le Filistitɔwo ƒe duwo katã nu, tso du, siwo ŋu woɖo gli ɖo gbɔ vaseɖe agblekɔƒewo gbɔ. Kpe gã, si dzi woda Yehowa ƒe aɖaka la ɖo la, le Bet-Semestɔ Yosua ƒe agble me vaseɖe egbe. 
1SA.6.19	Eye wowu amewo le Bet-Semestɔwo dome, elabena wokpɔ Yehowa ƒe aɖaka la. Ewu ame akpe blaatɔ̃ kple blaadre le dukɔ la dome. Tete dukɔ la fa konyi, elabena Yehowa wu amewo le dukɔ la dome ŋutɔ. 
1SA.6.20	Eye Bet-Semestɔwo gblɔ bena: Ameka ate ŋu anɔ te ɖe Yehowa, Mawu kɔkɔe sia nu? Eye ameka gbɔ woatso mía gbɔ ayi? 
1SA.6.21	Tete wodɔ ame ɖo ɖe Kiryat-Yearimtɔwo gblɔ bena: Filistitɔwo gbugbɔ Yehowa ƒe aɖaka la vɛ, miva, ne miakɔe ayi mia gbɔe!
1SA.7.1	Tete Kiryat-Yearimtɔwo va kɔ Yehowa ƒe aɖaka la yi ɖada ɖe togbɛ dzi le Abinadab ƒe me, eye wokɔ via Eleazar ŋu, ne wòakpɔ Yehowa ƒe aɖaka la dzi. 
1SA.7.2	Tso gbesigbe aɖaka la va Kiryat-Yearim la, ŋkeke-ŋkekewo le yiyim anɔ ƒe blave sɔŋ. Eye Israel ƒe aƒe blibo la trɔ ɖe Yehowa ŋu. 
1SA.7.3	Tete Samuel gblɔ na Israel ƒe aƒe blibo la bena. Ne mietrɔ ɖe Yehowa ŋu kple miaƒe dzi blibo la, ekema miɖe mawu bubuwo kple Astartewo ɖa le mia dome; mitsɔ miaƒe tame ɖo Yehowa ŋu, eye misubɔ eya ɖeɖeko, ne wòaɖe mi tso Filistitɔwo si me! 
1SA.7.4	Tete Israel-viwo ɖe Baalwo kple Astartewo ɖa, eye wosubɔ Yehowa ɖeɖeko. 
1SA.7.5	Eye Samuel gblɔ bena: Miƒo Israel blibo la nu ƒu va Mizpa, ne maɖe kuku na Yehowa ɖe mia ta! 
1SA.7.6	Tete wova kpe ta ɖe Mizpa, eye woku tsi ƒo ɖe anyi le Yehowa ŋku me hetsi nu dɔ gbemagbe, eye wogblɔ le afima bena: Miewɔ nuvɔ̃ ɖe Yehowa ŋu. Eye Samuel drɔ̃ ʋɔnu Israel le Mizpa. 
1SA.7.7	Esi Filistitɔwo se bena, Israel-viwo kpe ta ɖe Mizpa la, Filistitɔwo ƒe amegãwo ho ɖe Israel ŋu; ke esi Israel-viwo see la, vɔvɔ̃ ɖo wo le Filistitɔwo ŋu 
1SA.7.8	Tete Israel-viwo gblɔ na Samuel bena: Megadzudzɔ kukuɖeɖe na Yehowa, mía Mawu la, ɖe mía ta o, ne wòaɖe mi tso Filistitɔwo si me! 
1SA.7.9	Eye Samuel lé alẽvi, si gale no nom, hesa numevɔe, eye wòtɔ dzoe blibo na Yehowa; eye Samuel ɖe kuku na Yehowa ɖe Israel ta, eye Yehowa ɖo toe. 
1SA.7.10	Esi Samuel le numevɔa sam la, Filistitɔwo ho aʋa va gogo Israel Tete Yehowa ɖe gbe sesĩe ɖe Filistitɔwo dzi gbemagbe, eye wòtɔtɔ wo, ale be Israel si wo. 
1SA.7.11	Israel-ŋutsuwo do tso Mizpa heti Filistitowo yome, eye wowu wo vaseɖe Bet-Kar ƒe anyigbe. 
1SA.7.12	Eye Samuel kɔ kpea ɖe ɖo Mizpa kple Sen dome, eye wòna ŋkɔe be Eben-Ezer hegblɔ bena: Afi Yehowa kpe ɖe mía ŋu va se ɖo! 
1SA.7.13	Wobɔbɔ Filistitɔwo ɖe anyi, eye tso ekema dzi womegava Israel-nyigba dzi. Kpɔ o, eye Yehowa ƒe asi nɔ Filistitɔwo dzi le Samuel ƒe agbe me ŋkekewo katã me 
1SA.7.14	Eye du, siwo Filistitɔwo xɔ le Israel si la gasu Israel si. Ale Israel xɔ Ekron vaseɖe Gat kple woƒe anyigbawo le Filistitɔwo si. Eye ŋutifafa ɖo Israel kple Amoritɔwo dome.
1SA.7.15	Samuel drɔ̃ ʋɔnu na Israel le ele agbe me ŋkekewo katã me. 
1SA.7.16	Etsana ƒe sia ƒe dea Betel, Gilgal kple Mizpa, eye wòdrɔ̃a ʋɔnu na Israel le du siawo katã me. 
1SA.7.17	Emegbe wòtrɔna va Rama, elabena afima eƒe xɔnu le, eye wodrɔ̃a ʋɔnu na Israel le afima, eye woɖi vɔsamlekpui ɖe afima na Yehowa.
1SA.8.1	Eye wova me, esime Samuel tsi la, etsɔ viaŋutsuwo ɖo ʋɔnudrɔ̃lawo ɖe Israel nu. 
1SA.8.2	Viaŋutsu ŋgɔgbea ŋkɔ nye Yoel, evelia ŋkɔ nye Abia, woawoe nye ʋɔnudrɔ̃lawo le Beerseba. 
1SA.8.3	Ke viaŋutsuwo meto eƒe ʋe me o, eye wodi viɖe yome, woxɔ zãnu, eye wòtrɔ gbɔ ʋɔnudɔdrɔ̃. 
1SA.8.4	Tete Israel-ame tsitsiwo katã va kpe ta ɖe Samuel gbɔ le Rama, 
1SA.8.5	eye wogblɔ nɛ bena: Kpɔ ɖa, ètsi, eye viwowo mele wo ʋe me tom o; eyata ɖo fia na mí, amesi adrɔ̃ ʋɔnu na mí abe alesi wòle le dukɔwo katã dome ene! 
1SA.8.6	Ke nya la medze Samuel ŋu o, esi wogblɔ be: Ɖo fia na mi, ne woadrɔ̃ ʋɔnu na mi! Eye Samuel ɖo gbe ɖa na Yehowa. 
1SA.8.7	Eye Yehowa gblɔ na Samuel bena: Ɖo to dukɔ la ƒe gbe le nusianu, si woagblɔ na wo la me, elabena menye wòe wogbe o, ke boŋ nyee wogbe be, nyemagaɖu fia ɖe yewo dzi o. 
1SA.8.8	Alesi wole wɔwɔm tso gbesigbe mekplɔ wo tso Egipte vaseɖe egbe, eye wogblẽm ɖi subɔ mawu bubuwo la, nenema pɛpɛpɛ wole wɔwɔm de wò hã ŋuwò. 
1SA.8.9	Eyata do to woƒe gbe; ɖeko naxlɔ̃ nu wo, eye nato fia, si le wo dzi ɖu ge la, ƒe kɔnuwo na wo!
1SA.8.10	Tete Samuel gblɔ Yehowa ƒe nyawo katã na dukɔ, si le fia biam le egbɔ, 
1SA.8.11	hegblɔ bena: Fia, si le mia dzi ɖu ge la, ƒe kɔnuwo enye si: Axɔ mia viŋutsuwo, eye wòatsɔ wo aɖo eƒe tasiaɖam kple eƒe sɔɖolawo nu, ne woanɔ du ƒum le eƒe tasiaɖam ŋgɔ. 
1SA.8.12	Atsɔ wo ado amegãwo ɖe ame akpe kple ame blaatɔ̃ nu na eɖokui, woaŋlɔ agble nɛ, eye woaŋe nu nɛ, woatu aʋawɔnuwo ne, eye woawɔ tasiaɖam ŋu nuwo nɛ. 
1SA.8.13	Atsɔ mia vinyɔnuwo awɔ amitɔlawo, nuɖalawo kple aboloƒolawoe. 
1SA.8.14	Eye woaxɔ agble, weingble kple amitibɔ nyuitɔwo le mia si atsɔ na eƒe dɔlawo. 
1SA.8.15	Axɔ agblemenu kple weingblemenu fe ewolia le mia si na eƒe aƒe dzikpɔlawo kple dɔlawo. 
1SA.8.16	Axɔ miaƒe dɔlaŋutsuwo kple dɔlanyɔnuwo kple miaƒe ɖekakpui zãzɛwo kpakple miaƒe tedziwo, ne woawɔ dɔ nɛ. 
1SA.8.17	Axɔ miaƒe alẽwo ƒe ewolia, eye mianye dɔlawo nɛ. 
1SA.8.18	Gbemagbe míado ɣli le fia, si mieha la ta; ke Yehowa mado to mi o. 
1SA.8.19	Gake dukɔ la gbe toɖoɖo Samuel hegblɔ bena: Gbeɖe, ke boŋ fia nenɔ mía nu, 
1SA.8.20	ne miawo hã mianɔ abe dukɔwo katã ene! Míaƒe fia nadrɔ̃ ʋɔnu na mí, eye wòadze mía ŋgɔ awɔ aʋa na mí! 
1SA.8.21	Eye Samuel se dukɔ la ƒe nyawo katã, eye wogblɔ wo ɖe Yehowa ƒe to me. 
1SA.8.22	Eye Yehowa gblɔ na Samuel bena: Ɖo to woƒe gbe, eye nado fia ɖe wo nu! Tete Samuel gblɔ na Israel-ŋutsuwo bena: Mia dome amesiame negbugbɔ yi eƒe du me!
1SA.9.1	Ŋutsua ɖe le Benyamin, eŋkɔ nye Kis, amesi nye Abiel vi, amesi nye Zeror vi, amesi nye Bexorat vi, amesi nye Afia vi; enye Benyamintɔa ɖe ƒe vi, eye alɔme le esi. 
1SA.9.2	Eye ŋutsuvia de le esi, si ŋkɔ nye Saul, enye ɖekakpui, eye wòdze ɖeka ŋutɔ, amea ɖeke medze ɖeka wui le Israel-viwo dome o, eye wòkɔ, ale be dukɔ blibo la se abɔta nɛ. 
1SA.9.3	Eye Saul fofo Kis ƒe tedzinɔwo bu, eye Kis gblɔ na via Saul bena: Kplɔ ame ɖeka le dɔlawo dome ɖe asi, eye tso, nayi aɖadi tedzinɔawo! 
1SA.9.4	Eye wotsa le Efrayim-to kple Salisa-nyigba dzi womekpɔ wo o; wotsa le Saalim-nyigba dzi, ke womelé afima o, eye wotsa le Benyamin-nyigba dzi, gake womekpɔ wo o. 
1SA.9.5	Esi wova Zuf-nyigba dzi la, Saul gblɔ na dɔla, si le eŋu bena: Na miatrɔ, ne fofonye magaɖe ŋku le tedzinɔawo ŋu, eye wòanɔ nu xam le mia ŋu o! 
1SA.9.6	Eɖo ŋu nɛ bena: Kpɔ ɖa, Mawu ƒe amea ɖe le du keme me, eƒe ŋkɔ nya, eye nusianu, si wogblɔna la, vaa me. Eyata na miayi afima, ɖewohĩ afia mɔ, si míato la mí. 
1SA.9.7	Saul gblɔ na eƒe dɔla bena: Ne míeyi ɖe, nuka miatsɔ ayi na ame la? Elabena abolo vɔ le akplɔ me na mi, eye nunanaa ɖeke hã meli miatsɔ ayi na Mawu ƒe ame la o. Nukae heli ma? 
1SA.9.8	Tete dɔla la gaɖo ŋu na Saul gblɔ bena. Kpɔ ɖa, klosalo sekel eneliawo ɖeka le asinye, eya matsɔ na Mawu ƒe ame la, ne wòafia mɔ mi. 
1SA.9.9	Tsã, ne woyina nu bia ge Mawu le Israel la, wogblɔna bena: Mina miayi nukpɔla gbɔ! Elabena amesi woyɔna fifia be nyagblɔɖila la, eya woyɔna tsã be nukpɔla. 
1SA.9.10	Saul gblɔ na eƒe dɔla la bena: Wò nya la le eme, va miyi! Tete woyi du, si me Mawu ƒe ame la le la me. 
1SA.9.11	Esi wole to liam yina dua me la, wokpe nyɔnuviwo woyina tsi du ge, eye wobia wo bena: Nukpɔla le afisia? 
1SA.9.12	Woɖo ŋu na wo bena. Ẽ, ele afisia, afɔ netsɔ na mi, eva dua me egbea, elabena dukɔ la le vɔ sa ge le to dzi egbea. 
1SA.9.13	Ne miede dua me la, miatui, hafi wòava yi nuɖuƒe le to la dzi; elabena dukɔ la meɖua nu o, vaseɖe esime wòvana va yra vɔsanu la, hafi amesiwo wokpe vɛ la ɖua nu. Eyata miyi, elabena miele etu ge egbea kokoko! 
1SA.9.14	Tete woyi dua me. Eye esi woɖo dua me la, wokpe Samuel wòyina ɖe to la dzi.
1SA.9.15	Ke Yehowa de gbe to me na Samuel ŋkeke ɖeka va yi, hafi Saul nava ɖo, gblɔ bena: 
1SA.9.16	Etsɔ wɔle siawo la mele ŋutsua ɖe ɖo ge ɖe wò tso Benyamin-nyigba dzi, nasi ami nɛ, wòanye amegã ɖe nye dukɔ Israel nu, eya naɖe nye dukɔ tso Filistitɔwo si me; elabena mekpɔ nye dukɔ ɖa, eye eƒe ɣli ɖi va gbɔnye. 
1SA.9.17	Esi Samuel kpɔ Saul la, Yehowa gblɔ ne bena: Kpɔ ɖa, ŋutsu, si ŋu nya megblɔ na wò la, enye si; eyae aɖu fia ɖe nye dukɔ nu. 
1SA.9.18	Tete Saul te ɖe Samuel ŋu le agbo la nu gblɔ bena: Taflatse, gblɔe nam, afika nukpɔla ƒe aƒe le? 
1SA.9.19	Samuel ɖo ŋu na Saul gblɔ bena: Nyee nye nukpɔla la. Dze ŋgɔnye yi to la dzi, eye miaɖu nu kplim egbea! Etsɔ ŋdi la mado mɔ wò, eye maɖe nusiwo katã le wò dzi me la afia wò. 
1SA.9.20	Megatsi dzi le tedzinɔ, siwo bu na wò ŋkeke etɔ̃ enye egbe la ŋu o, elabena wokpɔ wo! Eye ameka tɔ enye Israel ƒe nu veviwo katã? Ɖe menye mia kple fofowò ƒe aƒe blibo la tɔa oa? 
1SA.9.21	Saul ɖo ŋu gblɔ bena: Ɖe menye Benyamintɔ menye tso Israel ƒe to suetɔ me, eye nye ƒome enye gblɔetɔ le Benyamin-to la ƒe ƒomeawo me oa? Nya ka enye si gblɔm nèle nam? 
1SA.9.22	Tete Samuel kplɔ Saul kple eƒe ɖɔla yi xɔa me, eye wòna wobɔbɔ nɔ taɖenɔƒe le amesiwo wokpe la dome; woanɔ ame blaetɔ̃. 
1SA.9.23	Azɔ Samuel gblɔ na nuɖala bena: Tsɔ lã, si mede asi na wò hegblɔ be, nadzrae ɖo ɖe ɖokuiwò gbɔ la ve! 
1SA.9.24	Tete nuɖala yi ɖatsɔ ata kple nusiwo le eŋu la, va ɖo Saul kɔ me. Eye wògblɔ bena: Kpɔ ɖa, esia wotsɔ le megbe kpɔm na wò, hee ɖe akɔ me naɖu, elabena esi mekpe dukɔa la, eya medzrae ɖo na wò vaseɖe fifi. Eye Saul kple Samuel woɖu nu gbemagbe. 
1SA.9.25	Emegbe woɖi tso toa dzi yi dua me, eye wòƒo nu kple Saul le xɔta. 
1SA.9.26	Eye wolɔ ŋdi kanya; esi agu dze la, Samuel yɔ Saul le xɔta gblɔ bena: Fɔ, ne mado mɔ wò! Eye Saul fɔ, eye woa kple eve, eya kple Samuel, wodo ɖe mɔ dzi. 
1SA.9.27	Esi woɖo ɖua ƒe mlɔenu la, Samuel gblɔ na Saul bena: Gblɔ na ɖɔla la be, wòadze mía ŋgɔ; — eye wòdze ŋgɔ — ke wò la tɔ ɖe tsitre, ne mato Mawu ƒe gbe na wò!
1SA.10.1	Tete Samuel tsɔ amigoe la kɔ ɖe la me ne, eye wòɖuɖɔ nu nɛ gblɔ bena: Ɖe Yehowa mesi ami na wò be, naɖu fia ɖe eƒe domenyinu dzi oa? 
1SA.10.2	Ne edzo le gbɔnye egbea la, ado go ŋutsu eve le Raxel ƒe yɔdo gbɔ le Benyamin-nyigba dzi le Zelzax, eye woagblɔ na wò bena: Wokpɔ tedzinɔ, siwo di ge neyi la, eye fofowò tasi tedzinɔwo ƒe nya hele nu xam le mia ŋu gblɔ bena: Nuka mawɔ le vinye ta? 
1SA.10.3	Ne eyi azɔlia dzi tso afima va ɖo logotiwo gbɔ le Tabor la, ekema akpe ŋutsu etɔ̃ le afima, siwo yina ɖe Mawu gbɔ le Betel; ɖeka lé gbɔvi etɔ̃ ɖe ta, evelia tsɔ abolo bɔbɔ etɔ̃, eye etɔ̃lia kpla wein lãgbalẽgolo ɖeka. 
1SA.10.4	Woana ɖoaƒe wò, eye ne wotsɔ abolo eve na wò la, naxɔe! 
1SA.10.5	Emegbe ava Mawu ƒe Gibea, afisi Filistitɔwo ɖo dzɔlawoe. Eye avɔ me be, ne èɖo dua me afima la, akpe nyagblɔɖilawo ƒe haa ɖe, siwo tso to dzi, eye saŋku, axatsɛ, dze kple kasaŋku le ɖiɖim le wo ŋgɔ, ke woawo ŋutɔwo le nya gblɔm ɖi. 
1SA.10.6	Tete Yehowa ƒe gbɔgbɔ adze dziwò, eye ade asi nyagbɔgblɔ me ɖi akpe ɖe wo ŋu, eye atro zu ame bubu sa. 
1SA.10.7	Ne dzesi siawo va me na wò la, ekema wo nusi tsɔ ɖe asi gbɔ na wò, elabena Mawu li kpli wò! 
1SA.10.8	Dze ŋgɔnye yi Gilgal, eye kpɔ ɖa, megbɔna gbɔwo, be masa numevɔ kple akpedavɔ. Lala ŋkeke adre, vaseɖe esime mava gbɔwò, eye magblɔ nusi na wo la na wò!
1SA.10.9	Eye esi wòtrɔ be, yeadzo le Samuel gbɔ la tete Mawu trɔ eƒe dzi bubui, eye dzesiawo katã va me gbemagbe. 
1SA.10.10	Esi wòva ɖo Gibea la, kpɔ ɖa, nyagblɔɖilawo ƒe haa ɖe va do goe, eye Mawu ƒe gbɔgbɔ dze edzi wògblɔ nya ɖi le wo dome. 
1SA.10.11	Esi amesiwo katã nyae tsã, kpo be, ele nya gblɔm ɖi kpe ɖe nyagblɔɖilawo ŋu la, amewo bia wo nɔewo bena: Nuka le Kis ƒe vi la wɔm? A, Saul hãe le nyagblɔɖilawo ɖomea? 
1SA.10.12	Tete amea ɖe ɖo ŋu le afima bena: Ameka nye woawo ya fofo? Eyata wòtrɔ zu lodonya be: A, Saul hãe le nyagblɔɖilawo domea? 
1SA.10.13	Esi wowu nyagbɔgblɔɖi nu la, eva to la dzi. 
1SA.10.14	Eye Saul nyuri gblɔ na eya kple dɔla la bena: Afika mietso? Eɖo ŋu bena: Tedzinɔwo di ge mietso, eye esi miekpɔ wo le afia ɖeke o la, mieyi Samuel gbɔ. 
1SA.10.15	Tete Saul nyuri gblɔ bena: Taflatse, gblɔe nam, aleke Samuel gblɔ na mi? 
1SA.10.16	Saul ɖo ŋu na nyuria bena: Egblɔ na mi be, wokpɔ tedzinɔwo xoxo. Ke meto fiaɖuɖu ŋu nya, si Samuel gblɔ la nɛ o.
1SA.10.17	Eye Samuel yɔ dukɔ la va Yehowa ŋku me le Mizpa. 
1SA.10.18	Eye wogblɔ na Israel-viwo bena: Ale Yehowa, Israel ƒe Mawu la, gblɔ esi: Mekplɔ Israel tso Egipte, eye meɖe mi tso Egiptetɔwo kple fiaɖuƒe, siwo te mi ɖe anyi la si me. 
1SA.10.19	Ke miawo miegbe Mawu, si ɖe nu tso miaƒe dzɔgbevɔ̃ewo kple hiãwo katã me, eye miegblɔ nɛ bena: Ɖo fia ɖe mia nu! Azɔ miɖo le Yehowa ŋku me ɖe miaƒe towo kple ame akpeakpeawo nu! 
1SA.10.20	Eye Samuel na Israel-toawo te va, eye nudzidze lé Benyamin-to la. 
1SA.10.21	Benyamin-to la te va le woƒe ƒomeawo nu, eye nudzidze lé Matri-ƒome la hedze Kis vi Saul dzi: eye wòdu, gake womekpɔe o. 
1SA.10.22	Eye wogabia nu Yehowa bena: Ɖe ame la hã va afisia? Yehowa ɖo ŋu bena: Kpɔ ɖa, eɣla ɖe agbawo totro me. 
1SA.10.23	Tete woƒu du ɖahee tso afima vɛ, eye esi wòva dukɔa dome la, ekɔ, ale be dukɔ la se abɔta nɛ. 
1SA.10.24	Eye Samuel gblɔ na dukɔ blibo la bena: Miele amesi Yehowa tia na mi la kpɔma? Amea ɖeke mede enu le dukɔ blibo la dome o! Tete dukɔ blibo la tso aseye gblɔ bena: Fia nenɔ agbe! 
1SA.10.25	Azɔ Samuel gblɔ fiaɖuɖu ƒe kɔnuwo na dukɔ la, eye woŋlɔ wo ɖe agbalẽ me hetsɔ da ɖe Yehowa ŋku me. Emegbe Samuel ɖe asi le dukɔ blibo la ŋu, amesiame yi aƒe. 
1SA.10.26	Eye Saul hã yi aƒe le Gibea, eye kalẽtɔ, siwo ƒe dzi Mawu ʋã la, yi kplii. 
1SA.10.27	Ke ame vloa ɖewo gblɔ bena: Amesia hãe aɖe mía? Wodo vloe, eye wometsɔ nunanaa ɖeke vɛ nɛ o. Gake esee, abe ɖe mesee o ene.
1SA.11.1	Emegbe Amonitɔ Nahas ho va de to de Yabes-Gilead. Tete Yabes-ŋutsuwo katã gblɔ na Nahas bena: Bia nu kpli mí, ekema miasubɔ wò! 
1SA.11.2	Ke Amonitɔ Nahas ɖo ŋu na wo bena: Hafi mabia nu kpli mi la, ele be, maŋɔ ɖusi me ŋku na mia dome amesiame, ne mado ŋukpe Israel blibo la! 
1SA.11.3	Tete Yabes-ame tsitsiwo gblɔ nɛ bena: Na asinu mí ŋkeke adre, ne miadɔ ame aɖo ɖe Israel-nyigba blibo la dzi, eye ne amea ɖeke meva xɔ na mí o la, ekema míado ava gbɔwò. 
1SA.11.4	Eye ame dɔdɔwo va Saul ƒe Gibea hegblɔ nyawo ɖe dukɔ la ƒe to me; tete dukɔ blibo la fa avi kple ɣli. 
1SA.11.5	Ke Saul le nyiwo yome tso agble gbɔ. Tete Saul gblɔ bena: Nuka le dukɔ la wɔm wòle avi fam? Eye wòto Yabes-ŋutsuawo ƒe nyawo nɛ. 
1SA.11.6	Esi Saul se nya siawo la, Mawu ƒe gbɔgbɔ dze edzi, eye dzi kui vevie ŋutɔ. 
1SA.11.7	Enumake wòlé nyi eve heɖi, eye wòtsɔ wo ɖe amewo si ɖo ɖe Israel-nyigba blibo la dzi gblɔ bena: Ale woawɔ amesi metso dze Saul kple Samuel yome o la, ƒe nyiwo enye si! Tete Yehowa ƒe ŋɔdzi lé dukɔ la, eye woho zi ɖeka. 
1SA.11.8	Eye woxlẽ wo le Besek: Israel-viwo le ame akpe alafa etɔ̃, eye Yuda-ŋutsuwo le ame akpe blaetɔ̃. 
1SA.11.9	Azɔ wògblɔ na ame dɔdɔ, siwo va la bena: Miyi ɖagblɔ na Yabes-Gileadtɔwo bena: Etsɔ ŋdɔ la woaxɔ na mi! Eye esi ame dɔdɔwo va gblɔe na Yabestɔwo la, dzi dzɔ wo. 
1SA.11.10	Eye Yabestɔwo gblɔ bena: Etsɔ la míado ava mia gbɔ, ne miawo nusianu, si dze mia ŋu la, ɖe mía ŋu. 
1SA.11.11	Esi ŋu ke la, Saul mã dukɔ la ɖe aʋalɔgo etɔ me, eye wova dze asaɖa la dzi le ŋdi ŋudzɔɣi hewu Amonitɔwo vaseɖe ŋdɔ. Ke amesiwo kpɔtɔ la, ka hlẽ, ale be wo dome ame eve metsi afi ɖeka o. 
1SA.11.12	Emegbe dukɔ la gblɔ na Samuel bena: Amekawo gblɔ be: Saul hãe aɖu fia ɖe mía dzia? Mikplɔ ameawo de asi, ne míawu! 
1SA.11.13	Ke Saul gblɔ bena: Womawu amea ɖeke le egbe ŋkeke sia dzi o, elabena egbe Yehowa na dziɖuɖu le Israel! 
1SA.11.14	Eye Samuel gblɔ na dukɔ la bena: Miva míayi Gilgal, ne míakɔ fiaɖuɖu la ŋu le afima! 
1SA.11.15	Ale dukɔ blibo la yi Gilgal, woɖo fia Saul le afima le Yehowa ŋku me le Gilgal, eye wosa akpedavɔ le afima le Yehowa ŋku me. Eye Saul kple Israel-ŋutsuwo katã kpɔ dzidzɔ ŋutɔ le afima.
1SA.12.1	Eye Samuel gblɔ na Israel blibo la bena: Kpɔ ɖa, meɖo to miaƒe gbe le nusiwo katã miegblɔ nam la me, eye meɖo fia ɖe mia nu. 
1SA.12.2	Azɔ fia la adze mia ŋgɔ. Ke nye la metsi, meƒo wɔ, eye vinyewo le mia dome; gake mezɔ mia ŋgɔ tso nye ɖekakpuime vaseɖe egbe. 
1SA.12.3	Nyee nye si, miɖi ɖase le ŋunye le Yehowa kple eƒe amesiamina la ŋku me! Ameka ƒe nyitsu mexɔ, eye ameka ƒe tedzi mexɔ? Ameka ŋu mese ŋuta le, ameka mete ɖe anyi, eye ameka si mexɔ zãnu le hemiã ŋku ɖe edzi? Ne maɖo teƒe na mi!? 
1SA.12.4	Woɖo ŋu bena: Mèsẽ ŋuta le amea ɖeke ŋu o, mate amea ɖeke ɖe anyi o, eye mèxɔa naneke le amea ɖeke si o. 
1SA.12.5	Eye wògblɔ na wo bena: Yehowa kple eƒe amesiamina la wonye ɖasefo na mi egbe sia be, miekpɔ miaƒe naneke le asinye o. Woɖo ŋu bena: Eya nye ɖasefo! 
1SA.12.6	Tete Samuel gblɔ na dukɔ la bena: Eya nye Yehowa, si wɔ Mose kple Aron, eye wòkplɔ mia fofowo tso Egipte-nyigba dzi. 
1SA.12.7	Eyata miva ɖo, ne maɖe dɔmenyo, siwo katã Yehowa wɔ na mia kple mia fofowo la me na mi le Yehowa ŋku me! 
1SA.12.8	Esi Yakob va Egipte la, mia fofowo ɖo ɣli na Yehowa, eye Yehowa ɖɔ Mose kple Aron ɖa wokplɔ mia fofowo tso Egipte, eye wona nɔƒe wo ɖe teƒe sia. 
1SA.12.9	Ke woŋlɔ Yehowa, woƒe Mawu la be; eyata wotsɔ wo dzra na Xazortɔwo ƒe aʋafia Sisera kple Filistitɔwo kpakple Moab-fia, eye wowɔ aʋa kpli wo. 
1SA.12.10	Eye wodo ɣli yɔ Yehowa gblɔ bena: Miewɔ nuvɔ̃, elabena miegblẽ Yehowa ɖi hesubɔ Baalwo kple Astartewo; azɔ ɖe mí tso míaƒe futɔwo si me, ekema miasubɔ wò! 
1SA.12.11	Tete Yehowa ɖɔ Yerub-Baal, Bedan, Yefta kple Samuel ɖa, eye woɖe mi tso miaƒe futɔ, siwo li godoo va kpe la si me, eye miele ablɔɖenyi. 
1SA.12.12	Ke esi miekpɔ be, Amon-viwo ƒe fia Nabas ho ɖe nua ŋu la, miegblɔ nam bena: Ɖabi, fia boŋ neɖu mia dzi! Evɔ wònye Yehowae nye mia Mawu kple miaƒe fia hafi 
1SA.12.13	Azɔ miaƒe fia, si mietia, eye miebia la, enye si! Kpɔ ɖa. Yehowa ɖo haɖe mia nu. 
1SA.12.14	Ne mieva Yehowa, eye míesubɔe, mieɖo to eƒe gbe, eye miesẽ to ɖe Yehowa ƒe se ŋu o, eve mia kple miaƒe tia, si le mia dzi ɖu ge, miadze Yehowa, mia Mawu la yome la, ekema aɖe mi. 
1SA.12.15	Ke ne mieɖo to Yehowa ƒe gbe o, eye miesẽ to ɖe Yehowa ƒe se ŋu la, ekema Yehowa ƒe asi ava mia dzi, abe alesi wòva mia fofowo dzi ene. 
1SA.12.16	Ke mite va fifia hã, ne míakpɔ nu gã, si wɔ ge Yehowa ala le nua ŋku me! 
1SA.12.17	Alo menye fifi enye luŋeɣi oa? Ke mele Yehowa yɔ ge, eye wòana dzi naɖe gbe, eye tsi nadza, ne miadze sii, eye míakpɔe bena, miaƒe nu vlo, si miewɔ le Yehowa ŋku me hebia fia la, tri akɔ. 
1SA.12.18	Eye Samuel yɔ Yehowa, tete Yehowa na dzi ɖe gbe, eye tsi dza gbemagbe. Eye dukɔ blibo la vɔ Yehowa kple Samuel ŋutɔ. 
1SA.12.19	Eye dukɔ blibo la gblɔ na Samuel bena: Ɖe kuku na Yehowa, wò Mawu la, ɖe wò dɔlawo ta, ne míagaku o! Elabena miewɔ nu vlo hetsɔ ƒu míaƒe nuvowo katã dzi be, miebia fia. 
1SA.12.20	Eye Samuel gblɔ na dukɔ la bena: Migavɔ̃ o! Mienyã wɔ nu vlo siawo katã hafi, gake ɖeko migate ɖa le Yehowa ŋu o, eye misubɔ Yehowa tso miaƒe dzi blibo me! 
1SA.12.21	Migate ɖa, ne miadze nu dzodzro, siwo me viɖe mele o, eye womate ŋu aɖe mi o la yome o; elabena nu dzodzrowo wonye! 
1SA.12.22	Elabena Yehowa maɖe asi le eƒe dukɔ ŋu o le eƒe ŋkɔ gã la ta; elabena edze egɔme, be wòawɔ mi mianye dukɔ nɛ. 
1SA.12.23	Ke nede megbe xaa tso nye hã gbɔnye, be matasi kukuɖeɖe ɖe mia ta, eye magbe mɔ nyui kple mɔ dzɔdzɔe fiafia mi ahawɔ nuvɔ̃ ɖe Yehowa ŋu! 
1SA.12.24	Ɖeko mivɔ̃ Yehowa, eye misubɔe nyateƒetɔe tso miaƒe dzi blibo me, elabena miekpɔ nu gã, si wòwɔ na mi! 
1SA.12.25	Ke ne miewɔ nu vlo la, ekema atsrɔ̃ mia kple miaƒe fia siaa ɖa.
1SA.13.1	Saul ɖu fia ƒe ɖeka, eye esi wòle fia ɖum de Israel dzi le ƒe evelia me la, 
1SA.13.2	Saul tia ame akpe etɔ̃ tso Israel. Ame akpe eve le Saul ŋu le Mixmas kple Betel-to dzi, eye ame akpe ɖeka le Yonatan ŋu le Gibea-Benyamin; ke eɖe asi le dukɔ la ƒe ame mamleawo ŋu, amesiame yi eƒe agbadɔ me. 
1SA.13.3	Eye Yonatan si Filistitɔwo ƒe dzɔla, siwo le Geba, eye Filistitɔwo see. Tete Saul na woku kpẽ le anyigba blibo la katã dzi, bena Hebritɔwo nasee. 
1SA.13.4	Eye Israel blibo la se bena, Saul si Filistitɔwo ƒe dzɔlawo, eye Israel-viwo ƒe nya gblẽ le Filistitɔwo gbɔ. Tete woyɔ dukɔ la ƒo ƒu ɖe Saul ŋu le Gilgal.
1SA.13.5	Eye Filistitɔwo kpe ta be, yewoawu aʋa kple Israel; tasiaɖamwo le akpe blaetɔ̃, sɔɖolawo le ame akpe ade, eye afɔzɔlawo sɔ gbɔ abe ƒutake ene. Eye woho va ƒu asaɖa anyi ɖe Mixmas gbɔ le Bet-Awen ƒe ɣedzeƒe gome. 
1SA.13.6	Esi Israel-ŋutsuwo kpɔ be, woɖo hiã me, eye dukɔ la ɖo xaxa me la, woɣla ɖe dowo kple ŋuvegoewo, agadowo, mɔwo kple ʋewo me. 
1SA.13.7	Eye Hebritɔwo tso Yordan yi Gad-nyigba kple Gilead-nyigba dzi; ke Saul gale Gilgal ke, eye dukɔ blibo la le dzodzom nyanyanya le eyome. 
1SA.13.8	Eye wolala ŋkeke adre, si Samuel ɖo; ke Samuel meva Gilgal o. Tete dukɔ la kaka le eŋu. 
1SA.13.9	Eye Saul gblɔ bena: Mihe numevɔsa kple akpedavɔsa vɛ! Eye wosa numevɔ. 
1SA.13.10	Esi wosa numevɔ vɔ la, tete Samuel do, eye Saul yi ɖakpee, be yeado gbe nɛ. 
1SA.13.11	Ke Samuel gblɔ bena: Nuka nèwɔ? Saul ɖo ŋu bena: Esi mekpɔ be, dukɔ la kaka le ŋunye, wò hã mèva le ɣeyiɣi la dzi o, eye Filistitɔwo va kpe ta ɖe Mixmas la, 
1SA.13.12	tete mebu be, Filistitɔwo le gbɔnye va ge le Gilgal, evɔ nyemekpɔ ƒo koko na Yehowa haɖe o; eyata mezi ɖokuinye dzi hesa numevɔ. 
1SA.13.13	Samuel gblɔ na Saul bena: Ewo bometsinu! Ɖe wònye ɖe nèlé Yehowa, wò Mawu ƒe se, si wòde na wò me ɖe asi la, anye ne Yehowa ana wò fiaɖuɖu nali ke ɖe Israel tegbee. 
1SA.13.14	Ke azɔ wò fiaɖuɖu mali ke o. Yehowa ɖi ŋutsu bubu, si dze eŋu, na eɖokui, eye Yehowa tsɔe ɖo fia ɖe eƒe dukɔ nu; elabena melé se, si Yehowa de na wò la me ɖe asi o.
1SA.13.15	Tete Samuel dze mo tso Gilgal yi Gibea-Benyamin. Ke Saul xlẽ dukɔ, si tsi eŋu la, wole ame alafa ade. 
1SA.13.16	Eye Saul kple via Yonatan kpakple dukɔ, si tsi eŋu la, ƒu asaɖa anyi ɖe Geba-Benyamin, eye Filistitɔwo ƒu asaɖa anyi ɖe Mixmas. 
1SA.13.17	Eye aʋalɔgo etɔ̃ tso Filistitowo ƒe asaɖa me, be woaɖanyi afu. Aʋalɔgo ɖeka trɔ to Ofra-mɔ dzi ɖo ta Saul-nyigba dzi. 
1SA.13.18	Aʋalɔgo evelia trɔ to Bet-Xoron-mɔ, eye aʋalɔgo etɔ̃lia trɔ to liƒo, si ho gɔ̃ ɖe Zeboim-bali me ɖo ta gbedzi la gbɔ mɔ. 
1SA.13.19	Ke nutulaa ɖeke mele Israel-nyigba blibo la dzi o; elabena Filistitɔwo bu be, Hebritɔwo ava tu yi kple akplɔ na wo ɖokui. 
1SA.13.20	Eye Israel blibo la dome amesiame yia Filistitowo gbɔ ɖatea woƒe agblenuwo, hɛ gobɛwo, akplɔ nuevee, fiawo kple nutɔnuiwo. 
1SA.13.21	Eye woƒe hɛ gobɛwo, gaflowo, fiawo kple nutɔnuawo nu tsi kpo. 
1SA.13.22	Esi aʋakpegbe ɖo la, womekpɔ yi alo akplɔ le dukɔ blibo, si le Saul kple Yonatan ŋu la si o, negbe Saul kple via Yonatan si ko wole. 
1SA.13.23	Eye Filistitɔwo ƒe dzɔlaa ɖewo to Mixmas ƒe to dzi mɔ.
1SA.14.1	Gbe ɖeka Saul vi Yonatan gblɔ na ɖekakpui, si nye eƒe adekplɔvi bena: Va míayi Filistitɔwo ƒe dzɔla, siwo le go keme dzi la gbɔ! Gake megblɔe na fofoa o. 
1SA.14.2	Eye Saul bɔbɔ nɔ yevuboɖati te le Migron le Gibea godo, eye eƒe aʋakɔ, si le eŋu la, anɔ ame alafa ade. 
1SA.14.3	Eye Axiya, Axitub vi, amesi nye Eli vi Pinexas ƒe vi, Ikabod nɔvi, nye Yehowa ƒe nunɔla le Silo, eye wòdo kɔmewu la. Ke aʋakɔ la menyae be, Yonatan dzo o. 
1SA.14.4	Eye agakpe tsyɔƒu eve le to dzi mɔ, si to ge Yonatan ala ayi ɖe Filistitɔwo ƒe dzɔlawo gbɔ la, ƒe goawo kple eve dzi. Agakpe ɖeka ŋkɔ nye Bozez, eye evelia ŋkɔ nye Sene. 
1SA.14.5	Agakpe ɖeka dzɔ kã ɖe anyiehekpa dzi ɖo ta Mixmas, eye evelia le dziehekpa dzi ɖo ta Geba. 
1SA.14.6	Eye Yonatan gblɔ na ɖekakpui, si nye eƒe adekplɔvi la bena: Va miyi bolotɔ siawo ƒe dzɔlawo gbɔ! Ɖewohĩ Yehowa awɔ nane ɖe mía nu, elabena mesesẽ na Yehowa be, wòatsɔ ame geɖe alo ame ʋee axɔ na ame o! 
1SA.14.7	Tete eƒe adekplɔvi ɖo ŋu nɛ bena: Wɔ nusianu, si le wò dzi me; yi, kpɔ ɖa, mele ŋuwò, abe alesi nedi ene! 
1SA.14.8	Eye Yonatan gblɔ bena: Kpɔ ɖa, míeyina ameawo gbɔ, eye wole mía kpɔ ge. 
1SA.14.9	Ne wogblɔ na mi bena: mitɔ, vaseɖe esime míava mia gbɔ la, ekema miatɔ ɖe mía teƒe, eye miaɖe zɔ ayi wo gbɔ o. 
1SA.14.10	Ke ne wogblɔ na mí bena: Miva mía gbɔ la, ekema míayi; elabena Yehowa tsɔ wo de asi na mí! Esia anye míaƒe dzesi! 
1SA.14.11	Eye Filistitɔwo ƒe dzɔlawo kpɔ woa kple evea. Tete Filistitɔwo gblɔ bena: Kpɔ ɖa, Hebritɔwo do tso do, siwo me woɣla ɖo la me. 
1SA.14.12	Eye ŋutsu, siwo nye dzɔlawo, ɖo gbe Yonatan kple eƒe adekplɔvi bena: Miva mía gbɔ, ne miagblɔ nyaa ɖe na mi! Tete Yonatan gblɔ na eƒe adekplɔvi bena: Dze yonyeme, elabena Yehowa tsɔ wo ɖe asi na Israel! 
1SA.14.13	Yonatan ta asi kple afɔ, eye eƒe adekplɔvi la le eyome; Yonatan ƒo wo ƒu anyi, eye eƒe adekplɔvi wu wo le eyome. 
1SA.14.14	Amesiwo Yonatan kple eƒe adekplɔvi wu gbã la, anɔ ame blave, woƒe nuwɔƒe anɔ abe nyi eve ƒe ŋkeke afã gbleŋɔŋlɔ ene. 
1SA.14.15	Eye ŋɔdzi ɖo asaɖa la kple gbeadzi kpakple aʋakɔ blibo la; dzidzi ƒo dzɔlawo kple afunyilawo, eye anyigba ʋuʋu, elabe ŋɔdzi la tso Mawu gbɔ. 
1SA.14.16	Eye Saul ƒe gbetasrãla, siwo le Gibea-Benyamin la, kpɔ bena, amehaa ɖewo le du ƒum tso afi yi afi. 
1SA.14.17	Tete Saul gblɔ na aʋakɔ, si le eŋu la bena: Mixlẽ ameawo, ne míakpɔ amesi dzo le mía dome! Eye esi woxlẽ wo la, kpɔ ɖa, Yonatan kple eƒe adekplɔvi meli o. 
1SA.14.18	Eye Saul gblɔ na Axiya bena: Tsɔ Mawu ƒe aɖaka la vɛ! Elabena Mawu ƒe aɖaka la le Israel-viwo gbɔ ɣemaɣi. 
1SA.14.19	Esi Saul le nu ƒom kple nunɔla, eye ɣli, si le ɖiɖim le Filistitɔwo ƒe asaɖa me, nu le sesẽm ɖe dzi la, Saul gblɔ na nunɔla la bena Nenɔ anyi ko! 
1SA.14.20	Eye Saul kple aʋakɔ blibo, si le eŋu la, kpe ta heyi aʋa la nu, eye kpɔ ɖa, wotɔtɔ nyamanyama, eye amesiame ɖi yi ɖe nɔvia ŋu. 
1SA.14.21	Hebritɔ, siwo nɔ Filistitɔwo gbɔ tsã, eye woho va asaɖa me kpli wo la, hã dzo va ɖe Israel, si le Saul kple Yonatan ŋu la dzi. 
1SA.14.22	Eye Israel-ŋutsu, siwo katã ɣla wo ɖokui ɖe Efrayim-to dzi la, se be, Filistitɔwo si, eye woawo hã ti wo yome va aʋa la nu. 
1SA.14.23	Ale Yehowa ɖe Israel gbemagbe, eye aʋa la gbɔ Bet-Awen ŋu.
1SA.14.24	Ke ɖeɖi te Israel-ŋutsuwo ŋu gbemagbe, eye Saul ka atam na dukɔ la bena: Aɖi amesi aɖu nu, hafi fiẽ naɖo la ŋu, vaseɖe esime mabia hlɔ̃ nye futɔwo hafi! Eye aʋakɔ blibo la mede naneke nu me o. 
1SA.14.25	Dukɔ blibo la va ɖo ave me, eye anyitsi le aʋagbea dzi. 
1SA.14.26	Eye esi dukɔ la va avee me la, kpɔ ɖa, anyitsi le sisim; gake amea ɖeke metɔ asi eme de nu me o, elabena dukɔ la le atam la vɔ̃m. 
1SA.14.27	Ke Yonatan mese be, fofoa ka atam na dukɔ la o, eye wòdo atikplɔ, si le esi la, ɖa tso enu to anyiɖaɖa la me hede nu me, enumake eƒe mo ko. 
1SA.14.28	Tete amea ɖe gblɔ le dukɔa dome ɖa bena: Fofowò ka atam na dukɔ la be: Aɖi amesi aɖu nu egbea la ŋu! Eva ɖeɖi te dukɔ la ŋu hafi. 
1SA.14.29	Yonatan gblɔ bena: Fofonye he dzɔgbevɔ̃e va anyigba la dzi; kpo ɖa esi meɖe anyitsi ʋee sia nu me la, nye mo kɔ. 
1SA.14.30	De wònye aʋakɔ la ɖe woɖu aboyonu, si wòxɔ le eƒe futɔwo si la, anye ne wometsrɔ̃ Filistitowo geɖe oa? 
1SA.14.31	Eye wòsi Filistitɔwo gbemagbe tso Mixmas vaseɖe Ayalon, eye nu te dukɔ la ŋu ŋutɔ. 
1SA.14.32	Eye aʋakɔ la dze aboyonuawo dzi, wòlé alẽwo, nyiwo kple nyiviwo hetso ʋu wo ɖe anyigba, eye aʋakɔ la ɖu lã, si ƒo ʋu. 
1SA.14.33	Eye wova gblɔe na Saul bena: Kpɔ ɖa, aʋakɔ la wɔ nuvɔ̃ ɖe Yehowa ŋu heɖu lã, si ƒo ʋu! Tete wogblɔ bena: Mieda ƒu; numli kpe gãa ɖe vɛ nam fififi! 
1SA.14.34	Eye Saul gagblɔ bena: Mikaka ɖe aʋakɔ la dome, ne miagblɔ na wo bena: Mia dome amesiame nekplɔ eƒe nyi kple eƒe alẽ vɛ, miwu wo ɖe afisia, ne miaɖu, eye migawɔ nuvɔ̃ ɖe Yehowa ŋu ahaɖu lã, si ƒo ʋu o! Tete aʋakɔ blibo la dome amesiame kplɔ eƒe nyi ɖe asi yi le zã ma me, eye wowu wo le afima. 
1SA.14.35	Eye Saul ɖi vɔsamlekpui na Yehowa; esia nye vɔsamlekpui gbãtɔ, si wòɖi na Yehowa.
1SA.14.36	Eye Saul gblɔ bena: Mina míaho ati Filistitɔwo yome le zã me, ne miaha wo vaseɖe ŋu ƒe keke me, eye miana wo dometɔa ɖeke nakpɔtɔ o! Tete woɖo ŋu bena: Wɔ nusianu, si dze ŋuwò! Eye nunɔla gblɔ bena: Mina míate ɖe Mawu ŋu afi! 
1SA.14.37	Eye Saul bia nu Mawu se bena: Maho dze Filistitɔwo yomea? Atsɔ wo ade asi na Israel mahã? Ke meɖo nyaa ɖeke ŋu nɛ gbemagbe o. 
1SA.14.38	Tete Saul gblɔ bena: Mi dukɔ la ƒe tatɔwo katã, mite va afi, ne miadze sii egbe, eye míakpɔ amesi wɔ nuvɔ̃ sia! 
1SA.14.39	Mefa Yehowa, si xɔ na Israel, ƒe agbe be, ne anye vinye Yonatan ye hã, ele be, woaku! Gake amea ɖeke meɖo ŋu nɛ le dukɔ la dome o. 
1SA.14.40	Eye wògblɔ na Israel blibo la bena: Miɖo ɖe akpa ɖeka, eye mía kple vinye Yonatan mianɔ akpa evelia! Dukɔ la ɖo ŋu na Saul bena: Wɔ nusianu, si dze ŋuwò! 
1SA.14.41	Eye Saul gblɔ na Yehowa bena: Israel ƒe Mawu, ɖe nyateƒe ɖe go! Tete nudzidze la lé Yonatan kple Saul; ke dukɔ la to le eme. 
1SA.14.42	Eye Saul gblɔ be: Midzidze nu ɖe mia kple vinye Yonatan dzi! Tete nudzidze la lé Yonatan. 
1SA.14.43	Eye Saul gblɔ na Yonatan bena: Gblɔe nam, nuka nèwɔ? Yonatan gblɔ ne bena: Metsɔ atikplɔ, si le asinye la nu ɖɔ anyitsi viaɖe kpɔ. Nyee nye si, maku! 
1SA.14.44	Eye Saul gblɔ be: Yehowa nefiam, ne wòagafiam ɖe dzi. Yonatan, ele be, naku! 
1SA.14.45	Gake dukɔ la gblɔ na Saul bena: Ɖe Yonatan, amesi du dzi gã sia le Israel la, akua? Esia nede megbe xaa! Mieta Yehowa ƒe agbe be, taɖaa ɖeke mage tso eƒe ta ɖe anyigba o; elabena Mawue na be, wowu nusia egbea! Ale dukɔ la xɔ nya ɖe Yonatan nu, be meku o. 
1SA.14.46	Eye Saul gbugbɔ le Filistitowo yome, eye Filistitowo yi wo nɔƒe.
1SA.14.47	Azɔ Israel-fiaɖuƒe la su Saul si, eye wòwɔ aʋa kple eƒe futɔwo katã: Moabitɔwo, Amon-viwo, Edomtɔwo kple Zoba-fiawo kpakple Filistitɔwo godoo va kpe, eye afisiafi, si wòɖo la, eɖua dzi. 
1SA.14.48	Ewo kalẽ, eye wòsi Amalekitɔwo, eye wòɖe Israel tso amesiwo da adzo wo la si me. 
1SA.14.49	Saul viŋutsuwo nye: Yonatan, Yiswi kple Malkisua, eye vianyɔnu eveawo ƒe ŋkɔwo nye; xoxoetɔ ŋkɔ nye Merab, eye ɖevitɔ ŋkɔ nye Mixal. 
1SA.14.50	Saul srɔ̃ ŋkɔ nye Axinoam, Aximaaz vinyɔnu; eye eƒe aʋafia ŋkɔ nye Abner, Saul tɔɖia Ner ƒe vi. 
1SA.14.51	Saul fofo Kis kple Abner fofo Ner wonye Abiel viwo. 
1SA.14.52	Eye Saul wo aʋa kple Filistitowo vevie le eƒe agbe me ŋkekewo katã me. Ne Saul nya kpo ŋutsu kakoa ɖe alo kalẽtɔa ɖe ko la, ekplɔnɛ ɖe eɖokui ŋu.
1SA.15.1	Eye Samuel gblɔ na Saul bena: Yehowae dom, be masi ami na wò, ne naɖu fia ɖe eƒe dukɔ Israel dzi. Eyata ɖo to Yehowa ƒe gbe! 
1SA.15.2	Ate Yehowa Zebaot gblɔ esi: Meɖo ŋku nusi Amalek wo Israel la dzi, esi wode xa ɖe mo dzi nɛ, le esime woʋu tso Egipte. 
1SA.15.3	Eyata yi, nasi Amalek, eye natsrɔ̃ eƒe nuwo katã gbidigbidi, megave enu o; ke boŋ wu ŋutsuwo kple nyɔnuwo, ɖeviwo kple vidzĩewo, nyiwo kple alẽwo, kposɔwo kple tedziwo siaa! 
1SA.15.4	Tete Saul na woɖe gbe ƒã na dukɔ la, eye wòxlẽ wo le Telaim, afɔzɔlawo le ame akpe alafa eve, eye Yuda-ŋutsuwo le ame akpe ewo. 
1SA.15.5	Eye Saul va! Amalekitɔwo ƒe du gbɔ, eye wòde xa de bali la me. 
1SA.15.6	Eye Saul gblɔ na Kenitɔwo bena: Midzo, mite da, eye miho tso Amalekitɔwo dome, ne magatsrɔ̃ mi akpe ɖewo ŋuo; elabena mieve Israel-viwo katã nu, esi woʋu tso Egipte! Tete Kenitɔwo te ɖa tso Amalekitɔwo dome. 
1SA.15.7	Eye Saul si Amalekitɔwo tso Xawila vaseɖe Sur, si le Egipte kasa. 
1SA.15.8	Ele Amalekitɔwo ƒe fia Agag agbagbe, eye wòtsɔ yi tsrɔ̃ dukɔ blibo la gbidigbidi. 
1SA.15.9	Eye Saul kple dukɔ la kpɔ Agag kple alẽ nyuiwo, nyi damiwo kple alẽviwo kpakple nu nyuiwo katã ta, eye wometsrɔ̃ wo gbidigbidi o; ke wotsrɔ̃ nu ɖigbɔwo kple nu, siwo ŋu viɖea ɖeke mele o la gbidigbidi.
1SA.15.10	Eye Yehowa gblɔ na Samuel bena: 
1SA.15.11	Evem be, meɖo fia Saul, elabena etrɔ megbe ɖem, eye mewo nye gbe dzi o. Tete dzi ku Samuel, eye wòdo ɣli na Yehowa zã blibo la. 
1SA.15.12	Eye Samuel fɔ ŋdi kanya, be yeayi aɖakpe Saul. Eye wogblɔ na Samuel bena: Saul va Karmel, eye wòli ŋkuɖodzinu ɖe afima, emegbe wòtrɔ yi Gilgal. 
1SA.15.13	Esi Samuel va Saul gbɔ la, Saul gblɔ nɛ bena: Yehowa ayra wò! Mewo Yehowa ƒe gbe dzi. 
1SA.15.14	Ke Samuel gblɔ bena: Alẽwo kple nyiwo ƒe xɔxlɔ̃ ka nye esi le ɖiɖim ɖe to me nam mele sesem? 
1SA.15.15	Saul ɖo ŋu bena: Amalekitɔwo gbɔ wokplɔ wo tsoe, elabena dukɔ la kpo alé kple nyi nyuiwo ta, be woatsɔ asa vo na Yehowa, wò Mawu la, ke mietsrɔ̃ kpɔtɔeawo gbidigbidi. 
1SA.15.16	Tete Samuel gblɔ na Saul bena: Ɖo to gbɔ, ne magblɔ nya, si Yehowa to nam eto ƒe zã la na wò! Egblɔ be: Ƒo nu! 
1SA.15.17	Samuel gblɔ be: Mele eme oa? Esi mèbu ɖokuiwò naneke o hã, mèzu Israel-toawo ƒe tatɔ oa? Eye Yehowa si ami na wò heɖo fia ɖe Israel nu. 
1SA.15.18	Eye Yehowa dɔ wò ɖe nugbe gblɔ bena: Yi naɖatsrɔ̃ nuvɔ̃wɔla, siwo nye Amalekitɔwo la gbidigbidi, eye nawɔ aʋa kpli wo, vaseɖe esime natsrɔ̃ wo! 
1SA.15.19	Nukaŋuti meɖo to Yehowa ƒe gbe o; edze aboyonuwo dzi, eye nèwɔ nu vlo le Yehowa ŋku me? 
1SA.15.20	Saul ɖo ŋu na Samuel bena: Meɖo to Yehowa ƒe gbe tso, eye mede nusi gbe Yehowa dɔm ɖo la, nakplɔ Amalek-fia Agag ve, ke metsrɔ̃ Amalekitɔwo gbidigbidi. 
1SA.15.21	Negbe dukɔ la koe ha alẽwo kple nyiwo, siwo nye busunuawo ƒe nyuitɔwo, be woatso asa va na Yehowa, wò Mawu la, le Gilgal. 
1SA.15.22	Tete Samuel gblɔ bena: A, numevɔsawo kple akpedavɔsawoe dzea Yehowa ŋu wu toɖoɖo Yehowa ƒe gbea? Kpɔ ɖa, toɖoɖo nyo wu vɔsa, eye nusese nyo wu agbo ƒe ami 
1SA.15.23	Elabena tosesẽ enye afakaka ƒe nuvɔ̃, eye tamesesẽ enye legbawo kple aklama kpakpɛwo subɔsubɔ. Esi negbe Yehowa ƒe gbe la, eyata eya hã gbe wò be, magaɖu fia o. 
1SA.15.24	Saul gblɔ na Samuel bena: Mewɔ nuvɔ̃ be, meda Yehowa ƒe se kple wò nyawo dzi; elabena ɖe mevɔ̃ dukɔ la, eyata mese woƒe gbe ɖo. 
1SA.15.25	Eyata tso nye nuvɔ̃wo kem, eye nagbugbɔ kplim, ne made ta agu ɖe Yehowa ŋku me! 
1SA.15.26	Samuel gblɔ na Saul bena; Nyemagbugbɔ kpli wò o; elabena ègbe Yehowa ƒe gbe, eye Yehowa hã gbe wò be, magaɖu fia ɖe Israel nu o. 
1SA.15.27	Ke esi Samuel trɔ be, yeadzo la, ele eƒe awu ʋlaya toga, eye wòdze. 
1SA.15.28	Tete Samuel gblɔ nɛ bena: Yehowa dze Israel-fiaɖuƒe la le asiwò egbe, eye wòtsɔe na hawòvi, si nyo wu wò. 
1SA.15.29	Israel ƒe ŋusẽtɔ mekaa aʋatso o, eye metrɔa nya o, elabena menye ame wònye, ne wòatrɔ nya o. 
1SA.15.30	Eye wògblɔ bena: Mewɔ nuvɔ̃; gake de bubu ŋunye fifia le nye dukɔ la ƒe ame tsitsiwo kple Israel ŋku me dzro, eye nagbugbɔ kplim, ne mayi aɖade ta agu de Yehowa, wò Mawu la ŋku me! 
1SA.15.31	Tete Samuel gbugbɔ kple Saul ɖo, eye Saul de ta agu ɖe Yehowa ŋku me.
1SA.15.32	Eye Samuel gblɔ bena: Mikplɔ Amalek-fia Agag vɛ nam! Agag zɔ yi egbɔ kakaka, eye Agag gblɔ bena: Ku ƒe vevesese gɔ̃ hã bu! 
1SA.15.33	Samuel gblɔ bena: Alesi wò yi ɖe viwo le nyɔnuwo ŋu la, nenema ke woaɖe viwo le dawò ŋu le nyɔnuwo dome! Eye Samuel dza Agag le Yehowa ŋku me le Gilgal. 
1SA.15.34	Samuel dzo yi Rama, eye Saul yi eƒe xa nu le Saul ƒe Gibea. 
1SA.15.35	Eye Samuel megakpɔ Saul kpɔ o vaseɖe eƒe kugbe; elabena Samuel xa nu le Saul ŋu, eye wòve Yehowa be, wòɖo fia Saul ɖe Israel nu.
1SA.16.1	Eye Yehowa gblɔ na Samuel bena: Ŋkeke nenie nanɔ konyi fam le Saul, amesi megbe be, megaɖu fia ɖe Israel dzi o la ŋu? De ami wò lãdzo la me, eye nayi; kpo ɖa, mele dɔwòm ɖe Isai gbɔ le Betlexem, elabena mekpɔ fia ɖi na ɖokuinye le viawo dome. 
1SA.16.2	Samuel do ŋu bena: Aleke mawɔ ate ŋui? Ne Saul see la, awum. Yehowa gblɔ bena: Kplɔ nyivi ɖeka ɖe asi, eye nagblɔ be: Vɔ sa ge meva na Yehowa. 
1SA.16.3	Kpe Isai va vɔsa la gbɔ, eye mana nanya nusi nawɔ asi ami na amesi magblɔ na wò la nam! 
1SA.16.4	Samuel wɔ, alesi Yehowa gblɔ nɛ la, eye wòva Betlexem. Tete dumegãwo ɖi vo, eye woyi ɖakpee gblɔ be: Ŋutifafa nèhe vɛa? 
1SA.16.5	Eɖo ŋu bena: Ŋutifafae! Vɔ sa ge meva na Yehowa. Mikɔ mia ɖokui ŋu, ne miava vɔsa la gbɔ kplim! Eye wòkɔ Isai kple viawo ŋu hekpe wo va vɔsa la gbɔe. 
1SA.16.6	Esi wova, eye wòkpɔ Eliab la, ebu bena: Eƒe amesiamina la enye si do ɖe Yehowa ŋku me vava! 
1SA.16.7	Ke Yehowa gblɔ na Samuel bena: Megakpɔ eƒe dzedzeme kple eƒe atsudzɔdzɔ o, elabena megbee. Menye alesi amegbetɔ kpɔa nui o; elabena amegbetɔ kpɔa ŋku nu, ke. 
1SA.16.8	Yehowa kpɔa keke dzi me ke. Tete Isai yɔ Abinadab, eye wòkplɔe to Samuel ŋku me, ke egblɔ be: Yehowa metia eya hã o. 
1SA.16.9	Isai kplɔ Sama to eŋku me, ke egblɔ be: Yehowa metia eya hã o. 
1SA.16.10	Ale Isai kplɔ via adreawo to Samuel ŋku me, gake Samuel gblɔ na Isai be: Yehowa metia woawo o. 
1SA.16.11	Eye Samuel bia Isai bena: Ɖekakpuiawo vɔa? Eɖo ŋu bena: Ekpɔtɔ ɖevitɔ, kpɔ ɖa, eyi alẽkplɔƒe! Tete Samuel gblɔ na Isai bena: Dɔ ame woaɖakplɔe vɛ; elabena míayi nuɖugba nu o, vaseɖe esime wòava afisia hafi! 
1SA.16.12	Tete wòdɔ ame woɖakplɔe vɛ; ebiã, eƒe ŋkuwo le hɔ̃e, eve wònye ame kpokploe. Eye Yehowa gblɔ be: Tso, nasi ami nɛ, elabena eyae! 
1SA.16.13	Tete Samuel tsɔ lãdzo, si me ami le, eye wòsi ami nɛ le nɔviawo dome. Eye Yehowa ƒe gbɔgbɔ va Dawid dzi tso gbemagbe dzi. Eye Samuel dze mo yi Rama.
1SA.16.14	Ke Yehowa ƒe gbɔgbɔ dzo le Saul dzi, eye gbɔgbɔ vɔ̃e ɖe tso Yehowa gbɔ va noa fu ɖem ne. 
1SA.16.15	Eye Saul ƒe dolawo gblɔ nɛ bena: Kpɔ ɖa, gbɔgbɔ vɔ̃ tso Mawu gbɔ le fu ɖem na wò. 
1SA.16.16	Mía aƒetɔ ɖi nyaa ɖe gblɔ, wò dɔlawo nye si le ŋkuwò me, ne woaɖadi ŋutsua ɖe, si nya saŋkuƒoƒo, eye ne gbɔgbɔ vɔ̃ tso Mawu gbɔ va dziwò la, woatsɔ eƒe asi aƒo saŋkui, ne wòaka ɖe me na wò! 
1SA.16.17	Saul ɖo ŋu na eƒe dolawo bena: Miyi ɖadi ŋutsu, si nya saŋkuƒoƒo nyuie la nam, eye mikplɔe va gbɔnye! 
1SA.16.18	Tete ɖekakpuiawo dometɔ ɖeka gblɔ bena: Kpo ɖa, mekpɔ Betlexemtɔ Isai ƒe viŋutsua ɖe, si nya saŋkuƒoƒo; enye kalẽtɔ, eye wònye aʋame, enya nuƒoƒo, eye wòdze ɖeka, eye Yehowa li kplii. 
1SA.16.19	Eye Saul do ame ɖo ɖe Isai gbɔ, be wòagblɔ nɛ bena: Ɖo viwò Dawid, si le alẽkplɔƒe la ɖem! 
1SA.16.20	Tete Isai kple tedzi ɖeka, eye wòtsɔ abolo kple wein lãgbalẽgolo ɖeka kpa kple gbɔ̃vi ɖeka de via Dawid si ɖo ɖe Saul. 
1SA.16.21	Ale Dawid va Saul gbɔ, eye wòtsi tre ɖe eŋku me, eƒe nu lé dzi nɛ ŋutɔ, eye wòtrɔ zu eƒe adekplɔvi. 
1SA.16.22	Eye Saul ɖo ame ɖo ɖe Isai bena: Na Dawid nanɔ gbɔnye, elabena eƒe nu nyo ŋunye! 
1SA.16.23	Eye ne Mawu ƒe gbɔgbɔ la dze Saul dzi la, Dawid tsoa eƒe asi ƒoa kasaŋku, eye edzi kana ɖena na Saul, ekana ɖe eme nɛ, eye gbagba vɔ̃ la dzona le edzi.
1SA.17.1	Eye Filistitowo ƒo woƒe aʋakɔwo nu ƒu, be yewoawɔ aʋa. Wova kpe ta ɖe Soxo le Yuda, eye woƒu asaɖa anyi ɖe Soxo kple Azeka dome le Efes-Damim. 
1SA.17.2	Eye Saul kple Israel-ŋutsuwo hã ƒo ƒu heƒu asaɖa anyi ɖe logotibali la me, eye wodze aʋa ɖe Filistitowo ŋu. 
1SA.17.3	Filistitowo tsi tre ɖe to ŋu le go si me, eye Israel tsi tre ɖe to ŋu le go keme, eye bali tso wo dome. 
1SA.17.4	Tete ame dzɔtsua ɖe ɖo tso Filistitɔwo ƒe asaɖa la me, eŋkɔ nye Goliat, amesi tso Gat; ekɔ abɔklugui ade kple asi ɖeka. 
1SA.17.5	Eɖo akɔblikuku ɖe ta, eye wòdo gawu, si le abe lãtsro ene, eye gawu la ƒe kpekpeme le akɔbli sekel akpe atɔ̃. 
1SA.17.6	Edo akɔbliwu ɖe akpligbe, eye wòlé akɔblikplɔ ɖe abɔ. 
1SA.17.7	Eƒe akplɔ ƒe ati le abe abaladoti ene, eye akplɔ la ŋuta kpe gayibɔ sekel alafa ade, eye akpoxɔnutsɔla zɔ eŋgɔ. 
1SA.17.8	Eye wòtsi tre yɔ Israel ƒe aʋalɔgoawo ɖa gblɔ na wo bena: Nukaŋuti mieho va dze aʋa? Alo menye Filistitɔ menye, eye miawo míenye Saul ƒe dolawo oa? Miɖe ŋutsu ɖeka le mia dome, ne wòava gbɔnye! 
1SA.17.9	Ne ete ŋu wɔ aʋa kplim, eye wòwum la, ekema mianye dɔlawo na mi; ke ne nye alɔ sẽ wu etɔ, eye mewui la, ekema mianye dɔlawo na mí, eye miasubɔ mi. 
1SA.17.10	Eye Filistitɔ la gblɔ bena: Meɖe alɔme le Israel ƒe aʋalɔgoawo ŋu egbe. Miɖe ŋutsu ɖeka nam, ne mía kplii míawɔ aʋa! 
1SA.17.11	Esi Saul kple Israel blibo la se Filistitɔa ƒe nyawo la, dzi ɖe le wo ƒo, eye wovɔ̃ ŋutɔ.
1SA.17.12	Dawid enye Efrattɔ ma, si tso Betlexem le Yuda, amesi ŋkɔ nye Isai la, ƒe vi; viŋutsu enyi le esi, eye wònye amegã ɖeɖi le ŋutsuwo dome le Saul ŋɔli. 
1SA.17.13	Eye Isai ƒe vi xoxoetɔ etɔ̃awo kplɔ Saul ɖo yi aʋa la. Via etɔ̃, siwo yi aʋa la, ŋkɔwo nye: Eliab, si nye ŋgɔgbevi la, evelia nye Abinadab, eye etɔ̃lia nye Sama. 
1SA.17.14	Dawid enye ɖevitɔ, ke xoxoetɔ etɔ̃awo kplɔ Saul ɖo. 
1SA.17.15	Eye Dawid dzona le Saul gbɔ enuenu ɖakplɔa fofoa ƒe alẽwo le Betlexem. 
1SA.17.16	Ke Filistitɔ la tena vana ŋdi kple fiẽ va tsia tre ɖi ŋkeke blane sɔŋ. 
1SA.17.17	Eye Isai gblɔ na via Dawid bena: Tsɔ bli tɔtɔe efa ɖeka sia kple abolo bɔbɔ ewo siawo ƒu du yi na nɔviwòwo le asaɖa la me! 
1SA.17.18	Tsɔ notsi babla lalã ewo siawo yi na ame akpe ƒe amegã, eye bia nɔviwòwo be, woli sesĩe mahã? Eye xɔ dzesi tso wo gbɔ vɛ! 
1SA.17.19	Woawo kple Saul kpakple Israel-ŋutsuwo katã le aʋa wɔm kple Filistitɔwo le logobali la me. 
1SA.17.20	Eye Dawid fɔ ŋdi kanya hetsɔ alẽawo de asi na alẽkplɔla, eye wòdo agba heyi, abe alesi Isai de se ne ene; eye wòva tasiaɖamwo ƒe takpeƒe, esime aʋakɔ la dze aʋa ɖe asi aseyetsotso me. 
1SA.17.21	Eye Israel kple Filistitowo ƒe aʋalɔgoawo dze aʋa hedze ŋgɔ wo nɔewo. 
1SA.17.22	Eye Dawid tsa nusiwo wotso vɛ la, de asi na aʋawɔnuwo ŋu dzɔla, eye wòƒu du yi aʋadzedze la nu. Esi wòva la, ebia nɔviawo be, woli sesĩe mahã?
1SA.17.23	Esi wòle nu ƒom kpli wo la, kpo da, ame dzɔtsu, si ŋkɔ nye Goliat, amesi nye Filistitɔ tso Gat la, do tso Filistitowo ƒe aʋadzedze la me va gblɔ nya mawo ke, eye Dawid see. 
1SA.17.24	Ke esi Israel-ŋutsuwo katã kpɔ ŋutsua la, wòsi le enu, eye wovɔ̃ ŋutɔ. 
1SA.17.25	Eye Israel-ŋutsuwo gblɔ bena: Miele ŋutsu sia, si do va la, kpɔma? Alɔme de ge wòva le Israel ŋu. Ne amea de wui la, fia ana kesinɔnu geɖe, atsɔ vianyɔnu nɛ wòaɖe, eye wòana fofoa ƒe aƒe magadze nu le Israel o. 
1SA.17.26	Tete Dawid bia ŋutsu, siwo le tsitre ɖe egbɔ bena: Nuka woawɔ na amesi awu Filistitɔ ma, eye wòaɖe ŋukpe ɖa le Israel ŋu la? Elabena ameka nye Filistitɔ bolotɔ sia, be wòanɔ alɔme ɖem le Mawu gbagbe la ƒe aʋalɔgoawo ŋu? 
1SA.17.27	Ameawo ɖo ŋu ne abe tsã ene be: Ale kple ale woawɔ na amesi wui la, enye si. 
1SA.17.28	Esi nɔvia xoxoetɔ Eliab se, alesi wòle nu ƒom kple ameawo la, dzi ku Eliab ɖe Dawid ŋu wògblɔ bena: Nuka wɔ ge nèva, eye ameka si netsɔ alẽ ʋee mawo ɖee le gbeadzi? Menya dàda kple vovlo, si le wò dzi me, elabena aʋa teƒe kpɔ ge nèva! 
1SA.17.29	Dawid ɖo ŋu bena: Nuka mehewɔ fifia? Menye nya ta koe mebia oa? 
1SA.17.30	Eye wòtrɔ le egbɔ te ɖe ame bubu ŋu hebia nya mawo ke, eye ameawo ɖo ŋu ne abe tsã ene.
1SA.17.31	Wose nya, siwo Dawid gblɔ, eye wova gblɔe na Saul, eye wòna wokplɔe vɛ. 
1SA.17.32	Eye Dawid gblɔ na Saul bena: Dzika megatso amea ɖeke ƒo o! Wò dɔla ayi aɖawɔ aʋa kple Filistitɔ ma. 
1SA.17.33	Saul gblɔ na Dawid bena: Màte ŋu ayi aɖawɔ aʋa kple Filistitɔ sia o, elabena ɖevi nènye, ke eya la aʋawɔla wònye tso ɖevime ke! 
1SA.17.34	Dawid gblɔ na Saul bena: Ne wò ɖɔla le fofoa ƒe alẽwo kplɔm, eye dzata alo sisiblisi va lé alẽ ɖeka le lãha ŋu la, 
1SA.17.35	metia eyome, eye meƒonɛ heɖenɛ le eƒe nu me; ke ne ebe, yeawɔ nu kplim la, meléa eƒe ge, eye meƒonɛ wuna. 
1SA.17.36	Alesi wò ɖɔla ƒoa dzata kple sisiblisi la, nenema ke wòava me na Filistitɔ bolotɔ sia abe wo dometɔ ɖeka ene, elabena Mawu gbagbe la ƒe aʋalɔgowo ŋu wòɖe alɔme le. 
1SA.17.37	Dawid gagblɔ bena: Yehowa, si ɖem tso dzata kple sisiblisi si me la, eya ke aɖem tso Filistitɔ sia si me. Tete Saul gblɔ na Dawid bena: Heyi, Yehowa nanɔ kpli wò! 
1SA.17.38	Eye Saul na Dawid do eƒe awu, edɔ akɔblikuku ɖe ta nɛ, eye wòna wodo gawu nɛ. 
1SA.17.39	Eye Dawid ta eƒe yi ɖe awu la dzi, eye wòde asi zɔɖeɖe me, elabena mete edodo kpɔ o. Tete Dawid gblɔ na Saul bena: Nyemate ŋu anɔ alea ayi o, elabena nyemedoe kpɔ o. Eye Dawid ɖe wo ɖi. 
1SA.17.40	Etsɔ eƒe atizɔti ɖe asi, eye wòdi kpe zɔzrɔ̃e atɔ̃ le tɔʋu la me hetsɔ wo de alẽkplɔnu, si nye akplɔ la me, eye wòlé eƒe akafo ɖe asi hezɔ ɖe Filistitɔ la dzi. 
1SA.17.41	Eye Filistitɔ la le tetem ɖe Dawid ŋu, eye eƒe akpoxɔnutsɔla dze eŋgɔ. 
1SA.17.42	Eye Filistitɔ la fɔ kɔ dzi kpɔ Dawid, eye wòdo vloe, elabena ɖevi ko wònye, ebia, eye wòdze ɖeka. 
1SA.17.43	Tete Filistitɔ la gblɔ na Dawid bena: Avũe menye, hafi nèfɔ kpowo gbɔna gbɔnyea? Eye Filistitɔ la yɔ eƒe mawuwo ƒo fi de Dawid. 
1SA.17.44	Eye Filistitɔ la gblɔ na Dawid bena: Va gbɔnye, ne matsɔ wò dã na dziƒoxewo kple gbemelãwo! 
1SA.17.45	Dawid gblɔ na, Filistitɔ la bena: Wòa ètsɔ yi, tunuhlo kple akplɔ gbɔna gbɔnyee; ke nye la megbɔna gbɔwò le Yehowa Zebaot, Israel ƒe aʋalɔgo, siwo ŋu nède alɔme le la ƒe Mawu ƒe ŋkɔ me. 
1SA.17.46	Yehowa atsɔ wò ade asi nam egbea, eye mawu wò atso ta le nuwò, eye matsɔ Filistitɔwo ƒe aʋakɔ la ƒe kukuwo ana dziƒoxewo kple anyigba dzi lãwo egbe sia, ne anyigba blibo la nadze sii bena, Mawua de li na Israel; 
1SA.17.47	eye ameha blibo sia nadze sii bena, Yehowa metsɔa yi alo akplɔ ɖea ame o; elabena aʋa enye Yehowa tɔ, eye eyae atsɔ mi ade asi na mí. 
1SA.17.48	Eye esi Filistitɔ la ɖe zɔ ɖe Dawid dzi, be yealé ɖe eŋu la, Dawid wɔ kaba ƒu du yi aʋadzedze la nu, be yeakpe Filistitɔ la. 
1SA.17.49	Tete Dawid ƒo asi ɖe akplɔ me ɖe kpe ɖeka da kple akafo heƒo Filistitɔ la ƒe ŋgonu, eye kpe la ŋɔ eƒe ŋgonu, wòmũ tsyɔ mo anyi. 
1SA.17.50	Ale Dawid tsɔ akafo kple kpe la kpɔ ŋusẽ ɖe Filistitɔ la dzi, eye wòƒo Filistitɔ la hewui; ke yi mele Dawid si o. 
1SA.17.51	Tete Dawid ƒu du te ɖe Filistitɔ la ŋu, eye wò ɖi eƒe yi le aku me hewui, eye wòtsɔe tso ta le enu. Esi Filistitɔwo kpɔ bena, woƒe kalẽtɔ ku la, wòsi. 
1SA.17.52	Eye Israel-ŋutsuwo kple Yuda-ŋutsuwo ho, eye wotso aseye heti Filistitɔwo yome vaseɖe bali la me kple Ekron ƒe agbo nu, eye Filistitɔwo tsi aʋa ɖe Saarayim-mɔ dzi vaseɖe Gat kple Ekron. 
1SA.17.53	Eye Israel-viwo trɔ tso Filistitɔwo yometiti me heva ha woƒe asaɖawo. 
1SA.17.54	Eye Dawid tsɔ Filistitɔ la ƒe ta va Yerusalem, eye wotsɔ eƒe aʋawɔnuwo da ɖe eƒe agbadɔ me. 
1SA.17.55	Esi Saul kpɔ Dawid wòyina Filistitɔa kpe ge la, ebia aʋafia Abner bena: Abner, ameka vi enye sia? Abner ɖo ŋu bena: Fiã, mefa wò siaa, nyemenyae o! 
1SA.17.56	Fia la gblɔ bena; Yi ɖabia amesi vi ɖekakpui la nye ta se. 
1SA.17.57	Esi Dawid gbɔ tso Filistitɔ la wuƒe la, Abner kplɔe yi Saul ŋku me, eye wòlé Filistitɔ la ƒe ta ɖe asi. 
1SA.17.58	Eye Saul biae bena: Ɖekakpui, ameka vi nènye? Dawid ɖo ŋu bena: Wò dɔla Betlexemtɔ Isai ƒe vi menye.
1SA.18.1	Esi wòƒo nu kple Saul vɔ la, Dawid ƒe nu lé dzi na Yonatan, eye Yonatan lɔ̃e abe eya ŋutɔ ɖokui ene. 
1SA.18.2	Eye Saul xɔe gbemagbe, eye meɖe mɔ nɛ be, wòagbugbɔ ayi fofoa ƒe me o. 
1SA.18.3	Eye Yonatan kple Dawid wòbia nu, elabena elɔ̃e abe eya ŋutɔ ɖokui ene. 
1SA.18.4	Eye Yonatan ɖe awu ʋlaya, si le eŋu la, tsɔ na Dawid hekpe ɖe eƒe aʋawu kple yi, dati kple alidziblanu ŋu. 
1SA.18.5	Eye Dawid yia afisiafi, si Saul ɖoe ɖo, eye wòdze adaŋu; Saul tsɔe do aʋawɔlawo katã nu, eye eƒe nu nyo dukɔ blibo la kple Saul ƒe dɔlawo ŋu.
1SA.18.6	Esi wogbɔ tso Dawid ƒe Filistitɔa wuƒe la, nyɔnuwo tso Israel-duwo katã me le ha dzim hele ɣe ɖum va kpe fia Saul; wole axatsɛ ƒom, le aseye tsom, eye wole gakogoe ƒom. 
1SA.18.7	Eye nyɔnuawo le ʋu ƒom hedo ha ɖa bena: Saul wu akpe, Dawid wu akpe nane! 
1SA.18.8	Tete dzi ku Saul ŋutɔ, eye nya la medze eŋu o, eye wògblɔ bena: Wotsɔ akpe nane na Dawid, ke nye la wotsɔ akpe nam; fiaɖuƒe la koe kpɔtɔ ne! 
1SA.18.9	Tso gbemagbe dzi Saul va Dawid kpɔ ge ɖe ƒomevii. 
1SA.18.10	Esi ŋu ke la, gbɔgbɔ vɔ̃ tso Mawu gbɔ va dze Saul dzi, eye wòdze agbo le aƒea me; ke Dawid tsɔ eƒe asi ƒo saŋku abe tsã ene, eye Saul lé akplɔ ɖe asi. 
1SA.18.11	Eye Saul da akplɔ la, be yeatɔ Dawid amimi ɖe gli ŋu; ke Dawid de axa zi eve. 
1SA.18.12	Azɔ Saul de asi Dawid vɔvɔ̃ me, elabena Yehowa li kplii; ke edzo le Saul ya gbɔ. 
1SA.18.13	Eye Saul ɖee ɖa le eɖokui ŋu hetsɔ ɖo amegã ɖe ame akpe nu, eye wòdona dzea dukɔ la ŋgɔ gagbɔna kpli wo. 
1SA.18.14	Dawid ƒe mɔwo katã dzea edzi, elabena Yehowa li kplii. 
1SA.18.15	Esi Saul kpɔ be, nuwo dzea dzi nɛ ŋutɔ la, ede asi evɔvɔ̃ me. 
1SA.18.16	Ke Israel blibo la kple Yuda lɔ̃a Dawid ƒe nya, elabena edona dzea wo ŋgɔ, eye wògagbɔna kpli wo.
1SA.18.17	Eye Saul gblɔ na Dawid bena: Kpɔ ɖa, matsɔ vinyenyɔnu xoxoetɔ Merab na wò naɖe; nye kalẽtɔ nam ko, eye wɔ Yehowa ƒe aʋa wo! Ke Saul gblɔ be: Matsi ye si me o, boŋ netsi Filistitɔwo si me! 
1SA.18.18	Dawid gblɔ na Saul bena: Ameka menye, ameka nɔvinyewo nye, eye nuka fofonye ƒe ƒome nye le Israel, ne mahayi fia ƒe to nye ge? 
1SA.18.19	Ke esi ɣeyiɣi, si Saul le vianyɔnu Merab tsɔ ge na Dawid wòaɖe, ɖo dzi la, etsɔe na Mexolatɔ Adriel wòɖe.
1SA.18.20	Gake Saul ƒe vinyɔnu Mixal lɔ̃ Dawid ƒe nya; esi wova gblɔe na Saul la, ma la dze eŋu. 
1SA.18.21	Tete Saul gblɔ bena: Matsɔe nɛ, ne wòatrɔ zu mɔ nɛ, eye Filistitɔwo ƒe asi natui! Eye Saul gblɔ na Dawid bena: Xɔ evelia, ne nanye nye to egbe! 
1SA.18.22	Eye Saul de se na eƒe dɔlawo bena: Miƒo nu kple Dawid le adza me be: Kpɔ ɖa, wò nu nyo fia ŋu, eye eƒe dɔlawo katã lɔ wò nya, eyata zu fia ƒe to! 
1SA.18.23	Saul ƒe dɔlawo gblɔ nya siawo ɖe Dawid ƒe to me, eye Dawid gblɔ bena: Nu tsɛ wònye le mia ŋku me be, woazu fia ƒe toa? Ke nye la ame dahe menye, eye nyemele ɖeke me o. 
1SA.18.24	Tete Saul ƒe dɔlawo va gblɔe ne bena: Ale kple ale Dawid gblɔ esi. 
1SA.18.25	Eye Saul gblɔ be: Ale miagblɔ na Dawid enye si: Fia mele srɔ̃ɖenua ɖeke dim o, negbe Filistitɔwo ƒe aʋanuyi alafa ɖeka ko, ne woabia hlɔ̃ fia ƒe futɔwo. Ke Saul bu be, yeana Dawid natsi Filistitɔwo si me. 
1SA.18.26	Dɔlawo va to nya la na Dawid, eye nya la dze Dawid ŋu be, woazu fia ƒe to. Esi ŋkekeawo mekpɔ de haɖe o la, 
1SA.18.27	Dawid kple eƒe amewo ho yi ɖawu ame alafa eve le Filistitɔwo dome, eye wotsɔ woƒe aʋanuyiwo vɛ na fia la wòde pɛpɛpɛ, bena ne woazu fia ƒe to. Tete Saul tsɔ vianyɔnu Mixal nɛ wòɖe. 
1SA.18.28	Esi Saul kpɔ dze sii be, Yehowa li kple Dawid, eye Saul vinyɔnu Mixal lɔ̃a eƒe nya la, 
1SA.18.29	Saul gavɔ Dawid ɖe dzi, eye wòlé bli ŋkekeawo katã. 
1SA.18.30	Eye wòva me, ne Filistitɔwo ƒe amegãwo ho, eye zi geɖe alesi woho la, edzea dzi na Dawid wu Saul ƒe dɔlawo katã, eye eƒe ŋkɔ de du ŋutɔ.
1SA.19.1	Eye Saul gblɔ na via Yonatan kple eƒe dɔlawo katã bena, woawu Dawid; ke Dawid ƒe nu lé dzi na Saul vi Yonatan. 
1SA.19.2	Eye Yonatan va gblɔe na Dawid bena: Fofonye Saul le didim be, yeawu wo; eyata kpɔ ɖokuiwò dzi nyuie etsɔ, eye nahe ɖe ɣaɣlaƒe! 
1SA.19.3	Ke nye la mayi adatsi tre ɖe fofonye gbɔ le gbedzi, afisi nèle, eye maƒo nu le ŋuwò na fofonye, eye ne mekpɔ, alesi wòle la, mava gblɔe na wò. 
1SA.19.4	Eye Yonatan ƒo nu nyuie le Dawid ŋu na fofoa Saul gblɔ nɛ bena: Fia megada vo ɖe eƒe dɔla Dawid ŋu o, elabena meda ƒu ɖe ŋuwò o, ke boŋ nusiwo wòwɔ la, wò nyui ko wonye. 
1SA.19.5	Etsɔ eƒe agbe ɖo asiƒo me hewu Filistitɔ la, eye Yehowa ɖu dzi gãa ɖe na Israel blibo la. Wo ŋutɔ èkpɔe, eye dzi dzɔ wò; nukaŋuti nèbe, yeada vo ɖe ʋu maɖifɔ ŋu ahawu Dawid dzodzro? 
1SA.19.6	Tete Saul ɖo to Yonatan ƒe gbe, eye Saul ka atam bena: Meta Yehowa ƒe agbe, ne woawui fi! 
1SA.19.7	Tete Yonatan yɔ Dawid hegblɔ nyawo katã nɛ, eye Yonatan kplɔ Dawid vɛ na Saul wònɔ egbɔ abe tsã ene. 
1SA.19.8	Eye aʋa gadzɔ, eye Dawid yi ɖawɔ aʋa kple Filistitɔwo, eye wowu wo dometɔ geɖewo ŋutɔ, ale be wòsi le wo nu.
1SA.19.9	Gbɔgbɔ vɔ̃ gatso Yehowa gbɔ va dze Saul dzi, esime wobɔbɔ nɔ eƒe me, eye eƒe akplɔ le esi; ke Dawid tsɔ asi le saŋku ƒomi. 
1SA.19.10	Eye Saul di be, yeatɔ akplɔ Dawid amimi ɖe gli ŋu, ke ede axa na Saul, eye akplɔ la yi ɖatɔ gli. Eye Dawid si dzo le zã ma me. 
1SA.19.11	Tete Saul dɔ amewo ɖo ɖe Dawid ƒe me, be woadzɔ eŋu, eye ne ŋu ke la, woawui. Eye Dawid srɔ̃ Mixal gblɔ nɛ bena: Ne mèɖe wò agbe le zã sia me o la, ekema ne ŋu ke la, àku! 
1SA.19.12	Eye Mixal ɖiɖi Dawid to fesre nu, eye wòsi dzo heyi. 
1SA.19.13	Eye Mixal tsɔ aklama kpakpɛ da de aba dzi, etsɔ gbɔ̃fuvɔ ɖo eƒe tade, eye wotsyɔ avɔ nɛ. 
1SA.19.14	Tete Saul ɖɔ amewo ɖo ɖa, be woaɖakplɔ Dawid ve; ke egblɔ be, ele dɔ lém. 
1SA.19.15	Eye Saul dɔ amewo ɖo ɖa, ne woaɖakpɔ Dawid ɖa gblɔ bena: Miyi ɖakɔ eya kple abati la vɛ nam, ne mawui! 
1SA.19.16	Esi dɔlawo va la, kpɔ ɖa, aklama kpakpɛ le aba dzi, eye gbɔ̃fuvɔ le eƒe tade. 
1SA.19.17	Tete Saul gblɔ na Mixal bena: Nukaŋuti nèflum, eye neɖe asi le nye futɔ ŋu wòsii? Mixal ɖo ŋu na Saul bena: Egblɔ nam be, ɖe asi le ŋunye mayi, ne menye nenem o la, mawu wò! 
1SA.19.18	Ke Dawid si dzo, eye wòva Samuel gbɔ le Rama hegblɔ nusiwo katã Saul wɔe la, na Samuel, eye eya kple Samuel wònɔ Nayot.
1SA.19.19	Tete wova gblɔe na Saul be: Kpɔ ɖa, Dawid le Nayot le Rama. 
1SA.19.20	Enumake Saul dɔ amewo ɖo ɖa, be woaɖakplɔ Dawid va; ke esi wokpɔ nyagblɔɖilawo ƒe ha le nya gblɔm ɖi, eye Samuel nye tatɔ le wo nu la, Mawu ƒe gbɔgbɔ va Saul ƒe dɔlawo dzi, ale be woawo hã gblɔ nya ɖi. 
1SA.19.21	Eye wova gblɔe na Saul, tete wòda dɔla bubuwo ɖo ɖa, eye woa wo hã gblɔ nya ɖi. 
1SA.19.22	Tete eya ŋutɔ yi Rama, eye esi wòva ɖo ʋe gã, si le Sexu gbɔ la, ebia bena: Afika Samuel kple Dawid wole? Woɖo ŋu be: Kpɔ ɖa, wole Nayot le Rama. 
1SA.19.23	Eye wòyi Nayot le Rama. Tete Mawu ƒe gbɔgbɔ la va eya hã dzi, eye wòde asi nyagbɔgblɔ me ɖi le yiyim, vaseɖe esime wòva Nayot le Rama. 
1SA.19.24	Eye eya hã ɖe eƒe awuwo ɖi hede asi nyagbɔgblɔ me ɖi le Samuel ŋku me, eye wòɖe ama ɖi ŋkeke blibo ma kple zã blibo la. Eyata wogblɔna be: Saul hãe le nyagblɔɖilawo domea?
1SA.20.1	Eye Dawid si tso Nayot le Rama heva ƒo nu kple Yonatan gblɔ bena: Nuka mewo, vo ka meda, eye nuvɔ̃ ka mewo ɖe fofowò ŋu, hafi wòle nye ku dim? 
1SA.20.2	Eɖo ŋu nɛ bena: Esia nede megbe xaa, mèle kuku ge o! Kpɔ ɖa, fofonye mewɔa nu gã alo nu suea ɖeke, ne meɖee fiãm hafi o; nukaŋuti fofonye aɣla nusia ɖem? Mele alea o. 
1SA.20.3	Ke Dawid gaka atam gblɔ bena: Fofowò nyae be, mèlɔ̃a nu le gbɔnye o, eyata wobu be, Yonatan meganyae, ne wòavee o! Ke meta Yehowa ƒe agbe kple wò siaa: Ne afɔɖeɖe ɖeka le mía kple ku dome fi! 
1SA.20.4	Tete Yonatan gblɔ na Dawid bena: Gblɔ nusi mawɔ na wò! 
1SA.20.5	Dawid gblɔ na Yonatan bena: Kpɔ da, etsɔ enye dzinu yeye, eye wòle nam be, mayi nuɖuƒe kple fia hafi; eyata na mayi ɖaɣla ɖokuinye de gbe me vaseɖe ŋkeke etɔ̃lia ƒe fiẽ! 
1SA.20.6	Ne fofowò bia tanye la, ekema gblɔ be: Dawid bia gbem be, yeade abla ayi yewo de Betlexem, elabena ƒome blibo la le ƒevɔ sa ge le afima. 
1SA.20.7	Ne egblɔ be, enyo la, ekema wò dɔla ŋu fa; ke ne edo dɔmedzoe la, ekema nyae be, eɖo vɔ̃ ɖe tame. 
1SA.20.8	Eyata ve wò dɔla nu, elabena mía kple wò dɔla míeɖo Yehowa ƒe nubabla me. Ne meda vo la, ekema wum, nukaŋuti nakplɔm ayi fofowò gbɔe? 
1SA.20.9	Yonatan gblɔ bena: Esia nede megbe xaa tso gbɔwò, ne menyae be, fofonye do vɔ̃ ɖe ŋuwò, eye nyemeva gblɔe na wò o! 
1SA.20.10	Eye Dawid gblɔ na Yonatan bena: Ne fofowò da gbe de gbɔwò la, amekae hele egblɔ ge nam ma? 
1SA.20.11	Tete Yonatan gblɔ na Dawid bena: Va miyi gbe me! Eye woa kple eve la woyi gbe me. 
1SA.20.12	Eye Yonatan gblɔ na Dawid bena: Yehowa, Israel ƒe Mawu! Ne medi nya le fofonye nu nyitsɔ wɔale siawo, eye kpɔ ɖa, eƒe dome kɔ ɖe Dawid ŋu, eye nyemedɔ wova gblɔe ɖe to me na wò o la, 
1SA.20.13	ekema Yehowa nafia Yonatan agafiae ɖe dzi! Ne fofonye ɖo vɔ̃ ɖe ŋuwò kplikpaa la, ekema mava gblɔe ɖe to me na wò, eye mado mɔ wò nayi le ŋutifafa me. Yehowa anɔ kpli wò, abe alesi wònɔ kple fofonye tsã ene! 
1SA.20.14	Ne metsi agbe la, maɖe Yehowa ƒe lɔlɔ̃ afiam, be nyemagaku oa? 
1SA.20.15	Eye ne Yehowa tsrɔ̃ Dawid ƒe futɔwo dome ɖesiade ɖa le anyigba dzi la, megana wò lɔlɔ̃ la nu natsɔ le aƒenye me o tegbee! 
1SA.20.16	Ale Yonatan bla nu kple Dawid gblɔ bena: Yehowa abia hlɔ̃ Dawid ƒe futɔwo! 
1SA.20.17	Eye Yonatan gaka atam na Dawid de dɔla, si wotsɔ lɔ̃e la dzi; elabena elɔ̃e abe eya ŋutɔ dokui ene. 
1SA.20.18	Eye Yonatan gblɔ nɛ bena: Etsɔe nye dzinu yeye, eye wole tawo bia ge, elabena wò nɔƒe aɖi gbɔlo. 
1SA.20.19	Eye nyitsɔ la nade abla ayi afisi nèɣla ɖokuiwò do le gbedzrogbe, eye nabɔbɔ nɔ Asel-kpe la gbɔ! 
1SA.20.20	Mele aŋutrɔ etɔ da ge de exa, abe nanee medzidze ene. 
1SA.20.21	Eye madɔ ɖekakpuia ɖe ɖa agblɔ be: Yi ɖadi aŋutrɔwo! Ne megblɔ na ɖekakpui la be: Kpɔ ɖa, aŋutrɔwo le megbewò afi, fɔ wo vɛ la, ekema gbugbɔ, elabena ŋuwò fa, eye nyaa ɖeke meli o; mefa Yehowa ƒe agbe! 
1SA.20.22	Ke ne megblɔ na ɖekakpui la bena: Kpɔ ɖa, aŋutrɔwo le ŋgɔwò afime la, ekema yi, elabena Yehowa do mo wò! 
1SA.20.23	Kpɔ ɖa, nya, si mía kpli wò miegblɔ egbe la, Yehowa ano mia kpli wò dome tegbee!
1SA.20.24	Eye Dawid ɣla eɖokui ɖe gbea me. Esi dzinu yeye do la, fia la bɔbɔ nɔ kplɔ̃ ŋu, be yeaɖu nu. 
1SA.20.25	Eye fia la bɔbɔ nɔ eteƒe xoxoa le gli ŋu, eye Yonatan tsi tre hena Abner bɔbɔ nɔ Saul ŋu, ke Dawid nɔƒe ɖi gbɔlo. 
1SA.20.26	Ke Saul megblɔ nyaa ɖeke gbemagbe o, elabena ebu be, nanee dzɔ ɖe edzi, ale be eŋu manya kɔ o; eŋutie mekɔ o kokoko. 
1SA.20.27	Esi Dawid nɔƒe ɖi gbɔlo le dzinu yeye ƒe ŋkeke evelia dzi la, Saul bia via Yonatan bena: Nukaŋuti Isai vi la meva nuɖuƒe etsɔ kple egbe oa? 
1SA.20.28	Yonatan ɖo ŋu na Saul bena: Dawid bia gbem be, yeayi Betlexem. 
1SA.20.29	Egblɔ be: Na mayi, elabena míaƒe ƒome le vɔ sa ge le dua me, eye nɔvinye ɖo du ɖem: ne ève nunye la, ekema ɖe mɔ nam, ne mayi aɖakpɔ nɔvinyewo ɖa. Eyata meva fia ƒe kplɔ̃ ŋu o ɖo. 
1SA.20.30	Tete Saul do dɔmedzoe ɖe Yonatan ŋu, eye wògblɔ nɛ bena: Wò nyɔnu tsigbe ƒe vi! Menyae be, ètia Isai vi la, be natsɔ ado ŋukpe ɖokuiwò kple dawo ƒe ama. 
1SA.20.31	Elabena ŋkeke alesi Isai vi la le agbe le anyigba dzi la, mia kple wò fiaɖuƒe mali ke o; eyata ɖo, ne woakplɔe vɛ nam, elabena kuvi wònye! 
1SA.20.32	Yonatan ɖo ŋu na fofoa Saul gblɔ ne bena: Nukata woaku ɖo, eye nuka wòwɔ? 
1SA.20.33	Enumake Saul da akplɔe, be yeatɔe. Tete Yonatan dze sii, be ye fofoa ɖo be, yeawu Dawid. 
1SA.20.34	Eye dzi ku Yonatan vevie, wòtsi tre le kplɔ̃a ŋu, eye meɖu nu le dzinu yeye ƒe ŋkeke evelia dzi o; elabena ele nu xam le Dawid ta, elabena fofoa do ŋukpee.
1SA.20.35	Esi ŋu ke la, Yonatan yi gbe me, afisi eya kple Dawid woɖo ɖi, eye ŋutsuvi suea ɖe kpe ɖe eŋu. 
1SA.20.36	Eye wògblɔ na ŋutsuvi la bena: Ƒu du, nadi aŋutrɔ, siwo da ge mala! Tete ŋutsuvi la ƒu du, eye wòda aŋutrɔ to eta. 
1SA.20.37	Esi ŋutsuvi la va, afisi Yonatan da aŋutrɔ wòdze la, Yonatan do ɣli ɖe ŋutsuvi la yome gblɔ bena: Aŋutrɔ la nye kem le ŋgɔwò afime! 
1SA.20.38	Yonatan gado ɣli ɖe ŋutsuvi la yome bena: Ɖe abla, nètso, megate o! Eye Yonatan ƒe ŋutsuvi la fɔ aŋutrɔawo va eƒe aƒetɔ gbɔ. 
1SA.20.39	Ke ŋutsuvi la menya naneke me o, negbe Yonatan kple Dawid koe nya nya la. 
1SA.20.40	Yonatan tsɔ eƒe nuawo na ŋutsuvi, si kpe ɖe eŋu la, eye wògblɔ nɛ bena: Tsɔ wo yi dua me! 
1SA.20.41	Esi ŋutsuvia dzo la, tete Dawid tsi tre tso dziehe gome, eye wòde ta agu hebɔbɔ zi etɔ̃, eye woɖuɖɔ nu na wo nɔewo heta avi kple wo nɔewo, vaseɖe esime Dawid ƒe gbe sẽ wu. 
1SA.20.42	Eye Yonatan gblɔ na Dawid bena: Yi le ŋutifafa me; nusi dzi mía ame eve míeka atam ɖo le Yehowa ƒe ŋkɔ dzi bena, Yehowa nanɔ mía kple wò, nye dzidzimeviwo kple wò dzidzimeviwo dome la, nanɔ anyi tegbee!
1SA.21.1	Eye wòdze mɔ heyi, eye Yonatan va dua me. 
1SA.21.2	Eye Dawid va nunɔla Aximelex gbɔ le Nob; tete Aximelex ɖe abla va kpe Dawid, eye wògblɔ nɛ bena: Nukaŋuti wò ɖeka neva, eye amea ɖeke mekpe de ŋuwò o? 
1SA.21.3	Dawid do ŋu na nunɔla Aximelex bena: Fia de gbe asi nam, eye wògblɔ nam bena: Megana amea ɖeke nase afime hã le nya, si gbe medɔ wò do, kple gbe, si mede asi na wò la ŋu o! Eye megblẽ ɖekakpuiawo de teƒea ɖe. 
1SA.21.4	Eyata nuka le asiwò? Na abolo atɔ ato nusi nya le asiwò lam! 
1SA.21.5	Nunɔla la gblɔ na Dawid bena: Abolo dzodzroa ɖeke mele asinye o, negbe abolo kɔkɔe koe li; ne ɖekakpuiawo nya kpɔ wo ɖokui dzi le nyɔnu gome ko. 
1SA.21.6	Dawid ɖo ŋu na nunɔla la gblɔ nɛ bena: Wotsri nyɔnu na mi etsɔ kple nyitsɔ, hafi medze mɔ, eye ɖekakpuiawo ŋutinuwo ŋuti kɔ, evɔ wonye afɔ vɔ̃ dzi mele hafi; aleke abolo la ŋu makɔ le wo ŋutinuwo me egbea oa? 
1SA.21.7	Eye nunɔla la tsɔ nu kɔkɔe la nɛ, elabena aboloa ɖeke meli o, negbe ŋkumeɖobolo, si woɖe ɖa le Yehowa ŋku me, be woatsɔ abolo dzodzoe ada di le gbesigbe woɖee ɖa la koe. 
1SA.21.8	Ke Saul ƒe dɔlawo dometɔ ɖeka le afima, amesi wosika ɖe Yehowa ŋku me gbemagbe; eŋkɔ nye Doeg, Edom-tɔ, si nye Saul ƒe lãkplɔlawo ƒe amegã. 
1SA.21.9	Eye Dawid gblɔ na Aximelex bena: Akplɔ alo yia ɖeke mele asiwò le afisia oa? Nyemetsɔ nye yi alo aʋawɔnua ɖeke ɖe asi o, elabena fia ƒe nya la le kplakplakpla dzi. 
1SA.21.10	Nunɔla la gblɔ bena: Filistitɔ Goliat, amesi nèwu le logotibali me la, ƒe yi li; kpɔ ɖa, wòbia avɔ ɖe eŋu, wòle kɔmewu la megbe; ne èbe, yeaxɔe la, axɔe, elabena bubua ɖeke mele afisia kpe ɖe eŋu o. Dawid gblɔ bena: Etɔgbea ɖeke meli o, tsɔe nam!
1SA.21.11	Eye Dawid dze mo gbemagbe hesi le Saul nu, eye wòva Gat-fia Axis gbɔ. 
1SA.21.12	Tete Axis ƒe dɔlawo gblɔ nɛ bena: Ɖe menye eya nye Dawid, anyigba dzi fia la oa? Alo menye eya ŋu wodzi ha heɖu ɣe le bena: Saul wu akpe, Dawid wu akpe nane oa? 
1SA.21.13	Nya siawo de dzi gbɔ na Dawid, wòde asi Gat-fia Axis vovɔ̃ me. 
1SA.21.14	Tete wòdo tsu eɖokui le woƒe ŋku me, eye wòle aɖaʋanu wɔm le wo si me, ele agbo la kukom, eye ade le tsyɔtsyɔm ɖe gè me nɛ. 
1SA.21.15	Eye Axis gblɔ na eƒe dɔlawo bena: Miekpɔ be, aɖaʋatɔ enye amesia, nukaŋuti miekplɔe va gbɔnyee? 
1SA.21.16	Alo aɖaʋatɔ ƒe koe le wɔyem, hafi miekplɔe vɛ, be wòawɔ aɖaʋanu le gbɔnyea? Amesiae age ɖe aƒenye mea?
1SA.22.1	Eye Dawid dzo le afima hesi yi Adulam-gado la me, eye esi nɔviawo kple fofoaƒemetɔwo katã see la, woyi egbɔ le afima. 
1SA.22.2	Eye hiãtɔwo, fenyilawo kple amesiwo katã dome le vevem la, va kpe ta ɖe eŋu, eye wòzu woƒe tatɔ; amesiwo le eŋu la, woanɔ ame alafa ene. 
1SA.22.3	Eye Dawid dzo tso afima heyi Mizpe le Moab, eye wògblɔ na Moab-fia bena: Taflatse, na fofonye kple danye naʋu ava mia gbɔ, vaseɖe esime manya, alesi Yehowa awɔ nam! 
1SA.22.4	Eye wòkplɔ wo va Moab-fia gbɔe, eye wotsi egbɔ ŋkeke, siwo katã Dawid nɔ mɔ̃ me le to dzi. 
1SA.22.5	Ke nyagblɔɖila Gad gblɔ na Dawid bena: Megatsi mɔ̃ me le to la dzi o, ke boŋ yi Yuda-nyigba dzi! Eye Dawid dzo heva ave me le Xarel.
1SA.22.6	Eye Saul se Dawid kple amesiwo le eŋu la ŋkɔ. Ke Saul bɔbɔ nɔ to dzi le baniti te le Gibea; ele eƒe akplɔ ɖe asi, eye eƒe dɔlawo tsi tre ƒo xlãe. 
1SA.22.7	Tete Saul gblɔ na eƒe dɔla, siwo tsi tre ƒo xlãe la bena: Mi Benyamin-viwo, misee! Ɖe Isai vi la atsɔ agblewo kple weinbɔwo na mi katã? Eye ɖe wòaɖo mi katã amegãwoe ɖe ame akpe kple ame alafa nu, 
1SA.22.8	hafi mi katã miebla ɖe ŋunye, eye amea ɖeke meli tofi nam be, vinye bia nu kple Isai vi la o, eye nye nya meɖi amea ɖeke, ne wòafi tofi nam be, vinye na nye futɔ de xa ɖe ŋunye, abe alesi wòle egbe sia ene oa? 
1SA.22.9	Tete Edomtɔ Doeg, amesi tsi tre ɖe Saul ƒe dɔlawo gbɔ, ɖo ŋu gblɔ bena: Mekpɔ Isai vi la, esime wòva Axitub vi Aximelex gbɔ le Nob. 
1SA.22.10	Ebia nu Yehowa nɛ, etsɔ mɔ dzi nuɖuɖu ne, eye wotso Filistitɔ Goliat ƒe yi ne. 
1SA.22.11	Tete fia la da be, wòayi aɖayɔ nunɔla Aximelex, Axitub vi, kple fofoa ƒemetɔwo katã, siwo nye nunɔlawo le Nob la vɛ, eye wo katã wova fia la gbɔ. 
1SA.22.12	Eye Saul gblɔ bena: Axitub vi, se gbe! Eɖo ŋu bena: Nyee nye si, aƒetɔ! 
1SA.22.13	Saul gblɔ nɛ bena: Nukaŋuti mia kple Isai vi la miebla ɖe ŋunye? Etso abolo kple yi ne, eye nèbia nu Mawu nɛ, ne wòaɖe xa ɖe ŋunye, abe alesi wòle egbe sia enea? 
1SA.22.14	Tete Aximelex ɖo ŋu na fia la gblɔ bena: Ameka le wò dɔlawo katã dome, si woa nuteƒe abe Dawid ene, amesi nye fia ƒe to, eye wònye amegã ɖe ŋuwò mewo nu, eye bubu le eŋu le aƒewò me? 
1SA.22.15	Egbee mede asi nubiabia me Mawu nɛa? Esia nede megbe xaa tso gbɔnye! Fia megada nya ɖe eƒe dɔla kple fofonye ƒe aƒe blibo la dzi o, elabena wò dɔla mese nya suetɔ alo geɖe le nusiawo katã ŋu o. 
1SA.22.16	Tete fia la gblɔ bena: Wò Aximelex kple fofowò ƒe aƒemetɔwo katã miaku! 
1SA.22.17	Eye fia la gblɔ na blafo, siwo le tsitre ɖe egbɔ bena: Mile yi, ne miawu Yehowa ƒe nunɔlawo, elabena woawo hã ƒe asi le Dawid ƒe nya me, eye wonyae bena, ɖe wòsi, gake womeva fi tofi nam o! Ke fia ƒe dɔlawo melɔ̃ be, yewoado yewoƒe asi ɖa ada nu Yehowa ƒe nusiawo o. 
1SA.22.18	Tete fia la gblɔ na Doeg bena: Wòa te yi, ne nada nu nunɔlawo! Enumake Edomtɔ Doeg te yi heda nu nunɔlawo, eye wowu ŋutsu blanyi va atɔ, siwo do aklalakɔmewuwo la gbemagbe. 
1SA.22.19	Etsɔ yi tsrɔ̃ Nob, si nye nunɔlawo ƒe du la, eye wotsɔ yi wu ŋutsuwo kple nyɔnuwo, ɖeviwo kple vidzĩewo, nyiwo kple tedziwo kpakple alẽwo.
1SA.22.20	Eye Axitub vi, Aximelex ƒe vi ɖeka, si ŋkɔ nye Abyatar la, si dze Dawid yome. 
1SA.22.21	Eye Abyatar gblɔ na Dawid bena: Saul wu Yehowa ƒe nunɔlawo! 
1SA.22.22	Tete Dawid gblɔ na Abyatar bena: Gbemagbe, esi Edomtɔ Doeg le afima la, menyae bena, eyina egblɔ ge na Saul. Nyee ɖi fɔ le fofowò ƒemetɔwo katã ƒe ku me. 
1SA.22.23	Tsi gbɔnye, megavɔ̃ o, elabena amesi le nye ku dim la, eya aɖi wò hã wò ku; èkpɔ sitsoƒe le gbɔnye.
1SA.23.1	Eye wova gblɔ na Dawid bena: Kpɔ ɖa, Filistitɔwo le aʋa wɔm kple Kegila, eye wole lugbɔƒewo ham. 
1SA.23.2	Tete Dawid bia Yehowa bena: Mayi ɖasi Filistitɔ siawoa? Yehowa gblɔ na Dawid bena: Yi, ele Filistitɔwo si ge, eye èle Kegila ɖe ge. 
1SA.23.3	Tete Dawid ƒe amewo gblɔ nɛ bena: Kpɔ ɖa, miele vɔvɔ̃m le Yuda afisia tso, hafi míaho ayi Kegila aɖakpe kple Filistitɔwo ƒe aʋalɔgoawoa? 
1SA.23.4	Dawid gabia nu Yehowa, eye Yehowa ɖo ŋu gblɔ ne bena: Tso nayi Kegila, elabena matso Filistitɔwo aɖe asi na wò! 
1SA.23.5	Tete Dawid kple eƒe amewo yi Kegila, wowɔ aʋa kple Filistitɔwo, eye wokplɔ woƒe lãhawo dzoe, eye wowu wo dome ame geɖewo. Ale Dawid ɖe Kegilatɔwo. 
1SA.23.6	Esi Aximelex vi Abyatar si va Dawid gbɔ le Kegila la, etsɔ kɔmewu la ɖe asi vɛ. 
1SA.23.7	Eye wova gblɔ na Saul bena: Dawid va Kegila. Tete Saul gblɔ bena: Mawu tsoe de asi nam, elabena eva tu eɖokui ɖe du, si nu agbo kple gameti le la me. 
1SA.23.8	Eye Saul yɔ dukɔ blibo la ƒo ƒu, be woaho aʋa ɖe Kegila ŋu, eye woaɖe to ɖe Dawid kple eƒe amewo. 
1SA.23.9	Esi Dawid dze sii be, Saul ɖo vɔ̃ ɖe ye ŋu le adza me la, egblɔ na nunɔla Abyatar bena: Tsɔ kɔmewu la vɛ! 
1SA.23.10	Eye Dawid gblɔ be: Yehowa, Israel ƒe Mawu, wò dɔla se be, Saul le didim be, yeava Kegila, eye yeagblẽ du la le tanye. 
1SA.23.11	Ɖe Kegilatɔwo atsɔm ade asi nɛa? Eye ɖe Saul le vava ge, abe alesi wò dɔla se enea? Yehowa, Israel ƒe Mawu, ɖee fia wò dɔla dzro! Yehowa gblɔ bena: Ele vava ge. 
1SA.23.12	Eye Dawid gblɔ bena: Ɖe Kegilatɔwo atsɔ mía kple nye amewo ade asi na Saul mahã? Yehowa ɖo ŋu bena: Woatsɔ mi ade asi. 
1SA.23.13	Tete Dawid kple eƒe amewo, woanɔ ame alafa ade, wodze mɔ, eye wodzo tso Kegila ɖo ta afisiafi le yiyim ko. Esi wova gblɔe na Saul be, Dawid si tso Kegila la, etasi hoho la.
1SA.23.14	Eye Dawid nɔ bebeƒewo le gbedzi kple towo dzi; eye Saul du ŋkekeawo katã, gake Mawu metsɔe de asi nɛ o. 
1SA.23.15	Eye Dawid kpɔ bena, Saul ho be, yeadi eƒe ku. Ke Dawid le ave me le Sif-gbedzi. 
1SA.23.16	Eye Saul vi Yonatan dze ma yi Dawid gbɔ le ave la me, eye wotso Mawu de dzi ƒo nɛ. 
1SA.23.17	Eye wògblɔ ne bena: Megavɔ̃ o, elabena fofonye Saul ƒe asi matu wò o, eye wòe le fia ɖu ge ɖe Israel dzi, ke nye la manye evelia anɔ ŋuwò, eye fofonye hã nyae alea. 
1SA.23.18	Eye woa kple eve la wobla nu le Yehowa ŋku me; Dawid tsi ave la me, ke Yonatan yi aƒe.
1SA.23.19	Eye Siftɔwo va Saul gbɔ le Gibea gblɔ bena: Kpɔ ɖa, Dawid ɣla eɖokui ɖe mía gbɔ le bebeƒe ɖe ave me le Xaxila-togbɛ, si le gbegbe ƒe dziehe la dzi. 
1SA.23.20	Eyata fia, ne enya dze ŋuwò nèbe, yeayi ko la, ekema va mía gbɔ, eye míatsɔe ade asi na fia la. 
1SA.23.21	Saul gblɔ bena: Yehowa ayra mi, elabena mieve nunye! 
1SA.23.22	Miyi ɖadi eme tsitotsito, ne mianya, eye miakpɔ teƒe, si eƒe alo le, kpa kple amesi kpɔe le afima; ela bena wogblɔ nam bena, edze adaŋu ŋutɔ. 
1SA.23.23	Eyata miyi ɖadii le bebeƒe, siwo katã wòɣla ɖo la, eye ne mienyae vavã la, ekema migbugbɔ va gbɔnye, ne mayi kpli mi! Nenye be, ele anyigba la dzi la, ekema madii le Yuda ƒe ame akpeawo katã dome. 
1SA.23.24	Eye wotso dze Saul ŋgɔ heyi Sif; ke Dawid kple eƒe amewo le Maon-gbedzi le gbadzaƒe, si le gbegbe la ƒe dziehe gome. 
1SA.23.25	Esi Saul kple eƒe amewo yi edi ge, eye wova gblɔe na Dawid la, eɖi abu yi agakpe la gbɔ ɖanɔ Maon-gbedzi. Ke esi Saul see la, eti Dawid yome va Maon-gbedzi. 
1SA.23.26	Saul le to la ƒe go si me, ke Dawid kple eƒe amewo le to la ƒe go keme me; eye Dawid wɔ kaba, be yeasi le Saul nu, ke Saul kple eƒe amewo ɖe to ɖe Dawid kple eƒe amewo, be yewoalé wo. 
1SA.23.27	Tete ame dɔdɔa ɖe va Saul gbɔ gblɔ bena: Nètsɔ nava, elabena Filistitɔwo va ƒo ɖe anyigba la dzi! 
1SA.23.28	Eye Saul gbugbɔ tso Dawid yometiƒe heyi ɖakpe Filistitɔwo. Eyata wona ŋkɔ teƒe ma bena kaklãgakpe.
1SA.24.1	Eye Dawid tso afima yi ɖanɔ totamemɔ̃ me le En-Gedi. 
1SA.24.2	Esi Saul gbɔ tso Filistitɔwo yometiƒe la, wogblɔ nɛ bena: Kpɔ ɖa, Dawid le En-Gedi-gbedzi! 
1SA.24.3	Tete Saul ɖe ŋutsu tiatia akpe etɔ le Israel blibo la me heyi, be woaɖi Dawid kple eƒe amewo le agamegbɔ̃gakpe la dzi. 
1SA.24.4	Eye wova alẽkpɔwo gbɔ le mɔ to, afisi agadoa ɖe le, eye Saul yi ɖe eme, be yeade afɔdzi; ke Dawid kple eƒe amewo le agado la ƒe agɔ me gbɔ. 
1SA.24.5	Tete Dawid ƒe amewo gblɔ nɛ bena: Kpɔ ɖa, esia nye ŋkeke, si ŋu Yehowa gblɔ le na wò be, yeatsɔ wò futɔ ade asi na wò, eye nawɔ nusianu, si dze ŋuwò la, ɖe eŋu! Eye Dawid tso yi ɖalã awu ʋlaya, si Saul do la nu dzaa. 
1SA.24.6	Ke esi Dawid wòe vɔ la, eƒe dzi lã kpò, le esi wòlã Saul ƒe awu ʋlaya nu la ta. 
1SA.24.7	Eye wògblɔ na eƒe amewo bena: Neɖe megbe xaa tso gbɔnye le Yehowa ta be, mawo nusia ɖe nye aƒetɔ, si nye Yehowa ƒe amesiamina la ŋu ahade asi eŋu, elabena Yehowa ƒe amesiamina wònye. 
1SA.24.8	Ke Dawid gbe nya na eƒe amewo, eye mena ma be, wòadze Saul dzi o; eye Saul tsi tre tso agado la me helé eƒe mo. 
1SA.24.9	Emegbe Dawid tso hedo le agado la me, eye wòdo ɣli ɖe Saul yome gblɔ bena: Nye aƒetɔ fia! Eye Saul nyẽ kɔ, tete Dawid de ta agu, eye wòbɔbɔ. 
1SA.24.10	Eye Dawid gblɔ na Saul bena: Nukaŋuti nèle amegbetɔ ƒe gbe sem be, Dawid le wò vɔ̃ ɖim? 
1SA.24.11	Kpɔ ɖa, wò ŋkuwo kpɔe egbe sia be, Yehowa tsɔ wò ɖe asi nam egbea le agado la me; eye wogblɔ be, mawu wò, ke meve nuwò, eye megblɔ bena: Nyemaɖe asi nye aƒetɔ ŋu o, elabena Yehowa ƒe amesiamina wònye. 
1SA.24.12	Fofonye, kpɔ ɖa, wò awu ʋlaya nu enye si le asinye; esi melã wò awu ʋlaya nu, eye nyemewu wò o la, nadze sii bena, vɔ̃ alo tame vɔ̃a ɖeke mele menye o, eye nyemewɔ nuvɔ̃a ɖeke ɖe ŋuwò o; ke wò la èle nye agbe ɖim be, yeaɖe ɖa. 
1SA.24.13	Yehowa nadrɔ̃ ʋɔnu le mía kpli wò dome, eye Yehowa nabia hlɔ̃ wò nam, ke nye asi made ŋuwò o! 
1SA.24.14	Abe alesi blematɔwo doa lo ene be: Ame vɔ̃ɖiwo gbɔ nu vɔ̃ɖi tsona! Ke nye asi made ŋuwò o! 
1SA.24.15	Ameka gɔ̃ yome Israel-fia la dze, eye ameka yome nètí? Avũ kuku alo dosu ɖeka kolia? 
1SA.24.16	Yehowa nanye ʋɔnudrɔ̃la, eye woadrɔ̃ ʋɔnu le mía kpli wò dome, akpɔ nya me, eye woaxɔ nya ɖe nunye atso afia nam ɖe ŋuwò! 
1SA.24.17	Esi Dawid wu nuƒoƒo na Saul nu vɔ la, Saul gblɔ bena: Vinye Dawid, wò gbee nye esia? Eye Saul fa avi kple ɣli 
1SA.24.18	hegblɔ na Dawid bena: Enye ame dzɔdzɔe wum, elabena èwɔ nyui nam, ke nye la mewo vɔ̃ ɖe ŋuwò! 
1SA.24.19	Ede nyui, si nèwɔ nam la, fia egbe be, esi Yehowa tsɔm de asi na wò la, mèwum o. 
1SA.24.20	Ɖe amea ɖe atu eƒe futɔ, eye wòana wòalé eƒe mo kɔ̃a? Eyata Yehowa natsɔ nyui aɖo eteƒe na wò le nusi nèwɔ nam egbe la ta! 
1SA.24.21	Ke kpɔ ɖa, menyae be, èle fia zu ge, eye Israel-fiaɖuƒe la ali ke ɖe asiwò. 
1SA.24.22	Eyata ta Yehowa nam be, matsrɔ̃ megbenye viwo o, eye màtsrɔ̃ nye ŋkɔ ɖa le fofonye ƒe me o! 
1SA.24.23	Tete Dawid ka atam na Saul; eye Saul yi aƒe, ke Dawid kple eƒe amewo yi mɔ̃ me le to la dzi.
1SA.25.1	Eye Samuel ku, eye Israel blibo la kpe ta hefa konyi nɛ, eye woɖii ɖe eƒe me le Rama. Eye Dawid dze mɔ yi Paran-gbedzi.
1SA.25.2	Ke ŋutsua ɖe nɔ Maon, amesi ƒe dɔwɔƒe le Karmel; alɔme le ŋutsu la si ŋutɔ, alẽ akpe etɔ̃ kple gbɔ̃ akpe ɖeka le esi, eye wòva fu ko ge na eƒe alẽwo le Karmel. 
1SA.25.3	Ŋutsu la ŋkɔ nye Nabal, eye srɔ̃ ŋkɔ nye Abigail: nyɔnu la ƒe tagbɔ ka, eye wòdze tugbe, ke ŋutsua enye ŋlɔmitɔ, evɔ̃ɖi, eye wòtso Kaleb-ƒome me. 
1SA.25.4	Esi Dawid se le gbeadzi bena, Nabal va fu ko ge na eƒe alẽwo la, 
1SA.25.5	Dawid dɔ ɖekakpui ewo gblɔ na wo bena: Miyi Nabal gbɔ le Karmel, ne miaɖado gbe nɛ nam; 
1SA.25.6	eye migblɔ na nɔvinye la bena: Edɔa, aƒewòmetɔwo dɔa, wò nuwo katã dɔa? 
1SA.25.7	Mese be, èva fu ko ge na alẽwo; wò lãkplɔlawo nɔ mia gbɔ, gake míede fu na wo o, eye woƒe naneke mebu le ŋkeke, siwo katã me wole Karmel o. 
1SA.25.8	Bia wò ɖekakpuiawo, ne woagblɔe na wò! Eyata ve wò ɖekakpuiwo nu, elabena ŋkeke nyui dzi mieva. Na nusi le asiwò la wò dɔlawo kple viwò Dawid! 
1SA.25.9	Tete Dawid ƒe ɖekakpuiawo va gblɔ nya siawo katã na Nabal le Dawid ƒe ŋkɔ me, eye wole esinu kpɔm. 
1SA.25.10	Ke Nabal ɖo ŋu na Dawid ƒe dɔlawo gblɔ bena: Ameka nye Dawid, eye ameka nye Isai vi? Egbe siawo la dɔla geɖewo ɖe wole go dzem le woƒe aƒetɔwo gbɔ. 
1SA.25.11	Ɖe matsɔ nye nuɖuɖu kple nye nunono kpakple lã, si mewu na nye fukolawo la, na amesiwo nyemenya afisi wotso oa? 
1SA.25.12	Eye Dawid ƒe ɖekakpuiawo gbugbɔ lé woƒe mɔ heva gblɔ nyawo katã nɛ. 
1SA.25.13	Tete Dawid gblɔ na eƒe amewo bena: Mia dome amesiame nefa yi! Eye wo dome amesiame ta yi, eye wotso dze Dawid yome, woanɔ ame alafa ene; ke ame alafa eve tsi nuawo gbɔ. 
1SA.25.14	Ke ɖekakpuiawo dometɔ ɖeka va gblɔ na Nabal srɔ̃ Abigail bena: Kpɔ ɖa, Dawid dɔ amewo tso gbedzi do ɖe míaƒe aƒetɔ gbɔ, be woaɖo gbe nɛ, ke eda gbe ɖe wo gbɔ. 
1SA.25.15	Ŋutsuawo ƒe dome ko ɖe mía ŋu, womeɖe fu na mí o, eye miaƒe nu suetɔ gɔ̃ hã mebu, ŋkeke alesi miele yiyim kpli wo le gbeadzi o. 
1SA.25.16	Gli wonye le mía ŋu le zã kple ŋkeke me, esime miele alẽwo kplɔm le wo gbɔ. 
1SA.25.17	Eyata bu ta me nadi nusi nawɔ, elabena woɖo vɔ̃ ɖe míaƒe aƒetɔ kple eƒe aƒe blibo la ŋu; ke eyama la ame vɔ̃ɖi wònye, eye amea ɖeke mekpɔ mɔ aƒo nu de egbɔ o 
1SA.25.18	Tete Abigail wɔ kaba tsɔ abolo alafa eve, wein lãgbalẽgolo eve, alẽ atɔ̃, siwo woɖa, bli tɔtɔe dzidzenu atɔ̃, weintsetse ƒuƒu bolo alafa ɖeka kple gbotsetsebolo alafa eve, eye wotso wo ɖo tedziwo dzi. 
1SA.25.19	Eye wògblɔ na eƒe ɖekakpuiwo bena: Midze ŋgɔnye; kpɔ ɖa, mele mia yome dze ge! Ke megblɔ nyaa ɖeke na srɔ̃ Nabal o. 
1SA.25.20	Esi wòdo tedzi ɖi abu hebu ɖe toa xa la, tete Dawid kple eƒe amewo do ɖe edzi, eye wòƒo go wo. 
1SA.25.21	Ke Dawid gblɔ tsã bena: Yakatsyɔ mekpɔ amesia ƒe nuwo katã dzi le gbeadzi, be eƒe nuwo katã dome suetɔ hã mebu o, eye wòtsɔ vɔ̃ ɖo nyui teƒe nam. 
1SA.25.22	Mawu afia Dawid ƒe futɔwo agafia wo ɖe dzi, ne makpɔtɔ eƒe ŋutsuwo katã dometɔa de ɖi, hafi ŋu nake fi! 
1SA.25.23	Esi Abigail kpɔ Dawid la, ewɔ kaba ɖi le tedzi la dzi, eye wòde ta agu ɖe Dawid ŋku me hebɔbɔ ɖe anyigba. 
1SA.25.24	Eye wòdze klo ɖe eƒe afa nu gblɔ bena: Nye aƒetɔ, dzinyee vodada la le! Eyata na wò dɔlanyɔnu naƒo nu ɖe wò to me, eye se wò dɔlanyɔnu ƒe gbe! 
1SA.25.25	Nye aƒetɔ megaɖii na Nabal, ŋutsu vɔ̃ɖi sia o: elabena eya kple eƒe ŋkɔe sɔ: eŋkɔ nye Nabal, eye movitɔ wònye; ke wò dɔlanyɔnu mekpɔ nye aƒetɔ ƒe ɖekakpui, siwo wòdo ɖa la o. 
1SA.25.26	Eyata nye aƒetɔ, mefa Yehowa ƒe agbe kple wò amea siaa, Yehowa nye amesi xe mɔ na wò, be nagaɖe hlɔ̃fe, eye natsɔ wò asi axa na ɖokuiwò o! Azɔ Nabal nenɔ abe nye aƒetɔ ƒe futɔ, siwo le eƒe gbegblẽ dim la ene! 
1SA.25.27	Ke azɔ la xɔ nusiwo wò dɔlanyɔnu tsɔ vɛ na nye aƒetɔ la, na ɖekakpui, siwo kplɔ nye aƒetɔ ɖo la! 
1SA.25.28	Tsɔ wò dɔlanyɔnu ƒe vodadawo kee! Yehowa ana nye aƒetɔ ƒe aƒe nali ke, elabena Yehowa ƒe aʋawo wɔm nye aƒetɔ la le, eye dzɔgbevɔ̃ea ɖeke madzɔ ɖe dziwò le wò agbe me ŋkekewo katã me o! 
1SA.25.29	Ne amea ɖe tso ti yowòme, eye wòle wò ku dim la, ekema woabia wò agbe ɖe agbagbeawo ƒe nu me ɖe Yehowa, wò Mawu gbɔ; ke woatsɔ wò futɔwo ƒe agbe ade akafo me aɖa! 
1SA.25.30	Eye nenye be, Yehowa na nu nyui, siwo ŋugbe wòdo na wò, nye aƒetɔ, va me nɛ pɛpɛpɛ, eye wotsɔ wò ɖo amegã ɖe Israel nu la, 
1SA.25.31	ne nusia maganɔ mɔ me na wò, nye aƒetɔ, eye woaɖu dzi na wò, be wò, nye aƒetɔ, nèkɔ ʋu maɖifɔ ɖi, eye nèxɔ na ɖokuiwò o! Ne Yehowa na wònyo na wò, nye aƒetɔ la, ekema naɖo ŋku wò dɔlanyɔnu dzi! 
1SA.25.32	Tete Dawid gblɔ na Abigail bena: Woakafu Yehowa, Israel ƒe Mawu, amesi dɔ wò ɖa nèva kpem egbe! 
1SA.25.33	Woakafu wò nunya, eye woakafu wò, amesi xe mɔ nam egbe be, nyemagaɖe hlɔ̃fe, eye nyematsɔ nye asi axɔ na ɖokuinye o! 
1SA.25.34	Ɖeko meta Yehowa, Israel ƒe Mawu, si xe mɔ nam be, nyemagawɔ vɔ̃ wò o la ƒe agbe, ɖe menye ɖe nèɖe abla va kpem o la, anye ne ŋutsua ɖeke makpɔtɔ na Nabal, hafi ŋu nake o. 
1SA.25.35	Eye Dawid xɔ nusiwo wòtsɔ vɛ la le esi, eye wògblɔ nɛ bena: Yi aƒe le ŋutifafa me! Kpɔ ɖa, mese wò gbe, eye meve nuwò!
1SA.25.36	Esi Abigail va Nabal gbɔ la, kpɔ ɖa, etu aglo ɖe eƒe me, abe alesi fia tua agloe ene, eye Nabal kpɔ dzidzɔ hemu aha wòtso me; ke megblɔ nya sue alo geɖe nɛ, vaseɖe esime ŋu ke o. 
1SA.25.37	Ke esi ŋu ke, eye wein la kɔ le mo na Nabal la, srɔ̃a to nya siawo nɛ; tete dzi fa ɖe dɔ me ne, eye eyama zu kpe ɖi. 
1SA.25.38	Le ŋkeke ewo megbe la Yehowa ƒe asi va Nabal dzi, eye woku. 
1SA.25.39	Esi Dawid se be, Nabal ku la, egblɔ be: Woakafu Yehowa, si wɔ dzre kple Nabal ɖe ŋukpe, si wòdom la ta, eye wòtsri vɔ̃ na eƒe dɔla, ke Yehowa na Nabal ƒe nu vɔ̃ɖi wɔwɔ va eƒe ta dzi! Tete Dawid dɔ ame ɖa, be woaƒo nu kple Abigail, ne yeaɖee wòanye ye srɔ̃. 
1SA.25.40	Eye Dawid ƒe dɔlawo va Abigail gbɔ le Karmel, eye wogblɔ nɛ bena: Dawid dɔ mi ɖe gbɔwò, be yeaɖe wò nanye srɔ̃a. 
1SA.25.41	Tete wòtsi tre, eye wotsyɔ mo anyi gblɔ bena: Kpɔ ɖa, wò dɔlanyɔnu aklɔ eƒe aƒetɔ ƒe dɔlawo ƒe afɔ ŋu abe kosi ene. 
1SA.25.42	Enumake Abigail wɔ kaba dze mɔ, edo tedzi, eye egbɔ nyɔnu atɔ̃ kpe ɖe eŋu, eye wòdze Dawid ƒe dɔlawo yome, eye wòzu srɔ̃a. 
1SA.25.43	Dawid ɖe Axinoam tso Yezreel hã, eye woa kple eve wòzu srɔ̃awo. 
1SA.25.44	Ke Saul tsɔ vianyɔnu Mixal, si nye Dawid srɔ̃ la, na Lais vi Palti, tso Galim.
1SA.26.1	Eye Siftɔwo va Saul gbɔ le Gibea gblɔ bena: Kpɔ ɖa, Dawid yia eɖokui ɖe Xaxila-togbɛ la dzi le gbegbe la kasa. 
1SA.26.2	Tete Saul dze mɔ yi Sif-gbedzi, eye Israel-ŋutsu tiatia akpe etɔ kpe ɖe eŋu, ne woadi Dawid le Sif-gbedzi. 
1SA.26.3	Eye Saul ƒu asaɖa anyi ɖe Xaxila-togbɛ, si le gbegbe la kasa le mɔ to la dzi; ke Dawid le gbeadzi. Esi Dawid kpɔ be, Saul ti eyome va gbea dzi la, 
1SA.26.4	edɔ ŋkutsalawo ɖa, eye wose be, Saul va vavã. 
1SA.26.5	Eye Dawid tso heva afisi Saul ƒu asaɖa anyi ɖo, eye Dawid kpɔ afisi Saul kple eƒe aʋafia Abner, Ner vi la mlɔ; Saul mlɔ tasiaɖamwo ƒe takpeƒe, eye aʋakɔ la ɖe to ɖee godoo. 
1SA.26.6	Tete Dawid xɔ edzi gblɔ na Xititɔ Aximelex kple Abisai, Yoab nɔvi, Zeruya vi bena: Amekae ayi Saul gbɔ le asaɖa me kplim? Abisai ɖo ŋu bena: Mayi kpli wò! 
1SA.26.7	Eye Dawid kple Abisai wova aʋakɔ la gbɔ le zã me; kpo ɖa, Saul mlɔ anyi le alɔ̃ dam le tasiaɖamwo ƒe takpeƒe, eye wòtsɔ eƒe akplɔ tu anyi ɖe eƒe tade, eye Abner kple aʋakɔ la ɖe to ɖee godoo. 
1SA.26.8	Tete Abisai gblɔ na Dawid bena: Mawu tso wò futɔ de asi na wo egbe, eyata na matu akplɔ edzi zi ɖeka pɛ amimi ɖe anyigba, nyemele eda ge zi eve o! 
1SA.26.9	Ke Dawid gblɔ na Abisai bena: Megawui o: elabena ameka ade eƒe asi Yehowa ƒe amesiamina la ŋu, eye woagbe tohehe nɛa? 
1SA.26.10	Dawid gagblɔ bena: Meta Yehowa ƒe agbe: Ne menye Yehowae awui, alo eƒe ŋkeke aɖe woaku, alo wòayi aʋa woawui o fi! 
1SA.26.11	Nede megbe xaa tso gbɔnye le Yehowa ta be, made nye asi Yehowa ƒe amesiamina la ŋu! Eyata tsɔ akplɔ, si le eƒe tade, kple tsize la, ne miadzo! 
1SA.26.12	Tete Dawid tso akplɔa kple tsize la le Saul ƒe tade eye wodzo: ke amea ɖeke mekpɔe o, amea ɖeke menyae o, eye amea ɖeke menyɔ o; ke boŋ wo katã wodɔ alɔ̃, elabena Yehowae na wodo alɔ̃ ku bliblibli.
1SA.26.13	Eye Dawid yi go keme hetsi tre ɖe to la tame le adzɔge, eye wo dome didi. 
1SA.26.14	Tete Dawid yɔ aʋakɔ la kple Abner, Ner vi ɖa bena: Abner, mèle tɔtɔ ge oa? Abner ɖo ŋu bena: Ameka nye ekema le ɣli dom ɖe fia la ta? 
1SA.26.15	Eye Dawid gblɔ na Abner bena: Menye ŋutsue nènye oa? Ameka de nuwò le Israel? Nukaŋuti mèdzɔ wò aƒetɔ fia la ŋu oa? Elabena amea ɖe tso dukɔ la dome va, be yeawu wò aƒetɔ fia la. 
1SA.26.16	Menye nu nyui nye esia nèwɔ o. Meta Yehowa ƒe agbe be: Mi amesiwo medza miaƒe aƒetɔ, si nye Yehowa ƒe amesiamina la ŋu o la, miedze ku! Azɔ kpɔe ɖa be, afika fia ƒe akplɔ kple tsize, si le eƒe tade la le hã? 
1SA.26.17	Saul dze si Dawid ƒe gbe, eye wògblɔ bena: Wò gbeea, vinye Dawid? Dawid ɖo ŋu bena: Nye gbee, nye aƒetɔ fia! 
1SA.26.18	Eye wògblɔ bena: Nukaŋuti nye aƒetɔ le eƒe dɔla yome tim? Nuka mewo, eye vɔ̃ ka le ŋunye? 
1SA.26.19	Azɔ nye aƒetɔ nese eƒe dɔla ƒe nyawo dzro: Nenye Yehowae do wò ɖe ŋunye la, ekema axɔ vɔsa aʋẽ ase, ke nenye amegbetɔviwoe la, ekema aɖi wo ŋu le Yehowa ŋku me, elabena wonyãm egbe, be nyemagakpɔ gome le Yehowa ƒe anyigba dzi o hegblɔ bena: Yi ɖasubɔ mawu bubuwo! 
1SA.26.20	Eyata nye ʋu megage ɖe anyigba ɖe adzɔge tso Yehowa ƒe ŋku ta o, elabena Israel-fia do be, wòadi dosu ɖeka, abe alesi wotia tegli yome le towo dzi ene. 
1SA.26.21	Tete Saul gblɔ bena: Mewɔ nuvɔ̃, gbugbɔ, vinye Dawid, nyemagawɔ vɔ̃a ɖeke wò azɔ o, elabena nye agbe xɔ asi le ŋkuwò me egbe, kpɔ ɖa, mewo lãnu, eye meda ƒu ŋutɔ. 
1SA.26.22	Dawid ɖo ŋu gblɔ bena: Kpɔ ɖa, fia ƒe akplɔ enye si, ɖekakpuiawo dometɔ ɖeka neva afi, ne woaxɔe! 
1SA.26.23	Yehowa aɖo amesiame ƒe nu dzɔdzɔe wɔwɔ kple nuteƒewɔwɔ teƒe nɛ, elabena Yehowa tsɔ wò de asi nam egbe, eye nyemeɖe asi Yehowa ƒe amesiamina la ŋu o. 
1SA.26.24	Kpɔ ɖa, alesi wò agbe nye nu gã le ŋkunye me egbe la, nenema ke nye agbe anye nu gã le Yehowa ŋku me, eye wòaɖem tso hiãwo katã me. 
1SA.26.25	Eye Saul gblɔ na Dawid bena: Woayra wò, vinye Dawid; àdze egɔme, eye awu enu! Tete Dawid lé eƒe mɔ, eye Saul gbugbɔ yi enɔƒe.
1SA.27.1	Ke Dawid gblɔ le eƒe dzi me bena: Gbe ɖeka ko mele Saul si me tsi ge; anyo nam wu, ne mesi yi ɖe Filistitɔwo ƒe anyigba dzi, ekema Saul atasi nye nya, eye magadim le Israel-nyigba blibo la dzi azɔ o, eye mage le esi me. 
1SA.27.2	Tete Dawid kple ŋutsu alafa aɖe, siwo le eŋu la, dze mɔ yi Gat-fia Axis, Maox vi gbɔ. 
1SA.27.3	Eye Dawid kple eƒe amewo, amesiame kple eƒemetɔwo, tsi Axis gbɔ le Gat; Dawid kple srɔ̃a eveawo, siwo nye Axinoam tso Yezreel kple Nabal srɔ̃ Abigail tso Karmel. 
1SA.27.4	Esi wova gblɔ na Saul bena, Dawid si yi Gat la, megadii azɔ o. 
1SA.27.5	Eye Dawid gblɔ na Axis bena: Ne ève nunye la, ekema na nɔƒem ɖe anyigba dzi duawo dometɔ ɖeka me, ne manɔ afima; nukaŋuti wò dɔla anɔ fiadua me kpli wò? 
1SA.27.6	Tete Axis tso Ziklag nɛ gbemagbe; eyata Ziklag zu Yuda-fiawo to vaseɖe egbe. 
1SA.27.7	Ŋkeke, siwo Dawid no Filistitɔwo ƒe anyigba dzi la, le ƒe ɖeka kple dzinu ene.
1SA.27.8	Eye Dawid kple eƒe amewo yi ɖadze Gesuritɔwo, Girzitɔwo kple Amalekitɔwo dzi; elabena woawo na anyigba la dzi tso tititi yi ɖake de Sur kple Egipte-nyigba ŋu. 
1SA.27.9	Tete Dawid si anyigba la, eye mena ŋutsu alo nyɔnua ɖeke tsi agbe o, eye wotso alẽwo kple nyiwo, tedziwo kple kposɔwo kple avɔwo gbɔe va Axis gbɔ. 
1SA.27.10	Ne Axis bia bena; afika dzi mieɖadze egbea hã la, Dawid ɖoa ŋu bena: Míetso Yuda ƒe dziehe. Yeraxmeelitɔwo ƒe dziehe kple Kenitɔwo ƒe dziehe. 
1SA.27.11	Dawid mena ŋutsu alo nyɔnu tsi agbe o, elabena ebu be, ne yekplɔ wo va Gat la, woava ƒo nu le yewo ŋu agblɔ be: Ale kple ale Dawid wo enye si. Alea wòwɔ le ŋkeke, siwo katã wònɔ Filistitɔwo ƒe anyigba dzi la me. 
1SA.27.12	Axis ɖo ŋu ɖe Dawid ŋu hebu bena, anya wɔ nu baɖaa ɖe le eƒe dukɔ Israel gbɔ, eye wòanye yeƒe dɔla ɖaa.
1SA.28.1	Eye wòva me le ɣemaɣi bena, Filistitɔwo ƒo woƒe aʋakɔwo nu ƒu, ne woawɔ aʋa kple Israel. Eye Axis gblɔ na Dawid bena: Nyae be, mia kple wò amewo miele aʋa ho ge kplim! 
1SA.28.2	Tete Dawid gblɔ na Axis bena: Enyo, akpɔ nusi wò dɔla le wɔwɔ ge. Axis gblɔ na Dawid bena: Ekema matsɔ wò awɔ ŋunye dzɔlae ɖaa.
1SA.28.3	Samuel ku, eye Israel blibo la fa nɛ, eye woɖii ɖe Rama, eƒe du la me. Ke Saul nyã ŋɔliyɔlawo kple afakalawo ɖa le anyigba la dzi. 
1SA.28.4	Esi Filistitɔwo kpe ta va ƒu asaɖa anyi ɖe Sunem la, Saul hã ƒo Israel blibo la nu ƒu, eye woƒu asaɖa anyi ɖe Gilboa. 
1SA.28.5	Ke esi Saul kpɔ Filistitɔwo ƒe aʋakɔa la, evɔ̃, eye dzika tso eƒo ŋuta. 
1SA.28.6	Eye Saul bia nu Yehowa, ke Yehowa meɖo ŋu nɛ le drɔ̃e me loo alo to Urim alo nyagblɔɖilawo dzi o. 
1SA.28.7	Tete Saul gblɔ na eƒe dɔlawo bena: Midi nyɔnua ɖe, si me ŋɔliyɔgbɔgbɔ le la nam, ne mayi egbɔ aɖabia nui ase. Eƒe dɔlawo gblɔ nɛ bena: Kpɔ ɖa, nyɔnu ŋɔliyɔlaa ɖe le En-Dor. 
1SA.28.8	Tete Saul trɔ eƒe nɔnɔme hedo awu bubuwo, eye eya kple ŋutsu eve woyi heva nyɔnu la gbɔ le zã me. Eye wògblɔ bena: Ka nu, ne nayɔ ŋɔli nam, eye nakplɔ amesi mayɔ na wò la vɛ nam! 
1SA.28.9	Nyɔnu la gblɔ nɛ bena: Kpɔ ɖa, wò ŋuta ènya nusi Saul wo, eye wotsrɔ̃ ŋɔliyɔlawo kple afakalawo ɖa le anyigba la dzi. Nukaŋuti nèle mɔ trem na nye agbe, be nawum? 
1SA.28.10	Tete Saul ta Yehowa nɛ bena: Meta Yehowa ƒe agbe, ne fɔɖiɖi anɔ dziwò le nya sia me fi! 
1SA.28.11	Nyɔnu la gblɔ bena: Ameka yɔ ge mala na wò? Eɖo ŋu bena: Yɔ Samuel nam! 
1SA.28.12	Esi nyɔnua kpɔ Samuel la, edo ɣli sesĩe. Eye nyɔnu la gblɔ na Saul bena: Nukaŋuti nèblem? Evɔ wònye wòe nye Saul hafi! 
1SA.28.13	Ke fia la gblɔ nɛ bena: Megavɔ̃ o, nuka nèhekpɔ ma? Nyɔnu la ɖo ŋu na Saul bena: Mekpɔ mawua ɖe le dodom tso anyigba tu me. 
1SA.28.14	Eye wòbiae bena: Aleke eƒe nɔnɔme le? Eɖo nu bena: Ame tsitsia ɖe le dodom, eye wòɖo awu ʋlaya. Esi Saul dze sii bena, Samuel ye la, ede ta agu, eye wobɔbɔ. 
1SA.28.15	Eye Samuel gblɔ na Saul bena: Nukaŋuti neɖe fu nam, eye nèna wokplɔm vɛ? Saul ɖo ŋu bena: Meɖo xaxa me ŋutɔ: Filistitɔwo le aʋa wɔm kplim, ke Mawu trɔ ʋu le yonyeme, eye megale nya ŋu ɖom nam azɔ to nyagblɔɖilawo dzi loo alo to drɔ̃e me o; eyata mena woyɔ wò vɛ, ne nagblɔ nusi mawɔ la nam! 
1SA.28.16	Samuel gblɔ be: Yehowa trɔ ʋu le yowòme hezu wò futɔ; evɔ nukaŋuti nèle nu biamem? 
1SA.28.17	Yehowa wɔ, abe alesi wògblɔ to dzinye ene, eye Yehowa xɔ fiaɖuƒe la le asiwò hetsɔ na hawòvi Dawid. 
1SA.28.18	Esi meɖo to Yehowa ƒe gbe o, eye mèwɔ eƒe dɔmedzoe, si wòdo ɖe Amalek ŋu dzi o la, eyata Yehowa le nusia wɔm wò egbea ɖo. 
1SA.28.19	Yehowa atsɔ Israel hã ade asi na Filistitɔwo akpe ɖe ŋuwò, eye etsɔ la mía kple viwòŋutsuwo miava gbɔnye, Yehowa atsɔ Israel ƒe aʋakɔ la hã ade asi na Filistitɔwo. 
1SA.28.20	Enumake Saul tsra ɖe anyigba dremu, eye wòvɔ̃ ŋutɔ le Samuel ƒe nyawo ta. Ŋusẽ gɔ̃ hã megale eŋu o, elabena meɖu naneke ŋkeke blibo kple zã blibo la o. 
1SA.28.21	Eye nyɔnu la va Saul gbɔ, eye wòkpɔ bena, dzidzi ƒoe ŋutɔ. Tete wògblɔ nɛ bena: Kpɔ ɖa, wò dɔlanyɔnu sewo gbe; metsɔ nye agbe ɖo asi ƒo me, eye meɖo to wò nya, siwo negblɔ nam. 
1SA.28.22	Eyata wò hã ɖo to wò dɔlanyɔnu ƒe gbe, eye na matsɔ abolo via ɖe aɖo akɔwòme, ne naɖu, be ŋusẽ naɖo ŋuwò, hafi nalé wò mɔ! 
1SA.28.23	Ke egbe gblɔ bena: Nyemele nu ɖu ge o. Tete eƒe dɔlawo kple nyɔnu la ƒoe ɖe enu, eye wòɖo to woƒe gbe, eye wòtsi tre tso anyigba hebɔbɔ nɔ aba dzi. 
1SA.28.24	Nyivi damia ɖe le nyɔnu la si le aƒea me, eye wòɖe abla hetsoe, eye woku wɔ blu hetɔ tatali maʋamaʋã. 
1SA.28.25	Eye wòtsɔe va ɖo Saul kple eƒe dɔlawo kɔme, eye woɖui; emegbe; wotso hedzo le zã ma me.
1SA.29.1	Eye Filistitɔwo ƒo woƒe aʋakɔwo katã nu ƒu ɖe Afek, eye Israel ƒu asaɖa anyi ɖe vudo la gbɔ le Yezreel. 
1SA.29.2	Filistitɔwo ƒe amegãwo ho yi alafaalafa kple akpeakpe: ke Dawid kple eƒe amewo ho mamlea kpe ɖe Axis ŋu. 
1SA.29.3	Tete Filistitɔwo ƒe amegãwo gblɔ bena: Nuka dim Hebritɔ siawo le? Axis ɖo ŋu na Filistitɔwo ƒe amegãwo bena: Alo menye eya nye Dawid, Israel-fia Saul ƒe dɔla, si le gbɔnye ƒe eve enye si oa? Eye nyemekpɔ naneke le eŋu, tso esime wòva vaseɖe egbe o. 
1SA.29.4	Tete Filistitɔwo ƒe amegãwo do dɔmedzoe ɖe eŋu, eye Filistitɔwo ƒe amegãwo gblɔ ne bena: Na ame sia nagbugbɔ ayi teƒe, si netsɔ nɛ, ne magayi aʋa la kpli mí, eye wòanye miaƒe futɔ le aʋa me o! Elabena nuka ame sia awɔ atsɔ dze eƒe aƒetɔ ŋu, ne menye ame siawo ƒe ta oa? 
1SA.29.5	Ɖe menye eyae nye Dawid, amesi nu wodzi ha le heɖu ɣe bena: Saul wu akpe, Dawid wu akpe nane oa? 
1SA.29.6	Tete Axis yɔ Dawid gblɔ nɛ bena: Meta Yehowa ƒe agbe, ame dzɔdzɔe nènye, eye wò aʋahoho kple gbɔgbɔ kplim dze ŋunye; elabena nyemekpɔ vɔ̃a ɖeke le ŋuwò tso gbesigbe nèva gbɔnye vaseɖe egbe o; ke wò nya metrɔ na amegãwo o. 
1SA.29.7	Eyata gbugbɔ yi le ŋutifafa me, eye megawɔ nusi medze Filistitɔwo ƒe amegãwo ŋu o! 
1SA.29.8	Dawid gblɔ na Axis bena: Nuka mehewɔ, eye nuka nèkpɔ le wò dɔla ŋu, tso gbesigbe meva gbɔwò vaseɖe egbe, esi ta nyemekpɔ mɔ aɖawɔ aʋa kple nye aƒetɔ fia ƒe futɔwo o? 
1SA.29.9	Axis ɖo ŋu gblɔ na Dawid bena: Nye la menyae bena, ame nyui nènye abe mawudɔla ene, ke Filistitɔwo ƒe amegãwo gblɔ bena, megayi aʋa la kpli mí o! 
1SA.29.10	Eyata mia kple wò aƒetɔ ƒe dɔla, siwo va kpli wò la, mifɔ ŋdi kanya, hafi ŋu nake ade le eme, eye midzo! 
1SA.29.11	Tete Dawid kple eƒe amewo fɔ ŋdi kanya, eye wodze mɔ le ŋdi hegbugbɔ yi Filistitɔwo ƒe anyigba dzi; ke Filistitɔwo ho yi Yezreel.
1SA.30.1	Esi Dawid kple eƒe amewo gbɔ va Ziklag le ŋkeke etɔ̃agbe la, kpɔ ɖa, Amalekitɔwo va dze dziehenyigba kple Ziklag dzi, eye wòsi Ziklag hetɔ dzoe. 
1SA.30.2	Woɖe aboyo nyɔnu, siwo le eme, ɖeviwo kple tsitsiawo siaa, ke womewu amea ɖeke o, boŋ wokplɔ wo, eye wòlé woƒe mɔ hedzo. 
1SA.30.3	Esi Dawid kple eƒe amewo va dua me la, kpɔ ɖa, wòtɔ dzoe, eye wòlé woƒe viŋutsuwo kple vinyɔnuwo. 
1SA.30.4	Tete Dawid kple aʋakɔ, si le eŋu la, fa avi kple ɣli, vaseɖe esime avi meganya le fafam na wo o. 
1SA.30.5	Wòlé Dawid srɔ̃ eveawo, siwo nye Yezreeltɔ Axinoam kple Karmeltɔ Nabal srɔ̃ Abigail hã. 
1SA.30.6	Eye Dawid xaxa ŋutɔ, elabena aʋakɔ la be, yeaƒu kpee, elabena dzi ku aʋakɔ blibo la dome amesiame le viaŋutsuwo kple vianyɔnuwo ta; ke Dawid tsɔ eƒe Mawu, Yehowa, do ŋusẽ eɖokui. 
1SA.30.7	Eye Dawid gblɔ na nunɔla Abyatar, Aximelex vi bena: Tsɔ kɔmewu la vɛ! Tete Abyatar tsɔ kɔmewu la yi na Dawid. 
1SA.30.8	Eye Dawid bia nu Yehowa bena: Mati adzoha sia yomea? Eye matu woa? Eɖo ŋu nɛ bena: Ti wo yome, elabena èle wo tu ge, eye axɔ ameawo! 
1SA.30.9	Tete Dawid kple ame alafa ade, siwo le eŋu la, woyi, eye esi wova Besor-tɔʋu nu la, amea ɖewo tsi anyi. 
1SA.30.10	Eye Dawid kple ame alafa ene ti wo yome, ke ɖeɖi te ame alafa eve, siwo tsi anyi la ŋu belibeli, ale be womete ŋu atso Besor-tɔʋu la o. 
1SA.30.11	Wokpɔ Egipte-ŋutsua ɖe le gbe me, eye wokplɔe va Dawid gbɔe, eye wona aboloe woɖu kpakple tsii wono. 
1SA.30.12	Woka gbotsetsebolo hetsɔ weintsetse ƒuƒu kpe ɖe eŋu nɛ woɖu, eye agbe gaɖo eme, elabena ŋkeke etɔ̃ kple zã etɔ̃ sɔŋ meɖu abolo o, eye meno tsi o. 
1SA.30.13	Dawid biae bena: Ameka ƒe ame nènye? Eye afika nètso? Eɖo ŋu be: Egipte-ɖekakpui menye, eye menye Amalekitɔa ɖe ƒe dɔla; ke nye aƒetɔ gblẽm ɖi, elabena dɔ dze dzinye ŋkeke etɔ̃agbe enye egbe. 
1SA.30.14	Míeyi ɖadze Kretitɔwo ƒe dziehe kple Yuda-nyigba kpakple Kaleb ƒe dziehe gome dzi, eye mieta dzo Ziklag. 
1SA.30.15	Eye Dawid gblɔ nɛ bena: Màkplɔm ayi adzoha siawo gbɔe oa? Eɖo ŋu bena: Ta Mawu nam be, màwum o, eye màtsɔm ade asi na nye aƒetɔ o, ekema makplɔ wò ayi adzoha siawo gbɔe! 
1SA.30.16	Esi wòkplɔe yii la, kpɔ ɖa, wokaka ɖe anyigba blibo la dzi, eye wole nu ɖum le nu nom hele ɣe ɖum le aboyonu geɖe, siwo katã woha tso Filistitɔwo ƒe anyigba kple Yuda-nyigba dzi la ta. 
1SA.30.17	Tete Dawid si wo tso ɣetrɔ vaseɖe fiẽ, eye wo dometɔa ɖeke mesi o, negbe ɖekakpuivi alafa ene, siwo do kposɔ si la koe. 
1SA.30.18	Eye Dawid xɔ nusiwo katã Amalekitɔwo ha la, eve Dawid xɔ srɔ̃a eveawo hã. 
1SA.30.19	Woƒe nusiwo katã woɖe aboyo la, dometɔa ɖe ke mekpɔtɔ o, eɖanye ɖevi alo ame tsitsi, ŋutsuviwo alo nyɔnuviwo o, Dawid xɔ wo katã gbɔe. 
1SA.30.20	Eye Dawid xɔ alẽwo kple nyiwo katã hã, eye wokplɔ wo dze lãha bubuawo ŋgɔ, eye wole gbɔgblɔm bena: Dawid ƒe aboyonu enye si! 
1SA.30.21	Esi Dawid va ame alafa eve, siwo ŋu ɖeɖi te belibeli, ale be womete ŋu dze Dawid yome o, amesiwo wògblẽ ɖe Besor-tɔʋu nu gbɔ la, wova kpe Dawid kple aʋakɔ, si le eŋu la; tete Dawid le ɖe aʋakɔ la ŋu, eye wòdo gbe na wo. 
1SA.30.22	Tete ame vlo kple yakame, siwo katã le ŋutsu, siwo de kple Dawid dome la gblɔ bena: Esi woawo mede kpli mí o la, eyata miana aboyonu, siwo míexɔ la, ƒe ɖeke wo o; ke boŋ wo dome amesiame nekplɔ srɔ̃a kple viawo ko, ne wòayi! 
1SA.30.23	Ke Dawid gblɔ bena: Nɔvinyewo, migawɔ alea o! Yehowae tsɔ nu siawo na mi, ekpɔ mia ta, eye wotsɔ adzoha, siwo va dze mía dzi la, de asi na mí. 
1SA.30.24	Ameka aɖo to mi le nya sia me? Ke boŋ amesiwo de aʋa la kple amesiwo tsi nuawo gbɔ la, namãe sɔsɔe; woamã wo hayooe! 
1SA.30.25	Eye wotsɔe wɔ se kple kɔnu na Israel tso gbemagbe dzi vaseɖe egbe.
1SA.30.26	Esi Dawid gbɔ va Ziklag la, eɖo aboyonuawo ƒe ɖewo ɖe Yuda-ame tsitsiwo, siwo nye xɔlɔ̃awo la bena: Kpɔ ɖa, mixɔ nunana tso Yehowa ƒe futɔwo ƒe aboyonuwo me! 
1SA.30.27	Eɖoe ɖe amesiwo le Betel, amesiwo le Ramot le dziehe kple amesiwo le Yatir; 
1SA.30.28	amesiwo le Aroer, amesiwo le Sifmot kple amesiwo le Estemoa, 
1SA.30.29	amesiwo le Raxal, amesiwo le Yeraxmeelitɔwo ƒe duwo me kpakple amesiwo le Kenitɔwo ƒe duwo me; 
1SA.30.30	amesiwo le Xorma, amesiwo le Bor-Asan kple amesiwo le Atax 
1SA.30.31	kpakple amesiwo le Xebron kple teƒe, siwo katã Dawid kple eƒe amewo to.
1SA.31.1	Eye Filistitɔwo wɔ aʋa kple Israel, eye Israel-ŋutsuwo si le Filistitɔwo nu, eye amewo tsi aʋa le Gilboa-to la dzi. 
1SA.31.2	Filistitɔwo ɖe Saul kple viaŋutsuwo ɖe nu, eye wowu Saul viŋutsuwo, siwo nye Yonatan, Abinadab kple Malkisua. 
1SA.31.3	Aʋa la nu sẽ ŋutɔ ɖe Saul dzi, eye esi aŋutrɔdalawo va tui la, vɔvɔ̃ ɖoe ŋutɔ le aŋutrɔdalawo ŋu. 
1SA.31.4	Eye Saul gblɔ na eƒe adekplɔvi la bena: Di wò yi naƒo ɖem, ne bolotɔ siawo magava ƒo nu ɖem awɔ funyafunyam o! Ke eƒe adekplɔvi la melɔ̃ o, elabena ele vɔvɔ̃m ŋutɔ. Tete Saul tsɔ eƒe yi, eye wòdze enu. 
1SA.31.5	Ke esi Saul ƒe adekplɔvi la kpɔ be, eku la, eya hã tso eƒe yi dze enu, eye woku kplii. 
1SA.31.6	Ale Saul kple viaŋutsu etɔ̃awo kple eƒe adekplɔvi la kpakple eƒe amewo katã ku gbe ɖeka enye si. 
1SA.31.7	Esi Israel-ŋutsu, siwo le bali la ƒe go keme kple Yordan ƒe go keme dzi, kpɔ bena, Israel-ŋutsuwo si, eye Saul kple viaŋutsuwo ku la, wogblẽ woƒe duwo ɖi hesi, eye Filistitɔwo va nɔ wo me.
1SA.31.8	Esi ŋu ke la. Filistitɔwo va nu ɖe ge le ame tsiaʋawo ŋu, eye wokpɔ Saul kple viaŋutsu etɔ̃awo le Gilboa-to la dzi. 
1SA.31.9	Tete wotso ɖa le enu, eye woɖe eŋutinuwo ɖo ɖe Filistitɔwo ƒe anyigba dzi godoo, ne woaɖe gbe ƒãe le woƒe trɔ̃wo ƒe me kpakple le dukɔ la dome. 
1SA.31.10	Wotsɔ eƒe ŋutinuawo va da ɖe Astartewo ƒe me, eye wotsɔ eƒe kukua ku gli ŋu le Bet-San. 
1SA.31.11	Ke esi: Yabes-Gileadtɔwo se nusi Filistitɔwo wɔ Saul la, 
1SA.31.12	tete ŋutsu kalẽtɔwo dze mɔ zɔ zã blibo la ɖaɖe Saul kple viaŋutsuwo ƒe kukuawo le gli ŋu le Bet-San, eye wova Yabes hetɔ dzo wo le afima. 
1SA.31.13	Eye wotsɔ woƒe ƒuwo ɖi ɖe baniti te le Yabes, eye wotsi nu dɔ ŋkeke adre.
2SA.1.1	Eye wòva me le Saul ƒe ku megbe, esime Dawid gbɔ tso Amalek-ʋa, eye Dawid nɔ Ziklag ŋkeke eve megbe la, 
2SA.1.2	kpɔ ɖa, ŋutsua ɖe tso Saul ƒe asaɖa me va le ŋkeke etɔ̃agbe, awu vuvu le eŋu, eye ke le ta me nɛ. Eye esi wòva Dawid gbɔ la, ede ta agu, eye wòbɔbɔ. 
2SA.1.3	Eye Dawid biae bena: Afika netso? Eɖo ŋu nɛ bena: Israel ƒe asaɖa mee mesi tso! 
2SA.1.4	Dawid gblɔ nɛ bena: Aleke nya la le? Taflatse, gblɔe nam! Eye wòɖo ŋu bena: Dukɔ la si le aʋa la nu, eye ame geɖewo tsi aʋa le dukɔ la dome, eye Saul kple via Yonatan hã ku. 
2SA.1.5	Tete Dawid bia ɖekakpui, si to nya la nɛ bena: Aleke newɔ, hafi nyae be, Saul kple via Yonatan ku? 
2SA.1.6	Ɖekakpui, si to nya la nɛ la, ɖo ŋu bena: Nanetɔe meva Gilboa-to la dzi, eye kpo ɖa. Saul ziɔ ɖe eƒe akplɔ ŋu, eye tasiaɖam kple sɔdolawo ɖee ɖe enu. 
2SA.1.7	Esi wònyè ka kpam la, eyɔm, eye metɔ bena: Nyee nye si! 
2SA.1.8	Eye wòbiam bena: Ameka nenye? Meɖo ŋu nɛ bena: Amalekitɔ menye. 
2SA.1.9	Eye wògblɔ nam bena: Te ɖe ŋunye, ne nawum, elabena ŋuzi le tsɔyem, eye agbe gale menye ko. 
2SA.1.10	Tete mete ɖe eŋu hewui, elabena menyae be, anyi, si wòdze la, menye agbenɔtɔe o; eye meɖe ŋgoblanu la le eta kple abɔga le eƒe abɔ hetsɔ va afi na nye aƒetɔ. 
2SA.1.11	Tete Dawid kple ŋutsu, siwo katã le eŋu la, dze woƒe awuwo. 
2SA.1.12	Eye wofa konyi, fa avi hetsi nu dɔ vaseɖe fiẽ le Saul kple via Yonatan kple Yehowa ƒe dukɔ la kpakple Israel ƒe aƒe la ŋuti, le esi wotsi yi nu la ta. 
2SA.1.13	Eye Dawid bia ɖekakpui, si to nya la nɛ bena: Afikatɔ nènye? Eɖo ŋu bena: Amalekitɔa ɖe, si nye amedzro la ƒe vi menye. 
2SA.1.14	Tete Dawid gblɔ nɛ bena: Nuka? Mèvɔ̃ be, nado wò asi ɖa awu Yehowa ƒe amesiamina la oa? 
2SA.1.15	Eye Dawid yɔ ɖekakpuiawo dometɔ ɖeka gblɔ bena: Te va, ne nada nui aƒu anyi! Eye wòda nui woku. 
2SA.1.16	Eye Dawid gblɔ nɛ bena: Wò ʋu anɔ wò ta dzi! Elabena wò ŋutɔ wò nue ɖi ɖase le ɖokuiwò ŋu gblɔ bena: Mewu Yehowa ƒe amesiamina la.
2SA.1.17	Tete Dawid kpa konyifaha sia le Saul kple via Yonatan ŋu, 
2SA.1.18	eye wòde se be, woafia aŋutrɔdaha la Yuda-viwo. Kpɔ ɖa, woŋlɔe de ame dzɔdzɔewo ƒe agbalẽ me: 
2SA.1.19	Oo Israel, wowu wò atsyɔ̃ɖoɖo le wò togbɛwo dzi! Aleke kalẽtɔwo hetsi aʋa ale! 
2SA.1.20	Migaɖe gbe ƒãe le Gat o, eye migado kpoe le Askalon ƒe ablɔwo me o, ne Filistitɔwo ƒe vinyɔnuwo nagadzɔ dzi, eye bolotɔwo ƒe vinyɔnuwo nagatso aseye o! 
2SA.1.21	Mi Gilboa-towo, zãmu alo tsi magadza ɖe mia dzi o, eye agble wɔnuwo maganɔ mia dzi o; elabena afima wotsɔ kalẽtɔwo ƒe akpoxɔnu ƒu gbe ɖo. Saul ƒe akpoxɔnu le abe ɖe womesi ami nɛ o ene. 
2SA.1.22	Yonatan ƒe aŋutrɔ medea megbe le ame tsiaʋawo ƒe ʋu kple kalẽtɔwo ƒe ami me o, eye Saul ƒe yi megbɔna ƒuƒlu o. 
2SA.1.23	Saul kple Yonatan, amesiwo wolɔ̃na le woƒe agbe me, eye tsi metoa wo dome o, wo dome memã le ku me hã o; woɖe abla wu hɔ̃, eye wosesẽ wu dzata. 
2SA.1.24	Israel-nyɔnuviwo, mifa avi na Saul, amesi la aɖabɛ na mi heɖo atsyɔ̃ na mi, eye wòɖo sikatsyɔ̃ɖonu ɖe awu: dzi na mi! 
2SA.1.25	Aleke kalẽtɔwo tsi aʋa ale, eye wowu wò, Yonatan, ɖe wò togbɛwo dzi! 
2SA.1.26	Tɔwo le veyem, nɔvinye Yonatan! Wò nu vivi nunye ŋutɔ, eye wò hlɔ̃ nam ƒo nyɔnuwo ƒe lɔlɔ̃ ta! 
2SA.1.27	Aleke kalẽtɔwo tsi aʋa, eye aʋawɔlawo tɔ aka ale!
2SA.2.1	Le nya sia megbe la Dawid bia Yehowa bena: Mayi Yuda-duawo dometɔ ɖeka mea? Yehowa ɖo ŋu nɛ bena: Yi! Eye Dawid gblɔ be: Afika yi ge mala? Yehowa ɖo ŋu bena: Yi Xebron! 
2SA.2.2	Tete Dawid yi afima, eye srɔ̃ eveawo, Yezreeltɔ Axinoam kple Karmeltɔ Abigail, kpe ɖe eŋu. 
2SA.2.3	Eye Dawid kplɔ ŋutsu, siwo le eŋu, hã yii amesiame kple eƒemetɔwo, eve wonɔ Xebron-duwo me. 
2SA.2.4	Tete Yuda-ŋutsuwo va, eye wosi ami na Dawid le afima, ne woaɖu fia ɖe Yuda ƒe aƒe la dzi. Eye wova gblɔ na Dawid bena: Yabes-Gileadtɔwoe nye amesiwo ɖi Saul. 
2SA.2.5	Tete Dawid ɖɔ amewo ɖo ɖe Yabes-Gileadtɔwo gblɔ na wo bena: Yehowa ayra mi, elabena mieve miaƒe aƒetɔ Saul nu, eye mieɖii! 
2SA.2.6	Eyata Yehowa ave mia nu, eye wòaɖi anukware na mi, eye nye hã mawɔ nyui sia tɔgbe na mi, le esi miewɔ nusia la. 
2SA.2.7	Ke migana miaƒe asi nado agblɔ o, eye miwɔ ŋutsu, elabena miaƒe aƒetɔ Saul ku, eye Yuda ƒe aƒe la si ami nam, be maɖu fia ɖe wo dzi.
2SA.2.8	Ke Saul ƒe aʋafia Abner, Ner vi, kplɔ Saul vi Is-Boset yi Maxanayim, 
2SA.2.9	eye wòɖoe fia ɖe Gilead kple Asertɔwo, Yezreel, Efrayim, Benyamin kple Israel blibo la dzi. 
2SA.2.10	Saul vi Is-Boset xɔ ƒe blane, esime woɖoe fia ɖe Israel nu, eye woɖu fia ƒe eve; negbe Yuda ƒe aƒe la koe ku ɖe Dawid ŋu. 
2SA.2.11	Ŋkeke, siwo Dawid ɖu fia le Xebron de Yuda ƒe aƒea dzi la, le ƒe adre kple dzinu ade. 
2SA.2.12	Eye Abner, Ner vi, kple Saul vi Is-Boset ƒe dɔlawo ho tso Maxanayim yi Gibeon. 
2SA.2.13	Eye Zeruya vi Yoab kple Dawid ƒe dɔlawo hã ho, eye wova ƒo go wo nɔewo le Gibeon-tato; woawo le ta la ƒe go si me, eye ame meawo le ta la ƒe go keme. 
2SA.2.14	Tete Abner gblɔ na Yoab bena: Na ɖekakpuiawo natsi tre; ne woate wo ɖokui akpɔ le mía ŋku me! Eye Yoab gblɔ bena: Ne wotsi tre! 
2SA.2.15	Eye wotsi tre yi le woƒe xexlẽme nu; ame wuieve nye Saul vi Is-Boset lɔ tso Benyamin, eye wo ame wuieve tso Dawid ƒe dɔlawo dome. 
2SA.2.16	Wòlé ta na wo nɔewo heƒo yi ɖe wo nɔewo ƒe abla me, eye wodze anyi zi ɖeka. Eye wona ŋkɔ teƒe sia be nudaƒe; ele Gibeon.
2SA.2.17	Aʋa la nu sẽ ŋutɔ gbemagbe, eye Dawid ƒe dɔlawo si Abner kple Israel-ŋutsuwo. 
2SA.2.18	Eye Zeruya viŋutsu etɔ̃ le afima: Yoab, Abisai kple Asahel; eye Asahel ƒe afɔ tsɔna abe zi le gbe me ene. 
2SA.2.19	Eye Asahel ɖe Abner ɖe nu, eye medze ɖe ɖusi alo mia me le Abner yome o. 
2SA.2.20	Tete Abner nyẽ kɔ gblɔ bena: Wòe nye Asahel mahã? Eɖo ŋu bena: Nyee. 
2SA.2.21	Abner gblɔ nɛ bena: Dze ɖe ɖusi alo mia me, eye nalé ɖekakpuiawo dometɔ ɖeka aɖe eŋutinu na ɖokuiwò! Ke Asahel gbe be, yematrɔ le eyome o. 
2SA.2.22	Abner gagblɔ na Asahel bena: Trɔ le yonyeme dzro! Nukata mada nu wò aƒu anyi? Aleke mawɔ agate gu akpɔ nɔviwò Yoab ŋku mea? 
2SA.2.23	Ke egbe tɔtrɔ, eye Abner tso akplɔnu ƒo ɖe do me nɛ, eye akplɔ la ɖi go ɖe egodo, eye wòdze anyi ɖe afima heku ɖe eteƒe. Eye wòva me, ne amesiame va teƒe, si Asahel dze anyi ku ɖo la, etɔna ɖi. 
2SA.2.24	Eye Yoab kple Abisai woti Abner yome, eye esi ɣe ɖo to la, wova Ama-togbɛ, si le Giax kasa le Gibeon-gbegbe-mɔ dzi la gbɔ. 
2SA.2.25	Tete Benyamin-viwo ƒo wo ɖokui nu ƒu ɖe Abner yome hewɔ asafokɔ ɖeka, eye wotsi tre ɖe togbɛa ɖe ta me. 
2SA.2.26	Eye Abner yɔ Yoab gblɔ bena: Ɖe yi anɔ nuɖuɖu dzi koa? Menyae be, ava vɔ̃ɖi ɖe dzi emegbe oa? Ɣekaɣi nagblɔ na dukɔ la be, woatrɔ le wo nɔviwo yomea? 
2SA.2.27	Yoab ɖo ŋu bena: Meta Mawu ƒe agbe, ɖe menye wòe ƒo nu o la, anye ne dukɔ la gbugbɔ le wo nɔewo yome tso egbe ŋdi ke. 
2SA.2.28	Eye Yoab ku kpẽ, tete aʋakɔ blibo la tɔ, womegati Israel yome o, eye wodzudzɔ aʋawɔwɔ. 
2SA.2.29	Eye Abner kple eƒe amewo to tagba le zã blibo la me hetso Yordan, eye woto ʋe blibo la me va Maxanayim. 
2SA.2.30	Eye esi Yoab gbugbɔ tso Abner yometiƒe la, eƒo aʋakɔ blibo la nu ƒu, eye ame wuiasieke hekpe ɖe Asahel ŋu to le Dawid ƒe dɔlawo dome. 
2SA.2.31	Ke Dawid ƒe dɔlawo wu ame alafa etɔ̃ kple blaade le Benyamin kple Abner ƒe amewo ŋu. 
2SA.2.32	Eye wokɔ Asahel ɖaɖi de fofoa ɖiƒe le Betlexem; eye Yoab kple eƒe amewo zɔ zã blibo la, eye ŋu ke de wo le Xebron.
2SA.3.1	Eye ana nɔ Saul ƒe aƒe kple Dawid ƒe aƒe dome eteƒe didi Eye Dawid ɖe ŋusẽ kpɔm de dzi, ke Saul ƒe aƒe la le gbɔdzɔgbɔdzɔm ɖe dzi. 
2SA.3.2	Eye wodzi ŋutsuviwo na Dawid le Xebron: Eƒe ŋgɔgbevi nye Amnon, si nye Yezreeltɔ Axinoam tɔ. 
2SA.3.3	Evia evelia nye Xileab, si nye Karmeltɔ, Nabal srɔ̃ Abigail tɔ; etɔ̃lia nye Absalom, si nye Gesur-fia, Talmai ƒe vinyɔnu Maaxa ƒe vi. 
2SA.3.4	Enelia nye Adoniya, Xagit vi; atɔ̃lia nye Sefatya, Abital vi; 
2SA.3.5	eye adelia nye Yitream, si nye Dawid srɔ̃ Egla tɔ. Amesiawo wodzi na Dawid le Xebron.
2SA.3.6	Esi aʋa nɔ Saul ƒe aƒe kple Dawid ƒe aƒe dome la, Abner ku de Saul ƒe aƒe ŋu vevie. 
2SA.3.7	Ahiãa ɖe nɔ Saul si, eŋkɔ nye Rizpa, Aya vinyɔnu. Eye Is-Boset gblɔ na Abner bena: Nukaŋuti nède fofonye ƒe ahiã gbɔ? 
2SA.3.8	Tete Abner do dɔmedzoe le Is-Boset ƒe nyawo ta gblɔ bena: Avũ ta menye tso Yuda? Meve fofowò ƒe aƒe kple nɔviawo kpakple xɔlɔ̃awo nu egbea, eye nyemetsɔ wò de asi na Dawid o; eye wòa nèle nya hem de ŋunye le nyɔnu ta fifia? 
2SA.3.9	Mawu nefia Abner, ne wòagafiae de dzi, ne nyemewɔ, abe alesi Yehowa ka atam na Dawid be: 
2SA.3.10	yeaxɔ fiaduƒe la le Saul ƒe aƒe si, eye yeana Dawid ƒe fiazikpui nali ke ɖe Israel kple Yuda dzi tso Dan vaseɖe Beer-Seba o fi! 
2SA.3.11	Ke mete ŋu ɖo nyaa ɖeke ŋu na Abner o, elabena ele evɔ̃m.
2SA.3.12	Enumake Abner dɔ amewo do de Dawid, ne woagblɔ nɛ bena: Ameka tɔe nye anyigba la? Eye wògagblɔ be: Bia nu kplim, eye kpɔ da, nye asi akpe de ŋuwò, be matrɔ Israel blibo la de ŋuwò! 
2SA.3.13	Eɖo ŋu bena: Enyo, mabia nu kpli wò: ke nu ɖeka dim mele tso asiwò; makpɔ nye ŋku me o, negbe ɖeko nakplɔ Saul vinyɔnu Mixal vɛ, hafi ava kpɔ nye ŋku me! 
2SA.3.14	Tete Dawid dɔ amewo ɖo ɖe Saul vi Is-Boset, ne woagblɔ nɛ be: Kplɔ srɔ̃nye Mixal, si metsɔ Filistitɔwo ƒe aʋanuyi alafa ɖeka ɖe la, vɛ nam! 
2SA.3.15	Eve Is-Boset dɔ woɖaxɔe le srɔ̃a Lais vi Paltiel si vɛ. 
2SA.3.16	Eye srɔ̃a dze eyome le avi fam ʋuu kekeke vaseɖe Baxurim; eye Abner gblɔ nɛ bena: Gbugbɔ yi! Tete wògbugbɔ. 
2SA.3.17	Ke Abner ƒo nu kple Israel-amegãwo bena: Menye egbe o, menye etsɔ o, miele Dawid dim, be wòaɖu fia de mia dzi. 
2SA.3.18	Miwɔe azɔ! Elabena Yehowa gblɔ le Dawid ŋu be: Nye dɔla Dawid ƒe asi dzi to ge mala ade nye dukɔ Israel tso Filistitɔwo kple woƒe futɔwo katã si me. 
2SA.3.19	Eye Abner ƒo nu ɖe Benyamin hã ƒe to me: emegbe Abner yi Xebron, be yeagblɔ nusiwo katã dze Israel kple Benyamin ƒe aƒe blibo la ŋu la, na Dawid. 
2SA.3.20	Esi Abner kple ŋutsu blave, siwo kpe ɖe eŋu, va Dawid gbɔ le Xebron la, Dawid wɔ amedzro na Abner kple ŋutsu, siwo kpe ɖe eŋu la. 
2SA.3.21	Eye Abner gblɔ na Dawid bena: Na matso ayi aɖaƒo Israel blibo la nu ƒu ɖe nye aƒetɔ fia ŋu, ne woabia nu kpli wò, eye, naɖu fia, alesi dze ŋuwò! Tete Dawid ɖo Abner ɖa wòyi le ŋutifafa me.
2SA.3.22	Eye kpɔ ɖa, Dawid ƒe dɔlawo kple Yoab gbɔ tso adzoʋa, eye wohe aboyonu geɖe gbɔe; ke Abner megale Dawid gbã le Xebron o, elabena eɖoe ɖa wòyi le ŋutifafa me. 
2SA.3.23	Esi Yoab kple aʋakɔ blibo, si le eŋu, gbã la, wogblɔ na Yoab bena: Abner, Ner vi, va fia la gbã, eye wòɖoe ɖa wòyi le ŋutifafa me. 
2SA.3.24	Tete Yoab va fia la gbɔ gblɔ bena: Nuka nye esi nèwu? Kpɔ ɖa, Abner va gbɔwò; nukaŋuti nèɖoe ɖa wodzo? 
2SA.3.25	Mènya Abner, Ner vi la oa? Elabena nuwò ble ge wòva, ne wòanya wò dodo kple wò gbɔgbɔ kpakple nusiwo katã nèwɔna. 
2SA.3.26	Tete Yoab do le Dawid gbɔ hedɔ ame ɖo ɖe Abner yome, eye wotrɔe tso Sira-vudo la gbɔ gbee, ke Dawid menyae o. 
2SA.3.27	Esi Abner trɔ gbɔ va Xebron la, Yoab kplɔe yi agbo la te, be woa kplii woaɖe kpɔ; eye wòda nu do me nɛ le afima wòku ɖe nɔvia Asahel ƒe ʋu ta. 
2SA.3.28	Ke esi Dawid va see la, egblɔ bena: Mia kple nye fiaɖuƒe la míeɖi fa le Abner, Ner vi ƒe ʋu me o le Yehowa ŋku me tegbee. 
2SA.3.29	Neva Yoab ƒe ta kple fofoa ƒe aƒe blibo la dzi, eye afuɖɔla kple anyidzela, amesi tɔna ɖe ati ŋu kple amesi tsia yi nu kpakple amesi abolokoe wona, nu matso le Yoab ƒe me o! 
2SA.3.30	Yoab kple nɔvia Abisai wowu Abner, le esi wòwu wo nɔvi Asahel le aʋa me le Gibeon la ta. 
2SA.3.31	Tete Dawid gblɔ na Yoab kple ameha, siwo katã le eŋu, bena: Midze miaƒe awuwo, mita akpanya, eye mifa konyi le Abner ŋgɔ! Eye fia Dawid dze amekukugba la yome. 
2SA.3.32	Eye woɖi Abner ɖe Xebron; fia la fa avi kple ɣli le Abner ƒe yɔdo to, eye ameha blibo la hã fa avi. 
2SA.3.33	Eye fia la fa na Abner gblɔ bena: Ɖe Abner aku abe yakame enea? 
2SA.3.34	Womebla asi na wò o, eye womede akɔbliga afɔ na wò o; èku, abe alesi wokuna ɖe ame vlowo si me ene! Tete ameha blibo la gafa avi ɖe dzi wu. 
2SA.3.35	Esi ɣe gale dzi ko, eye ameha blibo la va nuɖuɖu na ge fiaa la, Dawid ka atam bena: Mawu nefiam ne wòagafiam ɖe dzi, ne made nu nuɖuɖu alo nu bubua ɖe ŋu, hafi ɣe naɖo to fi! 
2SA.3.36	Eye esi ameha blibo la dze sii la, edze wo ŋu; nusianu, si fia la wɔ la, dze ameha blibo la ŋu. 
2SA.3.37	Eye ameha la katã kple Israel blibo la dze sii gbemagbe bena: Abner, Ner vi la ƒe ku metso fia la gbɔ o. 
2SA.3.38	Eye fia la gblɔ na eƒe dɔlawo bena: Mienyae be, amegãa ɖe kple ame ŋkɔŋua ɖee ku egbea le Israel oa? 
2SA.3.39	Ke nye la ɖevi dzaa menye, hafi wòsi ami nam menye fia. Ke Zeruya vi siawo tri akɔ wum. Yehowa naɖo vɔ̃ eteƒe na nuawɔla ɖe eƒe nu vɔ̃ɖi wowɔ la nu!
2SA.4.1	Esi Saul vi se bena, Abner ku le Xebron la, eƒe asiwò gbɔdzɔ, eye dzidzi ƒo Israel blibo la. 
2SA.4.2	Eye ŋutsu eve, siwo nye adzohawo kplɔlawo, le Saul vi la si; ɖeka ŋkɔ nye Baana, eye evelia ŋkɔ nye Rexab, amesiwo nye Beerottɔ Rimon viwo tso Benyamin-viwo dome, elabena wobua Beerot hã kpe ɖe Benyamin ŋu; 
2SA.4.3	ke Beerottɔwo si yi Gitaim, eye wonye amedzrowo le afima vaseɖe egbe. 
2SA.4.4	Eye ŋutsuvia ɖe le Saul vi Yonatan si, amesi ƒe ata tu. Exɔ ƒe atɔ̃, esime du tso Yezreel va le Saul kple Yonatan ŋuti; tete enyila tsɔe kpa hesii, eye esi wòle kplakplakpla dzi le sisim la, ege, eye wòtu; eŋkɔ nye Mefiboset. 
2SA.4.5	Azã Beerottɔ Rimon viwo, Rexab kple Baana, tso yi, eye wova Is-Boset ƒe me le ŋdɔkutsu, esime wòle ŋdɔlɔ̃ dɔm. 
2SA.4.6	Wova aƒea me, be woatsɔ lu; eye woda nu dɔ me nɛ, eye Rexab kple nɔvia Baana wosi dzo. 
2SA.4.7	Esi wova aƒea me la, emlɔ eƒe aba dzi le xɔgã me, tete woda nui wu, eye wotso ta te enu hetsɔ eƒe ta dze mɔ to tagba le zã blibo la me. 
2SA.4.8	Eye wotsɔ Is-Boset ƒe ta vɛ na Dawid le Xebron gblɔ na fia la bena: Kpɔ ɖa, wò futɔ Saul vi Is-Boset, amesi le wò ku dim la, ƒe ta enye si; ale Yehowa bia hlɔ̃ Saul kple eƒe dzidzimeviwo na nye aƒetɔ fia egbe sia! 
2SA.4.9	Tete Dawid ɖo ŋu na Rexab kple nɔvia Baana, amesiwo nye Beerottɔ Rimon viwo, gblɔ na wo bena: Meta Yehowa, si ɖe nye agbe tso hiãwo katã me la, ƒe agbe: 
2SA.4.10	Melé ame ma, si va gblɔ nam be, Saul ku la, eye mewui le Ziklag, evɔ wònye eya ŋutɔ bu be, gbe nyui yehe vɛ, eye mana dɔtsɔho ye hafi. 
2SA.4.11	Azɔ esi ame vlowo wu ame dzɔdzɔe ɖe eƒe aba dzi le eƒe xɔ me la, ɖe nyemabia eƒe nu tso mia si, eye matsrɔ̃ mi ɖa tso anyigba dzi oa? 
2SA.4.12	Tete Dawid de se na ɖekakpuiawo, eye wowu wo helã woƒe asiwò kple afɔwo ɖaku ɖe ta to le Xebron; ke wotso Is-Boset ƒe ta ɖi ɖe Abner ƒe yɔdo me le Xebron.
2SA.5.1	Tete Israel-toawo katã va Dawid gbɔ le Xebron, eye wogblɔ bena: Kpɔ ɖa, wò ƒu kple wò ŋutilã míenye. 
2SA.5.2	Tsã esi Saul nye fia ɖe Israel nu la, wòe kplɔa Israel ɖoa goe, eye negakplɔnɛ gbɔnɛ, eye Yehowa gblɔ na wò bena: Wòe anyi nye dukɔ Israel, eye nanye amegã ɖe Israel nu! 
2SA.5.3	Ale Israel-amegãwo katã va fia la gbɔ le Xebron, eye fia Dawid bla nu kpli wo le Xebron le Yehowa ŋku me, eye wosi ami na Dawid, ne woaɖu fia ɖe Israel dzi. 
2SA.5.4	Dawid xa ƒe blaetɔ̃, esime wòzu fia, eye woɖu dzi ƒe blane. 
2SA.5.5	Eɖu fia ɖe Yuda dzi le Xebron ƒe adre kple dzinu ade, eye wòɖu fia ɖe Israel blibo la kple Yuda dzi le Yerusalem ƒe blaetɔ̃ va etɔ̃.
2SA.5.6	Eye fia la kple eƒe amewo ho yi Yerusalem ɖe Yebusitɔ, siwo nye anyigbadzitɔwo la ŋu; ke woawo gblɔ na Dawid bena: Màte ŋu ava afisia o, ŋkuagbãtɔwo kple xodrɔ̃wo koe anyẽ wò! Egɔme enye be, Dawid mate ŋu ava afisia o. 
2SA.5.7	Ke Dawid xa Zion-mɔ̃ la, eya nye Dawid ƒe du. 
2SA.5.8	Gbemagbe Dawid gblɔ bena: Amesi asi Yebusitɔwo hekpe ɖe xodrɔ̃wo kple ŋkuagbãtɔwo, amesiwo Dawid ƒe dzi lé fui la ŋu heva ke ɖe tsiʋu la gbɔ la…! Eyata wogblɔna be: Ŋkuagbãtɔ kple xɔdrɔ̃ megava aƒea me o! 
2SA.5.9	Eye Dawid va na mɔ̃ la me hena ŋkɔe be Dawid ƒe du; eye Dawid ɖo gli ƒo xlãe va kpe tso Milo to anyigba gome. 
2SA.5.10	Eye Dawid le ŋusẽ kpɔm ɖe dzi, eye Yehowa, aʋakɔwo ƒe Mawu la, li kplii.
2SA.5.11	Eye Tiro-fia Xiram ɖo amewo kple sedertiwo ɖe Dawid hekpe ɖe atikpalawo kple kpefulawo ŋu, ne woatu xɔ na Dawid. 
2SA.5.12	Azɔ Dawid dze sii bena, Yehowae ɖo ye, ne yeaɖu fia ɖe Israel dzi, eye wòna eƒe fiaɖuƒe de dzi le eƒe dukɔ Israel ta. 
2SA.5.13	Esi Dawid tso Xebron va la, egadze ahiãwo, eye wòɖe srɔ̃wo le Yerusalem, eye wogadzi ŋutsuviwo kple nyɔnuviwo na Dawid. 
2SA.5.14	Amesiwo wodzi nɛ le Yerusalem ƒe ŋkɔwo nye esi: Samua, Sabab, Natan kple Salomo, 
2SA.5.15	Yibxar, Elisua, Nefeg kple Yafia, 
2SA.5.16	Elisama, Elyada kple Elifelet.
2SA.5.17	Tete Filistitowo se bena, wosi ami na Dawid heɖo fiae ɖe Israel dzi, eye Filistitɔwo katã ho, bena woadi Dawid. Eye esi Dawid see la, eyi mɔ̃ la me. 
2SA.5.18	Eye Filistitɔwo va kaka ɖe Refaim-bali la me. 
2SA.5.19	Eye Dawid bia nu Yehowa bena: Mahe ɖe Filistitɔwo ŋua, eye ɖe atsɔ wo ade asi nama? Yehowa ɖo ŋu na Dawid bena: Ho yi, elabena matsɔ Filistitɔwo ade asi na wò! 
2SA.5.20	Tete Dawid va Baal-Perazim, eye Dawid si wo le afima, eye wògblɔ bena: Yehowa dze nye futɔwo le ŋgɔnye, abe alesi tɔsisi ŋɔa go ene. Eyata wona ŋkɔ teƒe ma bena Baal-Perazim. 
2SA.5.21	Ke wogblẽ woƒe legbawo ɖe afima, eye Dawid kple eƒe amewo fɔ wo. 
2SA.5.22	Eye Filistitɔwo gaho heva kaka ɖe Refaim-bali la me 
2SA.5.23	Tete Dawid bia nu Yehowa, eye wòɖo ŋu nɛ be: Megaho yi o, ke boŋ to wo megbe, ne nava tu wo le klẽtiawo kasa! 
2SA.5.24	Eye ne eva me be, zi ɖi va to klẽtiawo dome nèse la, ekema wɔ kaba, elabena Yehowa dze ŋgɔwò, be wòasi Filistitɔwo ƒe aʋakɔ la! 
2SA.5.25	Eye Dawid wɔ, abe alesi Yehowa de se nɛ ene, eye wòsi Filistitɔwo tso Geba vaseɖe Gezer.
2SA.6.1	Eye Dawid gaƒo Israel ƒe ame tiatiawo katã nu ƒu, wole ame akpe blaetɔ̃. 
2SA.6.2	Eye Dawid kple dukɔ blibo, si le eŋu la, dze mɔ yi Baal-Yuda, ne woatsɔ Mawu ƒe aɖaka, si ŋu woyɔa Yehowa Zebaot, amesi le Kerubiwo ta me ƒe ŋkɔ ɖo la, atso afima. 
2SA.6.3	Woɖa Mawu ƒe aɖaka la ɖe tasiaɖam yeyea ɖe me, eye wotsɔe tso Abinadab ƒe aƒe, si le togbɛ dzi la me, eye Abinadab viwo Usa kple Axio kplɔ tasiaɖam yeye la. 
2SA.6.4	Esi wotsɔe tso Abinadab ƒe aƒe, si le togbɛ dzi me la, wozɔ Mawu ƒe aɖaka la xa, ke Axio dze aɖaka la ŋgɔ. 
2SA.6.5	Eye Dawid kple Israel ƒe aƒe blibo la le ɣe ɖum kple ŋusẽ katã hele ha dzim ɖe saŋku kple kasaŋku, axatsɛ, nyawowoe kple gakogoe ŋu le Yehowa ŋku me. 
2SA.6.6	Esi wova Naxon ƒe lugbɔƒe la, Usa do asi ɖa lé Mawu ƒe aɖaka la, elabena nyiawo dze ɖe aga. 
2SA.6.7	Ke Yehowa do dɔmedzoe ɖe Usa ŋu, eye Mawu ƒoe ƒu afima ɖe Mawu ƒe aɖaka la xa. 
2SA.6.8	Tete wòve Dawid be, Yehowa ɖe Usa ɖa, eye wòna ŋkɔ teƒe ma be Perez-Usa vaseɖe egbe. 
2SA.6.9	Eye Dawid vɔ̃ Yehowa gbemagbe hegblɔ be: Aleke Yehowa ƒe aɖaka la ava gbɔnye? 
2SA.6.10	Eye Dawid melɔ̃ be, woatsɔ Yehowa ƒe aɖaka la ava ye gbɔe le Dawid ƒe ɖu la me o; eye Dawid na be, woaɖadroe ɖe Gattɔ Obed-Edom ƒe me. 
2SA.6.11	Ale Yehowa ƒe aɖaka la tsi Gattɔ Obed-Edom ƒe me dzinu etɔ̃, eye Yehowa yra Obed-Edom kple eƒe aƒe blibo la.
2SA.6.12	Eve wova gblɔna fia Dawid bena: Yehowa yra Obed-Edom ƒe aƒe kple eƒe nuwo katã le Mawu ƒe aɖaka la ta. Tete Dawid yi ɖakɔ Mawu ƒe aɖaka la tso Obed-Edom ƒe me va Dawid ƒe ɖu la me kple dzidzɔ. 
2SA.6.13	Eye wòva me, ne Yehowa ƒe aɖaka la tsɔlawo ɖe afɔ zi ade la, etsɔa nyitsu ɖeka kple nyivi dami ɖeka sa vɔe. 
2SA.6.14	Dawid ɖu ɣe kple ŋusẽ katã le Yehowa ŋku me, eye Dawid do aklala-kɔmewu. 
2SA.6.15	Eye Dawid kple Israel ƒe aƒe blibo la te aseye tsom le kpẽ kum hetsɔ Yehowa ƒe aɖaka la yii. 
2SA.6.16	Esi Yehowa ƒe aɖaka la va Dawid ƒe dua me la, Saul vinyɔnu Mixal le fesre nu kpɔ Dawid le kpo tim hele ɣe ɖum le Yehowa ŋku me, eye woɖu fewu le eŋu le eƒe dzi me. 
2SA.6.17	Eye wotsɔ Yehowa ƒe aɖaka la va da ɖe enɔƒe le agbadɔ, si Dawid tu nɛ la me, eye Dawid sa numevɔ kple akpedavɔ le Yehowa ŋku me. 
2SA.6.18	Esi Dawid sa numevɔ kple akpedavɔ vɔ la, eyra dukɔ la le Yehowa Zebaot ƒe ŋkɔ me. 
2SA.6.19	Eye Dawid ma abolo bɔbɔ, lãkɔ kple weintsetse ƒuƒu abolo ɖekaɖeka na dukɔ la katã, si nye Israel ƒe ameha blibo la dome amesiame, eye dukɔ blibo la dome amesiame yi eƒe xɔ nu.
2SA.6.20	Esi Dawid yi gbe do ge na eƒemetɔwo la, tete Saul vinyɔnu Mixal va kpe Dawid gblɔ bena: Aleke gbegbe Israel-fia de bubu eɖokui ŋu heɖe ama le eteviwo ƒe dɔlanyɔnuwo ŋku me egbe, abe alesi yakamewo ɖea amae ene! 
2SA.6.21	Tete Dawid gblɔ na Mixal bena: Yehowa, amesi ŋu nye nu nyo wu fofowò kple eƒe aƒe blibo la, eye wòtsɔm ɖo amegã ɖe Yehowa ƒe dukɔ Israel nu la, ŋku mee meɖu ɣe le! 
2SA.6.22	Ne meɖi gbɔ, eye medo yakame ɖokuinye ʋuu hã la, ɖe mebe, made bubu ɖokuinye ŋu le dɔlanyɔnu, siwo ŋu nèƒo nu le la ŋku me. 
2SA.6.23	Ke Saul vinyɔnu Mixal tsi ko vaseɖe eƒe kugbe.
2SA.7.1	Eye wòva me, esime fia la le eƒe me, eye Yehowa na gbɔdzɔe tso eƒe futɔwo katã si me godoo va kpe la, 
2SA.7.2	fia la gblɔ na nyagblɔɖila Natan bena: Kpɔ ɖa, nyea mele sedertixɔ me, ke Mawu ƒe aɖaka la le kuntruwo te. 
2SA.7.3	Natan do ŋu na fia la bena: Yi nawɔ nusianu, si le wò dzi me; elabena Yehowa li kpli wò! 
2SA.7.4	Tete Yehowa ƒe gbe va Natan gbɔ le zã ma me bena: 
2SA.7.5	Yi nagblɔ na nye dɔla Dawid bena: Ale Yehowa to enye si: Wòe atu xɔ nam manɔ emea? 
2SA.7.6	Elabena tso gbesigbe mekplɔ Israel-viwo tso Egipte la, nyemenɔ xɔa ɖeke me vaseɖe egbe o, ke boŋ menɔ agbadɔ kple nɔƒe la me henɔa tsatsam. 
2SA.7.7	Ŋkeke alesi menɔ Israel-viwo katã dome tsã la, ɖe megblɔ na Israel ƒe toawo dometɔa ɖe, si meɖo be, wòanyi nye dukɔ Israel la bena: Nukaŋuti mietu sedertixɔ nam oa? 
2SA.7.8	Azɔ ale nagblɔ na nye dɔla Dawid enye si: Gbe, si Yehowa Zebaot do enye si: Mekplɔ wò tso lãnyiƒe le alẽwo yome, be naɖu amegã ɖe nye dukɔ Israel nu! 
2SA.7.9	Menɔ anyi kpli wò le afisiafi, si nèto, metsrɔ̃ wò futɔwo katã ɖa le ŋgɔwò, eye mede ŋkɔ gã ŋuwò abe ame ŋkɔŋu, siwo le anyigba dzi ƒe ŋkɔ ene. 
2SA.7.10	Mana nɔƒe nye dukɔ Israel, eye mana wòaɖo zunu anyi, ne wòanɔ eteƒe, eye dzika magatso eƒo azɔ o, eye ame vlowo magatee ɖe anyi azɔ abe tsã ene 
2SA.7.11	tso gbesigbe meɖo ʋɔnudrɔ̃lawo ɖe nye dukɔ Israel nu la o. Mana gbɔdzɔe wò tso wò futɔwo katã si me, eye Yehowa le gbɔgblɔm na wò be: Yehowa le xa tu ge na wò! 
2SA.7.12	Ne wò azã de, eye nèmlɔ fofowòwo gbɔ la, ekema maɖo viwò, si ɖo tso wò ali me la, ɖe yowòme, eye mana eƒe fiaɖuƒe nali ke. 
2SA.7.13	Eya natu xɔ na nye ŋkɔ, eye maɖo eƒe fiaɖuƒe ƒe fiazikpui te dzi ɖaa. 
2SA.7.14	Manye fofoa, eye eya anye vinye, eye ne eda vo la, mahe to nɛ kple ameƒoti, eye maƒoe, abe alesi woƒoa amegbetɔviwo ene. 
2SA.7.15	Gake nye amenuveve madzo le egbo, abe alesi mena wodzo le Saul, amesi meɖe ɖa le ŋkuwò me la gbɔ ene o. 
2SA.7.16	Wò aƒe kple wò fiaɖuƒe anɔ anyi tegbee le ŋkunye me, eye wò fiazikpui ali ke tegbee.
2SA.7.17	Eye Natan ƒo nu kple Dawid ɖe nya siawo katã kple ŋutega sia nu pɛpɛpɛ. 
2SA.7.18	Eye fia Dawid yi ɖabɔbɔ nɔ Yehowa ŋku me hegblɔ bena: Aƒetɔ Yehowa, ameka menye, eye nuka nye aƒe nye be, nèkplɔm vaseɖe fifi? 
2SA.7.19	Aƒetɔ Yehowa, ɖe esia nye nu tse le ŋkuwò me, hafi nègado nusi ava gbaɖegbe la ŋugbe ɖe wò dɔla ƒe aƒe la ŋua? Esia nye nusi nèɖo ɖe amegbetɔvi ŋua, Aƒetɔ Yehowa! 
2SA.7.20	Eye nukata Dawid aganɔ nu ƒom kpli wò, elabena ènya wò dɔla, Aƒetɔ Yehowa! 
2SA.7.21	Le wò nya kple wò tamesusu ta nèwɔ nu gã siawo katã, bena nana wò dɔla nanyae. 
2SA.7.22	Eyata ètri akɔ, Yehowa Mawu, elabena amea ɖeke mede nuwò o, eye mawu bubua ɖeke mexe ɖe ŋuwò o, abe alesi míesee kple to pɛpɛpɛ ene. 
2SA.7.23	Dukɔ ka le anyigba dzi de wò dukɔ Israel nu, anyigba dzi dukɔ, si ɖeɖe ko mawua ɖe va ɖe, be wòatsɔ awɔ eƒe dukɔ, ne wòaɖe ŋkɔ eɖokui ŋu, eye wòawɔ nu gã kple ŋɔdzinuwo, be wòanya dukɔwo kple woƒe mawuwo le wò dukɔ, si nèɖe tso Egipte na ɖokuiwò la ŋgɔa? 
2SA.7.24	Eye nèɖo wò dukɔ Israel tè dzi, be wòanye wò dukɔ tegbee, eye wò Yehowa nèzu eƒe Mawu. 
2SA.7.25	Eyata, Yehowa Mawu, nɔ nya, si nègblɔ ɖe wò dɔla kple eƒe aƒe ŋu la dzi tegbee, eye nawɔ, abe alesi nègblɔ ene! 
2SA.7.26	Ekema wò ŋkɔ ade du tegbee, eye woagblɔ be: Yehowa Zebaot enye Mawu ɖe Israel nu, eye wò dɔla Dawid ƒe aƒe nali ke le ŋkuwò me! 
2SA.7.27	Elabena wò Yehowa Zebaot, Israel ƒe Mawu la, gblɔe ɖe wò dɔla ƒe to me bena: matu xɔ na wò; eyata dzi ɖo wò dɔla ƒo wòle gbe sia dom ɖa na wò. 
2SA.7.28	Azɔ Aƒetɔ Yehowa, wòe nye Mawu, eye wò nyawo nye nyateƒe, eye nègblɔ nya nyui sia na wò dɔla. 
2SA.7.29	Eyata lɔ̃ nayra wò dɔla ƒe aƒe la, ne wòano ŋkuwò me tegbee; elabena wò Aƒetɔ Yehowae gblɔe, eye wò yayra ana yayra nanɔ wò dɔla ƒe aƒe dzi tegbee.
2SA.8.1	Eye wòva me le nusiawo megbe bena, Dawid si Filistitɔwo, eye wòbɔbɔ wo ɖe anyi, eye Dawid xɔ du gã me dziɖuɖu le Filistitɔwo si. 
2SA.8.2	Emegbe wòsi Moabitɔwo, eye wòna womlɔ anyigba, eye wòdzidze wo kple ka; edzidze ka eve be, woawu, eye wòdzidze ka ɖeka be, woanɔ agbe. Ale Moabitɔwo zu Dawid ƒe dɔlawo, siwo dzɔ nu nɛ. 
2SA.8.3	Eye Dawid si Zoba-fia Hadadezer, Rexob vi, esi wòva be, yeaɖo yeƒe fiaɖuƒe anyi ɖe Frat-tɔsisi la nu. 
2SA.8.4	Dawid lé sɔdola akpe ɖeka kple alafa adre kpakple afɔzɔla akpe blave, eye Dawid du ata na so, siwo katã wotsi ɖe tasiaɖamwo ŋu la, negbe sɔ alafa ɖeka ko wõkpɔtɔ ɖi. 
2SA.8.5	Eye esi Aramtɔwo tso Damasko, be woava xɔ na Zoba-fia Hadadezer la, Dawid wu ame akpe blave vɔ eve le Aramtɔwo dome. 
2SA.8.6	Eye Dawid ɖe amewo ɖo Aramtɔwo ƒe Damasko, eye Aramtɔwo zu Dawid ƒe dolawo, siwo dza nu nɛ. Eye Yehowa kpe ɖe Dawid ŋu le afisiafi, si wòyi. 
2SA.8.7	Eye Dawid xɔ sikakpoxɔnu, siwo le Hadadezer ŋu mewo si la, hetsɔ va Yerusalem. 
2SA.8.8	Eye fia Dawid xɔ akɔbli geɖe fũ le Beta kple Berotai, siwo nye Hadadezer ƒe duwo me. 
2SA.8.9	Esi Xamat-fia Toi se bena, Dawid si Hadadezer ƒe aʋakɔ bliboa la, 
2SA.8.10	Toi do via Yoram ɖe fia Dawid, ne wòado gbe nɛ, woadi dzɔgbenyuie ne, eye wõayrae le esi wòwɔ aʋa kple Hadadezer, eye wòsii la ta, elabena Toi kple Hadadezer wole kè me; eye wòhe klosalonuwo, sikanuwo kple akɔblinuwo ɖe asi vɛ. 
2SA.8.11	Eye fia Dawid ka woawo hã ŋu na Yehowa hekpe ɖe klosalo kple sika, siwo wòxɔ le dukɔ, siwo katã dzi woɖu la si, eye wòkɔ wo ŋu la ŋuti. 
2SA.8.12	Exɔ wo le Aramtɔwo, Moabitɔwo, Amon-viwo, Filistitɔwo kple Amalekitɔwo si hekpe ɖe nusiwo woha le Zoba-fia Hadadezer, Rexob vi si la ŋuti. 
2SA.8.13	Eye Dawid ƒe ŋkɔ nyɔ. Esi wògbɔ tso Aramtɔwo siƒe la, ewu Edomtɔ akpe wuienyi le dzeʋe la mea. 
2SA.8.14	Eye wòɖe amewo ɖo Edom, Edom blibo lae wòɖe amewo ɖoe, eye Edomtɔwo katã zu Dawid ƒe dɔlawo. Eye Yehowa kpe ɖe Dawid ŋu le afisiafi, si wòyi. 
2SA.8.15	Ale Dawid ɖu fia de Israel blibo la dzi, eye ʋɔnudɔdrɔ̃ kple afiatsotso le Dawid si me hena Israel blibo la. 
2SA.8.16	Yoab, Zeruya vi, le aʋakɔ la nu, eye Yosafat, Axilud vi, nye fia ƒe tsiami; 
2SA.8.17	Zadok, Axitub vi, kple Aximelex, Abyatar vi, wonye nunɔlawo, eye Seraya nye agbalẽŋlɔla; 
2SA.8.18	Benaya, Yehoyada vi, le Kretitɔwo kple Pletitɔwo nu, eye Dawid viŋutsuwo nye aɖaŋuɖolawo.
2SA.9.1	Eye Dawid bia bena: Ɖe amea ɖeke mekpɔtɔ ɖe Saul ƒe me, ne mave enu le Yonatan ta oa? 
2SA.9.2	Dɔlaa ɖe le Saul ƒe me, si ŋkɔ nye Ziba; eye woyɔe va Dawid gbã, eye fia la gblɔ ne bena: Wòe nye Ziba? Eɖo ŋu bena: Wò dɔlae. 
2SA.9.3	Fia la bia bena: Ɖe amea ɖeke megale Saul ƒe me, ne mave enu abe Mawu ene oa? Ziba ɖo ŋu na fia la bena: Yonatan viŋutsu ɖeka li, amesi ƒe ata tu. 
2SA.9.4	Tete fia la gblɔ nɛ bena: Afika wòle? Ziba ɖo ŋu na fia la bena: Kpɔ ɖa, ele Amiel vi Maxir ƒe me le Lo-Debar. 
2SA.9.5	Tete fia Dawid ɖo ame ɖa woaɖakplɔe vɛ tso Lo-Debar le Amiel vi Maxir ƒe me. 
2SA.9.6	Eye esi Saul vi Yonatan ƒe vi Mefiboset va Dawid gbɔ la, etsyɔ mo anyi, eye wobɔbɔ. Tete Dawid gblɔ bena: Mefiboset! Etɔ bena: Wò dɔla enye si. 
2SA.9.7	Dawid gblɔ nɛ bena: Megavɔ̃ o, elabena mave nuwò le fofowò Yonatan ta: magagbugbɔ fofowò Saul ƒe agblewo katã na wò, eye naɖu nu le nye agba nu ɖaa. 
2SA.9.8	Ke eya de ta agu gblɔ bena: Ameka nye wò dɔla, be nètrɔ ɖokuiwò ɖe nye, amesi nye avũ kuku la ŋu? 
2SA.9.9	Tete fia la ya Saul ƒe ɖekakpui Ziba gblɔ nɛ bena: Metsɔ nusiwo katã nye Saul kple eƒe aƒe blibo la to la, de asi na wò aƒetɔ ƒe vi. 
2SA.9.10	Eye mia kple viwòŋutsuwo kple wò dɔlawo miade agble, eye míaŋe nu nɛ, ne wò aƒetɔ ƒe vi nakpɔ nu aɖu; ke wò aƒetɔ ƒe vi Mefiboset aɖu nu le nye agba nu ɖaa. Eye ŋutsuvi wuiatɔ̃ kple dɔla blave le Ziba si. 
2SA.9.11	Tete Ziba gblɔ na fia la bena: Alesi nye aƒetɔ fia de se na eƒe dɔla la, nenema pɛpɛpɛ wò dɔla awɔ! Eye Mefiboset ɖu nu le Dawid ƒe agba nu abe fiaviwo dometɔ ɖeka ene. 
2SA.9.12	Eye ŋutsuvi suea ɖe le Mefiboset si, eŋkɔ nye Mixa; eye Ziba-ƒemetɔwo katã zu Mefiboset ƒe dɔlawo. 
2SA.9.13	Ke Mefiboset nɔ Yerusalem, elabena eɖua nu le fia ƒe agba nu; eye eƒe atawo kple eve tu.
2SA.10.1	Esia megbe la Amon-viwo ƒe fia ku, eye via Xanun ɖu fia ɖe eteƒe. 
2SA.10.2	Tete Dawid gblɔ bena: Mave Naxas vi Xanun nu, abe alesi fofoa ve nunye ene. Eye Dawid do eƒe dɔlawo, be woaɖafa akɔ ne le fofoa ta. Ke esi Dawid ƒe dɔlawo va Amon-viwo ƒe anyigba dzi la, 
2SA.10.3	Amon-viwo ƒe amegãwo gblɔ na woƒe aƒetɔ Xanun bena: Ɖe Dawid dɔ akɔfalawo ɖa, be woaɖe bubu fofowò ŋu na wò loo? Alo menye ɖe Dawid da eƒe dolawo ɖe gbɔwò, be woadzro dua me, eye woatsa ŋku le eme ahagblẽe oa? 
2SA.10.4	Tete Xanun lé Dawid ƒe dɔlawo, eye wona wolũ gè afãafã na wo, eye wòlã woƒe awu ɖe domedomee ɖe agɔnu, emegbe wòdo mɔ wo. 
2SA.10.5	Esi wova gblɔe na Dawid la, edo ame woyi ɖakpe wo, elabena wodo ŋukpe ŋutsuawo ŋuta; eye fia la na wogblɔ na wo bena: Musi Yerixo, vaseɖe esime miaƒe gè nato, hafi miagbɔ!
2SA.10.6	Ke esi Amon-viwo kpo be, yewozu Dawid ƒe ketɔwo la, Amon-viwo dɔ woɖatsɔ aʋa Aramtɔwo le Bet-Rexob kple Aramtɔwo le Zoba, wole afɔzɔla akpe blave, kple Maaxa-fia ame akpe ɖeka kpakple Istobtɔwo ame akpe wuieve. 
2SA.10.7	Esi Dawid see la, edɔ Yoab kple kalẽtɔwo ƒe aʋakɔ blibo la ɖo ɖa. 
2SA.10.8	Tete Amon-viwo ho va dze aʋa ɖe agbo la nu, eve Aramtɔwo tso Zoba kple Rexob kple Istobtɔwo kple Maaxatɔwo le aʋagbe dzi la wo tɔ wo tɔe. 
2SA.10.9	Esi Yoab kpɔ be, wodze aʋa ɖe ye ŋu le ŋgɔ kple megbe la, eɖe amewo le Israel ƒe ame tiatiawo katã me, eye wòdze aʋa ɖe Aramtɔwo ŋu. 
2SA.10.10	Ke etsɔ aʋakɔ la ƒe kpɔtɔea de asi na nɔvia Abisai, ne wòadze aʋa de Amon-viwo ŋu. 
2SA.10.11	Eye wògblɔ bena: Ne Aramtɔwo sesẽ wum la, ekema nava xɔ nam; eye ne Amon-viwo sesẽ wu wò la, ekema mava xɔ na wò. 
2SA.10.12	Lé dzi de ƒo, eye na míasẽ ŋu na míaƒe dukɔ kple mía Mawu ƒe du la; eye Yehowa awɔ nusi dze eŋu! 
2SA.10.13	Tete Yoab kple aʋakɔ, si le eŋu la, ho yi ɖatɔ Aramtɔwo, eye wòsi le wo nu. 
2SA.10.14	Eye esi Amon-viwo kpo be, Aramtɔwo si la, wòsi le Abisai nu yi dua me, eye Yoab trɔ le Amon-viwo yome heva Yerusalem.
2SA.10.15	Esi Aramtɔwo kpɔ bena, Israel-viwo si yewo la, woƒo wo ɖokui nu ƒu. 
2SA.10.16	Eye Hadadezer do be, woana Aramtɔ, siwo le tɔsisi la fe go keme dzi, naho; eye wova Xelam, eye Hadadezer ƒe aʋafia Sobax le wo nu. 
2SA.10.17	Esi wova gblɔe na Dawid la, eƒo Israel blibo la nu ƒu, eye wotso Yordan heva Xelam. Eye Aramtɔwo dze aʋa ɖe Dawid ŋu hewɔ aʋa kplii. 
2SA.10.18	Ke Aramtɔwo si le Israel nu, eve Dawid wu tasiaɖam me nɔlawo alafa adre kple sɔdola akpe blane le Aramtɔwo dome, eye wòde abi woƒe aʋafia Sobax ŋu woku de afima. 
2SA.10.19	Esi fia, siwo katã nye Hadadezer teviwo, kpɔ bena, Israel-viwo si wo la, wowɔ ŋutifafa kple Israel, eye wosubɔ wo, eye Aramtɔwo de asi vovɔ̃ me azɔ na kpekpe ɖe Amon-viwo ŋu.
2SA.11.1	Esi ƒe trɔ, eye fiawo ƒe aʋahoɣi do edzi la, Dawid dɔ Yoab kple eƒe dɔlawo kpakple Israel blibo la, eye wotsrɔ̃ Amon-viwo heɖe to ɖe Raba; ke Dawid tsi Yerusalem. 
2SA.11.2	Le ɣetrɔ me, esi Dawid fɔ tso eƒe aba dzi le tsa ɖim le fiaxɔ ta me la, ele xɔa ta me kpɔ nyɔnua ɖe le tsi lem; nyɔnu la dze tugbe ŋutɔ. 
2SA.11.3	Tete Dawid do woyi ɖabia nyɔnu la gome se, eye wogblɔ bena: Eya nye Eliam ƒe vinyɔnu Bat-Seba, Uriya, Xititɔ la srɔ̃! 
2SA.11.4	Eye Dawid do ame woyi ɖakplɔe vɛ, eye esi wòva egbɔ la, ede asi eŋu. Esi nyɔnu la kpala ɖinu la le eɖokui ŋu vɔ la, etrɔ yi eƒe me. 
2SA.11.5	Eye nyɔnu la fɔ fu, eye wòdo woyi ɖagblɔ na Dawid bena: Mefɔ fu.
2SA.11.6	Tete Dawid do ame do de Yoab bena: Ɖo Uriya, Xititɔ la dem! Eye Yoab ɖo Uriya de Dawid. 
2SA.11.7	Eye esi Uriya va egbo la, Dawid bia bena. Yoab doa, aʋakɔ la doa, aleke aʋa la le edzi yimi? 
2SA.11.8	Dawid gagblɔ na Uriya bena: Yi aƒewò me, ne naklɔ afɔ! Tete Uriya do le fia ƒe me, eye fia ƒe nunana dze eyome. 
2SA.11.9	Ke Uriya tsi eƒe aƒetɔ ƒe dɔlawo katã gbɔ dɔ le fia ƒe agbo nu, eye meyi eƒe me o. 
2SA.11.10	Eye wova gblɔ na Dawid bena: Uriya meyi eƒe me o. Tete Dawid gblɔ na Uriya bena: Alo menye mɔ dzi nètso gbɔ oa? Nukaŋuti meyi aƒewò me o? 
2SA.11.11	Uriya ɖo ŋu na Dawid bena: Aɖaka la kple Israel kpakple Yuda wole agbadɔ me, nye aƒetɔ Yoab kple nye aƒetɔ ƒe dolawo ƒu asaɖa anyi ɖe tagba, eye nyea mayi aƒenye me, aɖu nu, ano nu ahadɔ srɔ̃nye gbɔa? Meta wò amea kple wò agbe siaa, ne mawɔ nusia fi! 
2SA.11.12	Dawid gblɔ na Uriya bena: Tsi afisia egbea hã, etsɔ la mado mɔ wò! Eye Uriya tsi Yerusalem gbemagbe kple ŋu, si ke ɖe eyome hã. 
2SA.11.13	Eye Dawid kpee wòva ɖu nu no nu le egbɔ, eye wòna ahae wòno mu. Le fiẽ la edo yi ɖamlɔ eƒe aba dzi le eƒe aƒetɔ ƒe dɔlawo gbɔ; ke meyi eƒe me o. 
2SA.11.14	Esi ŋu ke la, Dawid ŋlɔ agbalẽ ɖe Uriya si ɖo ɖe Yoab. 
2SA.11.15	Ale wòŋlɔ ɖe agbalẽa me enye si: Miɖe Uriya ɖo ŋgɔ, afisi aʋa la nu sẽ le, eye miɖe megbe le eŋu, ne wòatsi aʋa! 
2SA.11.16	Eye wòva me, esi Yoab ɖe to ɖe dua la, eɖe Uriya ɖo afisi wonyã be, enye kalẽtɔwo ƒe akpa dzi. 
2SA.11.17	Tete duametɔwo do va wɔ aʋa kple Yoab, eye amewo tsi le aʋakɔ, si nye Dawid ƒe dɔlawo la dome, eye Uriya, Xititɔ la, hã ku. 
2SA.11.18	Enumake Yoab do ame be, woaɖagblɔ aʋanyawo katã na Dawid. 
2SA.11.19	Eye Yoab de se na dɔla la bena: Ne ègblɔ aʋanyawo katã na fia la vɔ, 
2SA.11.20	eye fia la do dɔmedzoe gblɔ na wò bena: Nukaŋuti miegogo dua, be miawo aʋa? Mienyae bena, woanɔ glia dzi ate mi oa? 
2SA.11.21	Ameka wu Abimelex, Yerubeset vi la? Ɖe menye nyɔnua ɖee le gli dzi xlã tevi ɖee woku le Tebez oa? Nukaŋuti miegogo glia hã la, ekema gblɔ be: Wò dɔla Uriya, Xititɔ la, hã ku. 
2SA.11.22	Eye dɔla la yi ɖagblɔ nya, siwo katã gbe Yoab dɔe ɖo la, na Dawid. 
2SA.11.23	Dɔla la ɖo ŋu na Dawid bena: Ŋutsuawo sesẽ wu mí, eye esi woɖo ɖe mia ŋu va tagba la, mieno te ɖe wo nu vaseɖe agboa nu ke. 
2SA.11.24	Tete aŋutrɔdalawo le gli dzi tewò dɔlawo, eye fia ƒe dɔlawo dometɔa ɖewo ku, eye wò dɔla Uriya, Xititɔ la, hã ku. 
2SA.11.25	Dawid gblɔ na dɔla la bena: Ale nagblɔ na Yoab enye si: Megana nusia nave wò o, elabena yi ɖua nu le afi kple afi! Do dzi wo aʋa kple dua, eye nagbãe! Ale naɖe dzi ƒo nɛ enye si! 
2SA.11.26	Esi Uriya srɔ̃ se bena, srɔ̃a Uriya ku la, efa na srɔ̃a. 
2SA.11.27	Eye esi wòwɔ aho vɔ la, Dawid dɔ woɖakplɔe va eƒe me wòzu srɔ̃a, eye wòdzi ŋutsuvi nɛ. Ke nusi Dawid wo la, medze Yehowa ŋu o.
2SA.12.1	Tete Yehowa dɔ Natan ɖo ɖe Dawid, eye wòva egbɔ gblɔ nɛ bena: Ŋutsu eve wole du ɖeka me, ɖeka kpɔ ho, ke ɖeka ɖo ko. 
2SA.12.2	Alẽ kple nyiwo le kesinɔtɔ la si fũ. 
2SA.12.3	Ke naneke mele ame dahe la si o, negbe alẽvi sue ɖeka, si wòƒle la ko; eye wònyii wòtsi kple viawo le egbo. Eɖua eƒe nu alɔgomedede la ƒe ɖe, eye wònoa tsi le eƒe tre nu, edoa alɔ̃ ɖe eƒe akɔ nu, eye wòle nɛ abe vianyɔnu ene. 
2SA.12.4	Ke esi mɔzɔlaa ɖe va dze kesinɔtɔa la, eƒe alẽwo kple nyiwo dometɔ ɖeka lelé ɖa na amedzro, si va dze egbɔ la vee, eye wòlé ame dahe la ƒe alẽvia heɖa na ŋutsu, si va dzee. 
2SA.12.5	Tete dzi ku Dawid vevie ɖe ŋutsu la ŋu, eye wògblɔ na Natan hena: Meta Yehowa ƒe agbe, ŋutsu, si wo nusia la, dze ku; 
2SA.12.6	eye wòaɖo alẽvi la teƒe zi ene, le esi wòwɔ nusia, eye ame ƒe nu mevee o ta. 
2SA.12.7	Tete Natan gblɔ na Dawid bena: Wòe nye ŋutsu la! Ale Yehowa, Israel ƒe Mawu la, gblɔ esi: Mesi ami na wò heɖo fia wò ɖe Israel nu, eye meɖe wò tso Saul si me; 
2SA.12.8	mede wò aƒetɔ ƒe aƒe asi na wò, eye metsɔ wò aƒetɔ srɔ̃wo ɖo wò akɔ nu; metso Israel kple Yuda ƒe aƒe la na wò, eye ne esia mesɔ gbɔ o la, mate ŋu atsɔ nu bubu akpee na wò le mɔ vovovowo dzi hafi. 
2SA.12.9	Nukaŋuti nèdo vlo Yehowa ƒe gbe hewɔ nu vɔ̃ɖi sia le eƒe ŋku me? Ewu Uriya, Xititɔ la, kple yi, eye nèxɔ srɔ̃a ɖe; ke ètsɔ Amon-viwo ƒe yi wu eya ŋu tɔe. 
2SA.12.10	Eyata yi madzo le aƒewò me gbeɖe o, le esi nèɖo vlom, eye nèxɔ Uriya Xititɔ la srɔ̃ ɖe ta. 
2SA.12.11	Ale Yehowa gblɔ esi: Kpɔ ɖa, mana dzɔgbevɔ̃e natso aƒewò me ava dziwò, eye maxɔ srɔ̃wòwo le ŋkuwò me atsɔ na xɔ̃wòvi, eye wòadɔ srɔ̃wòwo gbɔ le ŋdɔkutsu dzatsɛ. 
2SA.12.12	Wòa èwɔe le bebe me, ke nye la mawɔ nusia le Israel blibo la ŋku me le ŋdɔ.
2SA.12.13	Eye Dawid gblɔ na Natan bena: Mewɔ nuvɔ̃ ɖe Yehowa ŋu. Natan gblɔ na Dawid bena: Yehowa hã ɖe wò nuvɔ̃ la ɖa; mele kuku ge o. 
2SA.12.14	Ke esi newɔ nusia, eye nena Yehowa ƒe futɔwo kpɔ fewuɖunu la, eyata ŋutsuvi, si wodzi na wò la, aku. 
2SA.12.15	Emegbe Natan yi aƒe me. Eye Yehowa ɖe fu na ɖevi, si Uriya srɔ̃ dzi na Dawid la, eye wòle ɖa lém vevie. 
2SA.12.16	Ke Dawid ƒo koko na Mawu le ɖevi la ta, eye Dawid tsi nu da, eye wòtsi anyigba da. 
2SA.12.17	Eye eƒe me amegãwo va egbɔ, be ye woa fɔe le anyigba; ke melɔ̃ o, eye meɖu nu kpli wo o. 
2SA.12.18	Le ŋkeke adreagbe la ɖevi la ku. Eye Dawid ƒe dɔlawo le vɔvɔ̃m be, woagblɔ nɛ be, ɖevi la ku; elabena wogblɔ be: Kpɔ ɖa, esi ɖevi la gale agbe, eye míeƒo nu kplii la, egbe toɖoɖo míaƒe gbe; ɖe mawɔ nu vevia ɖe eɖokui, ne míegblɔ nɛ be, ɖevi la ku oa? 
2SA.12.19	Esi Dawid kpɔ be, eƒe dɔlawo le dalĩ dom la, Dawid dze sii bena, ɖevi la ku. Eye Dawid bia eƒe dɔlawo bena: Ɖe ɖevi la kua? Woɖo ŋu bena: Eku. 
2SA.12.20	Tete Dawid tsi tre tso anyigba, eye wòle tsi, si ami heɖo li eƒe awuwo, eye wòyi Yehowa ƒe me hede ta agu; emegbe wòva eƒe me, eye wòbia be, woatsɔ nuɖuɖu aɖo ye kɔ me, eye wòɖu nu. 
2SA.12.21	Eƒe dolawo gblɔ nɛ bena: Nuka nye si newɔ? Esi ɖevi la gale agbe la, etsi nu do, eye nefa avi; ke esi ɖevia ku la, ètsi tre, eye nèɖu nua? 
2SA.12.22	Eɖo ŋu bena: Esi ɖevi la le agbe la, metsi nu dɔ, eye mefa avi; elabena mebu be, ɖewohĩ Yehowa ave nunye, be ɖevi la natsi agbe. 
2SA.12.23	Ke azɔ esi wòku la, nukata matsi nu adɔa? Ɖe mate ŋu agagbugbɔe agbɔea? Nye koe ayi egbɔ, ke eya magatrɔ ava gbɔnye o. 
2SA.12.24	Eye Dawid fa aka na srɔ̃a Bat-Seba; eye wòyi ɖadɔ egbɔ, eye wòdzi ŋutsuvi, si wòna ŋkɔe be Salomo; eye Yehowa lɔ̃ eƒe nya. 
2SA.12.25	Eye wotsɔe ɖe asi na nyagblɔɖila Natan, amesi na ŋkɔe le Yehowa ta be Yedidya.
2SA.12.26	Eye Yoab wo aʋa kple Amon-viwo ƒe Raba, eye wòxɔ fiadu la. 
2SA.12.27	Tete Yoab da amewo ɖo ɖe Dawid gblɔ bena: Mewɔ aʋa kple Raba, eye mexɔ tɔ ŋu du la hã. 
2SA.12.28	Eyata ƒo aʋakɔ, si kpɔtɔ la, nu ƒu, eye naɖe to ɖe dua axɔe, ne nyea magaxɔe, eye woayɔ nye ŋkɔ ɖe eŋu o! 
2SA.12.29	Tete Dawid ƒo aʋakɔ blibo la nu ƒu yi Raba, eye wòwɔ aʋa kplii hexɔe. 
2SA.12.30	Eye wòɖe fiakuku la le woƒe fia ta; eƒe kpekpeme le sika talento ɖeka, eye kpe xɔasi le eŋu, eye Dawid tsɔe ɖɔ. Aboyonu, siwo wotsɔ tso dua me gbɔe la, sɔ gbɔ ŋutɔ. 
2SA.12.31	Eye wòkplɔ dukɔ, si le eme la, ɖaɖo laxalaxadɔwo kple tasiaɖam, siwo wotsɔna ƒoa lui ƒe dowo, fíadɔwo kple kpememedɔwo nu. Alea wòwɔ Amon-viwo ƒe duwo katã me tɔwoe. Eye Dawid kple aʋakɔ blibo la gbugbɔ va Yerusalem.
2SA.13.1	Esia megbe la Dawid vi Absalom nɔvinyɔnu Tamar, si dze tugbe la, ƒe nu lé dzi na Dawid vi Amnon. 
2SA.13.2	Eye wòve Amnon, vaseɖe esime wòzu da dze edzi le nɔvianyɔnu Tamar ta, elabena ɖetugbi wònye, eye Amnon menya alesi gɔ̃ woawɔ awɔ nane kplii o. 
2SA.13.3	Xɔlɔ̃a ɖe le Amnon si, eŋkɔ nye Yonadab, Dawid nɔvi Simea vi; eye Yonadab dze aɖaŋu ŋutɔ. 
2SA.13.4	Eye wògblɔ nɛ bena: Fia vi, nukaŋuti nèle ku ɖim gbesiagbe ale? Màgblɔe nam oa? Tete Amnon gblɔ nɛ bena: Absalom nɔvinyɔnu Tamar ƒe nue lé dzi nam. 
2SA.13.5	Eye Yonadab gblɔ ne bena: Yi ɖamlɔ wò aba dzi, eye nalé kpɔ̃dɔ; eye ne fofowò va kpɔ wò ge ɖa la, ekema gblɔ ne bena: Na nɔvinye Tamar nava na nuɖuɖum! Ne eva ɖa nua le ŋkunye me mekpɔ la, ekema maɖu nua le esi me. 
2SA.13.6	Eye Amnon mlɔ anyi le kpɔ̃dɔ lém, eye esi fia la va ekpɔ ge ɖa la, Amnon gblɔ na fia la bena: Na nɔvinyenyɔnu Tamar nava to tatali eve te ŋkunye me, ne wòalé ɖe asi maɖu! 
2SA.13.7	Tete Dawid ɖo ame ɖe Tamar ƒe me be, woagblɔ nɛ be: Yi nɔviwò Amnon ƒe me, eye naɖa nu ne! 
2SA.13.8	Eye Tamar yi nɔvia Amnon ƒe me, esime wòmia anyi. Eye wòka amɔwɔ, blui, eye wòmlii heta tataliawo le eŋku me. 
2SA.13.9	Eye wòtree le nutɔgba me le eŋku me: ke egbe be, yemaɖu nua o. Eye Amnon gblɔ bena: Na amesiame nado le gbɔnye! Tete amesiame do le egbɔ. 
2SA.13.10	Azɔ Amnon gblɔ na Tamar bena: Tsɔ nuɖuɖua va xogã me, ne nalée ɖe asi maɖu! Eye Tamar tsɔ tatali, si wòtɔ la, yi na nɔvia Amnon le xɔgã me. 
2SA.13.11	Esi wòtsɔe nɛ, be woaɖu la, elée gblɔ nɛ bena: Nɔvinyenyɔnu, va mlɔ gbɔnye! 
2SA.13.12	Ke eɖo ŋu bena: Kpao, nɔvinye! Megagblẽm o, elabena womewɔna alea le Israel o! Megawɔ ŋukpenanu sia o! 
2SA.13.13	Ke nye ɖe, afika mayi kple nye ŋukpe la? Eye wòabu wò ɖe ŋukpenanuwɔlawo dome le Israel. Ƒo nu kple fia la, elabena matem wò o! 
2SA.13.14	Ke egbe toɖoɖo eƒe gbe, eye wòlée zi edzi hegblẽe.
2SA.13.15	Ke azɔ Amnon lé fui vevie ŋuta, ele fui wu alesi wòlɔ̃e tsã gɔ̃ hã. Eye Amnon gblɔ ne bena: Tsi tre, nadzo! 
2SA.13.16	Eɖo ŋu ne bena: Megawɔe o, elabena esi nèle nyãyem la, eya vɔ̃ɖi ɖe dzi wu nusi ne wo ɖe ŋunye gbã! Ke egbe toɖoɖoe. 
2SA.13.17	Eye wòyɔ ɖekakpui, si le esubɔm la ɖa, gblɔ bena: Mihe amesia do goe le gbɔnye do ɖe mɔ dzi, eye mido nɔa ɖe emegbe! 
2SA.13.18	Edo awu ʋlayaa ɖe; elabena alea fia vinyɔnu, siwo nye ɖetugbiwo la, doa awui tso blema ke. Eye eƒe dɔla hee do goe do ɖe ma dzi hedo oa ɖe emegbe. 
2SA.13.19	Eye Tamar ku afi kɔ ɖe ta me, eye wòdze awu ʋlaya, si wòdo la, eye wòkpla asi ta le boboe dom le yiyim. 
2SA.13.20	Tete nɔvia Absalom gblɔ nɛ bena: Ɖe nɔviwò Amnon va gbɔwòa? Nɔvinye, zi ɖoɖoe; elabena nɔviwòe! Megana nya sia natɔ dzi na wò o! Eye Tamar nɔ aga le nɔvia Absalom ƒe me. 
2SA.13.21	Esi fia Dawid se nya siawo katã la, eku dzi ne ŋutɔ. 
2SA.13.22	Ke Absalom megblɔ nya vɔ̃ alo nyuia ɖeke na Amnon o; elabena Absalom lé fu Amnon, le esi wogblẽ nɔvianyɔnu Tamar ta.
2SA.13.23	Eye wòva me le ƒe eve megbe, esime Absalom le fu kom na alẽwo le Baal-Xazor, si le Efrayim gbɔ la, Absalom kpe fia viŋutsuwo katã. 
2SA.13.24	Eye Absalom va fia la gbɔ gblɔ bena: Kpɔ ɖa, wò ɖɔla le fu kom na alẽwo, taflatse, fia la kple eƒe dɔlawo neyi kple eƒe dɔla! 
2SA.13.25	Fia la gblɔ na Absalom bena: Gbeɖe, vinye! Megana mí katã míayi o, ne míaganye agba na wò o! Eye wòƒoe ɖe enu; ke egbe be, yemayi o, eye wòyrae. 
2SA.13.26	Eye Absalom gblɔ bena: Ne mèlɔ̃ o la, ekema na nɔvinye Amnon nayi kpli mi dzro! Fia la ɖo ŋu nɛ bena: Nukata wòayi kpli wòa? 
2SA.13.27	Ke Absalom ƒoe ɖe enu, eye wòdɔ Amnon kple fia viŋutsuawo katã kpe ɖe eŋu. 
2SA.13.28	Eye Absalom de se na eƒe ɖekakpuiwo bena: Miɖo ŋku anyi; ne wein na Amnon le dzidzɔ kpɔm, eye megblɔ na mi be: miwu Amnon la, ekema miwui, eye migavɔ̃ o; esi wònye nyee de se na mi ɖe! Milé dzi ɖe ƒo, eye miwɔ ŋutsu! 
2SA.13.29	Eye Absalom ƒe ɖekakpuiawo wɔ Amnon, abe alesi Absalom de se ene. Tete fia viŋutsuawo katã tsi tre, eye wo dome amesiame do eƒe tedzi hesi. 
2SA.13.30	Esi wole mɔ dzi la, nya la ɖi Dawid se be: Absalom wu fia viŋutsuawo katã, eye wo dometɔ ɖeka hɔ̃ hã mekpɔtɔ o! 
2SA.13.31	Tete fia la tsi tre dze eƒe awuwo, eye wòmia anyigba, eye eƒe dɔlawo katã le tsitre le awu vuvuwo me. 
2SA.13.32	Ke Yonadab, Dawid nɔvi, Simea ƒe vi, xɔ dzi gblɔ bena: Nye aƒetɔ megabu be, wowu ɖekakpuiviawo katã, siwo nye fia viwo la o, ke boŋ Amnon ɖeɖe koe ku; elabena Absalom ƒe nu me nya la tso, wòɖoe tso gbesigbe wògblẽ nɔvianyɔnu Tamar. 
2SA.13.33	Eyata nye aƒetɔ fia megana nya sia naɖu dzi nɛ be, fiaviŋutsuawo katãe ku o, ke boŋ Amnon ɖeɖe koe ku.
2SA.13.34	Ke Absalom si. Eye ɖekakpui, si nye dzɔla la, fi ka dzi, eye wòkpɔ bena, ameha gãa ɖe le mɔ dzi to emegbe tso to la ƒe axa dzi gbɔna. 
2SA.13.35	Tete Yonadab gblɔ na fia la bena: Kpɔ ɖa, fia viŋutsuawo gbɔna; alesi wò dɔla gblɔ la, nenema wòle. 
2SA.13.36	Esi wòɖe nu le nyaa me la, tete fia viŋutsuawo do, eye wofa avi kple ɣli, eye fia la kple eƒe dɔlawo katã hã gba avi doo. 
2SA.13.37	Ke Absalom si yi Gesur-fia Talmai, Amihud vi gbɔ. Eye Dawid fa na via ɣeyiɣi blibo la. 
2SA.13.38	Eye Absalom si yi Gesur ɖatsi afima ƒe etɔ̃. 
2SA.13.39	Ke ele fia Dawid dzrom vevie be, yeatsɔe ake Absalom; elabena eƒe akɔ fa le Amnon, si ku la ta.
2SA.14.1	Eye Zeruya vi Yoab dze sii bena, fia la ƒe dzi ku ɖe Absalom ŋu. 
2SA.14.2	Tete Yoab dɔ ame ɖe Tekoa woɖakplɔ nyɔnu dzeaɖaŋua ɖe vɛ, eye wògblɔ nɛ bena: Taflatse, wɔ ɖokuiwò, abe aho wum nèle ene, eye nata ahovɔ, megasi ami o, eye nanɔ abe nyɔnu, si le aho wɔm na ame kuku eteƒe didi ene! 
2SA.14.3	Eye nayi fia la gbɔ agblɔ nya siawo nɛ! Eye Yoab de nyawo enu. 
2SA.14.4	Eye Tekoa-nyɔnu la va fia la gbɔ, eye wòbɔbɔ hede ta agu gblɔ bena: Fia, xɔ nam! 
2SA.14.5	Fia la gblɔ ne bena: Nya ka dzo ɖe dziwò? Eɖo ŋu bena: Ahosi menye, eye srɔ̃nye ku. 
2SA.14.6	Ŋutsuvi eve le wò dɔlanyɔnu si, eye woa kple eve wole dzre wɔm le gbe me; ke amea ɖeke meli alé avu wo o, eye ɖeka ƒo nɔvia woku. 
2SA.14.7	Azɔ kpɔ ɖa, ƒome blibo la tso ɖe wò dɔlanyɔnu ŋu gblɔ bena: Ɖe amesi wu nɔvia la de asi, ne míawu ɖe nɔvia, si wòwu la, ƒe agbe teƒe, eye míatsrɔ̃ domeɖula hã ɖa! Eye wole didim be, yewoatsi nye dzoka, si kpɔtɔ ɖi la, ne ŋkɔ kple dzidzimevia ɖeke maganɔ srɔ̃nye si le anyigba dzi o. 
2SA.14.8	Tete fia la gblɔ na nyɔnu la bena: Yi aƒewò me, eye made se le tawo! 
2SA.14.9	Eye Tekoa-nyɔnu la gblɔ na fia la bena: Nye aƒetɔ fia, mía kple fofonye ƒe aƒe dzi vodada la le, ke fia kple eƒe fiazikpui meɖi faa ɖeke o. 
2SA.14.10	Fia la gblɔ bena: Ne amea ɖe ƒo nu ɖe gbɔwò la, ekema kplɔe vɛ nam, eye magaka asi ŋuwò azɔ o! 
2SA.14.11	Nyɔnu la gblɔ be: Taflatse, fia la neɖo ŋku Yehowa, eƒe Mawu dzi, ne hlɔ̃biala magagblẽ nu ɖe dzi, eye wòatsrɔ̃ vinyeŋutsu ɖa o! Tete wògblɔ be: Meta Yehowa ƒe agbe: Ne viwò ƒe ɖa ɖeka age ɖe anyigba fi! 
2SA.14.12	Ke nyɔnu la gblɔ bena: Taflatse, na wò dɔlanyɔnu nagblɔ nya ɖeka na aƒetɔ, nye fia. Eɖo ŋu bena: Ƒo nu! 
2SA.14.13	Nyɔnu la gblɔ bena: Nukaŋuti nèle esia bum ɖe Mawu ƒe dukɔ la ŋu? Esi fia la gblɔ nya sia, gake fia la mena wokplɔ eƒe amesi wonyã la gbɔe o la, eyata ele abe ame ɖifɔ ene. 
2SA.14.14	Elabena ele be, míaku, eye míele abe tsi, si wokɔ ɖe anyigba, eye womagate ŋu aklui o ene; eye Mawu medea amea ɖeke ɖa o, ke boŋ ebua eme kpɔna be, ne maganyã amesi wonyã la ɖa le eɖokui gbɔ o. 
2SA.14.15	Esi dukɔ la le ŋɔdzi dom nam la, eyata meva nye aƒetɔ fia la gbɔ fifia, be magblɔ nya sia; elabena wò dɔlanyɔnu bu be: Maƒo nu kple fia la kpɔ, ɖewohĩ awɔ eƒe dɔlanyɔnu ƒe nya la dzi. 
2SA.14.16	Elabena fiã la aɖo to eƒe dɔlanyɔnu, eye wòaɖem tso ŋutsu, si be, yeatsrɔ̃ mía kple vinye ɖa le Mawu ƒe domenyinu nu la si me. 
2SA.14.17	Eye wò dɔlanyɔnu bu be: Nye aƒetɔ fia la ƒe nya ana ɖoɖoe nazi: elabena nye aƒetɔ fia la le abe Mawu ƒe dɔla ene, amesi wòase nyuia kple vɔ̃a; eye Yehowa, wò Mawu, anɔ kpli wò. 
2SA.14.18	Tete fia la xɔ dzi gblɔ na nyɔnu la bena: Megaɣla nya, si mabia wò la, ɖem o! Nyɔnu la ɖo ŋu be: Nye aƒetɔ fia neƒo nu ko! 
2SA.14.19	Eye fia la gblɔ bena: Menye Yoab ƒe asie li kpli wò le nya siawo katã me oa? Nyɔnu la ɖo ŋu gblɔ bena: Meta wò agbe, nye aƒetɔ fia, womate ŋu adze ɖe ɖusi alo mia me le nya, siwo katã nye aƒetɔ fia gblɔ la me o; elabena wò dɔla Yoab ye dɔm, eye wòde nya siawo katã wò dɔlanyɔnu la nu. 
2SA.14.20	Wò dɔla Yoab wɔ nusia, ne wòatsɔ ablu nya la ƒe afɔ; ke nye aƒetɔ ƒe nunya le abe mawudɔla ƒe nunya ene, ne wòanya nusianu, si dzɔna le anyigba dzi. 
2SA.14.21	Emegbe fia la gblɔ na Yoab bena; Kpɔ ɖa, mawɔ nusia; eyata yi ɖakplɔ ɖekakpui Absalom la gbɔe! 
2SA.14.22	Tete Yoab bɔbɔ heɖe ta agu, eye wòyra fia la. Eye Yoab gblɔ bena: Nye aƒetɔ fia, egbe wò dɔla dze sii bene, ève wò dɔla nu, esi fia ta wɔ eƒe dɔla ƒe nya dzi ta. 
2SA.14.23	Tete Yoab dze mɔ yi Gesur, eye wòkplɔ Absalom va Yerusalem. 
2SA.14.24	Eye fia la gblɔ be: Netrɔ yi eƒe me, eye megava kpɔ nye ŋku me o! Tete Absalom trɔ yi eƒe me, eye mekpɔ fia la ŋku me o.
2SA.14.25	Ke amea ɖeke medze ɖeka ɖe Absalom nu le Israel blibo la o, ale be wokafunɛ ŋutɔ; dzuƒea ɖeke mele eŋu tso eƒe afɔ gɔme vaseɖe eƒe tagbɔ o. 
2SA.14.26	Eye ne eko eƒe taɖa la, eƒe ɖa ɖaa sekel alafa eve le fia ƒe nudanu dzi. Ne ƒe sia ƒe trɔ la, ekoa ta; elabena ekpe ne akpa, eyata wòkonɛ. 
2SA.14.27	Wodzi ŋutsuvi etɔ̃ kple nyɔnuvi ɖeka, si ŋkɔ nye Tamar, eye wòdze tugbe la, na Absalom.
2SA.14.28	Esi Absalom nɔ Yerusalem ƒe eve, eye mekpɔ fia la ŋku me kpɔ o la, 
2SA.14.29	Absalom dɔ ame ɖo ɖe Yoab be, yeaɖoe ɖe fia la gbɔ; ke egbe be, yemayi egbɔ o. Egadɔ ame ɖee zi evelia, ke egbe vava. 
2SA.14.30	Tete wògblɔ na eƒe dɔlawo bena: Mikpɔ ɖa, Yoab ƒe agble le axanye, eye lu le afima ne; miyi, ne miatɔ dzoe! Eye Absalom ƒe dɔlawo yi ɖatɔ dzo agble la. 
2SA.14.31	Eye Yoab tso yi Absalom gbɔ le aƒea me gblɔ ne bena: Nukaŋuti wò dɔlawo tɔ dzo agble, si nye tanye? 
2SA.14.32	Absalom ɖo ŋu na Yoab bena: Kpɔ ɖa, medo ame ɖe wò be: va, ne made gbe asi na wò aɖo ɖe fia la bena: Nukaŋuti metso Gesur va? Ɖe metsi afima la, ne nyo nam wu! Azɔ meɖi be, makpɔ fia la ŋku me; eye ne vodadaa ɖe le ŋunye la, ekema newum! 
2SA.14.33	Tete Yoab yi fia la gbɔ ɖagblɔe ne; eye wòyɔ Absalom. Esi wòva fia la gbɔ la, ede ta agu ɖe fia la ŋku me, eye fia la gbugbɔ nu na Absalom.
2SA.15.1	Esia megbe la Absalom di tasiaɖam kple sɔwo na eɖokui hekpe ɖe ŋutsu blaatɔ̃, siwo anɔ du ƒum le eŋgɔ la ŋu. 
2SA.15.2	Eye Absalom fɔna ŋdi kanya ɖatsia tre ɖe agbo la ƒe mɔ to; eye wòva me, ne amesiame tsɔ dzrenyaa ɖe yina ɖe fia gbɔ, be woadrɔ̃ la, Absalom yɔne hebianɛ be: Du ka me nètso? Ne ame la ɖo ŋu be: Wò dɔla tso Israel-toawo dometɔ ɖeka me la, 
2SA.15.3	Absalom gblɔna nɛ bena: Wò nya le eme, eye wodzo, ke fiahawo dometɔa ɖeke mele to do ge wò o. 
2SA.15.4	Eye Absalom gblɔ bena: Ɖe wònye amea ɖee atsɔm aɖo ʋɔnudrɔ̃la ɖe anyigba la dzi, eye amesiame ahe dzrenya kple ʋɔnudrɔ̃nya ava gbɔnyee la, ne matso afia ne! 
2SA.15.5	Eye wòva me, ne amea ɖe te ɖe eŋu be, yeabɔbɔ ne la, edoa eƒe asi ɖa lénɛ, eye wògbugbɔa nu nɛ. 
2SA.15.6	Alea Absalom wɔ na Israel blibo, si va ʋɔnu drɔ̃ ge le fia la gbɔ, eye Absalom fi Israel-ŋutsuwo ƒe dzi.
2SA.15.7	Le ƒe ene megbe la Absalom gblɔ na fia la bena: Taflatse, na mayi adawɔ nye adzɔgbe, si meɖe na Yehowa la dzi le Xebron. 
2SA.15.8	Elabena esi menɔ Gesur le Aram la, wò dɔla ɖe adzɔgbe bena: Ne Yehowa gakplɔm yi Yerusalem la, ekema miasubɔ Yehowa. 
2SA.15.9	Fia gblɔ nɛ bena: Yi le ŋutifafa me! Tete wòdze mɔ heyi Xebron. 
2SA.15.10	Eye Absalom dɔ ŋkutsalawo ɖo ɖe Israel-toawo katã me bena: Ne kpẽ ɖi miese la, ekema migblɔ be: Absalom zu fia le Xebron! 
2SA.15.11	Eye ŋutsu alafa eve kpe ɖe Absalom ŋu tso Yerusalem, amesiwo wokpe woyi takplaɖu, womenya naneke le eŋu o. 
2SA.15.12	Eye esi Absalom le vɔ sam la, eɖo ame ɖe Dawid ƒe adaŋudela Gilonitɔ Axitofel, le wo de Gilo. Eye nugbeɖoɖo la nu le sesẽm, eye ameha, si le Absalom ŋu la, le agbɔ sɔm de dzi.
2SA.15.13	Eye amea de va toe na Dawid gblɔ bena: Israel-ŋutsuwo ƒe dzi trɔ ɖe Absalom ŋu. 
2SA.15.14	Tete Dawid gblɔ na eƒe dɔla, siwo katã le eŋu le Yerusalem la bebena: Mitso, ne miasi; elabena mía dometɔa ɖeke makpɔtɔ le Absalom ŋku me o! Netsɔ, mídzo, ne eƒe afɔ nagatsɔ wòabi mi, eye wòahe dzogbevɔ̃e ava mia dzi, eye woatsrɔ̃ du la kple yi o! 
2SA.15.15	Fia ƒe dɔlawo ɖo ŋu na fia la bena: Wò dɔlawo nye si, alesi dzi míaƒe aƒetɔ fia nya xɔ ɖo ko! 
2SA.15.16	Tete fia la dzo, eye eƒemetɔwo katã kplɔe ɖo, eye fia la gblẽ ahiã ewo ɖe megbe, ne woakpɔ aƒea dzi. 
2SA.15.17	Ale fia la dzo, eye ameha blibo la kplɔe ɖo va tɔ ɖe xɔ mlɔea gbɔ. 
2SA.15.18	Eƒe dɔlawo katã le exa le yiyim, eye Kretitɔwo kple Pletitɔwo katã kpakple Gatitɔ alafa ade, siwo katã dze eyome tso Gat la, zɔ fia la ŋgɔ. 
2SA.15.19	Eye fia la gblɔ na Gatitɔ Itai bena: Nukaŋuti wò hã nèbe, yeayi kpli mí? Trɔ, yi ɖanɔ fia la gbɔ; elabena du bubu me tɔ nènye, eyata gbugbɔ yi nɔwòƒe! 
2SA.15.20	Etsɔ nèva, eye egbe ko mana nana tsaglalã tsam kpli mia? Nye la meyina, afisi menya kpɔ ko; mia kple nɔviwòwo migbubɔ, eye amenuveve kple nyateƒe anɔ kpli wò! 
2SA.15.21	Ke Itai ɖo ŋu na fia la gblɔ bena: Meta Yehowa ƒe agbe kple nye aƒetɔ fia ƒe agbe: Afisi nye aƒetɔ fia ano la, afima eƒe dɔla anɔ, eɖanye ku me alo agbe me o! 
2SA.15.22	Dawid gblɔ na Itai bena: Yi kpli mí! Ale Gatitɔ Itai kple eƒe amewo katã kpakple ɖevi, siwo katã le eŋu la, yi kplii.
2SA.15.23	Eye anyigba blibo la fa avi hoo, esi ameha blibo la tso me yi. Esi fia la tso Kidron-tɔʋua la, ameha blibo la dze ŋgɔ to mo, si ɖo ta gbedzi. 
2SA.15.24	Eye kpɔ ɖa, Zadok hã kple Lewito, siwo katã le eŋu la, tsɔ Mawu ƒe nubablaɖaka la, eye wodro Mawu ƒe aɖaka la ɖi, vaseɖe esime ameha blibo la tso dua me va to eŋu yi vɔ; eye Abyatar hã yi 
2SA.15.25	Ke fia la gblɔ na Zadok bena: Gbugbɔ Mawu ƒe aɖaka la yi dua mee! Ne Yehowa ve nunye la, ekema akplɔm agbɔe, eye wòana makpɔe kple afisi wòle 
2SA.15.26	Gake ne egblɔ be, nye nu menyo ye ŋu o la, nyee nye esi, newɔm, alesi dze eŋu! 
2SA.15.27	Eye fia la gblɔ na nunɔla Zadok bena: Wòe nye nukpɔla, gbugbɔ yi dua me le ŋutifafa me, eye mia viwo kple eve nakpe ɖe mia ŋu: viwò Aximaaz kple Yonatan, Abyatar vi. 
2SA.15.28	Mikpɔ ɖa, manɔ totsoƒewo le gbedzi, vaseɖe esime gbea ɖe atso mia gbɔ ava nam. 
2SA.15.29	Tete Zadok kple Abyatar wogbugbɔ Mawu ƒe aɖaka la va Yerusalem, eye wonɔ afima.
2SA.15.30	Eye Dawid lia amiti-togbɛ la, eye wòle avi fam le yiyim; etsyɔ nu ta, eye wòzɔ afɔ ƒuƒlu; ameha blibo, si le eŋu la, dometɔ ɖesiaɖe tsyo nu ta, eye wolia to la hele avi fam le yiyim. 
2SA.15.31	Eye wova gblɔ na Dawid bena: Axitofel le nugbeɖolawo dome kpe ɖe Absalom ŋu! Tete Dawid gblɔ bena: Yehowa, meɖe kuku, na Axitofel ƒe adaŋudede nazu lãnya! 
2SA.15.32	Esi Dawid va ɖo toa ta me, afisi woɖoa gbe ɖa na Mawu le la, kpɔ ɖa, Xusai, Arkitɔ la, le awu vuvu me, eye ke le ta me nɛ wòva kpee. 
2SA.15.33	Dawid gblɔ nɛ bena: Ne ayi azɔlia dzi kplim la, ekema ava zu agba nam; 
2SA.15.34	ke ne ègbugbɔ yi dua me, eye negblɔ na Absalom be: Fia, medi be, mazu wò dɔla; fofowò ƒe dɔla menye tsã, ke azɔ mebe, mazu wò dɔla la, ekema àte ŋu agblẽ Axitofel ƒe adaŋudede me nɛ nam. 
2SA.15.35	Nunɔla Zadok kple Abyatar hã le afima kpe ɖe ŋuwò; eyata ne èse nya sia nya le fia ƒe me ko la, nadagblɔe na nunɔla Zadok kple Abyatar. 
2SA.15.36	Kpɔ ɖa, wo vi eveawo le wo gbɔ le afima: Aximaaz, Zadok ta, kple Yonatan, Abyatar ta; eye miɖe nya sia nya, si miese la, wo si ɖo ɖem! 
2SA.15.37	Eye Dawid xɔlɔ̃ Xusai va dua me, esime Absalom hã va Yerusalem.
2SA.16.1	Esi Dawid to toa ta me yi ʋee la, kpo ɖa, Mefiboset ƒe dɔla Ziba va kpee, eye tedzi eve, siwo wòbia akpa na, eye wotsɔ abolo bɔbɔ alafa eve, weintsetse ƒuƒu bolo alafa ɖeka kple wein lãgbalẽgolo ɖeka do agba ɖe wo dzi la, kpe ɖe eŋu. 
2SA.16.2	Fia la bia Ziba bena: Nuka nèbe, yeawɔ nu siawoe? Ziba ɖo ŋu be: Tedziawo nye fia la ƒe aƒea to, ne woaɖo; aboloawo kple kutsetse kpoawo nye ɖekakpuiawo tɔ, ne woaɖu; eye wein la nye amesiwo ŋu ɖeɖi te le gbedzi la to, ne woano. 
2SA.16.3	Fia la gblɔ be: Afika wò aƒetɔ ƒe vi la le? Ziba ɖo ŋu na fia la bena: Kpɔ ɖa, etsi Yerusalem, elabena egblɔ be: Azɔ la Israel ƒe aƒe la agagbugbɔ fofonye ƒe fiaɖuƒe la nam! 
2SA.16.4	Tete fia la gblɔ na Ziba bena: Kpɔ ɖa, Mefiboset ƒe nuwo katã nye tɔwò! Eye Ziba gblɔ be: Mede ta agu na wò! Ne nye aƒetɔ nya ve nunye ko!
2SA.16.5	Esi fia Dawid va Baxurim la, kpɔ ɖa, ŋutsua ɖe, si tso Saul ƒe aƒe ƒe ƒome la me, si ŋkɔ nye Simei, Gera vi la, do tso afima va le ɖiŋu dom. 
2SA.16.6	Eye wòfɔ kpe le Dawid kple fia Dawid ƒe dɔlawo katã kple ameha blibo la kpakple kalẽtɔ, siwo katã le eƒe ɖusi kple mia me la dam. 
2SA.16.7	Eye Simei le ɖiŋu dom le gbɔgblɔm be: Dzo, dzo, wò hlɔ̃me kple ame vɔ̃ɖi! 
2SA.16.8	Yehowa gbugbɔ Saul, amesi teƒe nèzu fia ɖo la, ƒe aƒe ƒe ʋu katã va dziwò, eye Yehowa tsɔ fiaɖuƒe la de asi na viwò Absalom; kpɔ ɖa, azɔ ège ɖe dzɔgbevɔ̃e me, elabena hlɔme nènye! 
2SA.16.9	Zeruya vi Abisai gblɔ na fia la bena: Nukaŋuti avũ kuku sia anɔ ɖiŋu dom na nye aƒetɔ fia la? Na mayi aɖatso ta le enu! 
2SA.16.10	Ke fia la gblɔ be: Nya ka me mele kple mi Zeruya viwo? Nedo ɖiŋu faa! Elabena nenye Yehowae gblɔ nɛ be: do ɖiŋu na Dawid la! ameka kpɔ mɔ agblɔ be: nukaŋuti nèle wɔwɔm alea? 
2SA.16.11	Eye Dawid gblɔ na Abisai kple eƒe dɔlawo katã bena: Kpɔ ɖa, vinye, si do tso nye ali me la, le nye ku dim; aleke wɔ Benyamintɔ mahadii oa? Mina, ne wòado ɖiŋu ko, elabena Yehowae gblɔe nɛ! 
2SA.16.12	Ɖewohĩ Yehowa akpɔ nye hiã la nam, eye Yehowa atsɔ nyui aɖo ɖiŋu, si wòɖo nam egbe la teƒe. 
2SA.16.13	Eye Dawid kple eƒe amewo lé mɔ, ke Simei zɔ to la xa le ekasa, eye wòle ɖiŋu dom le yiyim, eye wòtɔ kpe le edam hele ke hlẽm ɖe ya me. 
2SA.16.14	Eye fia la kple ameha blibo, si le eŋu la, va Ayefim, eye wogbɔ ɖe me le afima.
2SA.16.15	Ke Absalom kple ameha blibo, si nye Israel-ŋutsuwo la, va Yerusalem, eye Axitofel kpe ɖe eŋu. 
2SA.16.16	Esime Dawid xɔlɔ̃ Xusai, Arkitɔ la, va Absalom gbɔ la, Xusai gblɔ na Absalom bena: Fia nenɔ agbe! Fia nena agbe! 
2SA.16.17	Tete Absalom gblɔ na Xusai bena: Xɔ̃wò lae nye esia lɔ̃m nèlea? Nukaŋuti mèyi kple xɔwo la oa? 
2SA.16.18	Xusai ɖo ŋu na Absalom bena: Kpao, ke boŋ amesi Yehowa kple dukɔ sia kpakple Israel-ŋutsuwo katã da la, tɔ menye, eye eya gbɔ manɔ! 
2SA.16.19	Eye evevea ke: Ameka masubɔ, ne menye via oa? Alesi mesubɔ fofowòe la, nenema manɔ wò hã gbɔwòe. 
2SA.16.20	Eye Absalom gblɔ na Axitofel bena: Miɖe adaŋu, nusi míawɔ! 
2SA.16.21	Axitofel gblɔ na Absalom bena: Yi fofowò ƒe ahiã, tsiwo wogblẽ ɖe megbe, be woakpɔ aƒea dzi la gbɔ; eye ne Israel blibo la se be, mia kple fofowò dome gblẽ la, ekema ŋusẽ aɖo alɔ me na amesiwo katã le ŋuwò! 
2SA.16.22	Eye wowɔ agbadɔ ɖe xɔta na Absalom, eye Absalom de asi fofoa ƒe ahiãwo ŋu le Israel blibo la ŋku me. 
2SA.16.23	Wobua Axitofel ƒe aɖaŋu, si wòɖona ɣemaɣi la, abe Mawue wòbia gbee ene: alea Axitofel ƒe aɖaŋuɖoɖo nɔ na Dawid kple Absalom siaa.
2SA.17.1	Eye Axitofel gblɔ na Absalom bena: Na maɖu ŋutsu akpe wuieve, ne matso adze Dawid yome le zã sia me, 
2SA.17.2	eye mado ɖe edzi, esime ɖeɖi te eŋu, eye eƒe alɔwo gbɔdzɔ; eye mado voɖi nɛ, ale be ameha blibo, si le eŋu la nasi, eye mawu fia la ɖeɖe, 
2SA.17.3	eye makplɔ ameha blibo la vɛ na wò! Ne wo katã gbugbɔ va, eye amesi dim nèle to le eme la, ekema dukɔ blibo la anɔ anyi le ŋutifafa me. 
2SA.17.4	Nya la dze Absalom kple Israel-ame tsitsiwo katã ŋu. 
2SA.17.5	Tete Absalom gblɔ bena: Miɖayɔ Xusai, Arkitɔ la, hã ve, ne míase gbe, si le eya hã nu! 
2SA.17.6	Esi Xusai va Absalom gbɔ la, Absalom gblɔ nɛ bena: Ale Axitofel ƒo gbe lae enye si; ɖe míawɔ eƒe gbe dzi loo? Ne míawɔe o la, ekema ƒo nu! 
2SA.17.7	Xusai gblɔ na Absalom bena: Adaŋu, si Axitofel ɖe fifia la, menyo o. 
2SA.17.8	Eye Xusai gblɔ bena: Enya fofowò kple eƒe amewo be, kalẽtɔwo wonye, eye aɖa le mo na wo abe sisiblisi, si ŋu wole viwo la le gbedzi ene. Aʋame hãe fofowò nye, eye mana ameha la natsi adɔ o. 
2SA.17.9	Kpɔ ɖa, eɣla ɖe doa wo dometɔa ɖe me alo ɖe teƒea wo dometɔa ɖe, eye ava me, ne amewo de asi aʋatsitsi me le gɔmedzedzea me la, ekema woasee agblɔ be: wosi aʋakɔ, si kplɔ Absalom ɖo: 
2SA.17.10	eye dzi aɖe le kalẽtɔ kekeake, amesi ƒe dzi le abe dzata ƒe dzi ene la, hã ƒo; elabena Israel blibo la nyae be, fofowò nye kalẽtɔ, eye amesiwo katã le eŋu, nye ŋutsuwɔlawo. 
2SA.17.11	Ke nye aɖaŋu enye si: Na Israel blibo la nakpe la ɖe ŋuwò tso Dan vaseɖe Beer-Seba, abe alesi ƒutake sɔ gbɔe ene, eye wò ŋutɔ naho kpli wo! 
2SA.17.12	Míado ɖe edzi le teƒeawo dome oa ɖe, afisi wòle, eye míaƒe ɖe edzi, abe alesi zãmu dzana ɖe anyigba dzi ene; eye eya ŋutɔ kple amesiwo katã le eŋu la, dometɔ ɖeka hɔ̃ hã makpɔtɔ o. 
2SA.17.13	Eye ne ede megbe yi dua ɖe me la, ekema Israel blibo la nado ka atsɔ du ma ɖe eme, eye míahee aɖakɔ ɖe, abu me, vaseɖe esime kpekula ɖeke matsi afima o! 
2SA.17.14	Tete Absalom kple Israel-ŋutsuwo katã gblɔ bena: Xusai, Arkitɔ la ƒe aɖaŋu nyo wu Axitofel ƒe aɖaŋu! Ke Yehowae ɖoe, be yeagblẽ Axitofel ƒe aɖaŋu nyui la me; elabena Yehowa be, yeahe dzɔgbevɔ̃e ava Absalom dzi.
2SA.17.15	Eye Xusai gblɔ na nunɔla Zadok kple Abyatar bena: Ale kple ala Axitofel ɖo aɖaŋu na Absalom kple Israel-ame tsitsiwo enye si, eye ale kple ale meɖo aɖaŋu enye si. 
2SA.17.16	Eyata nètsɔ, mido ame ɖo ɖa, ne woaɖagblɔ na Dawid bena: Megatsi tɔtsoƒe da le gbea dzi o, ke boŋ yi taa godo, ne womagatsrɔ̃ fia lã kple ameha, siwo katã le eŋu la o! 
2SA.17.17	Eye Yonatan kple Aximaaz wonɔ Rogel-vudo la gbɔ. Eye dɔlanyɔnua ɖe hea gbe yinae na wo woɖagblɔna na fia Dawid be: womekpɔ mɔ ayi dua me o, elabena woava kpɔ wo. 
2SA.17.18	Ke ŋutsuvia ɖe kpɔ wo, eye wòva gblɔe na Absalom. Tete woa kple eve la ƒu du kaba yi ŋutsua ɖe ƒe me le Baxurim, amesi ɖe vudo ɖe eƒe xɔxɔnu, eye woyi ɖe eme. 
2SA.17.19	Ke nyɔnua ɖe tsɔ avɔ keke ɖe vudo la nu, eye wòsia bli gbagbã ɖe edzi, be womagadze sii o. 
2SA.17.20	Eye Absalom ƒe dɔlawo va nyɔnu la gbɔ le aƒea me hebia bena: Afika Aximaaz kple Yonatan wole? Nyɔnu la ɖo ŋu na wo bena: Woyi to la godo. Eye esi wodi wo, eye womekpɔ wo o la, wogbugbɔ va Yerusalem. 
2SA.17.21	Eye esi wodzo la, wodo le vudoa me yi ɖagblɔe na fia Dawid. Eye wogblɔ na Dawid bena: Mitso, ne miatso toa kaba: elabena ale Axitofel de adaŋu ɖe nua ŋu enye si! 
2SA.17.22	Tete Dawid kple ameha, siwo katã le eŋu la, tsi tre, eye wotso Yordan; ame ɖeka hã hã mekpɔtɔ, si metso Yordan hafi ŋu ke o. 
2SA.17.23	Esi Axitofel kpɔ be, womewɔ yeƒe adaŋudede dzi na ve o la, ebla akpa na tedzi, eye wodze mɔ yi eƒe me le wo de. Eye esi wòɖo eƒe me la, ede ka ve na eɖokui, eye wòku, eye woɖii ɖe fofoa ƒe yɔdo me.
2SA.17.24	Ke Dawid va Maxanayim, esime Absalom kple Israel-ŋutsu, siwo katã le eŋu la, tso Yordan. 
2SA.17.25	Eye Absalom tsɔ Amasa ɖo aʋakɔ la nu ɖe Yoab teƒe; Amasa enye Ismael-ŋutsu, si ŋkɔ nye Yitra, amesi ɖɔ Nahas vinyɔnu Abigal, si nye Yoab dada, Zeruya nɔvinyɔnu gbɔ la ƒe vi. 
2SA.17.26	Eye Israel kple Absalom ƒu asaɖa anyi ɖe Gilead-nyigba dzi. 
2SA.17.27	Eye wòva me, esime Dawid va Maxanayim la, tete Nahas vi Sobi tso Amon-viwo ƒe Raba, kple Amiel vi Maxir tso Lo-Debar kpakple Gileadtɔ Barzilai tso Roglim 
2SA.17.28	wohe abawo, trewo, zewo, lu kple ƒo, wɔ kple bli tɔtɔe, gbagbayi, atiyi kple numeewo, 
2SA.17.29	anyitsi, notsi kpẽke, alẽwo kple nyinɔkesuwo vɛ na Dawid kple ameha, si le eŋu, be woaɖu; elabena wogblɔ be: Dɔ wu ameha la, ɖeɖi te eŋu, eye tsikɔ wui le gbea dzi.
2SA.18.1	Eye Dawid xlẽ dukɔ la, eye wòɖo amegãwo ɖe ame akpe kple ame alafa nu. 
2SA.18.2	Eye Dawid tsɔ aʋakɔ ta ƒe etɔ̃liawo ɖeka de Yoab si, etsɔ etɔ̃liawo ɖeka de Zeruya vi Abisai, si nye Yoab nɔvi la si, eye wòtsɔ etɔ̃liawo ɖeka ɖe Gititɔ Itai si. Eye fia la gblɔ na aʋakɔ la bena: Nye hã mayi kpli mi. 
2SA.18.3	Ke aʋakɔ la ɖo ŋu bena: Megayi o; elabena ne míesi la, womabui na mí o, eye ne miaƒe akpa afã ku hã la, womabui na mi o; elabena ele abe mía dome ame akpe ewo ene. Eyata ne axɔ na mi tso dua me la, anyo wu. 
2SA.18.4	Fia la gblɔ na wo bena: Mawɔ nusi nyo mia ŋu. Tete fia la tsi tre ɖe agbo la xa, eye aʋakɔ blibo la ho yi alafalafa kple akpeakpe. 
2SA.18.5	Eye fia la de se na Yoab kple Abisai kpakple Itai bena: Mikpɔ ɖekakpui Absalom la dzi nam nyuie! Eye aʋakɔ blibo la see, esime fia la le se dem na aʋakplɔlawo katã le Absalom ŋuti. 
2SA.18.6	Eye aʋakɔ la ho yi gbedzi, be woakpe Israel; eye ana la ƒe ali le Efrayim-ave me. 
2SA.18.7	Dawid ƒe dɔlawo si Israel ƒe aʋakɔ la le afima, eye ame akpe blave sɔŋ tsi le afima gbemagbe. 
2SA.18.8	Eye aʋa la kaka tso afima ɖe anyigba blibo la dzi, eye amesiwo tsi ave si la sa gbɔ wu esiwo tsi yi nu gbemagbe.
2SA.18.9	Eye Absalom va ƒo go Dawid ƒe dolawo Absalom do tedzisɔ, eye tedzisɔ la va to klẽti gãa ɖe, si vu alo dranyi la te, eye eƒe ta tsi klẽti la ŋu, eye wòle nyenyem le anyigba kple dziƒo dome; ke tedzisɔ la do le ete dzo. 
2SA.18.10	Eye ŋutsua ɖe kpɔe va gblɔ na Yoab bena: Kpɔ ɖa, mekpɔ Absalom wòtsi klẽtia ɖe ŋu. 
2SA.18.11	Tete Yoab gblɔ na ŋutsu, si va gblɔe ne, bena: Kpɔ ɖa, esi nèkpɔe la, nukaŋuti mèda nui ƒu anyi ɖe afima oa? Anye ne mana klosalo ewo kple alidziblanu ɖeka wò! 
2SA.18.12	Ŋutsu la ɖo ŋu na Yoab bena: Ne woxlẽ klosalo akpe ɖeka ɖe asi me nam hã la, nyemaɖe asi fiavi la ŋu o; elabena fia la de se na mia kple Abisai kpakple Itai miese bena: Mikpɔ ɖekakpui Absalom la dzi nam nyuie! 
2SA.18.13	Ɖe wònye ɖe mewo nane ɖe eŋu le adza me la, anye ne atro ʋu le yonyeme, elabena naneke meɣlana ɖe fia la o. 
2SA.18.14	Tete Yoab gblɔ bena: Nyematɔ ɖe gbɔwò didie o! Eye wòtsɔ akplɔ etɔ̃ ɖe asi ɖatɔ Absalom ƒe dzinu; ke esi wogale agbe le klẽtia ŋu ko la, 
2SA.18.15	ɖekakpui ewo, siwo nye Yoab ƒe adekplɔviwo la, va ɖe to ɖee, eye woda nui woku 
2SA.18.16	Tete Yoab ku kpẽ, eye aʋakɔ la trɔ le Israel yome; elabena Yoab na aʋakɔ la to te. 
2SA.18.17	Eye wotsɔ Absalom ƒu gbe ɖe do gãa ɖe me le avea me, eye wofa kpe li ko gãa ɖe ɖe edzi, eye Israel blibo ta dome amesiame si yi eƒe agbadɔ me. 
2SA.18.18	Ke esi Absalom le agbe la, eɖo kpea ɖe ɖe fia ƒe bali la me; elabena egblɔ be: Viŋutsua ɖeke mele asinye, ne wòalé nye ŋkɔ ɖe te o. Etsɔ eƒe ŋkɔ na kpe la, eye woyɔnɛ vaseɖe egbe be Absalom ƒe ŋkuɖodzikpe.
2SA.18.19	Eye Zadok vi Aximaaz gblɔ bena: Maƒu du ahe du ayi na fia la bena, Yehowa tso afia nɛ le eƒe futɔwo si me. 
2SA.18.20	Tete Yoab gblɔ nɛ bena: Mèle du nyuia ɖeke he ge ayii egbea o, ɣebubuɣi hã ahe du ayii xoxo; ke megahe dua ɖeke yii egbea o, elabena fiavi la ku! 
2SA.18.21	Eye Yoab gblɔ na Kusitɔ la bena: Yi ɖagblɔ nusi nekpɔ la, na fia la! Tete Kusitɔ la bɔbɔ de Yoab ŋku me, eye wòƒu du yi. 
2SA.18.22	Ke Zadok vi Aximaaz gaxɔ edzi gblɔ na Yoab bena: Ne edze agbodo ʋuu hã, maƒu du adze Kusitɔ la yome! Yoab gblɔ bena: Vinye, nukaŋuti nèbe, yeaƒu du ayi, esi amea ɖeke mele dɔtsɔho xe ge na wò oa? 
2SA.18.23	Ne edze agbodo ʋuu hã la, mele yiyi ge! Eye wògblɔ ne bena Heyi! Tete Aximaaz to tagbamɔ tre dede na Kusitɔ la. 
2SA.18.24	Dawid bɔbɔ nɔ agbo eve dome, eye dzɔla de agbo, si le glia ŋu la ta me. Eye esi wòfɔ kɔ dzi la, ekpɔ ŋutsu ɖeka koliaa ɖe le ɖu dzi gbɔna ɖa. 
2SA.18.25	Tete dzɔla la gblɔe na fia la. Eye fia la gblɔ bena: Nenye eya ɖekae la, ekema gbe nyuia ɖe le eŋu. Eye esi wòle ɖu dzi le aƒe tum la, 
2SA.18.26	agbonudzɔla la gakpɔ ŋutsu bubu le du ƒum, eye agbonudzɔla la do ɣli ɖo ɖe agbo la me bena: Kpɔ da, ŋutsu ɖeka koliaa ɖe le du dzi gbɔna! Tete fia la gblɔ be: Eya hã he gbe nyuia ɖe ɖe asi. 
2SA.18.27	Eye dzɔla la gblɔ bena: Ame gbãtɔ ƒe duƒuƒume ɖi Zadok vi Aximaaz tɔ. Tete fia la gblɔ bena: Ame nyui wònye, eye gbe nyui wòbe gbɔnae. 
2SA.18.28	Eve Aximaaz do ɣli gblɔ na ba la bena: Ŋutifafa! Eye wobɔbɔ de ta agu ɖe fia la ŋku me gblɔ bena: Woayra Yehowa, wò Mawu, si tsɔ ŋutsu, siwo do woƒe asi ɖe dzi ɖe nye aƒetɔ fia ŋu la, de asi! 
2SA.18.29	Fia la gblɔ be: Ɖekakpui Absalom li sesiea? Aximaaz ɖo ŋu bena: Mekpɔ zitɔtɔ gãa ɖe, esime Yoab dɔ fia ƒe dɔla kple wò dɔla, ke nyemenya nusi dzɔ o. 
2SA.18.30	Fia la gblɔ be: Te ɖe aga, eye natsi tre ɖe afi! Tete wòle ɖe aga, eye wòtsi tre ɖi. 
2SA.18.31	Eye kpɔ ɖa, Kusitɔ la va, eye Kusitɔ la gblɔ bena: Mehe gbe nyui vɛ na nye aƒetɔ fía, elabena Yehowa tso afia na wò tso amesiwo katã tsi tre ɖe ŋuwò la si me egbe 
2SA.18.32	Fia la gblɔ na Kusitɔ la bena: Ɖekakpui Absalom li sesiea? Kusitɔ la ɖo ŋu bena: Ava me na nye aƒetɔ fía ƒe futɔwo kple amesiwo katã tsi, tre ɖe ŋuwò, be woawɔ vɔ̃ wò la, abe alesi wova me na ɖekakpui la ene!
2SA.19.1	Tete fia la ƒo kpakpakpa heyi ɖe agbo la ƒe akpala me, eye wòfa avi; eye esi wòle yiyim la, ele gbɔgblɔm be: Vinye Absalom, vinye! Vinye Absalom, ɖe meku ɖe tewòƒe la, ne enyo wu! Vinye Absalom, vinye! 
2SA.19.2	Eye wova gblɔ na Yoab bena: Kpɔ ɖa, fia la le avi fam, eye wòle konyi tam le Absalom ŋuti. 
2SA.19.3	Ale dziɖuɖu la trɔ zu konyifafa na dukɔ blibo la gbemagbe, elabena dukɔ la se gbemagbe be, fia la le nu xam le via ŋuti. 
2SA.19.4	Eve aʋakɔ la zɔ minyaminya va yi ɖe du la me, abe alesi aʋakɔ, si ɖu ŋukpe, zɔna nunya nunya, ne esi le aʋa nu la ene. 
2SA.19.5	Fia la tsyɔ nu ŋku me, eye fia la do ɣli kple gbe sesi bena: Vinye Absalom, vinye Absalom, vinye! 
2SA.19.6	Tete Yoab yi ɖe fia la gbɔ le xɔa me gblɔ bena: Ede ŋukpe mo na wò dɔlawo katã, amesiwo xɔ mia kple viwòŋutsuwo kple viwònyɔnuwo, srɔ̃wòwo kple wò ahiãwo ɖe agbe egbea: 
2SA.19.7	elɔ̃ amesiwo lé fu wò, eye nele fu amesiwo lɔ wò; elabena eɖee fia egbea bena, amegã kple dɔlaa ɖeke mele asiwò o; elabena medze sii egbea bena, ɖe wònye Absalom ye tsi agbe, eye mi katã míeku la, ne enyo ŋuwò wu. 
2SA.19.8	Eyata tsi tre, nado ayi, eye naƒo nu kple wò dɔlawo fafɛ; elabena meta Yehowa: ne medo yi o la, amea ɖeke makpɔtɔ ɖe gbɔwò le zã sia me o; eye esia avɔ̃ɖi na wò awu vɔ̃, siwo katã dzɔ ɖe dziwò tso wò ɖekakpuime vaseɖe fifi! 
2SA.19.9	Tete fia la tsi tre va bɔbɔ nɔ agbo nu. Eye wova gblɔe na aʋakɔ blibo la bena: Kpɔ ɖa, fia la bɔbɔna agbo nu! Eye aʋakɔ blibo la va fia la ŋku me; gake Israel dome amesiame si yi eƒe agbadɔ me.
2SA.19.10	Eye dukɔ blibo la he dzre le Israel-toawo katã me gblɔ bena: Fia la ɖe mí tso míaƒe futɔwo si me, eye wòxɔ mí tso Filistitɔwo si; azɔ esi tso anyigba la dzi le Absalom nu. 
2SA.19.11	Ke Absalom, amesi míesi ami na heɖo fiae ɖe mía nu la, tsi aʋa. Azɔ nukaŋuti miele hehem ɖe megbe le fia la kpɔkplɔ gbɔe me? 
2SA.19.12	Eye Dawid dɔ ame ɖo ɖe nunɔla Zadok kple Abyatar gblɔ bena: Miƒo nu kple Yuda-ame tsitsiwo bena: Nukaŋuti miebe, yewoanye ame mlɔetɔ, siwo ava kplɔ fia la ayi eƒe mee? Elabena Israel blibo la ƒe nya ɖo fia la gbɔ le enɔƒe. 
2SA.19.13	Nɔvinyewo míenye, nye ƒu kple nye ŋutilã míenye; nukaŋuti miehe, yewoanye ame mlɔetɔ, siwo ava kplɔ fia la? 
2SA.19.14	Eye migblɔ na Amasa bena: Alo menye nye ƒu kple nye ŋutilã nenye oa? Mawu nafiam agafiam ɖe dzi, ne menye wòe anye aʋafia le ŋkunye me ɖaa ɖe Yoab teƒe o fi! 
2SA.19.15	Ale wòtrɔ Yuda-ŋutsuwo katã ƒe dzi abe ŋutsu ɖeka tɔ ene, eye wodɔ ame ɖo ɖe fia la gbɔ bena: Mia kple wò dɔlawo katã migbugbɔ va! 
2SA.19.16	Eye fia la gbugbɔ heva Yordan nu; ke Yuda va Gilgal, be woakpe fia la, eye wòaɖe tsii ato Yordan dzi.
2SA.19.17	Tete Benyamintɔ Simei, si nye Gera vi tso Baxurim, wɔ kaba yi kple Yuda-ŋutsuwo, be yeaɖakpe fia Dawid. 
2SA.19.18	Eye Benyamin-ŋutsu akpe ɖeka kple dɔla Ziba, si le Saul ƒe me, kple via wuiatɔ̃awo kple eƒe dɔla blave wokpe ɖe eŋu, eye wotre Yordan nu vava na fia la. 
2SA.19.19	Emegbe duwo yi, be woaɖe tsi fiaƒe me tɔwo, eye woawo, abe alesi wòdi ene. Tete Simei, Gera vi, de ta agu ɖe fia la ŋku me, esime wotso Yordan. 
2SA.19.20	Eye wògblɔ na fia la bena: Nye aƒetɔ megabu vodada nam o, eye megado ŋku vo, si eƒe dɔla dã le gbesigbe nye aƒetɔ fia la tso Yerusalem la o, eye fia la megabui o! 
2SA.19.21	Elabena wò dɔla nyae be, yewo nuvɔ̃, eye kpɔ ɖa, nyee nye ame gbãtɔ tso Yosef ƒe aƒe blibo la me va nye aƒetɔ fia la kpe ge egbea. 
2SA.19.22	Tete Abisai, Zeruya tu la, gblɔ bena: Alo womele Simei, amesi do ɖiŋu na Yehowa ƒe amesiamina la, wu ge oa? 
2SA.19.23	Ke Dawid ɖo ŋu bena: Nya ka me mele kpli mi Zeruya viwo, hafi miebe, yewoatem akpɔ egbea? Egbee woawu ame le Israel a? Ɖe nyemenyae be, wotsɔm ɖo fia ɖe Israel nu egbea oa? 
2SA.19.24	Eye fia la gblɔ na Simei bena: Mèle kuku ge o! Eye fia la ka atam nɛ.
2SA.19.25	Eye Saul vi Mefiboset va kpe fia la; ke meɖo eƒe afɔ kple ge ɖo o, eye menya eƒe avɔ o tso gbesigbe fia la dzo, vaseɖe gbesigbe wògbɔ le ŋutifafa me. 
2SA.19.26	Esi wòva Yerusalem fia la kpe ge la, fia la biae be: Mefiboset, nukaŋuti meyi kplim o? 
2SA.19.27	Eɖo ŋu bena: Nye aƒetɔ fia, nye dɔlae blem; elabena wò dɔla gblɔ be: Bla akpa na tedzi nam, ne mado ayi kple fia la, elabena xɔdrɔ̃e wò dɔla nye. 
2SA.19.28	Eye wòva zɔ wò dɔla gɔme na nye aƒetɔ fia la; ke nye aƒetɔ fia la le abe Mawu ƒe ɖɔla ene, eyata wɔ nusi dze ŋuwò! 
2SA.19.29	Elabena fofonye ƒemetɔwo katã menye naneke o, negbe kuviwo ko wonye na nye aƒetɔ fia; ke ètsɔ wò dɔla ɖo wò kplɔ ŋu mewo dome; azɔ nya ka gale asinye mava xa nu le eŋu na fia la? 
2SA.19.30	Fia la gblɔ nɛ bena: Nukaŋuti nègale nu ƒom ɖe edzi? Megblɔ be, mia kple Ziba miamã agble lɔ! 
2SA.19.31	Tete Mefiboset ɖo ŋu na fia la bena: Esi nye aƒetɔ fia la trɔ gbɔ va aƒe le ŋutifafa me ko la, nexɔ wo katã gɔ̃!
2SA.19.32	Gileadtɔ Barsilai hã tso Roglim va, eye eya kple fia wotso Yordan, be yeakplɔe aɖo ɖe Yordan godo. 
2SA.19.33	Barsilai ku amegã ɖeɖi xɔ ƒe blanyi; eya kpɔ fia la dzi, esime wònɔ Maxanayim, elabena alɔme le esi ŋutɔ. 
2SA.19.34	Eye fia la gblɔ na Barsilai bena: Yi kplim, eye nanɔ gbɔnye, makpɔ dziwò le Yerusalem! 
2SA.19.35	Tete Barsilai ɖo ŋu na fia la bena: Ŋkeke nenie megale agbe nɔ ge, ne mayi Yerusalem kple fia la? 
2SA.19.36	Ƒe blanyi mexɔ egbe siawo. Ɖe mate ŋu ade vovo nu nyui kple nu manyomanyo domea? Ɖe nusi wò dɔla ɖuna, eye wònona la, gavivia enua? Alo ɖe maganɔ hadzilaŋutsuwo kple hadzilanyɔnuwo ƒe gbe sema? Nukaŋuti wò dɔla anye agba na nye aƒetɔ fia? 
2SA.19.37	Ɖeko wò dɔla be, yeakplɔ fia la atso Yordan ʋee. Nukaŋuti fia la be, yeaɖo eteƒe nam ale? 
2SA.19.38	Na wò dɔla nagbugbɔ, eye maku ɖe mia de kple fofonye kpakple danye ɖiƒe! Kpɔ ɖa, wò dɔla Kimham neyi kple nye aƒetɔ fia la, eye nawɔ nusi nyo ŋuwò la na! 
2SA.19.39	Fia la gblɔ be: Kimham neyi kplim, eye mawo nusi nyo ŋuwò la nɛ, eye nusianu, si nèdi tso asinye la, mawɔe na wò. 
2SA.19.40	Eye aʋakɔ blibo la tso Yordan, emegbe fia la hã tsoe. Eye fia la ɖuɖɔ nu na Barsilai heyrae, eye wògbugbɔ yi enɔƒe.
2SA.19.41	Emegbe fia la yi azɔli la dzi heva Gilgal, eye Kimham kpe ɖe eŋu. Yuda ƒe ameha blibo la kplɔ fia la yi, eye Israel-ameha la ƒe afã hã le eme. 
2SA.19.42	Eye kpɔ ɖa, Israel-ŋutsuwo katã va fia la gbɔ, eye wogblɔ na fia la bena: Nukaŋuti ma nɔvi Yuda-ŋutsuwo fi wò dzoe, eye wokplɔ fia la kple eƒemetɔwo yi Yordan godo, eye Dawid ƒe ŋutsuwo katã kpe ɖe eŋu? 
2SA.19.43	Tete Yuda-ŋutsuwo katã ɖo ŋu na Israel-ŋutsuwo bena: Le esi fia la tsɔ mía gbɔ la tae! Nukaŋuti miele dɔmedzoe dom le nya sia ŋuti? Ɖe mieɖu fia la ƒe nanea? Alo ɖe míexɔ nunana le esia? 
2SA.19.44	Israel-ŋutsuwo ɖo ŋu na Yuda-ŋutsuwo bena: Míexɔ akpa ewo le fia gome, eve le Dawid gome hã míawoe nye ŋgɔgbeawo na mi. Nukaŋuti mieɖi gbɔ mí? Alo menye míawoe tre gbɔgblɔ be, míaɖakplɔ miaƒe fía la agbɔe oa? Ke Yuda-ŋutsuwo ƒe nya sẽ wu Israel-ŋutsuwo tɔ.
2SA.20.1	Eye yakamea ɖe le afima, si ŋkɔ nye Seba, Bixri vi, eye wònye Benyamintɔ; eku kpẽ gblɔ bena: Gomea ɖeke mele Dawid gbɔ na mi o, eye domenyinu ɖeke mele Isai vi la si na mi o. Israel lee, mia dome amesiame neyi eƒe agbadɔ me! 
2SA.20.2	Tete Israel-ŋutsuwo katã tu le Dawid ŋu hedze Seba, Bixri vi la yome. Ke Yuda-ŋutsuwo ku ɖe woƒe fia la ŋu tso Yordan nu vaseɖe Yerusalem. 
2SA.20.3	Esi Dawid va eƒe me le Yerusalem la, fia la tsɔ nyɔnu ewo, siwo nye eƒe ahiãwo, amesiwo wogblẽ ɖi, be woanɔ aƒea dzi kpɔm la, de xɔ me, eye wòkpɔ wo dzi, ke medɔ wo gbɔ o; eye wotsi xɔa me, abe alesi ahosiwo nɔa agbee ene, vaseɖe woƒe kugbe. 
2SA.20.4	Eye na la gblɔ na Amasa bena: Yɔ Yuda-ŋutsuwo nam le ŋkeke etɔ me, emegbe nagava afi! 
2SA.20.5	Eye Amasa yi Yuda yɔ ge; ke esi wòtsi anyi ɣeyiɣi, si woɖo nɛ, de gbɔ edzi la, 
2SA.20.6	tete Dawid gblɔ na Abisai bena: Azɔ Seba, Bixri vi la, le vɔ wɔ ge mi awu Absalom. Eyata ɖe wò aƒetɔ ƒe dɔlawo, eye nati eyome, ne magaxɔ du sesẽwo, eye wòasi le mia ŋku me o! 
2SA.20.7	Eye Yoab ƒe amewo ho dze eyome hekpe ɖe Kretitɔwo kple Pletitɔwo kpakple kalẽtɔwo katã ŋu, eye woho tso Yerusalem ti Seba, Bixri vi la yome.
2SA.20.8	Esi woɖo kpe gã, si le Gibeon gbɔ la, tete Amasa va ɖo go wo. Ke yi le Yoab si le eƒe aʋawu, si wòɖo la te, eye wòta yi, si le aku me la, ɖe edzi le aklito, eya ɖo le eme hege ɖe anyigba. 
2SA.20.9	Yoab gblɔ na Amasa bena: Nɔvinye, èli sesĩea? Tete Yoab tsɔ ɖusi lé Amasa ƒe ge, be yeaɖuɖɔ nu nɛ. 
2SA.20.10	Ke Amasa melé ŋku ɖe yi, si le Yoab si la ŋu o; eye wòtsɔe ɖa nu dɔ me nɛ, eye eƒe, dɔmenuwo dudu ɖe anyigba, ke megadae zi evelia o. Esi Yoab kple nɔvia Abisai woti Seba, Bixri vi la yome la, 
2SA.20.11	Yoab ƒe ɖekakpuiwo dometɔ ɖeka tsi egbɔ le gbɔgblɔm bena Amesi ke lɔ̃a Yoab ƒe nya kple amesi ke nye Dawid lɔ la, nedze Yoab yome! 
2SA.20.12	Ke Amasa le mimlim le eƒe nu me le maƒo me. Esi ŋutsu la kpɔ be, aʋakɔ blibo la tɔ la, èhe Amasa ɖa tso mɔa dzi yi gbe me, eye wotsɔ avɔ tsyɔ edzi; elabena ekpɔ be, amesiame, si va la, tɔna ɖi. 
2SA.20.13	Esi wòtee ɖa le mɔa dzi la, amesiame to eŋuli dze Yoab yome, be woati Seba, Bixri vi la yome. 
2SA.20.14	Ke eya tsa to Israel-toawo katã me vaseɖe Abel-Bet-Maaxa, eye Bixritɔwo katã hã ƒo ƒu hedze eyome. 
2SA.20.15	Azɔ wova ɖe to ɖe wo le Abel-Bet-Maaxa, eye woƒu kpo ɖe du la ŋu vaseɖe glia dzi. Eye aʋakɔ blibo, si le Yoab ŋu la, lu ɖe eme, be woamũ gli la. 
2SA.20.16	Tete nyɔnu dzeaɖaŋua ɖe do ɣli tso dua me bena: Ago gbɔ! Ago gbɔ! Taflatse, migblɔ na Yoab be, nete va ati, ne maƒo nu kplii! 
2SA.20.17	Tete wote ɖe eŋu, eye nyɔnu la gblɔ be: Wòe nye Yoab la? Eɖo ŋu be: Nyee! Eye wògblɔ nɛ be: Se wò dɔlanyɔnu ƒe nya! Eɖo ŋu be: Mele esem. 
2SA.20.18	Eye wògblɔ bena: Blema la wogblɔna be: Mibia le Abel, ekema nya la awu nu! 
2SA.20.19	Nyee nye ame fafa kple anukwaretɔwo dometɔ ɖeka le Israel; èbe, yeatsrɔ̃ du kple dada le Israel; nukaŋuti nèbe, yeagblẽ Yehowa ƒe domenyinu? 
2SA.20.20	Tete Yoab xɔ edzi gblɔ bena: Nyemebe, matsrɔ̃ naneke o, eye nyemebe, magblẽ naneke o. 
2SA.20.21	Nya la mele alea o, ke boŋ ŋutsua ɖe, si tso Efrayim-to la dzi, amesi ŋkɔ nye Seba, Bixri vi lae, do eƒe asi ɖe dzi ɖe fia Dawid ŋu. Ne mieɖe eya ɖeɖe na la, ekema madzo le dua ŋu. Eye nyɔnu la gblɔ na Yoab bena: Kpɔ ɖa, woatsɔ eƒe ta aƒu gbe ato glia dzi aɖo de wò. 
2SA.20.22	Eye nyɔnu la va dukɔ blibo la gbɔ kple eƒe aɖaŋudzedze la, eye wotso ta le Seba, Bixri vi la nu tsɔ ƒu gbe ɖe Yoab. Tete woku kpẽ, eye woka le du la ŋu, eye amesiame yi ɖe eƒe agbadɔ me. Emegbe Yoab gbugbɔ va fia la gbɔ le Yerusalem.
2SA.20.23	Yoab le Israel ƒe aʋakɔ blibo la nu, eye Benaya, Yehoyada vi, le Kretitɔwo kple Pletitɔwo nu; 
2SA.20.24	Adoram kpɔa dɔwɔwɔ dzi, eye Yosafat, Axilud vi, enye fia ƒe tsiami; 
2SA.20.25	Seya enye agbalẽŋlɔla, eye Zadok kple Abyatar wonye nunɔlawo; 
2SA.20.26	eye Ira, Yairitɔ, hã enye nunɔla le Dawid gbɔ.
2SA.21.1	Eye do to le Dawid ŋɔli ƒe etɔ̃ sɔŋ Ira ɖe enu; eye Dawid do gbe ɖa na Yehowa. Tete Yehowa gblɔ bena: Saul kple eƒe aƒe la ɖe hlɔ̃fe, elabena ewu Gibeontɔwo. 
2SA.21.2	Eye fia la ya Gibeontɔwo ƒo nu kpli wo. Gibeontɔwo metso Israel-viwo dome o, ke boŋ wonye Amoritɔwo ƒe kpɔtɔe, siwo Israel-viwo ka atam na; eye Saul di be, yeawu wo, elabena eʋã ŋu ɖe Israel-viwo kple Yuda nu 
2SA.21.3	Eye Dawid gblɔ na Gibeontɔwo bena: Nuka mawo na mi, eye nuka matsɔ alé avu mi, be miayra Yehowa ƒe domenyinu la? 
2SA.21.4	Gibeontɔwo ɖo ŋu nɛ bena: Klosalonya alo sikanyaa ɖeke mele mía kple Saul kple eƒe aƒe la dome o, eye miele amea ɖeke hã ɖim, be míawu le Israel o. Eye wògblɔ be: Nuka dim miele, be mawo na mi? 
2SA.21.5	Woɖo ŋu na fia la bena: Ŋutsu, si wu mi, eye wòɖo lãme be, yeatsrɔ̃ mi ɖa, ne míaganɔ Israel-nyigba blibo la dzi o lae! 
2SA.21.6	Ne woɖe ame adre na le viaŋutsuwo dome, ne míahe wo ɖe ati ŋu na Yehowa le Saul, amesi nye Yehowa ƒe ame tiatia la ƒe Gibea. Eye fia la gblɔ be: Maɖe wo ana 
2SA.21.7	Ke fia la ve Mefiboset, Saul vi Yonatan ƒe viŋutsu la nu le Yehowa ƒe atam, si le Dawid kple Yonatan, Saul vi dome la ta. 
2SA.21.8	Tete fia la lé Aya vinyɔnu Rizpa ƒe viŋutsu eveawo, siwo nye Armoni kple Mefiboset, amesi wodzi na Saul, hekpe ɖe Saul vinyɔnu Merab ƒe viŋutsu atɔ̃awo ŋu, siwo wodzi na Mexolatitɔ Adriel, Barsilai vi, 
2SA.21.9	eye wotsɔ wo de asi na Gibeontɔwo, eye wohe wo ɖe ati ŋu le to la dzi le Yehowa ŋku me, eye wo ame adre la ku zi ɖeka. Wowu wo le nuŋeɣi ƒe ŋkeke gbãtɔ dzi, esime wodze luŋeŋe gɔme. 
2SA.21.10	Tete Aya vinyɔnu Rizpa tsɔ akpanya keke ɖe agakpe la dzi tso nuŋeɣi ƒe gɔmedzedze, vaseɖe esime tsi dza tso dziƒo ɖe wodzi; eye mena dziƒoxewo dze ɖe wo dzi le ŋkeke me, alo gbemelãwo va wo gbɔ le zã me o. 
2SA.21.11	Esi wogblɔ nusi Aya vinyɔnu Rizpa, Saul ƒe ahiã wɔ, na Dawid la. 
2SA.21.12	Dawid yi ɖaxɔ Saul kple via Yonatan ƒe ƒuwo, siwo Yabes-Gileadtɔwo yi ɖafi le Bet-San ƒe ablɔ me, afisi Filistitɔwo tsɔ wo va ku ɖo, le gbesigbe Filistitɔwo wu Saul le Gilboa la, le wo si. 
2SA.21.13	Eye wotsɔ Saul kple via Yonatan ƒe ƒuwo tso afima vɛ, eye woƒo amesiwo wohe ɖe ati ŋu la hã ƒe ƒuwo nu ƒu. 
2SA.21.14	Eye woɖi Saul kple via Yonatan ƒe ƒuwo ɖe Zela le Benyamin-nyigba dzi ɖe fofoa Kis ƒe yɔdo me, eye wowɔ nusiwo katã ŋu fia la ɖe se le la. Esia megbe Mawu gase gbe, si wodo ɖa ɖe anyigba la ta.
2SA.21.15	Filistitɔwo gãwo aʋa kple Israel, eye Dawid kple eƒe dɔlawo ho ɖawɔ aʋa kple Filistitɔwo, eye ɖeɖi te Dawid ŋu. 
2SA.21.16	Eye Yisbi tso Nob, amesi nye ame dzɔtsuwo ƒe dzidzimeviwo dometɔ ɖeka, di be, yeawu Dawid. Eƒe akplɔ ƒe kpekpeme le akɔbli sekel alafa etɔ̃, eye wòkpla aʋawɔnu yeye. 
2SA.21.17	Ke Zeruya vi Abisai xɔ nɛ, eye wòwu Filistitɔ la. Ɣemaɣi Dawid ƒe ŋutsuwo ka atam nɛ bena: Magade aʋa kpli mi azɔ o, ne nagatsi Israel ƒe akaɖi la o!
2SA.21.18	Eye wòva me emegbe be, wowɔ aʋa kple Filistitowo le Gob. Ɣemaɣi Xusatilɔ Sipai wu Saf, si tso ame dzɔtsuwo ƒe dzidzimeviwo dome. 
2SA.21.19	Wogawɔ aʋa kple Filistitɔwo le Gob, eye Elxanan, Yaare-Orgim vi, tso Betlexem wu Gatitɔ Goliat, amesi ƒe akplɔti le abe abaladoti ene. 
2SA.21.20	Wogawɔ aʋa le Gat, eye ame dzɔtsua de to asi ade kple afɔ ade; wo katã le blave vɔ ene; eye eya hã tso ame dzɔtsuwo ƒe dzidzime. 
2SA.21.21	Eɖu fewu le Israel ŋu, tete Yonatan, Dawid nɔvi Simea vi wui. 
2SA.21.22	Ame ene siawo tso ame dzɔtsuwo ƒe dzidzime le Gat, eye wotsi Dawid kple eƒe dɔlawo si me.
2SA.22.1	Tete Dawid gblɔ ha sia ƒe nyawo na Yehowa le gbesigbe Yehowa ɖee tso eƒe futɔwo katã kple Saul si me, 
2SA.22.2	eye wògblɔ be: Yehowa enye nye agakpe, nye mɔ̃ kple nye ɖela. 
2SA.22.3	Mawu enye nye ɣaɣlaƒe, amesi gbɔ mebe ɖo nye akpoxɔnu kple nye xoxo ƒe lãdzo, nye mɔ̃ sesẽ kple nye sitsoƒe kpakple nye xɔla, amesi ɖem tso ŋutasẽlawo si me. 
2SA.22.4	Meyɔ Yehowa, amesi dze bubu, eye medo tso nye futɔwo si me.
2SA.22.5	Elabena ku ƒe tsitsotsoewo ɖe to ɖem eve gbegblẽ ƒe tɔsisiwo do ŋɔdzi nam. 
2SA.22.6	Tsiẽƒe ƒe kawo ƒo xlãm eve ku ƒe adoboliwo ɖem 
2SA.22.7	Meyɔ Yehowa le nye xaxa me eye meɖo ɣli na nye Mawu, ese nye gbe tso eƒe fiasã me, eye nye kokoƒoƒo de eƒe to me. 
2SA.22.8	Anyigba ʋã, eye wòʋuʋu, eye dziƒo ƒe anyinɔwo dzo kpekpekpe: woʋã elabena edo dɔmedzoe. 
2SA.22.9	Dzudzɔ de dzi tso eƒe ŋɔti me, dzo tso eƒe nu me fiã nu, eye aka lé dzo tso egbɔ. 
2SA.22.10	Eviã dziƒo heɖi ɖe anyi, eye alilikpo dodo le eƒe afɔ te. 
2SA.22.11	Ena Kerubi dzi hedzo, eye woɖo agba ɖe ya ƒe aʋalawo dzi. 
2SA.22.12	Ewo viviti no me abe agbadɔ ene, eye tsiɖɔɖɔ tso alilikpo dodo me. 
2SA.22.13	Dzoka xɔxɔwo do tso keklẽ me le eŋgɔ. 
2SA.22.14	Yehowa ɖe gbe tso dziƒo, eye dziƒoʋitɔ la na eƒe gbe ɖi. 
2SA.22.15	Eda aŋutrɔ wòkaka wo hlẽ, eye wòɖo dzikedzo ɖa wòtafa wo. 
2SA.22.16	Tete atsiaƒu gɔme dze, eye anyigba ƒe anyinɔwo tsi go to Yehowa ƒe ŋɔdzidodo kple eƒe ŋɔti me gbɔgbɔ me. 
2SA.22.17	Edo alɔ ɖa tso dzi lém, eye wòhem tso tɔ gãwo me 
2SA.22.18	Eɖem tso nye futɔ sesẽ la kple nye ketɔwo si me, elabena wosesẽ wum. 
2SA.22.19	Wodze dzinye le gbesigbe meɖo dzɔgbevɔ̃e me, ke Yehowa enye nye ziɔɖeŋu. 
2SA.22.20	Ekplɔm va dogba dzi, eye wòɖem, elabena nye nu nyo eŋu.
2SA.22.21	Yehowa wɔ nam ɖe nye dzɔdzɔenyenye nu, eye wòɖo teƒe nam le esi nye asi dza ta. 
2SA.22.22	Elabena melé ŋku ɖe Yehowa ƒe mɔwo ŋu, eye nyemewɔ nu vloa ɖeke ɖe nye Mawu ŋu o. 
2SA.22.23	Elabena eƒe sewo katã le ŋkunye me, eye nyemeɖe eƒe ɖoɖowo ɖa le gbɔnye o. 
2SA.22.24	Mede blibo le eƒe ŋku me, eye mekpɔ ɖokuinye dzi le nye vodada ŋuti. 
2SA.22.25	Eyata Yehowa ɖo eteƒe nam le nye dzɔdzɔenyenye ta, le esi nye asi dza le eŋku me ta. 
2SA.22.26	Wò dɔme nyona ɖe dɔmenyotɔ ŋu, eye èdea blibo le amesi dea blibo la gbɔ. 
2SA.22.27	Edzana le amesi dzana gbɔ, ke èvlona ɖe amesi vlona ŋu. 
2SA.22.28	Exɔna na dukɔ, si wolena ɖe anyi, eye wò ŋku nɔa dadalawo ŋu, be nabɔbɔ wo ɖe anyi. 
2SA.22.29	Elabena wò Yehowa ènye nye akaɖi, eye Yehowa na nye viviti me kɔ. 
2SA.22.30	Elabena dziwò metona nyaa avuzi le amehawo dzi, eye nye Mawu dzi metona tia kpo flɔ gli. 
2SA.22.31	Mawu ƒe mɔ de blibo, Yehowa ƒe nya me kɔ, akpoxɔnu wònye na amesiwo katã sii tso. 
2SA.22.32	Elabena ameka nye mawu kpe ɖe Yehowa ŋu? Eye ameka nye agakpe kpe ɖe mía Mawu la ŋu? 
2SA.22.33	Mawu enye nye mɔ̃ sesẽ, eye wòna nye mɔ zu gbadzaa. 
2SA.22.34	Ewɔ nye afɔ abe zinɔwo tɔ ene, eye wòɖom togbɛwo dzi. 
2SA.22.35	Efia aʋawɔwɔ nye asiwò, ale be nye alɔwo vu akɔblidati me. 
2SA.22.36	Etsɔ wò xɔxɔ ƒe akpoxɔnu la nam, eye wò gbesese wɔm mezu gã. 
2SA.22.37	Ena nye afɔɖeɖe keke le tenye, eye nye afɔkɔewo mebotsona o. 
2SA.22.38	Meɖe nye futɔwo ɖe nu, eye mewu wo, eye nyemetrɔ o, vaseɖe esime metsrɔ̃ wo vɔ. 
2SA.22.39	Metsrɔ̃ wo, eye meto wo nyanyanya, ale be womegafɔ o, eye wodze anyi ɖe nye afɔ te. 
2SA.22.40	Etsɔ ŋusẽ bla ali dzi nam ɖe aʋawɔwɔ ŋu, eye nèbɔbɔ nye futɔwo ɖe tenye. 
2SA.22.41	Ena nye futɔwo trɔ ʋume dem, eye metsrɔ̃ nye futɔwo gbidigbidi. 
2SA.22.42	Wodo ɣli na Yehowa, ke xɔnametɔa ɖeke meli o, eye meɖo ŋu na wo o. 
2SA.22.43	Metu wo abe anyigba ʋuʋudedi ene, eye metu afɔ wodzi hefanya wo abe kpɔdomeeba ene. 
2SA.22.44	Eɖem tso nye dukɔ ƒe dzrewɔwɔwo me, èdzram ɖo hetsɔm ɖo dukɔwo ƒe lae, eye dukɔ, si nyemenya o la, subɔm. 
2SA.22.45	Amedzroviwo vivi nu me nam; tonu ko wose, eye woɖo to nye gbe. 
2SA.22.46	Dzidzi ƒo amedzroviawo, eye woƒe lãme tu, wodo tso woƒe mɔwo me.
2SA.22.47	Yehowa le agbe; woakafu nye agakpe, eye wòado Mawu, nye xoxo ƒe agakpe la, ɖe dzi. 
2SA.22.48	Mawu, amesi bia hlɔ̃ nam, eye wòtsɔ dukɔwo ɖe tenye. 
2SA.22.49	Ekplɔm tso nye futɔwo dome, eye wòtsɔm ɖo nye futɔwo dzi, eye wòɖem tso ŋutasẽla si me. 
2SA.22.50	Eyata mele kafuwòm, Yehowa, le dukɔwo dome, eye mele kafukafuha dzim na wò ŋkɔ. 
2SA.22.51	Eɖe xɔxɔ gã fia eƒe fia, eye wòve Dawid, eƒe amesiamina la, kple eƒe dzidzimeviwo nu tegbee.
2SA.23.1	Dawid ƒe nya mamleawo nye esi; Dawid, Isai vi ƒe gbe, ŋutsu, si wodo ɖe dzi, Yakob ƒe Mawu ƒe amesiamina la, kple kafukafuhawo ƒe heno le Israel ƒe gbe: 
2SA.23.2	Yehowa ƒe Gbɔgbɔ ƒo nu to dzinye, eye eƒe nya le nye aɖe dzi. 
2SA.23.3	Israel ƒe Mawu la ƒo nu, Israel ƒe agakpe la gblɔ nam bena: Amesi ɖu amegbetɔwo dzi dzɔdzɔe kple amesi ɖu dzi le mawuvɔvɔ̃ me la, 
2SA.23.4	le abe alesi ŋdi kɔna, ne ɣe dze ene, ele abe ŋdi, si alilikpoa ɖeke medo o ene, eye ele abe keklẽ, si nana gbe miena tso anyigba me le tsidzadza megbe ene. 
2SA.23.5	Ɖe nye aƒe mele alea le Mawu ŋku me oa? Elabena ebia nu mava kplim, si woɖo pɛpɛpɛ, eye wodzrae ɖo. Elabena ɖe mana nye xɔxɔwo katã kple nye nudidiwo katã natsi ɖe dzi oa? 
2SA.23.6	Ke yakamewo katã le abe ŋu, siwo wotsɔna ƒua gbe, eye womeɖea asi wo ŋu o la ene; 
2SA.23.7	ke boŋ amesi be, yeade asi wo ŋu la, ele be, woatso ga kple akplɔti ɖe asi, eye wòatɔ dzo wo ɖe wo teƒe.
2SA.23.8	Dawid ƒe kalẽtɔwo ŋkɔwo nye esi: Isbaal, Xaxmoni vi, amesi nye fia ŋu asrafowo ƒe amegã, eya da eƒe akplɔ zi ɖeka to ame tsiaʋa alafa enyi dzi. 
2SA.23.9	Eyometɔ nye Eleazar, Axoxi vi, Dodo ƒe vi, amesi le kalẽtɔ etɔ̃awo dome le Dawid gbɔ. Esi woɖu fewu le Filistitɔwo ŋu, eye woƒo ƒu ho aʋa va afima, eye Israel-ŋutsuwo ho yi la, 
2SA.23.10	eya tsi tre, eye wòdza amewo le Filistitɔwo dome, vaseɖe esime ɖeɖi te eƒe asi ŋu, eye yi la lé ɖe asi me nɛ. Yehowa na woɖu dzi gãa ɖe gbemagbe, eye dukɔ blibo la gbugbɔ dze eyome, be woaɖaha nu. 
2SA.23.11	Evometɔ nye Sama, Hararitɔ Age vi. Esi Filistitɔwo ƒo ƒu ɖe Lexi, afisi ayi le agble me fũ le, eye dukɔ la si le Filistitɔwo nu la, 
2SA.23.12	etsi tre ɖe agble la titina, eye wòxɔe, eye wòsi Filistitɔwo, eye Yehowa na woɖu dzi gãa ɖe.
2SA.23.13	Eye amegã blaetɔ̃awo dometɔ etɔ̃ tso yi Dawid gbɔ le Adulam-do la me le nuŋeŋɔli. Esime Filistitɔwo ƒe adzohawo ƒu asaɖa anyi ɖe Refaim-bali la me la, 
2SA.23.14	Dawid le mɔ̃ me le to dzi, eye Filistitɔwo ɖe aʋakɔ ɖo Betlexem ɣemaɣi. 
2SA.23.15	Eye nu de asi Dawid dzodzro me, wògblɔ bena: Ameka aku tsi tso vudɔ, si le agbo me le Betlexem la me ve mano? 
2SA.23.16	Tete kalẽtɔ etɔ̃awo yi ɖage ɖe Filistitɔwo ƒe asaɖa me, eye woku tsi le vudo, si le agboa me le Betlexem la me hetsɔ ve na Dawid; ke egbe be, yemanoe o, eye wòtsɔe ƒo ɖe anyi na Yehowa. 
2SA.23.17	Eye wògblɔ be: Yehowa, esia wɔwɔ nede megbe xaa tso gbɔnye! Esia nye ŋutsu, siwo tsɔ woƒe agbe ke yi la, ƒe ʋu. Eye wogbe be, yemanoe o. Kalẽtɔ etɔ̃awoe wɔ esia.
2SA.23.18	Abisai, Zeruya vi, Yoab nɔvi, enye ame blaetɔ̃awo ƒe tatɔ; eya da eƒe akplɔ to ame tsiaʋa alafa etɔ̃awo dzi, eye wòxɔ ŋkɔ le ame blaetɔ̃awo dome. 
2SA.23.19	Wode bubu eŋu le ame blaetɔ̃awo dome, eye eya nye woƒe amegã; gake mede ame etɔawo nu o. 
2SA.23.20	Benaya, Yehoyada vi, enye ŋutsu kalẽtɔa ɖe, si wɔ nu tsuwo la ƒe vi tso Kabzeel. Eya wu Moabitɔwo ƒe kalẽtɔ eveawo, eye wowu dzata le vudo la me le gbesigbe sno dza. 
2SA.23.21	Eya wu Egipte-ŋutsu kakoa ɖe; akplɔ le Egiptetɔ la si, gake eyi egbɔ kple atizɔti, eye wòxɔ akplɔ la le Egiptetɔ la si hetsɔ eya ŋutɔ ƒe akplɔ wui. 
2SA.23.22	Nusia Benaya, Yehoyada vi la wɔ, eye wòxɔ ŋkɔ le kalẽtɔ blaetɔ̃awo dome. 
2SA.23.23	Wode bubu eŋu le ame blaetɔ̃awo dome, ke mede ame etɔ̃awo nu o, eye Dawid tsɔe ɖo fia ŋu asrafowo nu.
2SA.23.24	Asahel, Yoab nɔvi, le ame blaetɔ̃awo dome, Elxanan, Dodo vi, tso Betlexem, 
2SA.23.25	Xaroditɔ Sama kple Xaroditɔ Elika. 
2SA.23.26	Paltitɔ Xelez kple Tekoatɔ Ira, Ikes vi, 
2SA.23.27	Antotitɔ Abiezer kple Xusatitɔ Mebunai, 
2SA.23.28	Axoxitɔ Zalmon kple Netotatitɔ Maharai, 
2SA.23.29	Netofatitɔ Xeleb, Baana vi, kple Itai, Ribai vi, tso Benyamin-viwo ƒe Gibea. 
2SA.23.30	Piratonitɔ Benaya kple Hidai, si tso Naxale-Gaas, 
2SA.23.31	Arbatitɔ Abi-Albon kple Barxumitɔ Azmawet, 
2SA.23.32	Saalbonitɔ Eliaxba, Gunitɔ Yasen, 
2SA.23.33	Yona tan, Hararitɔ, Sama ƒe vi, Axiam, Harantɔ Sarar ƒe vi, 
2SA.23.34	Elifelet, Maaxati vi Ahasbai ƒe vi, Edom, Gilonitɔ, Axitofel ƒe vi, 
2SA.23.35	Karmelitɔ Xezrai, Arbitɔ Paerai, 
2SA.23.36	Yigal, Natan vi, tso Zoba, Gaditɔ Bani, 
2SA.23.37	Amonitɔ Zelek, Beerotitɔ Naxarai, amesi nye Zeruya vi Yoab ƒe adekplɔvi, 
2SA.23.38	Yitritɔ Ira kple Yitritɔ Gareb 
2SA.23.39	kpakple Xititɔ Uriya. Wo katã le ame blaetɔ̃ vɔ adre.
2SA.24.1	Eye Yehowa gado dɔmedzoe ɖe Israel ŋuti, eye wòdɔ Dawid ɖe wo ŋu gblɔ bena: Yi ɖaxlẽ Israel kple Yuda! 
2SA.24.2	Tete fia la gblɔ na aʋakɔ la ƒe tatɔ Yoab bena: Yi ɖatsa le Israel-toawo katã me tso Dan vaseɖe Beer-Seba eye naxlẽ dukɔ la, ne manya dukɔ la ƒe xexlẽme! 
2SA.24.3	Yoab ɖo ŋu na fia la bena: Ne Yehowa na dukɔ la dzi ɖe dzi zi alafa wu alesi wole, be nye aƒetɔ fia nakpɔe kple eƒe ŋkuwo hã la, nukaŋuti nye aƒetɔ fia le nusia tɔgbe dim ma? 
2SA.24.4	Ke esi fia ta tsi eƒe nya la dzi na Yoab kple aʋakplɔlawo la. Yoab kple aʋakplɔlawo dzo le fia la gbɔ, be woaɖaxlẽ Israel-dukɔ la. 
2SA.24.5	Eye wotso Yordan heva ƒu asaɖa anyi ɖe Aroer, ɖe du, si le bali la me ƒe ɖusi me, ɖo la Gad kple Yaezer lɔƒo. 
2SA.24.6	Wòto Gilead heva Kades le Xititɔwo ƒe anyigba dzi, eye wova Dan hetrɔ ɖo ta Zidon. 
2SA.24.7	Eye wova Tiro ƒe mɔ̃ sesẽ la gbɔ heto Xiwitɔwo kple Kanaanitɔwo ƒe duwo katã me, eye wova to Yuda ƒe dziehe heva Beer-Seba. 
2SA.24.8	Eye wotsa to anyigba blibo la dzi, eye wogbugbɔ va Yerusalem le dzinu asieke kple ŋkeke blave megbe. 
2SA.24.9	Eye Yoab tsa dukɔ la ƒe xexlẽme vɛ na fia la: aʋa wolã, siwo ate ŋu adi yi le Israel dome la, la ame akpe alafa enyi, eye Yuda-ŋutsuwo le ame akpe alafa atɔ̃.
2SA.24.10	Tete Dawid ƒe dzi lã kpo, esime wòxlẽ dukɔ la vɔ megbe, eye Dawid gblɔ na Yehowa bena: Mewɔ nuvɔ̃ ŋutɔ be, mewɔ nusia; eyata Yehowa, ɖe wò dɔla ƒe vodada ɖa, elabena mewɔ lãnu ŋutɔ. 
2SA.24.11	Esi Dawid fɔ ŋdi kanya la, Yehowa ƒe gbe va nyagblɔɖila Gad, amesi nye Dawid ƒe nukpɔla, gbɔ bena: 
2SA.24.12	Yi nagblɔ na Dawid bena: Ale Yehowa gblɔ esi: Nu etɔ metsɔ le ŋkuwò me ɖom, fia wo dometɔ ɖeka, ne mawɔ wò! 
2SA.24.13	Tete Gad va Dawid gbɔ, eye wòto nya la nɛ gblɔ bena: Dɔwuame neva wò anyigba dzi ƒe adre loo, alo asi le wò futɔwo nu, eye woaɖe wò ɖe nu dzinu etɔ̃ loo, alo dɔvɔ̃ neva wò anyigba dzi ŋkeke etɔ̃a? Azɔ bu eŋu, ne nakpɔ nyaa ɖe maɖagblɔ na amesi dɔm ɖa! 
2SA.24.14	Dawid gblɔ na Gad bena: Mexaxa ŋutɔ! Na miadze Yehowa si me, elabena eƒe amenuveve sɔ gbɔ, ke nyemele amegbetɔwo si me dze ge o! 
2SA.24.15	Eye Yehowa na dɔvɔ̃ ɖo Israel dome tso ŋdi vaseɖe ɣeyiɣi, si woɖo la dzi; eye ame akpe blaadre ku le dukɔ la dome tso Dan vaseɖe Beer-Seba.
2SA.24.16	Esi mawudɔla la do eƒe asi ɖe Yerusalem dzi, be yeagblẽe la, vɔ̃ la ve Yehowa, eye wògblɔ na mawudɔla, si le nu gblẽm le dukɔa dome la bena: Esɔ gbɔ! Azɔ ɖiɖi wò asi ɖe anyi! Eve Yehowa ƒe dɔla la le Yebusitɔ Arawna ƒe lugbɔƒe gbɔ. 
2SA.24.17	Esi Dawid kpɔ mawudɔla, si la ame wum le dukɔa dome la, egblɔ na Yehowa bena: Kpɔ ɖa, nyee wɔ nuvɔ̃, eye meda vo; ke alẽ siawo la, nuka wowɔ? Wò asi neva mia kple fofonye ƒe aƒe dzi boŋ!
2SA.24.18	Eye Gad va Dawid gbɔ gbemagbe gblɔ ne bena: Yi nadaɖi vɔsamlekpui na Yehowa ɖe Yebusitɔ Arawna ƒe lugbɔƒe! 
2SA.24.19	Tete Dawid yi le Gad ƒe nya la nu, abe alesi Yehowa de se ene. 
2SA.24.20	Esi Arawna fɔ kɔ te la, ekpɔ fia la kple eƒe dɔlawo gbɔna ɖe egbɔ; tete Arawna yi hebɔbɔ, eye wòde ta agu na fía la. 
2SA.24.21	Eye Arawna gblɔ bena: Nukata nye aƒetɔ fia va eƒe dɔla gbɔ ɖo? Dawid ɖo eŋu bena: Ɖe mebe, maƒle lugbɔƒe la, ne maɖi vɔsamlekpui na Yehowa, ne dɔvɔ̃ la nu natso le dukɔa dome. 
2SA.24.22	Arawna gblɔ na Dawid bena: Nye aƒetɔ fia nexɔe, eye wòasa vɔ, alesi dze eŋu! Kpɔ ɖa, nyiwo nye esi hena numevɔsa, eye luƒotasiaɖam kple nyiawo ŋutinuwo nanye nake! 
2SA.24.23	Nusiawo katã wò dɔla Arawna tsɔ na eƒe aƒetɔ fia la. Eye Arawna gblɔ na fia la bena: Yehowa, wò Mawu, axɔe na wò nyuie! 
2SA.24.24	Ke fia la gblɔ na Arawna bena: Kpao, ke boŋ maƒlee le asiwò kple ga, eye nyemasa numevɔ na Yehowa, nye Mawu la, dzodzro o. Ale Dawid ƒle lugbɔƒe kple nyiawo klosalo sekel blaatɔ̃. 
2SA.24.25	Tete Dawid ɖi vɔsamlekpui na Yehowa ɖe afima, eye wosa numevɔ kple akpedavɔ. Eye Yehowa se gbe, si wòdo ɖa ɖe anyigba la ta, eye dɔvɔ̃ la nu tso le Israel.
1KI.1.1	Esi fia Dawid ku amegã xɔ ƒe geɖe la, wotsyɔa avɔwo ne, gake dzo meɖoa eƒe lã me o. 
1KI.1.2	Tete eƒe dolawo gblɔ nɛ bena: Woadi ɖetugbi atiatia ɖe na miaƒe aƒetɔ fia la, ne woatsi tre ɖe fia la ŋku me akpɔ edzi, eye wòamlɔ wò akɔ nu alé dzo ɖe miaƒe aƒetɔ fia la ŋu. 
1KI.1.3	Eye wodi ɖetugbi dzetugbe le Israel-nyigba blibo la katã dzi, eye wokpɔ Abisag, Sunamitɔ la, hekplɔe vɛ na fia la. 
1KI.1.4	Ɖetugbi la dze tugbe ŋutɔ, eye wòzu fia la dzikpɔla, si subɔnɛ, ke fia la mede asi eŋu o.
1KI.1.5	Ke Adoniya, Xagit vi, do eɖokui ɖe dzi gblɔ bena: Nyee le fia nye ge! Eye wòdi tasiaɖamwo kple sɔwo kple ame blaatɔ̃, siwo ano du ƒum le eŋgɔ la, na eɖokui. 
1KI.1.6	Le eƒe agbe me ŋkekewo me la fofoa mehe nya ɖe eŋu kpɔ be: nukaŋuti nèwɔ esi kple esi hã o. Edze ɖeka hã ŋutɔ, eye eya wòdzi ɖe Absalom yome. 
1KI.1.7	Eye wòɖo gbe ɖi kple Yoab, Zeruya vi, kpakple nunɔla Abyatar, eye wokpe ɖe Adoniya ŋu. 
1KI.1.8	Ke nunɔla Zadok, Benaya, Yehoyada vi, nyagblɔɖila Natan. Simei kple Rei kpakple Dawid ƒe kalẽtɔwo mele Adoniya ƒe nya me o. 
1KI.1.9	Eye Adoniya wu alẽwo, nyiwo kple nyivi damiwo le Soxelet-kpe la gbɔ le Rogel-vudo la xa, eye wokpe nɔviaŋutsuwo katã, siwo nye fiaviwo kple Yuda-ŋutsuwo katã, siwo nye fia ƒe dɔlawo 
1KI.1.10	ke mekpe nyagblɔɖila Natan Benaya kple kalẽtɔwo kple nɔvia Salomo o.
1KI.1.11	Eye Natan gblɔ na Salomo dada Bat-Seba bena: Mese be, Adoniya, Xagit vi, zu fia, eye miaƒe aƒetɔ, fia Dawid, menyae oa? 
1KI.1.12	Eyata va maɖo adaŋu na wò, ne naɖe wò ŋutɔ kple viwò Salomo ƒe agbe. 
1KI.1.13	Tso, nayi fia Dawid gbɔ, eye nagblɔ ne bena: Nye aƒetɔ fia, menye ɖe nèka atam na wò dɔlanyɔnu gblɔ bena: Viwò Salomo azu fia ɖe yonyeme, eye wòanɔ nye fiazikpui dzi oa? Nukaŋuti Adoniya zu fia? 
1KI.1.14	Kpɔ ɖa, ne ègale nu ƒom kple fia la le afima la, madze yowòme ava ɖo kpe wò nyawo dzi. 
1KI.1.15	Tete Bat-Seba yi fia la gbɔ le xɔgã me. Fia lã tsi ŋutɔ, eye Abisag, Sunamitɔ la, la fia la subɔm. 
1KI.1.16	Eye Bat-Seba bɔbɔ hede la agu ɖe fia la ŋku me, eye fia la gblɔ nɛ bena: Nuka le wɔwòm? 
1KI.1.17	Eɖo ŋu nɛ bena: Nye aƒetɔ, eta Yehowa, wò Mawu, na wò dɔlanyɔnu bena: Viwò Salomo azu fia ɖe yonyeme, eye wòanɔ nye fiazikpui dzi! 
1KI.1.18	Ke azɔ la, kpɔ ɖa, Adoniya zu fia, eye wò, nye aƒetɔ fia, menyae o. 
1KI.1.19	Ewu nyitsuwo, nyi damiwo kple alẽwo kpaŋkpaŋ, eye wokpe na viŋutsuwo katã kple nunɔla Abyatar kpakple aʋafia Yoab; ke mekpe wò dɔla Salomo ya o. 
1KI.1.20	Nye aƒetɔ fia, Israel blibo la le nuwò kpɔm, be nagblɔ amesi le nye aƒetɔ fia ƒe fiazikpui dzi nɔ ge ɖe yowome la, na wo 
1KI.1.21	Elabena ava me be, ne nye aƒetɔ fia mia fofoawo gbɔ la, ekema woakpɔ mia kple vinye Salomo abe nuvɔ̃wɔlawo ene. 
1KI.1.22	Eye kpɔ ɖa, esi wògale nu ƒom kple fiaa la, nyagblɔɖila Natan va. 
1KI.1.23	Tete woyi ɖa gblɔe na fia la bena: Kpɔ ɖa, nyagblɔɖila Natan enye si. Eye wòva fia la gbɔ hede la agu ɖe fia la ŋku me. 
1KI.1.24	Eye Natan gblɔ bena: Nye aƒetɔ fia, wòe gblɔ be, Adoniya nezu fia ɖe ye yome, eye wòanɔ yeƒe fiazikpui dzia? 
1KI.1.25	Elabena egbe la eyi ɖa wu nyitsuwo, nyi damiwo kple alẽwo kpaŋkpaŋ, eye wokpe fia viŋutsuwo katã, aʋakɔ la ƒe tatɔwo kpakple nunɔla Abyatar; kpɔ ɖa, woɖu nu, eye wono nu le egbɔ, eye wodo ɣli bena: Fia Adoniya nenɔ agbe! 
1KI.1.26	Ke mekpe nye, wò dɔla, kple nunɔla Zadok, Benaya, Yehoyada vi, kpakple wò dɔla Salomo o. 
1KI.1.27	Nye aƒetɔ fia gbɔe nya sia tso, hafi megblɔ amesi anɔ nye aƒetɔ fia ƒe fiazikpui dzi ɖe eyome la na wò dɔla oa? 
1KI.1.28	Tete fia Dawid xɔ edzi gblɔ bena; Miyɔ Bat-Seba ɖem! Eye wòva fia la gbɔ le eme hetsi tre ɖe fia la ŋku me. 
1KI.1.29	Eye fia la ka atam gblɔ bena: Meta Yehowa, amesi ɖem tso hiãwo katã me, ƒe agbe. 
1KI.1.30	Alesi meta Yehowa, Israel ƒe Mawu la, na wò gblɔ bena: Viwò Salomo azu fia ɖe yonyeme, eye wòano nye fiazikpui dzi ɖe tenyeƒe la, nenema mawɔ egbe sia! 
1KI.1.31	Tete Bat-Seba bɔbɔ ɖe fia la ŋku me hede ta agu gblɔ bena: Nye aƒetɔ fia nanɔ agbe tegbee.
1KI.1.32	Eye fia Dawid gblɔ bena: Miyɔ nunɔla Zadok kple nyagblɔɖila Natan kpakple Benaya, Yehoyada vi ɖem. Esi wova fia la ŋku me la, 
1KI.1.33	fia la gblɔ na wo bena: Miɖe miaƒe aƒetɔ ƒe dɔlawo kpe ɖe mia ɖokui ŋu, eye mina vinye Salomo nado nye tedzisɔ, ne miakplɔe yi Gixon. 
1KI.1.34	Eye nunɔla Zadok kple nyagblɔɖila Natan nasi ami ne le afima ahaɖoe fia ɖe Israel nu; miku kpẽ, eye míado ɣli bena: Fia Salomo nenɔ agbe! 
1KI.1.35	Emegbe mikplɔe do, eye wòava bɔbɔ nɔ nye fiazikpui dzi ahazu fia ɖe tenyeƒe; elabena eya meɖo, be wòaɖu amegã ɖe Israel kple Yuda dzi. 
1KI.1.36	Tete Benaya, Yehoyada vi, xɔ edzi gblɔ na fia la bena: Neva me! Alea Yehowa, nye aƒetɔ fia la ƒe Mawu, agblɔ aƒu edzi. 
1KI.1.37	Alesi Yehowa nɔ kple nye aƒetɔ fia la, nenema wòanɔ kple Salomo, eye wòana eƒe fiazikpui naƒo nye aƒetɔ fia Dawid ƒe fiazikpui ta 
1KI.1.38	Tete nunɔla Zadok, nyagblɔɖila Natan kple Benaya, Yehoyada vi, kpakple Kretitɔwo kple Pletitɔwo woyi, eye wona Salomo do fia Dawid ƒe tedzisɔ, eye wokplɔe yi Gixon. 
1KI.1.39	Eye nunɔla Zadok tsɔ lãdzo, si me ami le la, tso agbadɔ la me hesi ami na Salomo, eye woku kpẽ; tete dukɔ blibo la do ɣli bena. Fia Salomo nenɔ agbe! 
1KI.1.40	Emegbe dukɔ blibo la kplɔe ɖo, eye dukɔ la ku dzewo hekpɔ dzidzɔ eteƒe mekɔ o, eye woƒe ɣli na be, anyigba ʋuʋu.
1KI.1.41	Esi Adoniya kple amesiwo katã wokpe ɖe egbɔ la, ɖu nua vɔ tete la, wosee. Ke esi Yoab se kpẽawo ƒe ɖiɖi la, egblɔ bena: Howɔwɔ ka enye si le ɖiɖim le dua me? 
1KI.1.42	Esi wogale nuƒoƒo dzi la, Yonatan, nunɔla Abyatar vi do, eye Adoniya gblɔ bena: Va, elabena ame zãzɛ nènye, eye gbe nyuia ɖe nèhe ve. 
1KI.1.43	Yonatan ɖo ŋu gblɔ na Adoniya bena: Ele eme! Míaƒe aƒetɔ fia Dawid tsɔ Salomo ɖo fiae. 
1KI.1.44	Fia la dɔ nunɔla Zadok, nyagblɔɖila Natan kple Benaya, Yehoyada vi, kpakple Kretitɔwo kple Pletitɔwo kpe de eŋu, eye wona wòdo fia ƒe tedzisɔ. 
1KI.1.45	Eye nunɔla Zadok kple nyagblɔɖila Natan wosi ami nɛ heɖoe fia le Gixon, eye wole dzidzɔ kpɔm tso afima gbɔe, eye du la ʋuʋu; esia nye ɣli, si sem miele. 
1KI.1.46	Salomo bɔbɔ nɔ fiazikpui la dzi; 
1KI.1.47	eye fia la ƒe dɔlawo hã yi, be yewoayra míaƒe aƒetɔ fia Dawid gblɔ bena: Wò Mawu ana Salomo ƒe ŋkɔ nade du wu wò ŋkɔ, eye eƒe fiazikpui naƒo wò fiazikpui ta! Tete fia la bɔbɔ ɖe aba dzi. 
1KI.1.48	Eye fia la hã gblɔ be: Woakafu Yehowa, Israel ƒe Mawu, si na amesi ano nye fiazikpui dzi la egbea, eye nye ŋkuwo kpɔe! 
1KI.1.49	Tete dzika tso amesiwo katã Adoniya kpe la ƒo, eye wotsi tre, eye amesiame lé eƒe mɔ. 
1KI.1.50	Ke Adoniya le Salomo vɔ̃m, eye wòtso yi ɖalé vɔsamlekpui la ƒe dzowo. 
1KI.1.51	Eye wova gblɔ na Salomo bena: Kpɔ ɖa, Adoniya le fia Salomo vɔ̃m, eye wòɖalé vɔsamlekpui la ƒe dzowo gblɔ bena: Fia Salomo neka atam nam egbe be, mawu eƒe dɔla kple yi o. 
1KI.1.52	Eye Salomo gblɔ bena: Ne enye nuteƒewɔla la, ekema eƒe taɖaa ɖeke mage ɖe anyigba o: ke ne woakpɔ vɔ̃a ɖe le eŋu la, ekema aku. 
1KI.1.53	Eye fia Salomo dɔ woɖakplɔe tso vɔsamlekpui la gbɔ ve, eye wòva de ta agu ɖe fia Salomo ŋku me, eye Salomo gblɔ ne bena: Yi aƒewò me!
1KI.2.1	Esi Dawid ƒe kuɣi le aƒe tum la, ede se na via Salomo gblɔ bena: 
1KI.2.2	Mele demagbɔnugbe yim, eyata sẽ ŋu, eye wɔ ŋutsu. 
1KI.2.3	Lé ŋku ɖe Yehowa, wò Mawu, ƒe nudidiwo ŋu, eye nazɔ eƒe mɔwo dzi, ne nalé eƒe ɖoɖowo, sewo, kɔnuwo kple ɖaseɖiɖiwo me ɖe asi, abe alesi woŋlɔe ɖe Mose ƒe se la me ene, ne nusiwo katã nawɔ kple afisiafi, si nayi la, nadze edzi na wò; 
1KI.2.4	ne Yehowa ƒe nya, si wògblɔ ɖe ŋunye la, nava me be: Ne viwòŋutsuwo lé ŋku ɖe woƒe mɔwo ŋu, eye wozɔ anukwaretɔe le ŋkunye me kple woƒe dzi blibo kple luʋɔ blibo la, ekema wò amesiwo anɔ Israel-fiazikpuia dzi la, nu matso akpɔ o. 
1KI.2.5	Enya nusi Yoab, Zeruya vi la wɔm, nusi wòwɔ Israel ƒe aʋafia eveawo Abner, Ner vi, kple Amasa, Yeter vi la, amesiwo wowu, eye wòbia hlɔ̃ ɖe ʋu, si wokɔ ɖe anyi le aʋa me la nu le ŋutifafaɣi, eye wòna aʋaʋu ƒo eƒe alidziblanu, si le eƒe ali, kple afɔkpa, si le eƒe afɔ. 
1KI.2.6	Wɔ ɖe wò nunya la nu, be eƒe ta ɣi magayi tsie le ŋutifafa me o. 
1KI.2.7	Ke ve Gileadtɔ Barsilai ƒe viŋutsuwo nu, eye woanɔ wò kplɔ̃ ŋu amewo dome, elabena alea wowɔ nam, esime mesi le nɔviwò Absalom nu. 
1KI.2.8	Kpɔ ɖa, Benyamintɔ Simei tso Baxurim le gbɔwò; eyae ɖi gbɔm vevie le gbesigbe meyina ɖe Maxanayim, ke eva kpem le Yordan nu, eye mefa Yehowa nɛ gblɔ bena: Nyemawu wò kple yi o. 
1KI.2.9	Eyata megagbe tohehe ne o, elabena ame nyanu nènye, eye ànya nusi nawɔe, be eƒe ta ɣi nayi tsie kple ʋu. 
1KI.2.10	Eye Dawid mlɔ fofoawo gbɔ, eye woɖii ɖe Dawid ƒe du la me. 
1KI.2.11	Ɣeyiɣi, siwo Dawid ɖu fia ɖe Israel dzi la, le ƒe blane; eɖu fia ƒe adre le Xebron, eye wòɖu fia ƒe blaetɔ̃ vɔ etɔ le Yerusalem.
1KI.2.12	Eye Salomo bɔbɔ nɔ fofoa Dawid ƒe fiazikpui la dzi, eye eƒe fiaɖuƒe la li ke ŋutɔ. 
1KI.2.13	Eye Adoniya. Xagit vi la, yi Salomo dada Bat-Seba gbɔ. Ebiae bena: Ŋutifafa me nèva lea? Eɖo ŋu bena: Ŋutifafa mee! 
1KI.2.14	Eye wògblɔ bena: Nyaa ɖe le asinye, be magblɔ na wò. Eɖo ŋu be: Ƒo nu! 
1KI.2.15	Eye wògblɔ be: Wò ŋutɔ ènyae be, fiaɖuƒe la nye tɔnye, eye Israel blibo la ƒe ŋku le ŋunye, be nyee le fia nye ge; ke fiaɖuƒe la trɔ yi ɖe nɔvinye si, elabena Yehowae ɖoe nɛ. 
1KI.2.16	Azɔ mabia nu ɖeka tso asiwò, eye megatem o. Eɖo ŋu nɛ bena: Ƒo nu! 
1KI.2.17	Eye wògblɔ bena: Taflatse, ƒo nu kple fia Salomo, elabena magbe wò gbe o, ne wòatsɔ Sunami-nyɔnu Abisag nam maɖe. 
1KI.2.18	Bat-Seba ɖo ŋu be: Enyo, maɖaƒo nu kple fia la ɖe tawo. 
1KI.2.19	Eye Bat-Seba va fia Salomo gbɔ, be yeaƒo nu kplii le Adoniya ta; tete fia la tsi tre yi ɖakpee, eye wòbɔbɔ ɖe eŋku me; ebɔbɔ nɔ eƒe fiazikpui la dzi, eye wòna nunɔdzi fia la dada wòbɔbɔ nɔ eƒe nuɖusi me. 
1KI.2.20	Eye wògblɔ bena: Mabia nu via ɖe tso asiwò, eye megatem o. Fia la ɖo ŋu nɛ bena: Danye bia, elabena nyemele tewò ge o. 
1KI.2.21	Eye wògblɔ bena: Woatsɔ Abisag, Sunami-nyɔnu, na nɔviwò Adoniya, ne wòaɖe. 
1KI.2.22	Tete fia Salomo ɖo ŋu gblɔ na dadaa bena: Nukaŋuti nele Abisag, Sunami-nyɔnu la, ko biam na Adoniya? Bia fiaɖuƒe la hã na eya kple nunɔla Abyatar kpakple Yoab, Zeruya vi la, elabena tonye wonye. 
1KI.2.23	Eye fia Salomo ta Yehowa bena: Mawu nafiam agadiam ɖe dzi, ne menye Adoniya ɖe wògblɔ nya sia ɖe eƒe agbe ŋuti o ti! 
1KI.2.24	Eyata meta Yehowa ƒe agbe, amesi li kem, eye wona mebɔbɔ no fofonye Dawid ƒo fiazikpui dzi, eye wòtso aƒe nam, abe alesi wògblɔ ene la be: Adoniya aku egbea! 
1KI.2.25	Eye fia Salomo dɔ Benaya, Yehoyada vi ɖa woɖada nui ƒu anyi woku.
1KI.2.26	Eye ha la gblɔ na nunɔla Abyatar bena: Yi wò agble le Anatot, elabena edze ku Ke nyemele wuwo ge egbe sia o, elabena wòe tso Aƒetɔ Yehowa ƒe aɖaka la nɔ fofonye Dawid ŋgɔ, eye nèkpe tu dzẽa fu yia, si fofonye kpe. 
1KI.2.27	Ale Salomo nyã Abyatar, be maganye Yehowa ƒe nunɔla azɔ o, ne Yehowa ƒe nya, si wògblɔ ɖe Eli ƒe aƒe ŋu le Silo la, nava me.
1KI.2.28	Eye nya la ɖi Yoab se, elabena Yoab ku ɖe Adoniya ŋu, ke meku ɖe Absalom ŋu o; tete Yoab si yi Yehowa ƒe agbadɔ la me ɖalé vɔsamlekpui la ƒe dzowo. 
1KI.2.29	Eye wova gblɔ na Ha Salomo bena, Yoab si yi Yehowa ƒe agbadɔ la me, eye kpɔ ɖa, ele vɔsamlekpui la xa. Tete Salomo do Benaya, Yehoyada vi la ɖa bena: Yi ɖada nui ƒu anyi! 
1KI.2.30	Eye Benaya yi Yehowa ƒe agbadɔ la me hegblɔ nɛ bena: Ale fia la gblɔ esi: Do go! Eɖo ŋu bena: Gbeɖe, ke boŋ afisia maku ɖo. Tete Benaya he gbe la vɛ na fia la gblɔ bena: Ale Yoab gblɔ, eye ale wòɖo ŋu nam enye si. 
1KI.2.31	Fia la gblɔ nɛ bena: Wo abe alesi wògblɔ ene; da nui ƒu anyi, eye natsɔe aɖi, ne naɖe ʋu maɖifɔ, si Yoab kɔ ɖe anyi la ɖa le mía kple fofonye ƒe aƒe la ŋu. 
1KI.2.32	Yehowa agbugbɔ eƒe nu ava eƒe ta dzi, elabena eda nu ŋutsu eve, siwo nye ame dzɔdzɔewo, eye wonyo wui, amesiwo nye Israel ƒe aʋafia Abner, Ner vi, kple Yuda ƒe aʋafia Amasa, Yeter vi, eye wowu wo kple yi fofonye Dawid ƒe manyamanyae. 
1KI.2.33	Eye woƒe ʋu agbugbɔ ava Yoab kple eƒe dzidzimeviwo ƒe ta dzi tegbee; ke ŋutifafa atso Yehowa gbɔ ava Dawid kple eƒe dzidzimeviwo kple eƒe aƒe kpakple eƒe fiazikpui la dzi tegbee. 
1KI.2.34	Tete Benaya, Yehoyada vi la, yi ɖada nui ƒu anyi hewui, eye wòɖu ɖe eƒe xɔ me le gbedzi. 
1KI.2.35	Eye fia la tso Benaya, Yehoyada vi, ɖo aʋakɔ la nu ɖe eteƒe; eye fia la tsɔ nunɔla Zadok ɖo Abyatar teƒe.
1KI.2.36	Eye fia la do ame ɖo da, be woayɔ Simei vɛ, eye wògblɔ nɛ bena: Tu xɔ na ɖokuiwò ɖe Yerusalem nanɔ afima, ke megado tso afima yi afi alo afime o. 
1KI.2.37	Gbesigbe nado atso Kidron-toʋua la nyae be, àku; wò ʋu ava wò ta dzi 
1KI.2.38	Simei ɖo ŋu na fia la bena: Enyo, alesi nye aƒetɔ fia la gblɔ la, nenema eƒe ɖɔla awɔ. Eye Simei nɔ Yerusalem eteƒe didi 
1KI.2.39	Ke eva me le ƒe elɔ̃ megbe bena, dɔlaŋutsu eve si le Simei gbɔ yi Gat-fia Axis, Maaxa vi gbɔ. Eye wova gblɔ na Simei bena: Kpɔ ɖa, wò dɔlawo le Gat. 
1KI.2.40	Tete Simei tso, bia akpa na eƒe tedzi, eye wòyi Axis gbɔ le Gat, be yeadi yeƒe dɔlawo. Eye Simei yi ɖakplɔ eƒe dɔlawo tso Gat gbɔe. 
1KI.2.41	Eye wova gblɔ na Salomo bena: Simei dzo tso Yerusalem yi Gat, eye wògatrɔ gbɔ. 
1KI.2.42	Tete fia la dɔ woɖayɔ Simei ve, eye wògblɔ nɛ bena: Ɖe nyemena wota Yehowa na wò, eye mexlɔ̃ nu wò gblɔ bena, gbesigbe nado ayi afi alo afime la, nyae be, àku, eye nèɖo ŋu nam be, enyo yesee oa? 
1KI.2.43	Nukaŋuti mèwɔ Yehowa ƒe atam kple se, si mede na wò la dzi oa? 
1KI.2.44	Eye fia la gblɔ na Simei be: Wò ŋutɔ ènya vɔ, siwo katã nèwɔ ɖe fofonye Dawid ŋu, eye wò dzi nyae. Yehowa agbugbɔ wò vɔ̃ɖivɔ̃ɖi la ava wò ta dzi. 
1KI.2.45	Ke woayra Salomo va, eye Dawid ƒe fiazikpui la ali ke le Yehowa ŋku me tegbee. 
1KI.2.46	Tete fia la de se na Benaya, Yehoyada vi la, wòɖada nui ƒu anyi woku.
1KI.3.1	Esi fiaɖuƒe la li ke ɖe Salomo si me la, Salomo do ƒome kple Egipte-fia Farao, eye wòɖe Farao ƒe vinyɔnu hekplɔ va Dawid ƒe du la me, hafi wòva wu eƒe xɔ kple Yehowa ƒe xɔ kpakple gliɖoɖo ɖe Yerusalem ŋu godoo nu. 
1KI.3.2	Ke dukɔ la gasa vɔ le nuxeƒewo, elabena wometu xɔa ɖeke na Yehowa ƒe ŋkɔ vaseɖe ɣemaɣi o. 
1KI.3.3	Eye Salomo lɔ Yehowa hezɔ le fofoa Dawid ƒe ɖoɖowo nu; ke esa vɔ, eye wòdo dzudzɔ le nuxeƒewo. 
1KI.3.4	Eye fia la yi Gibeon, be yeasa vo le afima, elabena eya nye nuxeƒe vevitɔ; Salomo sa numevɔ akpe ɖeka le vɔsamlekpui ma dzi.
1KI.3.5	Tete Yehowa ɖe eɖokui fia Salomo le drɔ̃eƒe le zã me le Gibeon, eye Mawu gblɔ nɛ bena: Bia nusi mana wò. 
1KI.3.6	Salomo ɖo ŋu bena: Eve wò dɔla, fofonye Dawid nu ŋutɔ, elabena ezɔ le ŋkuwò me le nyateƒe kple dzɔdzɔenyenye kpakple dzi dzadzɛ me, eye nèdzra amenuveve gã sia ɖo nɛ, be nèna viŋutsu, amesi le eƒe fiazikpui la dzi, abe alesi wòle egbe siawo ene. 
1KI.3.7	Azɔ Yehowa, nye Mawu, etsɔ wò dɔla ɖo fiae ɖe fofonye Dawid teƒe, ke ɖevi sue menye, eye nyemenya alesi madoe alo gbɔe o! 
1KI.3.8	Eye wò dɔla le dukɔ, si nètia la dome, dukɔ, si keke ta, eye wòsɔ gbɔ, ale be womate ŋu abui alo axlẽe o. 
1KI.3.9	Eyata na dzi nyanu wò dɔla, ne wòadrɔ̃ ʋɔnu wo dukɔ, eye wòaɖe vovo nyui kple vɔ̃ dome, elabena ameka ale ŋu adrɔ̃ ʋɔnu wò dukɔ gã sia? 
1KI.3.10	Nya sia dze Aƒetɔ la ŋu, be Salomo bia nusia. 
1KI.3.11	Eye Mawu gblɔ nɛ bena: Esi nèbia nusia, eye mebia be, nanɔ agbe didie o, mebia kesinɔnu o, eye mèbia wò futɔwo ƒe ku o, ke boŋ nèbia nunya, be naŋɔ ɖe ʋɔnudɔdrɔ̃ me la, 
1KI.3.12	kpɔ ɖa, mewo abe alesi negblɔ ene, eye metsɔ dzi nyanu, si sea nu gome la, na wò, ale be towò tɔgbea ɖeke menɔ ŋgɔwò va yi o, eye tɔwò tɔgbea ɖeke madzɔ le megbewò o. 
1KI.3.13	Eye nusi mèbia o hã la, metsɔe na wò, kesinɔnu kple bubu siaa, ale be tɔwò tɔgbea ɖeke manɔ fiawo dome le wò agbe me ŋkekewo katã me o. 
1KI.3.14	Ne èzɔ nye mowo dzi helé nye ɖoɖowo kple sewo me ɖe asi, abe alesi fofowò Dawid zɔe ene la, ekema mana wò agbeŋkekewo nadidi. 
1KI.3.15	Ke esi Salomo nyo la, ekpa bena, drɔ̃e wònye. Tete wòyi Yerusalem ɖatsi tre ɖe Yehowa ƒe nubablaɖaka la ŋgɔ, eye wòsa numevɔ kple akpedavɔ, eye wòɖo kplɔ̃ na eƒe dɔlawo katã.
1KI.3.16	Ɣemaɣi la gbolo eve wova fia la gbɔ, eye wotsi tre ɖe eŋku me. 
1KI.3.17	Eye nyɔnu ɖeka gblɔ bena: Taflatse aƒetɔ, mia kple nyɔnu sia miele xɔ ɖeka me, eye medzi vi ŋkeke etɔ̃ megbe la, medzi vi le egbɔ le xɔa me. 
1KI.3.18	Esi nyɔnu sia hã dzi vi, eye miele mía nɔewo gbɔ; amedzroa ɖeke mele mía gbɔ le xɔa me o, negbe mí ame evea koe le xɔa me. 
1KI.3.19	Eye nyɔnu sia ƒe vi ku le zã me, elabena emlɔ edzi. 
1KI.3.20	Tete wòfɔ le zã titina kɔ vinye le axanye, esime wò dɔlanyɔnu le alɔ dɔm, eye wòtsɔe mlɔ eƒe akɔnu hetsɔ kukua mlɔ nye akɔnu. 
1KI.3.21	Esi metɔ ŋdi, be mana no vinye la, kpɔ ɖa, eku; ke esi meɖe ŋku ɖee le ŋdi la, kpɔ ɖa, menye vinye, si medzi lae o. 
1KI.3.22	Nyɔnu evelia ɖo ŋu be: Kpao, vinyee nye agbagbea, eye viwoe nye kukua! Nyɔnu gbãtɔ gblɔ be: Kpao, viwoe nye kukua, eye vinyee nye agbagbea! Alea woƒo nui le fia la ŋku me. 
1KI.3.23	Tete fia la gblɔ be: Amesi gblɔ be: Vinyee nye agbagbea, eye viwoe nye kukua; eye ame keme be: Kpao, viwòe nye kukua, eye vinyee nye agbagbea. 
1KI.3.24	Eye fia la gblɔ be, mitsɔ yi vɛ nam! Tete wotsɔ yi va fia la ŋku me. 
1KI.3.25	Eye fia la gblɔ be: Mife ɖevi gbagbe la me ɖe eve, eye mitsɔ akpa afã na ame ɖeka, eye mitsɔ akpa afã na ame evelia. 
1KI.3.26	Tete nyɔnu, si ƒe vi nye agbagbea, gblɔ na fia la bena: Taflatse aƒetɔ, mitsɔ ɖevi gbagbe la nɛ, eye migaxawui o! Elabena eƒe dɔ me trɔ ɖe via ŋu. Ke ekemea gblɔ bena: Menye tɔnye o, eye maganye eya hã tɔ o, mife eme ko! 
1KI.3.27	Tete fia la xɔ edzi gblɔ bena: Mitsɔ ɖevi gbagbe la nɛ, eye migaxawui o, eyae nye dada. 
1KI.3.28	Esi Israel blibo la se ʋɔnu, si fia la drɔ̃ la, wode asi fia la vɔvɔ̃ me; elabena wokpɔ be, Mawu ƒe nunya le eme hena ʋɔnudɔdrɔ̃.
1KI.4.1	Ale ba Salomo ɖu fia ɖe Israel blibo la dzi. 
1KI.4.2	Eƒe amegãwo nye si: Azarya, Zadok vi, enye nunɔla, 
1KI.4.3	Elixoref kple Axiya, amesiwo nye Sisa viwo, wonye agbalẽŋlɔlawo, eye Yosafat, Axilud vi, nye fia ƒe tsiami; 
1KI.4.4	Benaya, Yehoyada vi, le aʋakɔ la nu, eye Zadok kple Abyatar wonye nunɔlawo. 
1KI.4.5	Azarya, Natan vi, le dɔdzikpɔlawo nu, eye Zabud, Natan vi, nye nunɔla kple fia xɔlɔ̃, 
1KI.4.6	Axisar le fiasã la nu, eye Adoniram, Abda vi, le dɔwɔwɔ nu. 
1KI.4.7	Eye dzikpɔla wuieve le Salomo si ɖe Israel blibo la nu, amesiwo kpɔa fia kple eƒe aƒe la dzi le nuɖuɖu gome, ɖesiaɖe kpɔa wo dzi dzinu ɖeka le ƒe ɖeka me. 
1KI.4.8	Woƒe ŋkɔwo nye, Ben-Xur le Efrayim-to la nu; 
1KI.4.9	Ben-Deker le Makaz, Saalbim, Bet-Semes, Elon kple Bet-Xanan nu; 
1KI.4.10	Ben-Xesed le Arubot nu, etɔ enye Soxo kple Xefer-nyigba blibo la; 
1KI.4.11	Ben-Abinadab tɔ enye Xor-nyigba blibo la; eya ɖe Salomo ƒe vinyɔnu Tatat; 
1KI.4.12	Baana, Axilud vi, tɔ enye Taanax, Megido kple Bet-Sean blibo la, si le Zartan gbɔ, le Yezreel ƒe anyigbe tso Bet-Sean va ke ɖe Abel-Mexola vaseɖe Yokmeam ƒe go keme; 
1KI.4.13	Ben-Geber le Ramot-Gilead nu, etɔ enye Manase vi Yair ƒe kɔƒewo, siwo le Gilead, etɔ enye Argob-nutowo me le Basan, ɖu gã blaade, siwo ŋu gli le, eye akɔbligameti le wo ŋu, 
1KI.4.14	Aminadab, Ido ti, le Maxanayim nu; 
1KI.4.15	Aximaaz le Naftali nu, eya hã ɖe Salomo ƒe vinyɔnu Basmat: 
1KI.4.16	Baana, Xusai vi, le Aser kple Bealot nu; 
1KI.4.17	Yosafat, Paruax vi, le Isaxar nu; 
1KI.4.18	Simei, Ela vi, le Benyamin nu, 
1KI.4.19	Geber, Uri vi, le Gilead-nyigba, si nye Amoritɔwo ƒe fia Sixon kple Og, Basan-fia, ƒe anyigba la nu; dzikpɔla ɖeka le anyigba la nu. 
1KI.4.20	Yuda kple Israel sɔ gbɔ abe ƒulake ene; woɖua nu, noa nu, eye wokpɔa dzidzɔ.
1KI.5.1	Eye Salomo ɖu fiaɖuƒewo katã dzi tso tɔsisi la nu vaseɖe Filistitɔwo ƒe anyigba dzi kple Egipte-liƒowo ŋu; wotsɔ nunanawo vɛ ne, eye wosubɔ Salomo le eƒe agbe me ŋkekewo katã me. 
1KI.5.2	Nuɖuɖu, si Salomo hiã gbesiagbe enye: Wɔ memee kor blaetɔ̃ kple wɔ bubu kor blaade; 
1KI.5.3	nyi dami ewo kple nyi, si wokplɔ tsoa gbeɖuƒe wo ame blave kpakple alẽ alafa ɖeka; ke womebu sẽ, zi kple sãde kpakple xe damiwo ɖe eme o. 
1KI.5.4	Elabena eɖu fia ɖe tɔsisi la ƒe go si me katã kple fia, siwo katã le tɔsisi la ƒe go si me la dzi tso Tifsax vaseɖe Gaza, eye wòkpɔ tomefafa le goawo katã me va kpe. 
1KI.5.5	Eye Yuda kple Israel dome amesiame nɔ eƒe weinka kple gboti te bɔkɔɔ tso Dan vaseɖe Beer-Seba le Salomo ƒe agbe me ŋkekewo me. 
1KI.5.6	Eye tasiaɖam ŋu sɔ akpe blane kple sɔdola akpe wuieve le Salomo si. 
1KI.5.7	Dzikpɔla siawo dome ɖesiaɖe kpɔa fia Salomo kple amesiwo katã nɔa fia Salomo ƒe kplɔ̃ ŋu la dzi dzinu ɖekaɖeka, eye womenana naneke hiãna o. 
1KI.5.8	Wo dome amesiame tsɔa ƒo kple aƒla va dana ɖe wo teƒe hena sɔwo kple tedzisɔwo, abe alesi woɖo ne ene.
1KI.5.9	Eye Mawu na nunya kple nugɔmesese geɖe kpakple sidzedze gã Salomo abe ƒutake ene. 
1KI.5.10	Salomo ƒe nunya ƒo ɣedzeƒetɔwo katã ƒe nunya kple Egiptetɔwo ƒe nunya wo katã ta. 
1KI.5.11	Enya nu wu amegbetɔwo katã kple Ezraxitɔ Etan kpakple Maxol viwo Xeman, Xalkol kple Darda, eye eƒe ŋkɔ nya le dukɔwo katã dome godoo va kpe. 
1KI.5.12	Ebu abe akpe etɔ̃, eye eƒe hakpakpawo le ha akpe ɖeka kple atɔ. 
1KI.5.13	Eƒo nu le atiwo ŋu tso seder, si le Libanon dzi la dzi vaseɖe ayeti, si miena ɖe gli ŋu la dzi, eye wòƒo nu le lãfɔnewo kple xewo, nutatawo kple tɔmelãwo ŋu. 
1KI.5.14	Eye amewo tso dukɔwo katã kple anyigba dzi fia, siwo katã se eƒe nunya ŋkɔ la, dome va, be yewoase Salomo ƒe nunya.
1KI.5.15	Eye Tiro-fia Xiram ɖɔ eƒe dɔlawo ɖo ɖe Salomo gbɔ, esime wose be, wòsi ami nɛ heɖo fia ɖe fofoa teƒe, elabena Xiram enye Dawid xɔlɔ̃ le eƒe agbe me ŋkekewo katã me. 
1KI.5.16	Eye Salomo dɔ ame ɖo ɖe Xiram gblɔ bena: 
1KI.5.17	Enya be, fofonye Dawid mete ŋu tu xɔ na Yehowa, eƒe Mawu ƒe ŋkɔ o, le aʋa, si ɖe to ɖee ta, vaseɖe esime Yehowa tsɔ eƒe futɔwo de eƒe afɔ te. 
1KI.5.18	Ke azɔ la Yehowa, nye Mawu, na gbɔɖemem godoo va kpe, eye ketɔa ɖeke kple nya vɔ̃a ɖeke megali o. 
1KI.5.19	Kpɔ ɖa, meɖo be, matu xɔ na Yehowa, nye Mawu ƒe ŋkɔ, abe alesi Yehowa gblɔ na fofonye Dawid ene bena: Viwò, si matsɔ aɖo wò fiazikpui dzi ɖe tewòƒe la, eya atu xɔ na nye ŋkɔ. 
1KI.5.20	Eyata de se, ne woatso sedertiwo nam le Libanon; nye dɔlawo anɔ wò dɔlawo gbɔ, eye maxe wò dɔlawo ƒe fe na wò, abe alesi nagblɔ ene; elabena ènyae be, amea ɖeke menya atilalã le mía dome abe Zidontɔwo ene o.
1KI.5.21	Eye esi Xiram se Salomo ƒe nyawo la, dzi dzoe ŋutɔ, eye wògblɔ bena: Woakafu Yehowa egbe, amesi na vi nyanu Dawid ɖe dukɔ gã sia dzi. 
1KI.5.22	Eye Xiram dɔ amewo ɖo ɖe Salomo, be woagblɔ nɛ bena: Mese gbe, si nèɖo ɖem la, eye mawɔ wò nudidiwo katã dzi na wò le sedertiwo kple sesewutiwo gome. 
1KI.5.23	Nye dɔlawo atsɔ wo atso Libanon dzi ava ƒu la nui, eye mabia wo tatata ato ƒu la dzi ava teƒe, si naɖo nam, eye matu ka wo le afima, be nava tsɔ wo. Ke nusi meɖi be, nawɔ nam la, enye be, nana nuɖuɖu nye aƒe la. 
1KI.5.24	Eye Xiram tsɔ sedertiwo kple sesewutiwo na Salomo, abe alesi wòdi ene. 
1KI.5.25	Eye Salomo tsɔ lu kor akpe blave na Xiram, ne wòanye nuɖuɖu na eƒe aƒe hekpe ɖe dzomi kor blave ŋu. Alea Salomo na Xiram ƒe sia ƒe. 
1KI.5.26	Yehowa na nunya Salomo, abe alesi wòdo ŋugbe nɛ ene, eye xɔlɔ̃wɔwɔ nɔ Xiram kple Salomo dome, eye wòbia nu kple wo nɔewo.
1KI.5.27	Eye Salomo ɖe dɔwɔlawo le Israel katã dome, wole dɔwɔla ame akpe blaetɔ̃. 
1KI.5.28	Edɔa wo akpe ewoewo madzɔmadzɔ dzinu sia dzinu; dzinu ɖeka wotsɔna nɔa Libanon, eye dzinu eve wotsɔna nɔa aƒee; eye Adoniram le dɔwɔlawo nu. 
1KI.5.29	Agbatsɔla akpe blaadre kple kpefula akpe blanyi le Salomo si le towo dzi; 
1KI.5.30	ke womexlẽ dɔdzikpɔla, siwo Salomo tsɔ ɖo dɔnunɔlawo nu la, ɖe eme o, woawo le ame akpe etɔ kple alafa etɔ̃, amesiwo ɖea gbe na ameha, si le ɖɔ wɔm. 
1KI.5.31	Eye fia la ɖe se be, woaɖe kpe gã xɔasiwo, ne woatsɔ kpe fufuwo aɖo xɔ la gɔme anyi. 
1KI.5.32	Eye Salomo ƒe xɔtulawo kple Xiram ƒe xɔtulawo kpakple Giblitɔwo fu wo, eye wodzra atiwo kple kpewo ɖo hena xɔ lɔ tutu.
1KI.6.1	Eye wòva me le Israel-viwo ƒe ʋuʋu tso Egipte-nyigba dzi ƒe alafa ene blanyilia me, le esime Salomo ɖu fia ɖe Israel dzi ƒe ene megbe la, ede asi xɔtutu me na Yehowa le ɣlati Ziw, si nye ɣleti evelia dzi. 
1KI.6.2	Xɔ, si Salomo tu na Yehowa la ƒe didime le abɔklugui blaade, eƒe kekeme le abɔklugui blave, eye eƒe kɔkɔme le abɔklugui blaetɔ̃. 
1KI.6.3	Akpata, si le gbedoxɔ lɔ ƒe dodonuxɔ nu la, ƒe didime le abɔklugui blave le xɔ la ƒe kekeme nu, eye wòkeke abɔklugui ewo le xɔ la ŋgɔdze. 
1KI.6.4	Eye wòɖe fesre, siwo ƒe nugbɔ lɔ le gota gome la, ɖe xɔ la ŋu, eye wòde adzrala wo nu. 
1KI.6.5	Eye wòtu xɔŋuxɔewo ɖe xɔ la ƒe gli ŋu godoo, ale be woƒo xlã xɔ la ƒe gliwo kple dodonuxɔ kpakple megbetɔ, eye wotso wo me kotoekotoe. 
1KI.6.6	Esrã wo dzi. Anyigbaxɔ la keke abɔklugui atɔ, dometɔa keke abɔklugui ade, eye tametɔ keke abɔklugui adre; elabena eɖo glikpui ɖe xɔ la ŋu la gota gome ƒo xlãe, be dzisasrãwo magato xɔ la ƒe gli o. 
1KI.6.7	Eye wotsɔ koe, siwo wofu tso keke kpeʋe me la, tu xɔ lae, ale be womese gakpee, pɛ alo gadɔwɔnua ɖeke ŋkɔ le xɔ la tutu me o. 
1KI.6.8	Eve ʋɔtru, si le xɔŋuxɔe la ƒe anyigbaxɔ nu la, le xɔ la ƒe ɖusikpa dzi, eye wotoa atrakpui godogodo dzi yia xɔ dometɔ me, eye tso dometɔ me woyia etametɔ me. 
1KI.6.9	Eye wòtu xa la wu enu; xɔ la ƒe daɖedziwo nye sederti, eye wògbãe kple sederʋuƒowo 
1KI.6.10	Etu xɔŋuxɔewo ɖe xɔ blibo la ŋu va kpe ɖo, siwo dome ɖesiaɖe ka abɔklugui atɔ̃, eye wòtso sederti wɔ woa kple xɔ la ɖekae.
1KI.6.11	Eye Yehowa ƒe gbe va Salomo gbɔ bena; 
1KI.6.12	Etu xɔ sia nam; ne èzɔ le nye ɖoɖowo nu, ewo nye kɔnuwo dzi, eye nèlé nye sewo katã me ɖe asi hezɔ ɖe wo nu la, ekema mawɔ nye nya, si megblɔ na fofowò Dawid la, dzi na wò. 
1KI.6.13	Eye manɔ Israel-viwo dome, eye nyemagblẽ nye dukɔ Israel ɖi o.
1KI.6.14	Eye Salomo tu xɔ la wu enu. 
1KI.6.15	Etsɔ sederʋuƒowo klã ɖe xɔ la me le gli ŋu, eklã ʋuƒoawo tso xɔ la ƒe anyi me ɖatɔ eta me daɖedziawo, eye wòklã sesewuʋuƒowo ɖe xɔ la ƒe anyigba. 
1KI.6.16	Eklã sederʋuƒowo ɖe megbexɔ, si didi abɔklugui blave la, hã me tso anyi me datɔ daɖedziawo. Alea wòwɔ megbexɔ, si nye kɔkɔeƒe ƒe kɔkɔeƒe la mee. 
1KI.6.17	Dodonuxɔ la ƒe didime le abeklugui blane. 
1KI.6.18	Eye wòŋlɔ treklɔnutsetsewo kple seƒoƒo kekewo ɖe sederʋuƒo, siwo le xɔa me la ŋu; sederʋuƒo le afisiafi, eye kpea ɖeke ŋu medze o. 
1KI.6.19	Eye wòdzra megbexɔ la me ɖo, be woatsɔ Yehowa ƒe nubablaɖaka la ada ɖe afima. 
1KI.6.20	Megbexɔ la ƒe didime le abɔklugui blave, eƒe kekeme le abɔklugui blave, eye eƒe kekeme le abɔklugui blave, wofa sika nyuitɔ de eme, eye wotso sederʋuƒo wɔ vɔsamlekpui da ɖe enu. 
1KI.6.21	Salomo fa sika nyuitɔ ɖe xɔ la me, eve wotso sika kɔsɔkɔsɔ tso ga ɖe megbexɔ, si ŋu wofa sika ɖo la nu. 
1KI.6.22	Efa sika ɖe xɔ blibo la ŋu vaseɖe xɔ la ƒe mlɔenu, eve wòfa sika ɖe vɔsamlekpui, si le megbexɔa nu la, ŋu blibo.
1KI.6.23	Eye wotso amiti wɔ Kerubi eve ɖe megbexɔ la me, wokɔ abɔklugui ewoewo. 
1KI.6.24	Kerubi la ƒe aʋala ɖeka le abɔklugui atɔ̃: tso eƒe aʋala ɖeka nu vaseɖe ekeme nu le abɔklugui ewo. 
1KI.6.25	Kerubi evelia to hã la abɔklugui ewo; dzidze ɖeka kple nɔnɔme ɖeka ŋugbe li na Kerubi eveawo. 
1KI.6.26	Kerubi ɖeka ƒe kɔkɔme le abɔklugui ewo, eye evelia tɔ hã le nenema. 
1KI.6.27	Eye wòtsɔ Kerubiawo ɖo xɔ la me; Kerubiawo ke aʋalawo me, ale be Kerubi ɖeka ƒe aʋala tɔ gli la ƒe ati, eye evelia ƒe aʋala ɖatɔ gli la ƒe afime, eye woƒe aʋalawo va kpe wo nɔewo le xɔ la titina. 
1KI.6.28	Efa sika ɖe Kerubiawo ŋu. 
1KI.6.29	Eye woŋlɔ Kerubiwo, detiwo kple seƒoƒo kekewo ɖe xɔwo kple eve ƒe gliwo katã ŋu le eme. 
1KI.6.30	Eye wòfa sika ɖe xɔwo kple eve ƒe anyigba. 
1KI.6.31	Etsɔ amiti kpa ʋɔtru agavee ɖe megbexɔ la nu; ʋɔtruti tametɔ kple axadzitɔwo xɔ gli la ƒe akpa atɔ̃liawo ɖeka. 
1KI.6.32	Amiti wòtsɔ kpa ʋɔtru agaveawoe, eye woŋlɔ Kerubiwo, detiwo kple seƒoƒo kekewo ɖe wo ŋu, eye wòfa sika ɖe wo dzi; eƒo sika la gbabɛ tsɔ fa ɖe Kerubiawo kple detiawo dzi. 
1KI.6.33	Alea wòtsɔ amiti kpa ʋɔtrutiwo de dodonuxɔ ƒe mɔ nu, eye woxɔ gli la ƒe akpa eneliawo ɖeka. 
1KI.6.34	Etso sesewuʋuƒo kpa ʋɔtruawo kple eve, eye aga eve, siwo woate ŋu aʋu la, li na ʋɔtruawo dome ɖesiaɖe. 
1KI.6.35	Eŋlɔ Kerubiwo, detiwo kple seƒoƒo kekewo ɖe wo ŋu, eye wòfa sika ɖe wo dzi, ale be wòsɔ nɔnɔmeawo dzi pɛ. 
1KI.6.36	Eye wòtɔ kpɔ emetɔ; etsɔ kpe fufu ɖo amli etɔ̃, eye wòtu sedertiwo ɖe wo dzi. 
1KI.6.37	Woɖo Yehowa ƒe xɔ la gɔme anyi la ƒe enelia me le ɣleti Ziw dzi, 
1KI.6.38	eye wowu xɔ la kple eŋu nuwo katã nu ɖe eƒe ɖoɖowo katã nu le ƒe wuiɖekɛlia me le ɣleti Bui, si nye ɣleti enyilia dzi. Ale wotui ƒe adre sɔŋ.
1KI.7.1	Ƒe wuietɔ̃ sɔŋ Salomo tu eya ŋutɔ ƒe xɔ, hafi wu eƒe xɔ la nu keŋ. 
1KI.7.2	Etu Libanon-avexɔ la wòdidi abɔklugui alafa ɖeka, keke abɔklugui blaatɔ̃, eye wòkɔ abɔklugui blaetɔ̃; sɔti, siwo nye sedertiwo la, la agbaka ene me, eye woda sederti ɖe wo dzi. 
1KI.7.3	Eye wotso sederti gba xɔ, siwo le sɔti blane vɔ atɔ̃ dzi la ta me; sɔti wuiatɔ̃ le agbaka ɖeka me. 
1KI.7.4	Dzisrãtiawo le agbaka etɔ me, eye fesre etɔ̃etɔ̃ dze ŋgɔ wo nɔewo. 
1KI.7.5	Ʋɔtruawo katã kple ʋɔtrutiawo le dzogoe ene me, eye fesre etɔ̃etɔ̃ dze ŋgɔ wo nɔewo. 
1KI.7.6	Eye wòtu sɔtiwo ƒe akpata la wòdidi abɔklugui blaatɔ̃, eye wokeke abɔklugui blaetɔ̃, eye wògatsɔ sɔtiwo tu akpata ɖe enu, si nu woɖo atrakpuii. 
1KI.7.7	Etu fiazikpui ƒe akpala la, afisi wòdrɔ̃a ʋɔnu lena, eya nye ʋɔnudrɔ̃ƒe akpata la, eye wòklã sederʋuƒo ɖe eme tso anyi me ɖatɔ dzisasrã la. 
1KI.7.8	Eye wòtu xɔ, si me eya ŋutɔ anɔ la, ɖe xɔxɔnu bubu ɖe akpata la megbe abe esia ke ene; eye Salomo tu xɔ abe akpata sia ke ene, na Farao-vinyɔnu, si wòɖe la. 
1KI.7.9	Kpe xɔasi, siwo wotu ɖe dzidze nu, eye wotsɔ laxalaxa sẽ wo me kple wo kɔgo la, wotsɔ lu wo katãe, tso egɔme vaseɖe daɖedziwo gbɔ, tso gota vaseɖe xɔxɔnu gã la gbɔ. 
1KI.7.10	Wotsɔ kpe xɔasi gãwo ɖo egɔme anyi, kpe, siwo le abɔklugui ewo kple abɔklugui enyi; 
1KI.7.11	eye kpe xɔasi, siwo wofu ɖe dzidze nu kpakple sedertiwo le dzi me gome. 
1KI.7.12	Eye wotsɔ kpe fufuwo ɖo amii etɔ, siwo dzi wotu sedertiwo ɖo, abe alesi wòle Yehowa ƒe aƒe ƒe xɔxɔnu emetɔ kple fiasã ƒe akpata ŋu ene.
1KI.7.13	Eye fia Salomo dɔ woɖakplɔ Xiram tso Tiro vɛ. 
1KI.7.14	Enye ahosia ɖe, si tso Naftali-toa me la ƒe yi, eye fofoa nye akɔblinutula tso Tiro; aɖaŋu, nugɔmesese kple nunya geɖe le tagba nɛ, eye wònya akɔbliɖaŋu vovovowo wɔwɔ; eye wòva fia Salomo gbɔ hewɔ dɔ blibo la nɛ. 
1KI.7.15	Etsɔ akɔbli kɔ sɔti eve ɖe akpata la nu; sɔti ɖeka ƒe kɔkɔme le abɔklugui wuienyi, eye ka abɔklugui wuieve atu sɔtiawo dome ɖesiaɖe akpe ɖo. 
1KI.7.16	Eye wòwɔ ta eve, be wòatsɔ aɖo sɔtiawo tame; etsɔ akɔbli kɔ wòe; ta ɖeka ƒe kɔkɔme le abɔklugui atɔ, eye ta evelia ƒe kɔkɔme le abɔklugui atɔ̃. 
1KI.7.17	Elɔ̃ gaɖɔ, eye wògbe ka abe kɔsɔkɔsɔ ene ɖe ta, siwo le sɔtiawo ta me la ŋu; wo ame adre ɖe ta ɖeka ŋu, eye wo ame adre ɖe ta evelia hã ŋu. 
1KI.7.18	Ewɔ yevuboɖawo, eye yevuboɖawo le gaɖɔ, si tsyɔ ta, siwo le sɔtiawo la me ŋuti la ŋu le agbaka eve nu; alea wòwɔe ɖe ta evelia hã ŋui. 
1KI.7.19	Eye wòwɔ ta, siwo le sɔtiawo ta me la, wole abɔklugui ene abe dzogbenyaseƒoƒo ene le akpata la me. 
1KI.7.20	Tawo le sɔtiawo ta me, eye yevuboɖa alafa eveve le agbaka nu ƒo xlã gaɖɔ, si le ƒoɖoa ŋu la kɔgo; alea wole ta evelia hã ŋui. 
1KI.7.21	Eye wòtu sɔtiawo ɖe dodonuxɔ la ƒe akpata nu; etu ɖusi me sɔti la, eye wòna ŋkɔe be Yaxin, eye wòtu mia me sɔti la hena ŋkɔe be Boas. 
1KI.7.22	Ewɔ sɔtiawo ƒe tagba abe dzogbenyaseƒoƒo ene. Ale wowu sɔtiawo ŋu dɔwɔwɔ nu.
1KI.7.23	Eye wòkɔ gazɔ la; ele tegblẽ, eye tso toga ɖeka vaseɖe toga keme le abɔklugui ewo, ekɔ abɔklugui atɔ̃, eye ka abɔklugui blaetɔ̃ atui akpe ɖo. 
1KI.7.24	Eye wòwɔ treklɔnutsetsewo ɖe eto ƒo xlãe va kpe, wo ame ewoewo le abɔklugui ɖekaɖeka; treklɔnutsetseawo le agbaka eve me ƒo xlã gazɔ la, eye wòkɔ wo kplii ɖekae. 
1KI.7.25	Ele nyi wuieve dzi; wo ame etɔ dze ŋgɔ anyiehe, eye wo ame etɔ̃ dze ŋgɔ ɣetoɖoƒe, wo ame etɔ̃ dze ŋgɔ dziehe, eye wo ame etɔ dze ŋgɔ ɣedzeƒe; gazɔ la nɔ wo dzi, eye wo katã wòtrɔ agɔme gbɔ ɖe eme lɔƒo. Etri asibide ene ƒe kekeme, eye wowɔ eto abe kpluto ene, wòɖi dzogbenyaseƒoƒo. Bat akpe eve nɔ eme.
1KI.7.27	Eye wotsɔ akɔbli wɔ anyinɔ ewo; anyinɔ ɖeka didi abɔklugui ene, keke abɔklugui ene, eye wòkɔ abɔklugui etɔ̃. 
1KI.7.28	Ale wowɔ anyinɔ lae enye si: Woxe ekɔgo, eye woɖo towo nɛ. 
1KI.7.29	Woŋlɔ dzatawo, nyiwo kple Kerubiwo ɖe ekɔgo, si le toawo dome la nu, eye wowɔ seƒoƒoka wòdzɔ ɖe dzatawo kpakple nyiawo ta me kple wo te. 
1KI.7.30	Ewɔ akɔblitasiaɖamfɔ ene ɖe anyinɔ ɖesiaɖe te, eye wotsɔ akɔbli wɔ woƒe teƒewo. Ekɔ zɔ ɖe eƒe dzogoe eneawo dzi, eye zɔawo de ze la te hedze ŋgɔ wo nɔewo. 
1KI.7.31	Eƒe kɔ, si le anyinɔa titina le eta me la, kɔ abɔklugui ɖeka, eye eto le tegblẽ keke abɔklugui ɖeka kple afã, eye wodo atsiã ɖe eto hã, ke etowo mele tegblẽ o, ke boŋ wole dzogoe ene me. 
1KI.7.32	Tasiaɖamfɔ ene le toɖoɖoawo te, eye tasiaɖamfɔwo ƒe troƒewo le anyinɔ la ŋu; tasiaɖamfɔ ɖeka ƒe kɔkɔme le abɔklugui ɖeka kple afã. 
1KI.7.33	Wowɔ tasiaɖamfɔawo abe tasiaɖam ŋutɔ ƒe afɔwo ene; ɖe wokɔ nuawo katã, woƒe troƒewo, wo gɔme, wo dometsogawo kple wo dometsogawo ƒe kpeƒewo. 
1KI.7.34	Zɔ ene le anyinɔ la ƒe dzogoe eneawo dzi; anyinɔ la ŋu zɔwo do tso. 
1KI.7.35	Eye nu tegblẽa ɖe le anyinɔ la ƒe dzi me, si kɔ abɔklugui afã, eye towo kple akɔgo le eŋu. 
1KI.7.36	Eye woŋlɔ Kerubiwo, dzatawo kple detiwo kpakple seƒoƒokawo de wo kɔgo kple woƒe towo ŋu, alesi teƒe nya lii ko. 
1KI.7.37	Alea wòwɔ anyinɔ ewoawoe; kɔkɔme ɖeka, dzidzeme ɖeka kple nɔnɔme ɖeka ŋugbe li na wo katã. 
1KI.7.38	Eye wòwɔ akɔblize ewo; Bat blane no ze sia ze me, eye ze sia ze keke abɔklugui ene, eye ze ɖekaɖeka le anyinɔ ewoawo dome ɖesiaɖe dzi. 
1KI.7.39	Wòtsɔ anyinɔ atɔ̃ ɖo xɔ la ƒe ɖusikpa dzi, gatsɔ wo ame atɔ̃ ɖo xɔ la ƒe mia me kpa dzi, eye woɖo gazɔ la xɔa ƒe ɖusikpa dzi le ɣedzeƒe gome ɖo ta dziehe.
1KI.7.40	Eye Xiram wo zewo, sofiwo kple trewo, eye Xiram wu do blibo, si le Yehowa ƒe aƒe la ŋu la, wɔwɔ nu na fia Salomo: 
1KI.7.41	Sɔti eveawo kple ta mligo eve, siwo le sɔti eveawo lãme kple gaɖɔ eve, siwo xe ta mligo eve, siwo le sɔtiawo tame la ŋu; 
1KI.7.42	yevuboɖa alafa ene hena gaɖɔ eveawo, yevuboɖawo le agbaka eve me le gaɖɔ ɖeka ŋu, ne woaxe ta mligo eve, siwo le sɔtiawo ta me la ŋu; 
1KI.7.43	anyinɔ ewo kple ze ewo, siwo le anyinɔwo dzi; 
1KI.7.44	gazɔ ɖeka kple nyi wuieve, siwo le gazɔ la te, 
1KI.7.45	kple zewo, sofiwo kple trewo. Nusiawo katã Xiram tsa akɔbli, si ŋu wozrɔ̃ la, wòe na fia Salomo hena Yehowa ƒe aƒe la. 
1KI.7.46	Fia la na wokɔ wo ɖe nɔnɔme, si wotsɔ anyi wɔe la me le Yordan-nutowo me le Sukot kple Zartan dome.
1KI.7.47	Ke Salomo mena woda miawo kpa o, eye womebu akɔbliawo ƒe kpekpeme o. 
1KI.7.48	Eye Salomo wo Yehowa ƒe xɔ la me nuwo katã, siwo nye sikavɔsamlekpui la kple sikakplɔ̃, si dzi ŋkumeɖobolo nɔna; 
1KI.7.49	etso sika nyuitɔ wo akaɖitiwo, wo ame alɔ̃ le ɖusi me, eye wo ame atɔ̃ le mia me le megbexɔ la ŋgɔ, eye wotsɔ sika wɔ seƒoƒoawo, akaɖigbɛawo kple ɖovulãnuawoe. 
1KI.7.50	Etsɔ sika nyuitɔ wɔ agbawo, hɛwo, ʋutrewo, gatsiwo kple nutɔgbawoe, eye wòtsɔ sika wɔ xɔ emetɔ, si nye kɔkɔeƒe ƒe kɔkɔeƒe la ŋu ʋɔtru kple dodonuxɔ la ƒe ʋɔtru ŋuti megbegawoe. 
1KI.7.51	Esi dɔ blibo, si fia Salomo wɔ le Yehowa ƒe aƒe la, wu enu la, Salomo tsɔ nusiwo ŋu fofoa Dawid ko, siwo nye klosalo kple sika kpakple miawo, da ɖe Yehowa ƒe xɔ la ƒe nudzraɖoƒe.
1KI.8.1	Ɣemaɣi la Salomo ƒo Israel-ame tsitsiwo kple toawo ƒe tatɔwo katã kpakple Israel-viwo ƒe aƒekɔwo ƒe amegãwo nu ƒu de fia Salomo gbɔ le Yerusalem, bena woaɖatsɔ Yehowa ƒe nubablaɖaka la tso Dawid ƒe ɖu, si nye Zion la me vɛ. 
1KI.8.2	Tete Israel-ŋutsuwo katã kpe ta ɖe fia Salomo gbɔ le ŋkekenyuie la dzi le ɣleti Etanim, si nye ɣleti adrelia dzi. 
1KI.8.3	Eye Israel-ame tsitsiwo katã kple nusiawo ɖatsɔ aɖaka la. 
1KI.8.4	Eye wotsɔ Yehowa ƒe aɖaka la kple Mawu ƒe agbadɔ la kpakple nu kɔkɔe, siwo katã le agbadɔ la me vɛ; nunɔlawo kple Lewitɔwo tsɔ wo vɛ. 
1KI.8.5	Eye fia Salomo kple Israel-ameha blibo, si kpe ta de egbɔ la, le eŋu le aɖaka la ŋgɔ hetsɔ alẽwo kple nyiwo sa vɔe; wosɔ gbɔ, ale be womexlẽ wo alo bu wo o. 
1KI.8.6	Eye nunɔlawo tsɔ Yehowa ƒe nubablaɖaka la va da ɖe eteƒe le megbexɔ, si nye kɔkɔeƒewo fe kɔkɔeƒe la me le Kerubiawo ƒe aʋalawo te. 
1KI.8.7	Elabena Kerubiawo keke aʋala ɖe aɖaka la nɔƒe, ale be Kerubiawo tsyɔ aɖaka la kple eŋu kpoawo dzi. 
1KI.8.8	Kpoawo didi, ale be wokpɔa kpoawo nu tso kɔkɔeƒe la le megbexɔ la nu, ke womekpɔa wo tso gota o, eye wotsi afima vaseɖe egbe. 
1KI.8.9	Naneke mele aɖaka la me o, negbe kpe eve, siwo Mose tsɔ de eme le Xoreb gbɔ, afisi Yehowa bia nu kple Israel-viwo le, esime woʋu tso Egipte-nyigba dzi la koe.
1KI.8.10	Eye wòva me, esime nunɔlawo do tso kɔkɔeƒea la, alilikpo ya Yehowa ƒe xɔ la taŋ; 
1KI.8.11	eye nunɔlawo mele ŋu no le, be woasubɔ o, le alilikpoawo ta, elabena Yehowa ƒe ŋutikɔkɔe yɔ Yehowa ƒe xa la taŋ. 
1KI.8.12	Ɣemaɣi Salomo gblɔ bena; Yehowa gblɔ be, yeana alilikpo dodo me. 
1KI.8.13	Metu xɔ, be nanɔ eme kple teƒe, si nana tegbee.
1KI.8.14	Eye fia la trɔ ko heyra Israel-ameha blibo la, eye Israel-ameha blibo la to ɖe tsitre. 
1KI.8.15	Eye wògblɔ bena: Woakafu Yehowa, Israel ƒe Mawu, amesi tsa eƒe nu gblɔ nya na fofonye Dawid, eye wotsa eƒe asi wo edzi hegblɔ bena: 
1KI.8.16	Tso gbesigbe mekplɔ nye dukɔ Israel tso Egipte la, nyemena dua ɖeke le Israel-toawo katã me, be woatu xɔ nam ɖe afima, ne nye ŋkɔ nanɔ eme o; ke metia Dawid, ne wòano nye dukɔ Israel nu. 
1KI.8.17	Eye fofonye Dawid ɖoe ɖe ta me be, yeatu xɔ na Yehowa, Israel Mawu la ƒe ŋkɔ. 
1KI.8.18	Eye Yehowa gblɔ na fofonye Dawid bena: Esi nèɖoe ɖe ta me be, yeatu xɔ na nye ŋkɔ la, èwɔe nyuie be, nèɖoe de ta me. 
1KI.8.19	Ke wòa matu xɔ la o, ke boŋ viwò, si ado atso wò ali me la, eya atu xa na nye ŋkɔ la. 
1KI.8.20	Yehowa wo eƒe nya, si wògblɔ la dzi, eye medo xɔ fofonye Dawid teƒe hebɔbɔ nɔ Israel-fiazikpui la dzi, abe alesi Yehowa gblɔ ene, eye metu xɔ na Yehowa, Israel Mawu la ƒe ŋkɔ. 
1KI.8.21	Eye mewɔ teƒe na aɖaka la, si me nu, si Yehowa bla kple mia fofowo, esime wòkplɔ wo tso Egipte-nyigba dzi la le.
1KI.8.22	Eye Salomo te ɖe Yehowa ƒe vɔsamlekpui la ŋgɔ le Israel-ameha blibo la ŋku me, eye wòke eƒe abɔwo do ɖe dziƒo 
1KI.8.23	gblɔ bena: Yehowa, Israel ƒe Mawu, mawua ɖeke mele abe wò ene le dziƒo afime kple anyigba dzi afi o; èdzra nubabla kple amenuveve ɖo na wò dɔla, siwo zɔna le ŋkuwò me kple woƒe dzi blibo. 
1KI.8.24	Wò amesi dzra nya, si nègblɔ na wò dɔla fofonye Dawid la do; ègblɔe kple wò nu, eye nètsɔ wò asi wo edzi, abe alesi wòle egbe siawo ene. 
1KI.8.25	Azɔ Yehowa, Israel ƒe Mawu, dzra nya, si nègblɔ na fofonye Dawid la ɖo, esi negblɔ bena: Ne viwòŋutsuwo nya lé ŋku ɖe woƒe mɔwo ŋu, eye wozɔ le ŋkunye me, abe alesi nèzɔ le ŋkunye me ene ko la, ekema wò amesiwo anɔ Israel-fiazikpuia dzi la nu matso o. 
1KI.8.26	Eyata, Israel ƒe Mawu, taflatse wo nya, si negblɔ na wò dɔla fofonye Dawid la dzi. 
1KI.8.27	Ke nyateƒee, Mawu anɔ anyigba dzia? Kpɔ ɖa, dziƒo kple dziƒo ƒe dziƒowo melolo na wò o, ʋuu keke xɔ sia, si metu o. 
1KI.8.28	Ke trɔ de wò dɔla ƒe gbedodoɖa kple kokoƒoƒo ŋu, Yehowa nye Mawu, eye nase wò dɔla ƒe yii kple gbe, si wòdo da le ŋkuwò me egbe. 
1KI.8.29	Ne wò ŋkuwo nanɔ te ɖe xɔ sia ŋu zã kple keli, ɖe teƒe, si ŋu nègblɔ le be: nye ŋkɔ anɔ afima la ŋu; eye nase gbe, si wò dɔla ado ɖa le teƒe sia. 
1KI.8.30	Eye ɖo to koko, si wò dɔla kple wò dukɔ Israel aƒo le teƒe sia, eye nasee le nɔwòƒe le dziƒo; ne èsee la, ekema tsoe ke.
1KI.8.31	Ne amea ɖe wɔ nuvɔ̃ ɖe ehavi ŋu, eye wobia atam tso esi, be wòaka, eye wohe atam la va wò vɔsamlekpui ŋgɔ le aƒewò me la, 
1KI.8.32	ekema nasee le dziƒo, eye nadrɔ̃e na wò dɔlawo ahabu fɔ vodala, eye nana eƒe nuwɔwɔ nava eƒe la dzi, ke natso afia na nya dzɔdzɔe tɔ, eye nawɔ ne le eƒe dzɔdzɔenyenye nu.
1KI.8.33	Ne wò dukɔ Israel ƒe futɔwo si wo, le esi wowɔ nuvɔ̃ de ŋuwò ta, eye wotrɔ ɖe ŋuwò heʋu wò ŋkɔ me, wodo gbe ɖa heƒo koko na wò le aƒe sia me la, 
1KI.8.34	ekema nasee le dziƒo, eye natsɔ wò dukɔ Israel ƒe nuvɔ̃wo ake wo, eye nagakplɔ wo ava anyigba, si nètsɔ na wo fofowo la dzi.
1KI.8.35	Ne dziƒo nu xe, eye tsi megale dzadzam o, le esi wowɔ nuvɔ̃ ɖe ŋuwò ta, eye wodo gbe ɖa le teƒe sia heʋu wò ŋkɔ me, eye woɖe asi le woƒe nuvɔ̃wo ŋu, le esi nèbɔbɔ wo ɖe anyi ta la, 
1KI.8.36	ekema nasee le dziƒo, eye natsɔ wò dɔlawo kple wò dukɔ Israel ƒe nuvɔ̃wo ake wo, elabena èfia mɔ nyui, si dzi woazɔ la wo, eye nana tsi nadza ɖe wò anyigba, si netsɔ na wò dukɔ abe domenyinu ene la dzi.
1KI.8.37	Ne dɔwuame va anyigba dzi, eɖanye dɔvɔ̃ alo bliwo dze heteku o, nukuwo hlɔ̃ alo ʋetsuviwo kple ŋɔwo va o, woƒe futɔwo xaxa wo ɖo ɖe woƒe duwo me le anyigba dzi, fuɖenamea ɖe alo dɔlélea ɖe o; 
1KI.8.38	eye amea ɖe alo wò dukɔ Israel blibo la dze si fuɖename, si le eƒe dzi me, eye wòdo gbe ɖa heƒo koko, eye wòke eƒe abɔwo me do ɖe xɔ sia dzi la, 
1KI.8.39	ekema nasee le nɔwòƒe le dziƒo, eye natsɔe ake, wɔ edzi, eye nawɔ na amesiame le eƒe zɔzɔwo katã nu, abe alesi nènya eƒe dzi mee ene, elabena wò ɖeka koe nya amegbetɔviwo katã ƒe dzi me; 
1KI.8.40	ne woavɔ̃ wò ŋkeke, siwo katã wole agbe le anyigba, si nètsɔ na mia fofowo la dzi. 
1KI.8.41	Ne du bubu me to hã, amesi metso wò dukɔ Israel me o, ke boŋ anyigba didia ɖe dzi wotso va le wò ŋkɔ ta — 
1KI.8.42	elabena woase wò ŋkɔ gã kple wò asi sesẽ kpakple wò alo, si nado ɖe dzi la ŋkɔ — eye wòva do gbe ɖa le aƒe sia me la, 
1KI.8.43	ekema nasee le nɔwòƒe le dziƒo, eye nawɔ nusiwo katã ŋuti du bubu me to la le yɔwòm ɖo; ne anyigba dzi dukɔwo katã nadze si wò ŋkɔ, eye woavɔ̃ wò abe wò dukɔ Israel ene, eye wòadze sii bena, wò ŋkɔ woyɔ ɖe xɔ sia, si metu na wò la ŋu.
1KI.8.44	Ne wò dukɔ ho aʋa ɖe woƒe futɔwo ŋu le mɔ, si dzi nèdɔ wo ɖo, eye woaɖo gbe ɖa na Yehowa aɖo ɖe du, si nètia kple xɔ, si metu na wò ŋkɔ dzi la, 
1KI.8.45	ekema nase woƒe gbedodoɖa kple woƒe kokoƒoƒo la le dziƒo, eye natso na wo. 
1KI.8.46	Ne wowɔ nuvɔ̃ ɖe ŋuwò, — elabena amegbetɔa ɖeke megbea nuvɔ̃wɔwɔ o — eye nèɖo dɔmedzoe ɖe wo ŋu hetsɔ wo de asi na woƒe futɔwo, eye woɖe aboyo wo yi woƒe futɔwo ƒe anyigba dzi, eɖanye didiƒe alo kpuiƒe o, 
1KI.8.47	eye woyi ta me le anyigba, si dzi wokplɔ wo yii, eye wòtrɔ heƒo koko na wò le woƒe futɔwo ƒe anyigba dzi gblɔ bena: Miewɔ nuvɔ̃, míeda vo, eye miewɔ nu vlo; 
1KI.8.48	eye wòtrɔ ɖe ŋuwò kple woƒe dzi blibo kple luʋɔ blibo le woƒe futɔ, siwo ɖe aboyo wo, ƒe anyigba dzi, eye woaɖo gbe ɖa na wò aɖo ɖe woƒe anyigba, si nètsɔ na wo fofowo kple ɖu, si nètia kpakple xɔ, si metu na wò ŋkɔ dzi la, 
1KI.8.49	ekema nase woƒe gbedodoɖa kple woƒe kokoƒoƒo la le nowòƒe le dziƒo, eye natso na wo. 
1KI.8.50	Eye tsɔ nuvɔ̃, si wò dukɔ la wɔ ɖe ŋuwò kple vo, siwo katã woda ɖe ŋuwò la ke wo, eye na amesiwo ɖe aboyo wo, nakpɔ woƒe nublanui, eye woa ve wo nu; 
1KI.8.51	elabena wò dukɔ kple wò domenyinu wonye, amesiwo nèkplɔ tso gakpo me le Egipte; 
1KI.8.52	ne wò ŋku nanɔ te ɖe wò dɔla ƒe kokoƒoƒo kple wò dukɔ Israel ƒe kokoƒoƒo ŋu, eye naɖo to wo le nusianu, si ŋuti wole yɔwòm ɖo la me. 
1KI.8.53	Elabena wò ŋutɔe ɖe wo tso anyigba dzi dukɔwo katã dome, bena woanye wò domenyinu, abe alesi negblɔ to wò dɔla Mose dzi, esime nèkplɔ mía fofowo tso Egipte ene, Aƒetɔ Yehowa!
1KI.8.54	Eye wòva me, esime Salomo wu gbedodoɖa kple kokoƒoƒo siawo katã nu na Yehowa vɔ la, etsi tre tso Yehowa ƒe vɔsamlekpui la gbɔ, afisi wòdze klo ɖo ɖeke eƒe abɔwo do ɖe dziƒo la. 
1KI.8.55	Eye wote yi ŋgɔ heyra Israel ƒe ameha blibo la kple gbe sesĩ gblɔ bena: 
1KI.8.56	Woakafu Yehowa, amesi na gbɔɖeme eƒe dukɔ Israel pɛpɛpɛ, abe alesi wògblɔ ene; naneke meto le nya nyui, siwo katã wògblɔ to eƒe dɔla Mose dzi la me o. 
1KI.8.57	Yehowa, mía Mawu, nenɔ kpli mí, abe alesi wònɔ kple mia fofowo ene, megagblẽ mí ɖi o, eye megagbe mí o; 
1KI.8.58	ne wòatrɔ míaƒe dziwo ɖe eɖokui ŋu, be miazɔ eƒe mɔwo katã dzi, eye míalé eƒe sewo, dodowo kple kɔnuwo, siwo wògblɔ na mía fofowo la me ɖe asi. 
1KI.8.59	Eye nye nya, siwo metsɔ ƒo koko le Yehowa ŋku me la, nanɔ Yehowa, mía Mawu la ŋku me keli kple zã, ne wòatso na eƒe dɔla kple eƒe dukɔ Israel ɣeawokatãɣi, abe alesi wòhiã ene; 
1KI.8.60	bene anyigba dzi dukɔwo katã nadze sii bena, Yehowae nye Mawu, bubua ɖeke megali o. 
1KI.8.61	Miaƒe dzi naku ɖe Yehowa, mía Mawu la ŋu blibo, eye miazɔ le eƒe ɖoɖowo nu ahalé eƒe sewo me ɖe asi, abe alesi wòle egbea ene.
1KI.8.62	Eye fia la kple Israel blibo, si le eŋu la, tsa lãwo sa vɔe le Yehowa ŋku me. 
1KI.8.63	Eye Salomo tsa nyi akpe blave vo eve kple alẽ akpe alafa ɖeka kple blave sa akpedavɔe na Yehowa. Ale fia la kple Israel-viwo katã kɔ Yehowa ƒe aƒe la ŋui enye si. 
1KI.8.64	Gbemagbe Salomo kɔ xɔxɔnu emetɔ, si le Yehowa ƒe xɔ la ŋgɔ la ŋu, elabena esa numevɔ kple nuɖuvɔ, eye wotso akpedavɔsalã ƒe amiwo sa vɔe le afima, le esi akɔblivɔsamlekpui, si le Yehowa ŋku me la, le sue akpa, eye mede numevɔsa, nuɖuvɔsa kple akpedavɔsa ƒe amiwo nu o ta. 
1KI.8.65	Eye Salomo kple Israel blibo, si le eŋu la, ɖu ŋkekenyuie la ɣemaɣi; ameha gãa ɖe tso Xamat-nutowo me, vaseɖe Egipte-tɔʋu la gbɔ, va Yehowa, mía Mawu la ŋku me, ŋkeke adre kple ŋkeke adre, ele ŋkeke wuiene. 
1KI.8.66	Le ŋkeke enyiagbe la edo mɔ dukɔ la, woyra fia la, eye woyi woƒe agbadɔwo me kple dzidzɔ, eye woƒe dzi dze eme le nu nyui, siwo katã Yehowa wo na eƒe dɔla Dawid kple eƒe dukɔ Israel la ŋuti.
1KI.9.1	Eye wòva me, esime Salomo wui Yehowa ƒe xa kple fia ƒe xɔ tutu kpakple nusiwo katã Salomo ɖo ɖe ta me, be yeawo nu la, 
1KI.9.2	Yehowa ɖe eɖokui fia Salomo zi evelia, abe alesi wòɖe eɖokui fiae le Gibeon ene. 
1KI.9.3	Eye Yehowa gblɔ nɛ bena: Mese wò gbedodoɖa kple wò koko, si neƒo le ŋkunye me la; meka xɔ sia, si nètu, be matsɔ nye ŋkɔ aɖo afima tegbee la ŋu, eye nye ŋku kple nye dzi anɔ afima ŋkekeawo katã. 
1KI.9.4	Ke wò la, ne èzɔ le ŋkunye me, abe alesi fofowò Dawid zɔ le dzimekɔkɔ kple dzɔdzɔenyenye me ene, ne èwɔ pɛpɛpɛ, abe alesi mede se na wò ene, eye nèlé nye ɖoɖowo kple kɔnuwo me ɖe asi la, 
1KI.9.5	ekema mana wò fiaɖuƒe ƒe fiazikpui nali ke ɖe Israel dzi tegbee, abe alesi megblɔ na fofowò Dawid ene bena: Wò amesiwo anɔ Israel-fiazikpuia dzi la, nu matso akpɔ o. 
1KI.9.6	Ne mia kple mia viwo miede megbe le ŋunye, eye mielé nye se kple nye ɖoɖo, siwo mede asi na mi la me ɖe asi o, eye mieyi ɖasubɔ mawu bubuwo hede ta agu na wo la, 
1KI.9.7	ekema matsrɔ̃ Israel ɖa le anyigba, si mena wo la dzi, eye mate xɔ sia, si ŋu mekɔ hena nye ŋkɔ la ɖa le ŋkunye me, eye Israel azu hamelo kple alɔmeɖenu le dukɔwo katã dome. 
1KI.9.8	Xɔ sia azu glikpo, eye amesiame, si to eŋu yina la ƒe nu aku, eye wòaɖo tsia abia bena: Nukaŋuti Yehowa wo anyigba sia kple xa sia alea? 
1KI.9.9	Eye woaɖo eŋu bena: Esi wogblẽ Yehowa, woƒe Mawu, si kplɔ wo fofowo tso Egipte-nyigba dzi la ɖi, eye woku ɖe mawu bubuwo ŋu, ɖe ta agu na wo hesubɔ wo la, eyata Yehowa he dzɔgbevɔ̃e siawo katã va wo dzi ɖo.
1KI.9.10	Eye Salomo tsɔ ƒe blave tu xa eveawo, siwo nye Yehowa ƒe xɔ kple fia ƒe xɔ. 
1KI.9.11	Xiram, Tiro fia, kpe ɖe eŋu kple sedertiwo kple sesewutiwo kpakple sika, abe alesi wòdi ene. Ɣemaɣi Salomo na du blave Xiram ɖe Galilea-nyigba dzi. 
1KI.9.12	Eye Xiram tso Tiro be, yeaɖakpɔ du, siwo Salomo tsa nɛ la ɖa, ke womadze eŋu o. 
1KI.9.13	Eye wògblɔ bena: Nɔvinye, du ka ƒomeviwo nye esi nènam? Eye wòna ŋkɔ wo be Kabul-nyigba vaseɖe egbe. 
1KI.9.14	Eye Xiram ɖo sika talento alafa ɖeka kple blave ɖe fia la.
1KI.9.15	Ale yakadɔwɔla, si wo fia Salomo ɖe, be woatu Yehowa ƒe xɔ, eya ŋutɔ ƒe xɔ kple Milo, eye woaɖo gli ɖe Yerusalem, Xazor, Megido kple Gezer ŋu la, ƒe nya la enye si: 
1KI.9.16	Egipte-fia Farao ho va xɔ Gezer, eye wòtɔ dzoe hewu Kanaanitɔ, siwo le eme, eye wòtsɔe wɔ atsuƒeyinu na vianyɔnu, si nye Salomo srɔ̃. 
1KI.9.17	Eye Salomo tso Gezer kple anyigbe Bet-Xoron, 
1KI.9.18	Baalat kple Tadmor, si le gbedzi le anyigba la dzi, 
1KI.9.19	kple nudzraɖoƒexɔwo ƒe du, siwo katã le Salomo si, tasiaɖamwo ƒe du kple sɔdolawo ƒe du hekpe ɖe xɔ, siwo Salomo ɖi be, yeatu ɖe Yerusalem kple Libanon kpakple eƒe dziɖuƒe ƒe anyigba blibo la dzi la ŋuti. 
1KI.9.20	Dukɔ, siwo katã kpɔtɔ le Amoritɔwo, Xititɔwo, Perizitɔwo, Xiwitɔwo kple Yebusitɔwo dome, amesiwo metso Israel-viwo dome o; 
1KI.9.21	woƒe vi, siwo kpɔtɔ ɖe anyigba dzi le wo megbe, amesiwo Israel mete ŋu tsrɔ̃ gbidigbidi o la, fia Salomo tsɔ wɔ yakadɔwɔlawoe vaseɖe egbe. 
1KI.9.22	Ke Salomo metsɔ amea ɖeke wɔ kluvi le Israel-viwo dome o, ke boŋ woawo nye aʋawɔlawo, eƒe dɔlawo, eƒe amegãwo kple tatɔwo kple aʋafiawo le eƒe tasiaɖamwo kple sɔdolawo nu. 
1KI.9.23	Dɔdzikpɔlawo ƒe amegã, siwo le Salomo ƒe dɔ la nu, wole ame alafa atɔ̃ kple blaatɔ̃, siwo kpɔa amesiwo le dɔ wotu la dzi. 
1KI.9.24	Ke esi Farao vinyɔnu ʋu tso Dawid ƒe du la me yi eƒe xɔ, si wòtu nu me la, Salomo tu Milo.
1KI.9.25	Eye Salomo sa numevɔ kple akpedavɔ le vɔsamlekpui, si wòɖi na Yehowa la dzi zi etɔ̃ le ƒe ɖeka me, eye wòdo dzudzɔ le edzi le Yehowa ŋku me. Ale wowu xɔ la nu. 
1KI.9.26	Fia Salomo kpa ʋuwo hã ɖe Ezeon-Geber, si le Elon gbɔ le Avaƒu la nu le Edom-nyigba dzi. 
1KI.9.27	Eye Xiram do nuwo, siwo me eƒe dɔlawo, amesiwo nye ʋukulawo kple ƒu ŋu dɔwɔlawo, kpe ɖe Salomo ƒe dɔlawo ŋu. 
1KI.9.28	Eye wova Ofir hetsɔ, sika talento alafa ene kple blave tso afima gbɔe vɛ na fia Salomo.
1KI.10.1	Esi Saba-fianyɔnu se, alesi Salomo ŋkɔ ɖi kpe ɖe Yehowa ƒe ŋkɔ ŋuti la, ehe adzo o owo ɖe asi, ne yeava adoe akpɔ. 
1KI.10.2	Eva Yerusalem kple ha gã ŋutɔ kple kposɔ, siwo tsɔ atike ʋeʋẽe kple sika geɖe ŋutɔ kpakple kpe xɔasiwo, eye wòva Salomo gbɔ hegblɔ nya, siwo katã le eƒe dzi me la ne. 
1KI.10.3	Eve Salomo ɖo eƒe biabiawo katã ŋu ne, biabiaa ɖeke meli, si Salomo do kpo eŋu ɖoɖo nɛ o. 
1KI.10.4	Eye esi Saba-fianyɔnu la kpɔ Salomo ƒe nunyawo katã kple xɔ, si wotu, 
1KI.10.5	nuɖuɖu, si le eƒe kplɔ dzi, eƒe dɔlawo ƒe nɔƒewo, eŋu mewo ƒe subɔsubɔ kple woƒe awuwo kple eƒe ahakulawo kpakple numevɔ, si wosana le Yehowa ƒe me la, gbɔgblɔ bu ɖee. 
1KI.10.6	Eye wògblɔ na fia la bena: Nyateƒee nye nya, si mese le nye anyigba dzi le wò nuwɔna kple wò nunya ŋuti. 
1KI.10.7	Nyemexɔ nyawo dzi se o, vaseɖe esime nye ŋutɔ meva, eye mekpɔe kple ŋku, kpɔ ɖa, womegblɔ woƒe afã gɔ̃ hã nam o; eƒo nya, si wogblɔ le wò nunya kple wò kesinɔnu ŋuti mese la ta. 
1KI.10.8	Woayra wò amewo, woayra wò dɔla, siwo le tsitre ɖe ŋkuwò me ɖaa, eye wosea wò nunya. 
1KI.10.9	Woakafu Yehowa, wò Mawu, amesi ŋu wò nu nyo, eye wotsɔ wò ɖo Israel-fiazikpui la dzi. Esi Yehowa lɔ̃ Israel tegbee ŋuti la, eyata wòtsɔ wò ɖo fia, be nadrɔ̃ ʋɔnu, eye nawɔ nu dzɔdzɔe. 
1KI.10.10	Eye wotsɔ sika talento alafa ɖeka kple blave kple atike ʋeʋẽe geɖe ŋutɔ kpakple kpe xɔasiwo na fia la; womegatsɔ atike ʋeʋẽe vɛ wòsɔ gbɔ de esi Saba-fianyɔnu la na fia Salomo la nu kpɔ o. 
1KI.10.11	Xiram ƒe nuwo hã ɖatsɔa sika, papawutiwo kple kpe xɔasi geɖe ŋutɔ tso Ofir vanɛ. 
1KI.10.12	Eye fia la tsɔ papawutiawo wɔ adzrala ɖe Yehowa ƒe xɔ kple fia ƒe xɔ ŋu kple saŋkuwo kple kasaŋkuwo na hadzilawo; womegatsɔ papawuti siawo tɔgbe vɛ kpɔ o, eye womegakpɔ wo tɔgbe kpɔ vaseɖe egbe o. 
1KI.10.13	Eye fia Salomo na nusiwo katã Saba-fianyɔnu la bia, eye wòɖi lae hekpe ɖe nusiwo fia Salomo nae le eɖokui si la ŋuti. Eye eya kple eƒe dɔlawo gbugbɔ yi eƒe anyigba dzi.
1KI.10.14	Sika, si vana na Salomo le ƒe ɖeka me la ƒe dadame le sika talento alafa ade kple blaade vɔ ade; 
1KI.10.15	ke womebu esiwo woxɔ le nudzralawo, asitsalawo kple Arabia-fiawo katã kpakple anyigbadzikpɔlawo si la, ɖe eme o. 
1KI.10.16	Eye fia Salomo tsɔ sika, si woƒo wɔ akpoxɔnu gãgã alafa eve; egblẽ sika sekel alafa ade ɖe akpoxɔnu ɖeka ŋu. 
1KI.10.17	Eye wòtsɔ sika, si woƒo wɔ akpoxɔnu ɖagbi alafa etɔ̃; egblẽ sika mine etɔ̃ ɖe akpoxɔnu ɖeka ŋu. Eye fia la tsɔ wo da ɖe Libanon-avexɔ la me. 
1KI.10.18	Fia la tsɔ nyiɖu wɔ fiazikpui gãa ɖe hã, eye wòfa sika nyuitɔ ɖe eŋu. 
1KI.10.19	Atrakpuifɔflɔ ade le fiazikpui la ŋu, eye woxa fiazikpui la ƒe tagbɔ le mẽdeƒe, alɔwo le anyinɔƒe la ƒe avawo kple eve dzi, eye dzata eve le alɔawo ŋu; 
1KI.10.20	eye dzata wuieve le atrakpuifɔflɔ adeawo ƒe axawo kple eve dzi. Womewɔ etɔgbe le fiaɖuƒea ɖeke me kpɔ o. 
1KI.10.21	Fia Salomo ƒe nunonuwo katã nye sika, eye sika nyuitɔ wotsɔ wɔ Libanon-avexɔ ƒe nuwo katãe, klosaloa ɖeke mele eme o, elabena le Salomo ŋɔli la womebu eya ɖe nemi me hã o. 
1KI.10.22	Elabena ʋu, siwo dea Tarsis, le fia la si hekpe ɖe Xiram ƒe ʋuwo ŋu; ʋuawo gbɔna tso Tarsis ƒe etɔ̃ zi ɖeka, eye wohea sika kple klosalo, nyiɖu, kese kple atsaxewo vanɛ. 
1KI.10.23	Eye Salomo ɖo kpo ɖe anyigba dzi fiawo katã dzi le kesinɔnu kple nunya gome. 
1KI.10.24	Eye xexeame katã ɖi Salomo ƒe ŋku me, be yeakpɔ, eye yease eƒe nunya, si Mawu de dzi me nɛ la. 
1KI.10.25	Wo dome amesiame hea nunanawo vɛ ƒeawo tsyo ƒe, siwo nye klosalonuwo, sikanuwo, awuwo, aʋawɔnuwo, atike ʋeʋẽe, sɔwo kple tedzisɔwo. 
1KI.10.26	Eye Salomo ƒo tasiaɖamwo kple sɔdolawo nu ƒu; tasiaɖam akpe ɖeka alafa ene kple sɔdola akpe wuieve le esi, eye wòtsɔ wo ɖo tasiaɖamwo ƒe ɖu me kple fia la gbɔ le Yerusalem, 
1KI.10.27	Eye fia la na klosalo sɔ gbɔ abe kpewo ene le Yerusalem, eye sedertiwo sɔ gbɔ abe gboti, siwo le bali me la ene. 
1KI.10.28	Woɖakplɔa sɔwo tso Egipte vanɛ na fia Salomo. Fia la ƒe asihawo yina ɖaƒlea sɔwo kple ga. 
1KI.10.29	Eye ne wotsɔ tasiaɖam tso Egipte la, ɖeka xɔa klosalo sekel alafa ade, eye sɔ ɖeka xɔa sekel alafa ɖeka kple blaatɔ̃. Alea wotsɔ wo yinae na Xititɔwo ƒe fiawo katã kple Aram-fiawoe; woawoe tsɔa wo yinae.
1KI.11.1	Ke fia Salomo lɔ̃ dutanyɔnu geɖewo, siwo tso Moab, Amon, Edom, Zidon kple Xet hekpe ɖe Farao-vinyɔnu la ŋu. 
1KI.11.2	Dukɔ, tsiwo ŋu Yehowa gblɔ la na Israel-viwo bena: Migaɖe wo dome o, eye woawo hã megava mia dome o, elabena woava trɔ miaƒe dziwo ɖe woƒe mawuwo ŋu la, ŋuti Salomo ku ɖo, eye wòlɔ wo. 
1KI.11.3	Esrɔ̃a, siwo nye fiasrɔ̃wo, le alafa adre, eye eƒe ahiãwo le alafa etɔ̃; eye srɔ̃awo trɔ eƒe dzi. 
1KI.11.4	Eye wòva me, esime Salomo tsi la, srɔ̃awo trɔ eƒe dzi ɖe mawu bubuwo ŋu, eye eƒe dzi menɔ Yehowa, eƒe Mawu la ŋu blibo abe fofoa Dawid ƒe dzi ene o. 
1KI.11.5	Salomo dze Zidontɔwo ƒe mawu Astarte kple Milkom, si nye Amonitɔwo ƒe ŋunyɔnu la yome. 
1KI.11.6	Salomo wɔ nusi nye vɔ̃ le Yehowa ŋku me, eye medze Yehowa yome blibo abe fofoa Dawid ene o. 
1KI.11.7	Ɣemaɣi Salomo tu nuxeƒe na Kemos, si nye Moabtɔwo ƒe ŋunyɔnu kple Molex, si nye Amon-viwo ƒe ŋunyɔnu, ɖe to dzi le Yerusalem ŋgɔ. 
1KI.11.8	Alea wòwɔe na srɔ̃a, siwo katã tso anyigba bubuwo dzi, amesiwo do dzudzɔ, eye wosa vɔ na woƒe mawuwo.
1KI.11.9	Tete Yehowa do dɔmedzoe ɖe Salomo ŋu, elabena eƒe dzi trɔ ɖa le Yehowa, Israel ƒe Mawu la ŋu, amesi ɖe eɖokui fiae zi eve, 
1KI.11.10	eye wòde se nɛ le nusia ŋu be, megadze mawu bubuwo yome o; ke mewo se, si Yehowa de la dzi o. 
1KI.11.11	Eye Yehowa gblɔ na Salomo bena: Esi nusia tɔgbe le ta me na wò, eye mèlé nye nubabla kple nye ɖoɖo, siwo megblɔ na wò la me ɖe asi o la, eyata maɖu fiaɖuƒe la le asiwò ahatsɔ na wò ɖɔla. 
1KI.11.12	Ɖeko nyemele ewɔ ge le wò agbenɔɣi o, le fofowò Dawid ta, ke boŋ maɖui le viwò si. 
1KI.11.13	Ke nyemele fiaɖuƒe blibo la du ge o, hafi boŋ matsɔ to ɖeka na viwò le nye dɔla Dawid kple Yerusalem, si metia la ta.
1KI.11.14	Eye Yehowa ɖo futɔ na Salomo, si nye Edomtɔ Hadad, amesi tso fiaƒome le Edom. 
1KI.11.15	Eve wòva me, esime Dawid yi Edom, be yeaɖi ame tsiaʋawo, 
1KI.11.16	le esime aʋafia Yoab kple Israel blibo la tsi afima dzinu ade sɔŋ, vaseɖe esime wotsrɔ̃ Edom-nutsuwo vɔ la, 
1KI.11.17	Hadad si yi Egipte, eye Edom-ŋutsu, siwo tso fofoa ƒe dɔlawo dome, kpe ɖe eŋu. Ke Hadad ganye ɖevi dzaa. 
1KI.11.18	Wodze mɔ tso Midian va Paran, eye wokplɔ ŋutsuwo ɖe asi tso Paran heva Egipte-fia Farao gbɔ le Egipte; eye wòna xɔe hetia asi nuɖuɖu nɛ, eye wòna anyigbae. 
1KI.11.19	Farao ve Hadad nu ŋutɔ, eye wotsɔ srɔ̃ Taxpenes, si nye fiasrɔ̃, nɔvinyɔnu xoxoetɔ nɛ wòɖe. 
1KI.11.20	Taxpenes nɔvinyɔnu dzi ŋutsuvi Genubat nɛ, eye Taxpenes nyii le Farao ƒe me. 
1KI.11.21	Esi Hadad se le Egipte bena, Dawid mlɔ fofoawo gbɔ, eye aʋafia Yoab ku la, tete Hadad gblɔ na Farao bena: Ɖe mɔ nam, ne mayi nye anyigba dzi. 
1KI.11.22	Farao gblɔ nɛ bena: Esi nèle gbɔnye la, nukae hiã wò, hafi nèle didim be, yeayi mia de? Eɖo ŋu bena: Naneke mehiãm o: gake ɖe mɔ nam ko. 
1KI.11.23	Eye Mawu gaɖo futɔ bubu ne, si nye Rezon, Elyada vi, amesi si tso eƒe aƒetɔ Zoba-fia Hadadezer gbɔ, 
1KI.11.24	esime Dawid si wo; eye wòƒo ŋutsuwo nu ƒu de eɖokui ŋu hezu adzohawo ƒe kplɔla, eye wòyi ɖanɔ Damasko, eye woɖu fia le Damasko. 
1KI.11.25	Eye wònye Israel ƒe futɔ le Salomo ƒe ŋkekewo katã me hekpe ɖe vɔ̃, siwo Hadad wo la ŋu, elabena esi wòɖu fia ɖe Aram dzi la, elé fu Israel.
1KI.11.26	Yerobeam, Efraitɔ, Nebat vi tso Zereda, enye Salomo ƒe dɔla; dadaa nye ahosi, eye eŋkɔ nye Zerua. Eya hã do eƒe asi ɖe dzi de fia la ŋu. 
1KI.11.27	Nusi ta wòdo eƒe asi ɖe dzi ɖe fia la ŋu enye si: Salomo tu Milo, eye wòxe fofoa Dawid ƒe du la ƒe ʋe. 
1KI.11.28	Ke ŋutsu Yerobeam enye aʋawɔla kalẽtɔ, eye esi Salomo kpɔ be ɖekakpui la nye dɔwɔla vevi la, etsɔe ɖo Yosef ƒe aƒe la ƒe dɔwɔwɔ blibo la nu. 
1KI.11.29	Eye wòva me le ɣemaɣi, esime Yerobeam do tso Yerusalem la, nyagblɔɖila Axiya tso Silo kpɔe le ma dzi, eye wòdo awu ʋlaya yeye, eye wo ame eve la ɖeɖe le gbea me. 
1KI.11.30	Tete Axiya lé awu ʋlaya yeye, si le eŋu la, eye wòdzee de kakɛkakɛ wuieve, 
1KI.11.31	eye wògblɔ na Yerobeam bena: Lɔ kakɛ ewo na ɖokuiwò, elabena ale Yehowa, Israel ƒe Mawu la, gblɔ esi: Kpɔ ɖa, madu fiaduƒe la le Salomo si, eye matsɔ to ewo na wò. 
1KI.11.32	To ɖeka akpɔtɔ nɛ le nye dɔla Dawid kple Yerusalem du, si metia le Israel-toawo katã me la ta. 
1KI.11.33	Elabena wogblẽm ɖi, eye wode ta agu na Zidontɔwo ƒe mawu Astarte kple Moabtɔwo ƒe mawu Kemos kpakple Amontɔwo ƒe mawu Milkom, womezɔ nye mɔ dzi, be woawɔ nusi nyo le ŋkunye me, eye woawɔ nye ɖoɖowo kple kɔnuwo dzi abe fofoa Dawid ene o. 
1KI.11.34	Ke nyemaxɔ fiaduƒe blibo la le esi o, ke boŋ mana wòaɖu fia le eƒe agbe me ŋkekewo katã me le nye dɔla Dawid, amesi metia, eye wòwɔ nye sewo kple dodowo dzi la ta. 
1KI.11.35	Gake la maxɔ fiaɖuƒe la le via si, eye matsɔ to ewo na wò. 
1KI.11.36	Matsɔ to ɖeka ana via, be akaɖi nakpɔtɔ na Dawid le ŋkunye me ŋkekeawo katã le Yerusalem du, si metia na ɖokuinye, be matsɔ nye ŋkɔ aɖo eme la ta. 
1KI.11.37	Eyata meɖo wò, be naɖu fia ɖe nusianu, si dze ŋuwò la dzi, eye naɖu fia de Israel dzi. 
1KI.11.38	Nenye be, nèɖo to se, siwo katã mede na wò, eye nèzɔ nye mɔ dzi hewɔ nusi nyo te ŋkunye me, be nèle nye ɖoɖowo kple nye sewo me ɖe asi, abe alesi nye dɔla Dawid wɔ ene la, ekema manɔ kpli wò, eye maɖo wò aƒe ɖe dzi, abe alesi mewɔe na Dawid ene, eye matsɔ Israel na wò. 
1KI.11.39	Eye mabɔbɔ Dawid ƒe dzidzimeviwo ɖe anyi le esia ta; ke manye tegbee o. 
1KI.11.40	Ke Salomo di Yerobeam, be yeawu; gake Yerobeam tso hesi yi Egipte-fia Sisak gbɔ le Egipte, eye wòtsi Egipte, vaseɖe esime Salomo ku.
1KI.11.41	Salomo ŋutinya susɔea, eƒe nunya kple nusiwo katã wòwɔ la, woŋlɔ wo ɖe Salomo ƒe ŋutinyagbalẽ me. 
1KI.11.42	Eye ɣeyiɣi, siwo katã Salomo ɖu fia le Yerusalem ɖe Israel blibo la dzi la, le ƒe blane. 
1KI.11.43	Eye Salomo mlɔ fofoawo gbɔ, eye woɖii ɖe fofoa Dawid ƒe du la me; eve via Rexabeam ɖu fia ɖe eteƒe.
1KI.12.1	Eye Rexabeam yi Sixem, elabena Israel blibo la va Sixem, be wòaɖo fiae. 
1KI.12.2	Eye wòva me, esime Yerobeam, Nebal vi, see la — elabena egale Egipte, afisi wòsi le fia Salomo nu yi la, eye esi Yerobeam le Egipte la, 
1KI.12.3	wodɔ ame ɖo ɖee heyɔe gbɔe — tete Yerobeam kple Israel ƒe ameha blibo la va, eye woƒo nu kple Rexabeam bena: 
1KI.12.4	Fofowò na míaƒe kɔkuti la kpe, eyata ka fofowò ƒe dɔ sesẽ kple eƒe kɔkuti kpekpe, si wòɖo mia dzi la, dzi ɖe na mí, ekema míasubɔ wò. 
1KI.12.5	Eɖo ŋu na wo bena: Miyi, ŋkeke etɔ megbe miagava gbɔnye. Eye dukɔ la dzo.
1KI.12.6	Tete fia Rexabeam de adaŋu kple ame tsitsi, siwo nɔ fia Salomo ŋu le eƒe agbenɔɣi la, gblɔ bena: Adaŋu ka miade, be woaɖo nya la ŋu na dukɔ sia? 
1KI.12.7	Woɖo ŋu gblɔ ne bena: Ne èzu dɔla na dukɔ sia egbea, èsubɔ wo, eye nèɖo to wo, eye nè ƒo nu kpli wo nyuie la, ekema woasubɔ wò ɖaa. 
1KI.12.8	Ke egbe adaŋu, si ame tsitsiawo de nɛ la, eye wòde adaŋu kple ɖekakpui, siwo nye eƒe hatiwo, eye wonɔa eŋu la. 
1KI.12.9	Eye wògblɔ na wo bena: Adaŋu ka miade, ne míaɖo ŋu na dukɔ sia, si va gblɔ nam bena: ka kɔkuti, si fofowò ɖo mia dzi la, dzi ɖe na mí? 
1KI.12.10	Tete ɖekakpui, siwo nye ehatiwo, gblɔ nɛ bena: Ale naɖo ŋu agblɔ na dukɔ, si va gblɔ na wò be: fofowò na míaƒe kɔkuti kpe, eyata ka edzi ɖe na mi la, enye esi: Nye asibide kɔtoètɔ tri wu fofonye ƒe ali. 
1KI.12.11	Fofonye tsɔ kɔkuti kpekpe ɖo mia dzi, ke nye la mana miaƒe kɔkuti la nakpe ɖe dzi; fofonye tsɔ atam ƒo mi, ke nye la matsɔ dziɖegbe aƒo mi! 
1KI.12.12	Esi Yerobeam kple dukɔ blibo la va Rexabeam gbɔ le ŋkeke etɔ̃agbe, abe alesi fia la gblɔ bena: miva gbɔnye le ŋkeke etɔ̃agbe ene la, 
1KI.12.13	tete fia la he adãnya kple dukɔ la, eye wògbe ame tsitsiawo ƒe adaŋu, si wode ne la. 
1KI.12.14	Eye wòƒo nu kpli wo le ɖekakpuiawo ƒe aɖaŋuɖoɖo nu bena: Fofonye na miaƒe kɔkuti kpe, ke nye la mana miaƒe kɔkuti la nakpe ɖe edzi; fofonye ƒo mi kple atam, ke nye la maƒo mi kple dziɖegbe. 
1KI.12.15	Eye fia la meɖo to dukɔ la o, elabena Yehowae trɔe alea, ne yeawɔ eƒe nya, si Yehowa gblɔ to Silotɔ Axiya dzi na Yerobeam, Nebat vi la dzi. 
1KI.12.16	Esi Israel blibo la kpɔ bena, fia la mese woƒe gbe o la, dukɔ la ɖo ŋu na fia la bena: Gome ka le Dawid gbɔ na mí, eye domenyinu ka le Isai vi la gbɔ na mi? Israel, yi wò agbadɔ me! Dawid, kpɔ wò aƒe gbɔ! Eye Israel dzo yi eƒe agbadɔ me. 
1KI.12.17	Ke Rexabeam du fia ɖe Israel-vi, siwo le Yuda-duwo me la dzi. 
1KI.12.18	Eye fia Rexabeam dɔ Adoram, amesi le dɔwɔwɔ nu la ɖo ɖa, ke Israel blibo la ƒu kpee wòku. Tete Rexabeam wɔ kaba ɖo tasiaɖam hesi yi Yerusalem. 
1KI.12.19	Ale Israel ʋu le Dawid ƒe aƒe la gbɔ vaseɖe egbe.
1KI.12.20	Eye wòva me, esi Israel blibo la se bena, Yerobeam trɔ gbɔ la, wodɔ ame woyi ɖayɔe va ameha la gbɔe, eye wotsɔe ɖo fia ɖe Israel blibo la dzi; wo dometɔa ɖeke meku ɖe Dawid ƒe aƒe la ŋu o, negbe Yuda-to la ɖeɖe ko. 
1KI.12.21	Esi Rexabeam va Yerusalem la, eƒo Yuda ƒe aƒe blibo la kple Benyamin-to la nu ƒu, wole aʋawɔla tiatia akpe alafa ɖeka kple blanyi, be woaɖawɔ aʋa kple Israel ƒe aƒe la, ne wòagbugbɔ fiaɖuƒe la na Salomo vi Rexabeam. 
1KI.12.22	Tete Mawu ƒe gbe va Semaya, Mawu ƒe ame la gbɔ bena: 
1KI.12.23	Gblɔ na Yuda-fia Rexabeam, Salomo vi, kple Yuda ƒe aƒe blibo la kple Benyamin kpakple dukɔ la ƒe kpɔtɔeawo bena: 
1KI.12.24	Ale Yehowa gblɔ esi: Migaho yidawɔ aʋa kple mia nɔvi Israel-viwo o, mia dome amesiame negbugbɔ yi eƒe me, elabena gbɔnyea nya sia tso. Tete wose Yehowa ƒe gbe, eye wòtrɔ dzo le Yehowa ƒe nya la nu.
1KI.12.25	Emegbe Yerobeam gbugbɔ Sixem tso de Efrayim-to la dzi hena eme; eyome woʋu tso afima ɖagbugbɔ Penuel tso. 
1KI.12.26	Eye Yerobeam gblɔ le eƒe dzi me bena: Azɔ fiaduƒe la gale gbugbɔ ge ayi de Dawid ƒe aƒe la si me. 
1KI.12.27	Ne dukɔ sia le Yerusalem yim, be woaɖasa vɔ le Yehowa ƒe me la, ekema dukɔ sia ƒe dzi atrɔ ɖe eƒe aƒetɔ Yuda-fia Rexabeam ŋu, eye woawum ahatrɔ ayi Yuda-fia Rexabeam gbɔ. 
1KI.12.28	Tete fia la de adaŋu hewɔ sikanyivi eve, eye wògblɔ na wo bena: Miede Yerusalem wòsɔ gbɔ azɔ! Israel, kpɔ ɖa, wò mawu, siwo kplɔ wò tso Egipte-nyigba dzi la, wonye si. 
1KI.12.29	Etsɔ ɖeka ɖo Betel, eye wòtsɔ evelia ɖo Dan. 
1KI.12.30	Eye nusia zu nuvɔ̃; eye dukɔ la yia ɖeka gbɔ le keke Dan ke. 
1KI.12.31	Etu nuxeƒexɔwo, eye wòtsɔ dukɔ la ƒe amesiame ƒomevi, si metso Lewi-viwo dome o la, ɖo nunɔlae. 
1KI.12.32	Eye Yerobeam ɖo ŋkekenyuie anyi ɖe dzinu enyilia ƒe ŋkeke wuiatɔ̃lia dzi, abe alesi wo dua ŋkekenyuie le Yuda ene, eye wòsa vɔ le vɔsamlekpui la dzi. Alea wòwɔ le Betel hã, eye wosa vɔ na nyivi, siwo wòwɔ, eye wòɖo amesiwo wòtsɔ ɖo nuxeƒe ƒe nunɔlawoe la, ɖe Betel. 
1KI.12.33	Eye wosa vo le vɔsamlekpui, si woɖi ɖe Betel la dzi le dzinu enyilia ƒe ŋkeke wuiatɔ̃lia dzi, dzinu, si me eya ŋutɔ bu ta me heɖo ŋkekenyuie na Israel-viwo, eve wòde vɔsamlekpui la dzi, be yeado dzudzɔ.
1KI.13.1	Ke esime Yerobeam le tsitre ɖe vɔsamlekpui la dzi, be yeado dzudzɔ la, kpɔ ɖa, Mawu ƒe amea ɖe tso Yuda va Betel le Yehowa ƒe nya la nu. 
1KI.13.2	Eye wòdo ɣli ɖe vɔsamlekpui la ta le Yehowa ƒe nya nu gblɔ bena: Vɔsamlekpui, vɔsamlekpui! Ale Yehowa gblɔ esi: Kpɔ ɖa, wole ŋutsuvia ɖe dzi ge na Dawid ƒe aƒe la, si ŋkɔ anye Yosiya, eya awu nuxeƒe ƒe nunɔlawo ɖe dziwò, amesiwo doa dzudzɔ le dziwò, eye wòatɔ dzo ameƒuwo ɖe dziwò. 
1KI.13.3	Eye wògblɔ dzesi di gbemagbe bena: Dzesi, si Yehowa gblɔ enye si: Kpɔ ɖa, vɔsamlekpui la afe, eye afi, si le edzi la, aɖuɖu ɖe anyi. 
1KI.13.4	Eye wòva me, esi fia la se Mawu ƒe ame la ƒe nya, si wògblɔ ɖe vɔsamlekpuia ŋuti le Betel la, Yerobeam do asi ɖa tso vɔsamlekpuia dzi gblɔ bena: Milée! Tete eƒe asi, si wòdo ɖe egbɔ la, dze ti, eye mete ŋu gabii ɖe akɔ me o. 
1KI.13.5	Vɔsamlekpui la fe, eye afi la dudu tso vɔsamlekpui la dzi le Mawu ƒe ame ƒe dzesi, si wògblɔ ɖi la nu ɖe Yehowa ƒe nya la nu. 
1KI.13.6	Tete fia la xɔ edzi gblɔ na Mawu ƒe ame la bena: Ɖe kuku na Yehowa, wò Mawu la, eye do gbe ɖa ɖe tanye, be nye asi la nagaɖo me nam. Eye Mawu ƒe ame la do gbe ɖa na Yehowa, eye fia la ƒe asi gaɖo me nɛ abe tsã ene. 
1KI.13.7	Eye fia la gblɔ na Mawu ƒe ame la bena: Va miyi aƒenye me, eye nade nane nu me, ne madi nane ana wò. 
1KI.13.8	Mawu ƒe ame la ɖo ŋu na fia la bena: Ne etsɔ aƒewò me nuwo ƒe afã nam hã la, nyemayi kpli wò aɖu abolo, eye nyemano tsi le teƒe sia o. 
1KI.13.9	Elabena alea wode se nam le Yehowa ƒe nya nu gblɔ bena: Megaɖu abolo o, megano tsi o, eye megagbugbɔ to mɔ, si neto yi o. 
1KI.13.10	Eye wòto mɔ bubu, eye megbugbɔ to mɔ, si wòto va Betel la o.
1KI.13.11	Ke nyagblɔɖila tsitsia ɖe le Betel, eye viaŋutsuwo va to nusiwo katã Mawu ƒe ame la wo gbemagbe le Betel la nɛ, eye woto nya, siwo wògblɔ na fia la, na wo fofo. 
1KI.13.12	Wo fofo bia wo bena: Mo ka wòto? Ke viaŋutsuawo kpɔ mɔ, si Mawu ƒe ame, si tso Yuda va la to. 
1KI.13.13	Eye wògblɔ na viawo bena: Mibla akpa na tedzi nam! Tete wòbia akpa na tedzi nɛ wòdo. 
1KI.13.14	Eye wòdze Mawu ƒe ame la yome heva kpoe wòbɔbɔ nɔ anyi ɖe logotia ɖe te. Tete wòbiae bena: Wòe nye Mawu ƒe ame, si tso Yuda va la? Eɖo ŋu be: Nyee! 
1KI.13.15	Eye wògblɔ nɛ bena: Va miyi aƒe me, ne naɖu abolo. 
1KI.13.16	Eɖo ŋu bena: Nyemate ŋu agbugbɔ ayi kpli wò o, eye nyemaɖu abolo, eye nyemano tsi kpli wò le teƒe sia o. 
1KI.13.17	Elabena wogblɔ nam le Yehowa ƒe nya nu be: Megaɖu abolo o, megano tsi le afima o, eye megagbugbɔ to mɔ, si neto yi o. 
1KI.13.18	Eɖo ŋu nɛ bena: Nye hã nyagblɔɖila menye abe wò ke ene, eye mawudɔla ƒo nu kplim le Yehowa ƒe nya nu gblɔ bena: Yi ɖagbugbɔe, eye mia kplii miayi aƒewò me, ne wòaɖu abolo, eye wòano tsi! Ke alakpae wòda nɛ. 
1KI.13.19	Tete wògbugbɔ kplii, eye woɖu abolo, eye wono tsi le eƒe me.
1KI.13.20	Esime wole kplɔ̃ ŋu la, Yehowa ƒe gbe va nyagblɔɖila, si ɖatrɔe vɛ la gbɔ, 
1KI.13.21	eye wòdo ɣli gblɔ na Mawu ƒe ame, si tso Yuda va la bena: Esi negbe toɖoɖo Yehowa ƒe gbe, eye melé se, si Yehowa, wò Mawu, de na wò me ɖe asi o, 
1KI.13.22	ke boŋ netrɔ, eye nèɖu abolo heno tsi le teƒe, si ŋuti wogblɔ le na wò be, megaɖu abolo, eye megano tsi o la, eyata wò kukua made fofowòwo ƒe yɔdo me o. 
1KI.13.23	Esime woɖu abolo heno nu vɔ la, ebla akpa na tedzi la na nyagblɔɖila, si wòɖatrɔ gbɔe la. 
1KI.13.24	Ke esi wòdze mɔ la, dzataa ɖe va do goe le mo dzi, eye wòwui; eƒe kukua dze mo dzi, eye tedzi la tsi tre ɖe egbɔ, eye dzata la hã la tsitre ɖe ame kuku la gbɔ. 
1KI.13.25	Eye kpɔ ɖa, esi ŋutsuwo va yina la, wokpɔ ame kuku la le mɔ dzi, eye dzata le tsitre ɖe ame kuku la gbɔ; tete woɖagblɔe le du, si me nyagblɔɖila tsitsia le la me 
1KI.13.26	Eye esi nyagblɔɖila, si ɖagbugbɔe tso mɔ ta gbɔe la, see la, egblɔ bena: Eya nye Mawu ƒe ame, si gbe toɖoɖo Yehowa ƒe gbe, eyata Yehowa tsɔe ɖe asi na dzata, eye wòvuvui hewui le Yehowa ƒe nya, si wògblɔ nɛ la nu. 
1KI.13.27	Tete wògblɔ na viaŋutsuwo bena: Mibla akpa na tedzi nam! Eye woblae. 
1KI.13.28	Esi wòyi la, ekpɔ eƒe kukua le mɔ dzi, eye tedzia kple dzata la tsi tre ɖe ame kuku la gbɔ; dzata la meɖu ame kuku la o, eye mevuvu tedzi la hã o. 
1KI.13.29	Eye nyagblɔɖila la kɔ Mawu ƒe ame la ƒe kukua da ɖe tedzi dzi hetsɔe va nyagblɔɖila tsitsi la ƒe du me, be wòa fa nɛ, eye wòaɖii. 
1KI.13.30	Etsɔ ame kuku la ɖa ɖe eƒe yɔdo me, eye wòfa nɛ bena: Ao, nɔvinye! 
1KI.13.31	Esi wòɖii vɔ la, egblɔ na viaŋutsuwo bena: Ne meku la, mi-ɖim ɖe yɔdo, si me woɖi Mawu ƒe amea ɖo la me, eye mitsɔ nye ƒuwo da ɖe eƒe ƒuwo gbɔ. 
1KI.13.32	Elabena nya, si wògblɔ le Yehowa ƒe nya nu ɖe vɔsamlekpui la ŋuti le Betel kple nuxeƒexɔwo katã, siwo le Samaria-duwo me ŋuti la, ava me. 
1KI.13.33	Le nya siawo megbe la Yerobeam metrɔ tso eƒe mɔ vɔ̃wo dzi o, ke boŋ eɖo dukɔ la ƒe; amesiame ƒomevi nuxeƒenunɔlae; eye amesi nya lɔ ko la, eɖonɛ wòzua nuxeƒenunɔla. 
1KI.13.34	Nusia zu nuvɔ̃ na Yerobeam ƒe aƒe la, esi na be, wògblɔe, eye wotsɔe ɖa le anyigba dzi.
1KI.14.1	Ɣemaɣi la Yerobeam vi Abiya dze dɔ. 
1KI.14.2	Tete Yerobeam gblɔ na srɔ̃a bena: Tso, naɖɔ li wò avɔwo, ne amea ɖeke maganyae be, Yerobeam srɔ̃ nènye o, eye nayi Silo; kpɔ ɖa, nyagblɔɖila Axiya, amesi gblɔ nam be, maɖu fia ɖe dukɔ sia dzi la, le afima. 
1KI.14.3	Tsɔ abolo ewo kple tatali kpakple anyitsi goe ɖeka ɖe asi, eye nayi egbɔ, ne wòagblɔ nusi adzɔ ɖe ɖevia dzi la, na wò. 
1KI.14.4	Tete Yerobeam srɔ̃ wɔ nenema, eye wotso heyi Silo, eye wòva Axiya ƒe me. Ke Axiya megate ŋu le nu kpɔm o, elabena etsi akpa, eye eƒe ŋkuwo tsi. 
1KI.14.5	Eye Yehowa gblɔ na Axiya da ɖi bena: Kpɔ ɖa. Yerobeam srɔ̃ gbɔna gbe bia ge le gbɔwò le via, si le dɔ lém la ta. Ale kple ale nagblɔ nɛ enye si, elabena ne eva xɔa me la, ele eɖokui wɔ ge ame tutɔe. 
1KI.14.6	Esime Axiya se eƒe afɔzi le ʋɔtrua nu wògbɔna la, egblɔ bena: Ge ɖe me, Yerobeam srɔ̃! Nukaŋuti nèwɔ ɖokuiwò ame natɔe? Ke nye la, gbe sesẽ wode asinye na wò. 
1KI.14.7	Yi ɖagblɔ na Yerobeam bena: Ale Yehowa, Israel ƒe Mawu la, gblɔ esi: Esi medo wò ɖe dzi le dukɔ la dome, metsɔ wò ɖo fia ɖe nye dukɔ Israel dzi, 
1KI.14.8	eye medu fiaɖuƒe la le Dawid ƒe aƒe la si hetsɔ na wò; ke wòa mèle abe nye dɔla Dawid, amesi lé nye seawo me ɖe asi, eye wòdze yonyeme kple eƒe dzi blibo hewɔ nusi ɖeɖe ko nyo le ŋkunye me ene o; 
1KI.14.9	èwɔ nu gbegblẽ wu amesiwo katã nɔ ŋgɔ na wò, eye nèɖawɔ mawu bubuwo, eye nèkɔ legbawo, be natsɔ aɖo dɔmedzoe nam, ke netsɔ nye nya ƒu gbe ɖe megbewò la, 
1KI.14.10	eyata kpɔ ɖa, mahe dzɔgbevɔ̃e ava Yerobeam ƒe aƒe la dzi, eye matsrɔ̃ Yerobeam ƒe ŋutsuwo, ɖeviwo kple ame tsitsiwo siaa le Israel, eye makplɔ Yerobeam ƒe aƒe la ƒiaƒiaƒia, abe alesi wokplɔa aɖuɖɔ ene. 
1KI.14.11	Yerobeam ƒe amesi ke ku ɖe ɖu me la, avũwo aɖui, eye amesi ke ku ɖe gbe me la, dziƒoxewo aɖui; elabena Yehowae gblɔe! 
1KI.14.12	Ke wò la, tso, nayi aƒewo me, eye ne wò afa ɖo dua me la, ɖevi la aku. 
1KI.14.13	Eye Israel blibo la afa nɛ, eye woaɖii, elabena eya ɖeɖe koe anye Yerobeam ƒe ame, si woaɖi ɖe yɔdo me, elabena eya ko ŋu wokpɔ nane, si dze Yehowa, Israel ƒe Mawu la ŋu le Yerobeam ƒe me la le. 
1KI.14.14	Eye Yehowa aɖo fiãa ɖe na Israel, amesi atsrɔ̃ Yerobeam ƒe aƒe la le egbe ŋkeke siawo me, nusi va me egbeawo xoxo. 
1KI.14.15	Yehowa asi Israel, eye woaʋuʋu, abe alesi aƒla ʋuʋuna le tɔ me ene, eve woaɖe Israel ɖa le anyigba nyui sia, si wotsɔ na wo fofowo la dzi, eye wòaka wo ahlẽ ɖe tɔsisi la godo, elabena wowɔ Aserawo hetsɔ do dziku na Yehowa. 
1KI.14.16	Eye wòatsɔ Israel ade asi le Yerobeam ƒe nuvɔ̃, si wòwɔ hetsɔ ble Israel la ŋuti. 
1KI.14.17	Tete Yerobeam srɔ̃ tso hedze mɔ yi Tirza. Eye esi wòɖo xɔ la ƒe kpui nu la, ŋutsuvi la ku. 
1KI.14.18	Eye woɖii, eye Israel blibo la fa nɛ, le Yehowa ƒe nya, si wògblɔ to eƒe dɔla nyagblɔɖila Axiya dzi la nu.
1KI.14.19	Yerobeam ŋutinya susɔea, aʋa, siwo wòwɔ kple alesi woɖu fiae la, kpɔ ɖa, woŋlɔ wo ɖe Israel-fiawo ƒe ŋutinyagbalẽ me. 
1KI.14.20	Ɣeyiɣi, si Yerobeam ɖu fia la, le ƒe blave vɔ eve, eye wòmlɔ fofoawo gbɔ, eye via Nadab zu fia ɖe eteƒe.
1KI.14.21	Rexabeam, Salomo vi, ɖu fia le Yuda. Rexabeam xɔ ƒe blane vɔ ɖekɛ, esime wòzu fia, eye woɖu fia ƒe wuiadre le Yerusalem, du, si Yehowa ba le Israel-toawo katã me, be yeatsɔ eƒe ŋkɔ aɖo afima la me. Dadaa ŋkɔ nye Naama, Amoni-nyɔnu. 
1KI.14.22	Eye Yuda wɔ nusi nye vɔ̃ le Yehowa ŋku me, eye wotsɔ woƒe nuvɔ̃, siwo wowɔ la, ɖo dziku nɛ wu nusiwo katã wo fofowo wɔ. 
1KI.14.23	Elabena woawo hã wɔ nuxeƒewo, aƒeliwo kple Aserawo ɖe togbɛ kɔkɔwo katã dzi kple ati damawo katã te. 
1KI.14.24	Matrewɔlawo hã le anyigba la dzi, eye wokpɔ dukɔ, siwo Yehowa nyã le Israel-viwo ŋku me la, ƒe ŋunyɔnuwo katã wɔ.
1KI.14.25	Eye wòva me le Rexabeam ƒe fiaɖuɖu ƒe ƒe atɔ̃lia me bena: Egipte-fia Sisak ho va ɖe Yerusalem ŋu, 
1KI.14.26	eye wòlɔ Yehowa ƒe aƒe ƒe kesinɔnuwo kple fia ƒe aƒe ƒe kesinɔnuwo dzoe, wo katãe wòlɔ dzoe hekpe ɖe sikakpoxɔnu, siwo katã Salomo wɔ la ŋu. 
1KI.14.27	Ke fia Rexabeam wɔ akɔblikpoxɔnuwo ɖe wo teƒe, eye wotsɔ wo de fia ŋu asrafo, siwo dzɔa fia ƒe aƒe ƒe ʋɔtru nu la, ƒe amegãwo si. 
1KI.14.28	Eye wòva me, ne fia la yina ɖe Yehowa ƒe aƒe me la, fia ŋu asrafoawo tsɔa wo, eye wogagbugbɔa wo va dana ɖe fia ŋu asrafoawo ƒe xɔ me.
1KI.14.29	Rexabeam ŋutinya susɔea kple nusiwo katã wòwɔ la, woŋlɔ wo ɖe Yuda-fiawo ƒe ŋutinyagbalẽ me. 
1KI.14.30	Eye aʋa nɔ Rexabeam kple Yerobeam dome ŋkekeawo katã. 
1KI.14.31	Eye Rexabeam mlɔ fofoawo gbɔ, eye woɖu ɖe fofoawo gbɔ le Dawid ƒe du la me. Dadaa ŋkɔ nye Naama, Amoni-nyɔnu, eye via Abiyam ɖu fia ɖe eteƒe.
1KI.15.1	Le Yerobeam, Nebat vi, ƒe fiaɖuɖu ƒe ƒe wuienyilia me la Abiyam zu fia ɖe Yuda dzi. 
1KI.15.2	Eɖu fia le Yerusalem ƒe etɔ̃. Dadaa ŋkɔ nye Maaxa, Abisalom vinyɔnu. 
1KI.15.3	Eye wòzɔ le fofoa ƒe nuvɔ̃, siwo katã wòwɔ le eŋgɔ la me, eye eƒe dzi menɔ Yehowa, eƒe Mawu la ŋu blibo abe fofoa Dawid ƒe dzi ene o. 
1KI.15.4	Elabena le Dawid ta Yehowa, eƒe Mawu, na akaɖii le Yerusalem, be wòɖo via le eyome, ne wòalé Yerusalem ɖe te; 
1KI.15.5	elabena Dawid wɔ nusi nyo le Yehowa ŋku me, eye mete ɖa le se, siwo katã wòɖe nɛ la me le eƒe agbe me ŋkekewo katã me o, negbe ɖe Uriya, Xititɔ la ƒe nya me koe. 
1KI.15.6	Eye aʋa nɔ Rexabeam kple Yerobeam dome le eƒe agbe me ŋkekewo katã me. 
1KI.15.7	Abiyam ŋutinya susɔeawo kple nusiwo katã wòwɔ la, woŋlɔ wo ɖe Yuda-fiawo ƒe ŋutinyagbalẽ me. Eye aʋa nɔ Abiyam kple Yerobeam dome. 
1KI.15.8	Eye Abiyam mlɔ fofoawo gbɔ, eye woɖii ɖe Dawid ƒe du la me, eye via Asa zu fia ɖe eteƒe.
1KI.15.9	Le Israel-fia Yerobeam ƒe fiaɖuɖu ƒe ƒe blavelia me la Asa zu fia ɖe Yuda dzi. 
1KI.15.10	Ƒe blane vɔ ɖekɛ woɖu fia le Yerusalem Dadaa ŋkɔ nye Maaxa, Abisalom vinyɔnu. 
1KI.15.11	Asa wɔ nusi nyo le Yehowa ŋku me abe fofoa Dawid ene. 
1KI.15.12	Enyã matrewɔlawo ɖa le anyigba la dzi, eye wòɖe legba, siwo fofoa wɔ la ɖa. 
1KI.15.13	Eɖe dadaa Maaxa hã ɖa, be magaɖu dzi o, elabena ewo legba na Asera, eye Asa mũ legba la ɖatɔ dzoe ɖe Kidron-bali la me. 
1KI.15.14	Ke womeɖe nuxeƒewo ɖa o; gake Asa ƒe dzi nɔ Yehowa ŋu blibo le eƒe agbe me ŋkekewo katã me. 
1KI.15.15	Eye wòtsɔ fofoa ƒe nu kɔkɔewo kple eya ŋutɔ ƒe nu kɔkɔewo, siwo nye klosalo, sika kple ŋudɔwɔnuawo, yi Yehowa ƒe mee.
1KI.15.16	Eye aʋa no Asa kple Israel-fia Baesa dome le woƒe agbe me ŋkekewo katã me. 
1KI.15.17	Esi Israel-fia Baesa ho ɖe Yuda ŋu la, etso Rama, ne wòaxe mɔ, be Yuda-fia Asa ƒe amea ɖeke magaɖo alo agbɔ o. 
1KI.15.18	Tete Asa tsɔ klosalo kple sika, siwo katã kpɔtɔ ɖe Yehowa ƒe aƒe ƒe nudzraɖoƒe kple fia ƒe aƒe ƒe nudzraɖoƒe la, de eƒe dɔlawo si; eye fia Asa dɔ ame ɖo ɖe Aram-fia Ben-Hadad, si enye Xesion vi Tabrimon ƒe vi, amesi le Damasko la gbɔ be, woagblɔ nɛ bena: 
1KI.15.19	Nubabla le mía kpli wò dome, le fofonye kple fofowò dome, kpɔ ɖa, mele nunana, si enye klosalo kple sika la, ɖom ɖe wò. Ne ètu nubabla, si le mia kple Israel-fia Baesa dome la, ekema aho adzo le gbɔnye. 
1KI.15.20	Tete Ben-Hadad ɖo to fia Asa ƒe gbe, eye wòdo eƒe aʋafia ɖo ɖe Israel-duwo me, eye wòsi Iyon, Dan, Abel-Bet-Maaxa kple Kinerot blibo la hekpe ɖe Naftali-nyigba blibo la ŋu. 
1KI.15.21	Eye wòva me, esime Baesa see la, edzudzɔ Rama tsotso, eye woɖana Tirza. 
1KI.15.22	Eye fia Asa na woyɔ Yuda blibo la, wo dometɔa ɖeke meto le eme o, eye woyi ɖafɔ kpe kple ati, siwo Baesa tso le Rama tsomi la, eye fia Asa tso wo tso Geba le Benyamin kple Mizpa. 
1KI.15.23	Ke Asa ŋutinya susɔeawo katã kple eƒe kalẽwɔwɔwo katã, nusiwo katã wòwɔ kple du, siwo wotso la, woŋlɔ wo ɖe Yuda-fiawo ƒe ŋutinyagbalẽ me; negbe le eƒe amegãkuku me ko wòdze dɔ ɖe afɔ. 
1KI.15.24	Eye Asa mlɔ fofoawo gbɔ, eye woɖii ɖe fofoawo gbɔ le fofoa Dawid ƒe ɖu la me, eye via Yosafat zu fia ɖe eteƒe.
1KI.15.25	Le Yuda-fia Asa ƒe ƒe evelia me la Yerobeam vi Nadab zu fia ɖe Israel dzi, eye woɖu fia ɖe Israel dzi ƒe eve. 
1KI.15.26	Ewɔ nusi nye vɔ le Yehowa ŋku me, eye wòto fofoa ƒe ʋe me hewɔ eƒe nuvɔ̃, si wòtsɔ ble Israel ɖe nuvɔ̃ me la. 
1KI.15.27	Tete Axiya vi Baesa, amesi tso Isaxar ƒe aƒe la me, ɖo gbe ɖi ɖe eŋu, eye Baesa wui le Filistitɔwo ƒe Gibeton, esime Nadab kple Israel blibo la ɖe to ɖe Gibeton. 
1KI.15.28	Baesa wui le Yuda-fia Asa ƒe ƒe etɔ̃lia me, eye wòzu fia ɖe eteƒe. 
1KI.15.29	Esi wòle fia ɖum la, etsrɔ̃ Yerobeam ƒe aƒe blibo la, eye mena nu gbagbea ɖeke kpɔtɔ na Yerobeam o, ke boŋ etsrɔ̃ wo keŋ le Yehowa ƒe nya, si wògblɔ to eƒe dɔla Axiya, Silotɔ dzi la nu; 
1KI.15.30	le Yerobeam ƒe nuvɔ̃, siwo wòwɔ hetsɔ ble Israel ɖe nuvɔ̃ me, kple nusiwo wòwɔ hetsɔ do dziku na Yehowa, Israel ƒe Mawu la ta. 
1KI.15.31	Nadab ŋutinya susɔeawo kple nusiwo katã wòwɔ la, woŋlɔ wo ɖe Israel-fiawo ƒe ŋutinyagbalẽ me. 
1KI.15.32	Eye aʋa nɔ Asa kple Israel-fia Baesa dome le woƒe agbe me ŋkekewo katã me. 
1KI.15.33	Le Yuda-fia Asa ƒe ƒe etɔ̃lia me la Axiya vi Baesa zu fia ɖe Israel blibo la dzi le Tirza ƒe blave vɔ ene. 
1KI.15.34	Eye wòwɔ nusi nye vɔ̃ le Yehowa ŋku me, eto Yerobeam ƒe ʋe me, eye wòwɔ eƒe nuvɔ̃, siwo wòtsɔ ble Israel de nuvɔ̃ me.
1KI.16.1	Eye Yehowa ƒe gbe va Xanani vi Yehu gbɔ na Baesa bena: 
1KI.16.2	Esi meɖe wò le ke me, eye metsɔ wò ɖo fia ɖe nye dukɔ Israel nu, gake nèto Yerobeam ƒe ʋe me, eve nèble nye dukɔ Israel ɖe nuvɔ̃ me, be wotsɔ woƒe nuvɔ̃wo do dziku nam la, 
1KI.16.3	eyata kpɔ ɖa, matsɔ xa akplɔ Baesa kple eƒe aƒe, eye mawo eƒe aƒe abe Yerobeam, Nebat vi ƒe aƒe ene. 
1KI.16.4	Baesa ƒe ame, si ke ku ɖe du me la, avũwo aɖui, eye eƒe amesi ke ku ɖe gbe me la, dziƒoxewo aɖui. 
1KI.16.5	Baesa ŋutinya susɔea kple nusiwo wòwɔ kpakple eƒe kalẽwɔwɔ la, woŋlɔ wo ɖe Israel-fiawo ƒe ŋutinyagbalẽ me. 
1KI.16.6	Eye Baesa mlɔ fofoawo gbe, eye woɖu ɖe Tirza, eye via Ela zu fia ɖe eteƒe. 
1KI.16.7	Eve Yehowa ƒe nya gava Xanani vi nyagblɔɖila Yehu gbɔ na Baesa kple eƒe aƒe le nu vɔ̃ɖi, siwo katã wòwɔ le Yehowa ŋku me kple eƒe asinudɔwɔwɔ, siwo wòtsɔ do dziku ne la ta, ne woazu abe Yerobeam ƒe aƒe ene, elabena eya tsrɔ̃e.
1KI.16.8	Le Yuda-fia Asa ƒe ƒe blave vɔ adelia me la Baesa vi Ela zu fia ɖe Israel dzi le Tirza ƒe eve. 
1KI.16.9	Tete eƒe ɖɔla Zimri, si nye tasiaɖamwo ƒe afã ƒe amegã la, ɖo gbe ɖi ɖe eŋu, esime wono aha mũ le Arza, si nye aƒedzikpɔla le Tirza la ƒe me 
1KI.16.10	Eye Zimri va ƒoe wu le Yuda-fia Asa ƒe ƒe blave vɔ adrelia me, eye wòzu ba ɖe eteƒe. 
1KI.16.11	Esime wòle fia ɖum, eye wòbɔbɔ nɔ fiazikpuia dzi la, etsrɔ̃ Baesa ƒe aƒe blibo la, eye mena eƒe ŋutsuwo, ƒometɔwo kple xɔlɔ̃wo dometɔa ɖeke kpɔtɔ o. 
1KI.16.12	Eye Zimri tsrɔ̃ Baesa ƒe aƒe blibo la le Yehowa ƒe nya, si wògblɔ ɖe Baesa ŋu to nyagblɔɖila Yehu dzi la nu; 
1KI.16.13	le Baesa kple via Ela ƒe nuvɔ̃, siwo katã wowɔ hetsɔ ble Israel de nuvɔ̃ me, eye wotsɔ woƒe yakanuwo do dziku na Yehowa, Israel ƒe Mawu la ta. 
1KI.16.14	Ela ŋutinya susɔea kple nusiwo katã wòwɔ la, woŋlɔ wo ɖe Israel-fiawo ƒe ŋutinyagbalẽ me.
1KI.16.15	Le Yuda-fia Asa ƒe ƒe blave vɔ adrelia me la Zimri ɖu fia le Tirza ŋkeke adre, le esime dukɔ la ɖe to ɖe Filistitɔwo ƒe Gibeon. 
1KI.16.16	Esi dukɔ la se le asaɖa me be, Zimri ɖo gbe ɖi, eye wowu fia la hã la, Israel blibo la tsɔ aʋafia Omri ɖo fia ɖe Israel dzi gbemagbe le asaɖa la me. 
1KI.16.17	Tete Omri kple Israel blibo la dzo le Gibeton ŋu, eye wova ɖe to ɖe Tirza. 
1KI.16.18	Esi Zimri kpɔ bena, woxɔ dua la, eyi ɖe fia ƒe aƒe ƒe mɔ̃ me, eye wòtɔ dzo fia ƒe xɔ la ɖe eɖokui dzi, eye woku 
1KI.16.19	le eƒe nuvɔ̃, siwo wòwɔ la ta; elabena ewɔ nusi nye vɔ̃ le Yehowa ŋku me, eye wòto Yerobeam ƒe ʋe me wɔ eƒe nuvɔ̃, siwo wòwɔ hetsɔ ble Israel de nuvɔ̃ me la. 
1KI.16.20	Zimri ŋutinya susɔea kple nugbe, siwo wòɖo la, woŋlɔ wo ɖe Israel-fiawo ƒe ŋutinyagbalẽ me. 
1KI.16.21	Ɣemaɣi Israel-dukɔ la ma ɖe akpa eve me; dukɔ la ƒe akpa ɖeka ku ɖe Tibni, Ginat vi ŋu, be woatsɔe aɖo fiae, eye akpa evelia ku ɖe Omri ŋu. 
1KI.16.22	Ke amesiwo ku ɖe Omri ŋu la, sẽ ŋu wu amesiwo ku ɖe Tibni, Ginat vi ŋu; eye Tibni ku, eye Omri zu fia.
1KI.16.23	Le Yuda-fia Asa ƒe ƒe blaetɔ̃ ɖekɛlia me la Omri zu fia, eye woɖu Israel dzi ƒe wuieve; eɖu fia le Tirza ƒe ade. 
1KI.16.24	Eye wòƒle Samaria-to la le Semer si klosalo talento eve, eye wòtso du ɖe to la dzi hena ŋkɔ du, si wòtso la, le to la tɔ Semer ƒe ŋkɔ be Samaria. 
1KI.16.25	Eye Omri wo nusi nye vɔ le Yehowa ŋku me, ewɔ nu gbegblẽ wu amesiwo katã nɔ ŋgɔ nɛ la. 
1KI.16.26	Eto Yerobeam, Nebat vi la ƒe ʋe me pɛpɛpɛ, eye wòwɔ eƒe nuvɔ̃, siwo wotsɔ ble Israel de nuvɔ̃ me, be wotsɔ woƒe yakanuwo do dziku na Yehowa, Israel ƒe Mawu la. 
1KI.16.27	Omri ŋutinya susɔea, nusiwo wòwɔ kple eƒe katã, si wòwɔ la, woŋlɔ wo ɖe Israel-fiawo ƒe ŋutinyagbalẽ me. 
1KI.16.28	Eye Omri mia fofoawo gbɔ, eye woɖii ɖe Samaria, eye via Axab zu fia ɖe eteƒe.
1KI.16.29	Le Yuda-fia Asa ƒe ƒe blaetɔ̃ vɔ enyilia me la Axab, Omri vi, zu fia ɖe Israel dzi, eye Axab. Omri vi, du fia ɖe Israel dzi le Samaria ƒe blave vɔ eve. 
1KI.16.30	Eye Axab, Omri vi, wɔ nusi nye vɔ̃ le Yehowa ŋku me wu amesiwo katã nɔ ŋgɔ nɛ. 
1KI.16.31	Esi wòwɔ Yerobeam, Nebat vi ƒe nuvɔ̃wo la, nu tsɛ ko wònye ne; eye wòɖe Zidon-fia Etbaal ƒe vinyonu Izebed, eye wòyi ɖasubɔ Baal hede ta agu nɛ. 
1KI.16.32	Eye wòɖi vɔsamlekpui na Baal ɖe Baal ƒe xɔ, si wòtu ɖe Samaria la me. 
1KI.16.33	Axab wɔ Asera hã. Eye Axab wɔ nu geɖe hetso do dziku na Yehowa, Israel ƒe Mawu la, wu Israel-fia, siwo katã nɔ ŋgɔ nɛ.
1KI.16.34	Eŋɔli Beteltɔ Xiel tso Yerixo; eƒe ŋgɔgbevi Abiram ƒe ku wotso ɖo egɔme anyi, eye eƒe dɔmlɔea Segub ƒe ku wotso de agbowo enu, le Yehowa ƒe nya, si wògblɔ to Yosua, Nun vi la dzi la nu.
1KI.17.1	Eye Eliya, Tisbitɔ, si tso Gilead ƒe amedzrowo dome, gblɔ na Axab bena: Meta Yehowa, Israel ƒe Mawu, amesi ŋku me mele tsitre ɖo la ƒe agbe. Zãmu kple tsi madza le ƒe siawo me o, negbe nye koe agblɔe hafi! 
1KI.17.2	Eye Yehowa ƒe gbe va egbɔ bena: 
1KI.17.3	Dzo le afisia, eye natrɔ ayi ɣedzeƒe gome aɖaɣla ɖokuiwò ɖe Krit-tɔʋu, si dze ŋgɔ Yordan la to. 
1KI.17.4	Nano tɔʋu la me tsi, eye mede se na akpaviãwo be, woanyi wò le afima. 
1KI.17.5	Tete wòyi dawo, abe alesi Yehowa gblɔ ene; eyi ɖanɔ Krit-tɔʋu, si dze ŋgɔ Yordan la to. 
1KI.17.6	Akpaviãwo tsoa abolo kple lã vanae nɛ le ŋdi, eye wotsoa abolo kple lã vanae ne le fiẽ, eye wonoa tɔʋu la me tsi. 
1KI.17.7	Ke le ŋkekea ɖewo megbe la tɔʋu la mie, elabena tsia ɖeke megale dzadzam le anyigba la dzi o.
1KI.17.8	Tete Yehowa ƒe gbe va egbɔ bena: 
1KI.17.9	Tso, nayi Zarpat, si nye Zidontɔwo tɔ, eye natsi afima; kpo ɖa, meɖe se na ahosia ɖe le afima, be wòanyi wò. 
1KI.17.10	Eye wòdze mo heyi Zarpat. Esi wòva dua ƒe agbo nu la, ahosia ɖe le afima le nake fɔm, eye wòyɔe gblɔ bena: Taflatse, ku tsi ɖe nane me vɛ nam mano. 
1KI.17.11	Esi wòyina eku ge la, eyɔe ɖagblɔ bena: Taflatse, ɖi abolo kakɛa ɖe ɖe asi vɛ nam. 
1KI.17.12	Eɖo ŋu bena: Meta Yehowa, wò Mawu ƒe agbe: Ne aboloa ɖe le asinye fĩ! Negbe wɔ asiʋlo ɖeka koe le ze me kple ami via ɖe le goe me, eye kpɔ ɖa, meva nake wuwlui fɔ ge, be mayi aɖaɖae, ne mía kple vinyeŋutsu miaɖu, hafi míaku. 
1KI.17.13	Tele Eliya ɖo ŋu na bena: Megavɔ̃ o! Yi nawɔ, abe alesi negblɔ ene; ke tsɔ ɖe tɔ tatali via ɖe nam gbɔ, eye natsɔe vɛ nam, emegbe hafi nawɔ mia kple viwò lɔ. 
1KI.17.14	Elabena ale Yehowa, Israel ƒe Mawu la, gblɔ esi: Wɔze la maɖi gbolo o, eye ami, si le goea me la, mavɔ o, vaseɖe esime Yehowa nana tsi nagadza ɖe anyigba dzi. 
1KI.17.15	Eye wòyi ɖawɔ, abe alesi Eliya gblɔ ene, eye woa kplii kpakple viaŋutsu woɖui eteƒe didi. 
1KI.17.16	Wɔze la meɖi gbɔlo o, eye ami, si le goea me la, meva o, la Yehowa ƒe nya, si wògblɔ to Eliya dzi la nu.
1KI.17.17	Eye wòva me le nya siawo megbe bena, aƒeanɔ ƒe vi dze dɔ, eye eƒe dɔ la nu sẽ ɖe dzi, ale be megate ŋu le gbɔgbɔm o. 
1KI.17.18	Tete wògblɔ na Eliya bena: Mawu ƒe ame! Nya ka le mia kpli wò dome? Ɖe nèva gbɔnye, be naɖo ŋku nye nuvɔ̃wo dzi, eye nawu vinyea? 
1KI.17.19	Eɖo ŋu ne bena: Tsa viwò la nam! Eye wòxɔe le eƒe akɔnu tso yi xɔtaxɔe, si me wòle la me, eye wòtsɔe mlɔ eƒe aba dzi. 
1KI.17.20	Eye wòyɔ Yehowa gblɔ bena: Yehowa, nye Mawu, ahosi, si gbɔ menye amedzro le, hã ŋue nèbe, yeawo vɔ̃ do, eye nawu via? 
1KI.17.21	Tete wòdra ɖe ɖevi la dzi zi etɔ̃ heyɔ Yehowa gblɔ bena: Yehowa, nye Mawu, gbugbɔ ɖevi sia ƒe luʋɔ gava emee dzro! 
1KI.17.22	Yehowa se Eliya ƒe gbe, eye ɖevi la ƒe luʋɔ gagbugbɔ va eme, eye wògbɔ agbe. 
1KI.17.23	Eye Eliya tsɔ ɖevi la ɖi tso xɔtaxɔ la me va xɔa me, eye wòtsɔe na dadaa. Eye Eliya gblɔ bena: Kpɔ ɖa, viwò la tsi agbe. 
1KI.17.24	Tete nyɔnu la gblɔ na Eliya bena: Azɔ medze sii bena, Mawu ƒe amee nènye, eye Yehowa ƒe gbe, si le nuwò la, nye nyateƒe.
1KI.18.1	Esi eteƒe didi la, Yehowa ƒe gbe va Eliya gbɔ lɔ ƒe etɔna me bena: Yi ɖatsɔ ɖokuiwò fia Axab, eye mana tsi nadza ɖe anyigba dzi. 
1KI.18.2	Tete Eliya yi ɖatsɔ eɖokui na Axab. Ke dɔwuame la nu sẽ le Samaria. 
1KI.18.3	Eye Axab yɔ Obadya, amesi nye eƒe aƒedzikpɔla. Ke Obadya vɔ̃a Yehowa ŋutɔ. 
1KI.18.4	Esi Izebel tsrɔ̃ Yehowa ƒe nyagblɔɖilawo la, Obadya kplɔ nyagblɔɖila alafa ɖeka ɖaɣla ɖe agado me blaatɔ̃blaatɔ̃, eye wòtsɔ abolo kple tsi nyi wòe. 
1KI.18.5	Eye Axab gblɔ na Obadya bena: Yi ɖatsa le anyigba dzi le tsidzɔƒewo katã kple tɔʋuwo katã ŋu, ɖewohĩ míakpɔ gbe axɔ sɔwo kple tedzisɔwo ɖe agbe, be lãwo magatsrɔ̃ na mi o. 
1KI.18.6	Tete wòmã anyigba la, be woatsa le edzi; Axab ɖeɖe lé mɔ, eye Obadya hã ɖeɖe lé mɔ. 
1KI.18.7	Esi Obadya le mɔ dzi la, kpɔ ɖa, Eliya va do goe, eye esi wòdze sii la, etsyɔ mo anyi gblɔ bena: Wòea, nye aƒetɔ Eliya? 
1KI.18.8	Eɖo ŋu nɛ be Nyee! Yi ɖagblɔ na wò aƒetɔ be: Kpɔ ɖa, Eliya le afi! 
1KI.18.9	Eɖo ŋu bena: Nuvɔ̃ ka mewɔ, hafi nèbe, yeatsɔ wò dɔla ade asi na Axab, ne wòawu? 
1KI.18.10	Meta Yehowa, wò Mawu ƒe agbe. Dukɔ alo fiaɖuƒea ɖeke meli, afisi nye aƒetɔ medɔ ame ɖo, be woadi wò le o; eye ne wogblɔ be, mele afi o la, ekema enana fiaɖuƒe la kple dukɔ la ka atam nɛ be, womekpɔ wò o. 
1KI.18.11	Eye azɔ nele gbɔgblɔm be: Yi ɖagblɔe na wò aƒetɔ be: Kpɔ ɖa, Eliya le afia? 
1KI.18.12	Eye wòava me be, ne medzo le gbɔwò la, Yehowa ƒe gbɔgbɔ akplɔ wò adzoe ayi afisi nyemenya o. Eye ne meva gblɔe na Axab, eye mekpɔ wò o la, ekema awum; evɔ wònye wò dɔla vɔ̃a Yehowa tso eƒe ɖevime ke hafi. 
1KI.18.13	Ɖe womegblɔ nusi mewɔ la, na nye aƒetɔ oa? Esi Izebel wu Yehowa ƒe nyagblɔɖilawo, eye meɣla Yehowa ƒe nyagblɔɖila alafa ɖeka ɖe agado me blaatɔ̃blaatɔ̃ hetsɔ abolo kple tsi nyi wòe oa? 
1KI.18.14	Azɔ nèle gbɔgblɔm nam be: Yi ɖagblɔ na wò aƒetɔ be: Kpɔ ɖa, Eliya le afi, ne wòawuma? 
1KI.18.15	Eliya ɖo ŋu bena: Meta Yehowa Zebaot, amesi ŋku me mele tsitre ɖo ƒe agbe. Ne nyematsɔ ɖokuinye afiae egbea o fi! 
1KI.18.16	Tete Obadya yi ɖakpe Axab, eye wògblɔe nɛ; eye Axab yi ɖakpe Eliya. 
1KI.18.17	Esi Axab kpo Eliya la, Axab gblɔ nɛ bena: Wò, amesi he gbegblẽ va Israel dzi la, enye esia? 
1KI.18.18	Eɖo ŋu bena: Menye nyee he gbegblẽ va Israel dzi o, ke boŋ mia kple fofowò ƒe aƒee, elabena mieɖe asi le Yehowa ƒe seawo ŋu, eye mèdze Baalwo yome. 
1KI.18.19	Azɔ dɔ, ne woaɖaƒo Israel blibo la nu ƒu hekpe ɖe Baal ƒe nyagblɔɖila alafa ene blaatɔ̃ kpakple Asera ƒe nyagblɔɖila alafa ene, siwo ɖua nu le Izebel ƒe kplɔ̃ ŋu la ŋuti va gbɔnye le Karmel-to la gbɔ. 
1KI.18.20	Eye Axab do ame ɖo ɖe Israel-viwo katã, eye wòƒo nyagblɔɖilawo nu ƒu ɖe Karmel-to la gbɔ.
1KI.18.21	Tete Eliya te ɖe dukɔ la ŋku me gblɔ bena: Vaseɖe ɣekaɣi miaɖu adza evee ase ɖo? Nenye Yehowae nye Mawu la, midze eyome, eye nenye Baal ye la, midze eyome! Ke dukɔ la meɖo nyaa ɖeke ŋu nɛ o. 
1KI.18.22	Eye Eliya gblɔ na dukɔ la bena: Nye ɖeka koe nye Yehowa ƒe nyagblɔɖila kpɔtɔ, ke Baal ƒe nyagblɔɖilawo le ame alafa ene kple blaatɔ̃. 
1KI.18.23	Eyata ne woatso nyitsu eve na mí, eye woawo natsɔ nyitsu ɖeka aflii ahaɖo nake dzi, ke womaɖe dzo ade ete o; eye nye hã maɖi nyitsu ɖeka atsa aɖo nake dzi, eye nyemaɖe dzo ade ete o. 
1KI.18.24	Emegbe miayɔ miaƒe mawu ŋkɔ, eye nye hã mayɔ Yehowa ŋku, eye wòava me be, mawu, si atso dzo atɔe la, eyae nye Mawu. Tete dukɔ blibo la do ɣli gblɔ bena: Gbe la medze vɔ o. 
1KI.18.25	Eye Eliya gblɔ na Baal ƒe nyagblɔɖilawo bena: Mitia nyitsu ɖeka, eye mitre ewɔwɔ, elabena miesɔ gbɔ, eye miyɔ miaƒe mawu ŋkɔ, ke migaɖe dzo de ete o. 
1KI.18.26	Eye wòlé nyitsu, si wotsɔ na wo la, hewɔe, eye woyɔ Baal ŋkɔ vaseɖe ɣeɖota le gbɔgblɔm bena: Baal, tɔ na mi! Ke gbea ɖeke meɖi o, eye amea ɖeke metɔ o. Eye wole kpo tim le xlã ƒom vɔsamlekpui, si wowɔ la. 
1KI.18.27	Eye wòva me le ɣeɖota be, Eliya ɖe alɔme le wo ŋu gblɔ bena: Miɖo ɣli sesĩe ko, elabena mawue, ɖewohĩ ele ŋugble dem, eɖe kpɔ, alo eyi nugbe, alo ele alɔ dɔm, ne wòanya. 
1KI.18.28	Tete wodo ɣli sesĩe, eye wotsɔ yi kple akplɔ de abi wo ɖokuiwò ŋu le woƒe kɔnu la nu, vaseɖe esime ʋu do le wo ŋu. 
1KI.18.29	Eye esi ɣetrɔ ɖo la, wode asi nugbenugbee wɔwɔ me vaseɖe ɣeyiɣi, si wosaa nuɖuvɔ; ke gbea ɖeke meɖi o, amea ɖeke metɔ o, eye amea ɖeke meɖo to o.
1KI.18.30	Azɔ Eliya gblɔna dukɔ blibo la bena: Mile va gbɔnye. Esi dukɔ blibo la te ɖe eŋu la, eɖɔ Yehowa ƒe vɔsamlekpui, si wogbã la ɖo. 
1KI.18.31	Eye Eliya tsɔ kpe wuieve le Yakob, amesi Yehowa gblɔ na be: ŋkɔwòe anye Israel la ƒe viwo ƒe to wuieveawo ƒe xexlẽme nu. 
1KI.18.32	Etsɔ kpeawo ɖi vɔsamlekpui le Yehowa ƒe ŋkɔ me, eye wòɖe ne ƒo xlã vɔsamlekpui la kpe ɖo, ale be woate ŋu aƒa lu dzidzenu eve ɖe wo domee. 
1KI.18.33	Eyome wòɖo nakeawo ɖo, eye wòɖi nyitsu la heɖo nakeawo dzi. 
1KI.18.34	Eye wògblɔ bena: Midu tsi tɔmedeze ene kɔ ɖe vɔsalã la kple nakeawo dzi! Eye wògblɔ be: Miwɔe zi evelia! Eye wowɔe zi evelia. Emegbe wògagblɔ be: Miwɔe zi etɔ̃lia! Eye wowɔe zi etɔ̃lia. 
1KI.18.35	Eye tsi la gbagba ɖe vɔsamlekpui la dzi, eye woɖu tsi ɖe ʋe la hã me wòyɔ taŋ.
1KI.18.36	Esime nuɖuvɔsaɣi ɖo la, nyagblɔɖila Eliya te va hegblɔ bena: Yehowa, Abraham kple Isak kpakple Israel ƒe Mawu, egbe nana woanyae be, wòe nye Mawu le Israel, eye menye wò dɔla, eye be mewo nusiawo katã le wò nya nu. 
1KI.18.37	Tɔ nam, Yehowa, tɔ nam, ne dukɔ sia nadze sii be, wò Yehowa enye Mawu, eye wòe agatrɔ woƒe dziwo! 
1KI.18.38	Tete dzo tso Yehowa gbɔ va fiã vɔsalã la, nakeawo, kpeawo kple anyigba, eye wòɖuɖɔ tsi, si le ʋea me hã keŋkeŋ. 
1KI.18.39	Eye esi dukɔ blibo la kpɔe la, wotsyɔ mo anyi hedo ɣli gblɔ bena: Yehowae nye Mawu, Yehowae nye Mawu! 
1KI.18.40	Eye Eliya gblɔ na wo bena: Milé Baal ƒe nyagblɔɖilawo, wo dometɔa ɖeke megasi o! Eye wòlé wo. Tete Eliya kplɔ wo yi Kison-tɔʋu la nu, eye wowu wo ɖe afima.
1KI.18.41	Emegbe Eliya gblɔ na Axab bena: Yi naɖu nu, eye nano nu, elabena mese tsidzadza ƒe nuwɔwɔ. 
1KI.18.42	Tete Axab yi, be yeaɖu, eye yeano nu. Ke Eliya yi Karmel-to la ta me, eye wonɔ klotinu ɖe anyigba hetsɔ mo de ata me. 
1KI.18.43	Eye wògblɔ na eƒe ɖekakpui bena: Lia to la, eye nakpɔ ƒu gome ɖa! Eye wòyi ɖakpɔe ɖa hegblɔ bena: Naneke meli o. Eɖo ŋu bena: Yi zi gbɔ zi adre. 
1KI.18.44	Esi wòyi zi adrelia la, egblɔ be: Kpɔ ɖa, alilikpovia ɖe le abe ame ƒe asi ene, tso ƒu gome gbɔna. Eye wògblɔ be: Yi ɖagblɔ na Axab bena: Tsi lãwo ɖe tasiaɖam ŋu, eye nadzo, ne tsi megasika wò ɖi o. 
1KI.18.45	Eye wòva me bena, alilikpo xe dziƒo enumake tsiɖitsiɖi, ya le ƒoƒom, eye tsi gãa ɖe dza. Tete Axab ɖo tasiaɖam heyi Yezreel. 
1KI.18.46	Ke Yehowa ƒe asi va Eliya dzi, eye wòbla ali dzi heƒu du dze Axab ŋgɔ vaseɖe Yezreel.
1KI.19.1	Axab va to nusiwo katã Eliya wo kple alesi wòtsɔ yi wu nyagblɔɖilawo katãe la, na Izebel. 
1KI.19.2	Tete Izebel da ame ɖo ɖe Eliya be, wòagblɔ nɛ bena: Mawuwo afiam agafiam ɖe dzi, ne nyemewɔ wò agbe etsɔ wɔle siawo abe wo dometɔ ɖeka ƒe agbe ene o fi! 
1KI.19.3	Tete wòvɔ̃, eye wòtso dze mo yi Beer-Seba, si nye Yuda to la, le eƒe agbe ta, eye wògblẽ eƒe ɖekakpui ɖe afima. 
1KI.19.4	Eye wòzɔ ŋkeke ɖeka ƒe azɔli yi gbedzi heva bɔbɔ nɔ dzoŋgbalẽtia ɖe te, eye wòdi ku be, yeaku gblɔ bena: Esɔ gbɔ! Azɔ, Yehowa, xɔ nye luʋɔ, elabena nyemenye wu fofonyewo o. 
1KI.19.5	Eye esi wòmlɔ anyi dɔ alɔ̃ ɖe dzoŋgbalẽtia te la, kpɔ ɖa, mawudɔlaa ɖe va ʋuʋui gblɔ ne bena: Fɔ naɖu nu! 
1KI.19.6	Esi wòfɔ kɔ la, kpɔ ɖa, tatali tɔtɔe kple tsigoe le eƒe tade, eye woɖu nu no nu gamlɔ anyi. 
1KI.19.7	Yehowa ƒe dɔla la gava zi evelia, eye wòʋuʋui gblɔ bena: Fɔ naɖu nu, elabena wò mo didi akpa! 
1KI.19.8	Tete wòtsi tre ɖu nu no nu, eye nuɖuɖu sia do ŋusẽe wòzɔ ŋkeke blane kple zã blane vaseɖe Mawu ƒe to Xoreb gbɔ.
1KI.19.9	Afima wòyi ɖe agadoa ɖe me le ɖatsi afima dɔ. Eye kpɔ ɖa, Yehowa ƒe gbe va egbɔ hegblɔ nɛ bena: Eliya, nuka wɔm nèle le afisia? 
1KI.19.10	Eɖo ŋu bena. Ɖe meʋã ŋu ɖe Yehowa, aʋakɔwo ƒe Mawu la, nu, elabena Israel-viwo gblẽ wò nubabla ɖi, wogbã wò vɔsamlekpuiwo ƒu anyi, eye wowu wò nyagblɔɖilawo kple yi; ke nye ɖeka koe kpɔtɔ, eye wole nye agbe dim, be yewoaɖe ɖa. 
1KI.19.11	Eye wògblɔ bena: Do go, nava tsi tre ɖe to la dzi le Yehowa ŋku me! Eye kpɔ ɖa, Yehowa va tso me yi; eye ya gã ʋuɖuʋuɖua ɖe ƒo, towo wo, eve agakpewo tu wɔ le Yehowa ŋku me, ke Yehowa mele ya la me o. Le va yome la anyigba ʋuʋu, ke Yehowa mele anyigbaʋuʋu la me o. 
1KI.19.12	Le anyigbaʋuʋu yome la dzo va, ke Yehowa mele dzo la me o. Le dzo yome la ya bɔbɔea ɖe ƒo miaa. 
1KI.19.13	Esime Eliya see la, etsɔ eƒe mo de eƒe awu ʋlaya me, eye wòdo go va tsi tre ɖe agado la nu, eye kpɔ ɖa, gbea ɖe va egbɔ gblɔ bena: Eliya, nuka wɔm nèle le afisia? 
1KI.19.14	Eɖo ŋu bena: Ɖe meʋã ŋu ɖe Yehowa, aʋakɔwo ƒe Mawu la nu, elabena Israel-viwo gblẽ wò nubabla ɖi, wogbã wò vɔsamlekpuiwo ƒu anyi, eye wowu wò nyagblɔɖilawo kple yi, ke nye ɖeka koe kpɔtɔ, eye wole nye agbe dim, be yewoaɖe ɖa. 
1KI.19.15	Tete Yehowa gblɔ nɛ bena: Trɔ gbugbɔ dze wò mo dzi ɖo ta Damasko-tagba, eye nayi aɖasi ami na Xazael, ne wòanye fia ɖe Aram dzi. 
1KI.19.16	Si ami na Yehu, Nimsi vi, ne wòanye fia ɖe Israel dzi, eve si ami na Elisa, Safat vi, tso Abel-Mexola, ne wòanye nyagblɔɖila ɖe tewòƒe. 
1KI.19.17	Eye wòava me be, amesi ke asi le Xazael ƒe yi nu la, Yehu nawui, eye amesi ke asi le Yehu ƒe yi nu la, Elisa nawui. 
1KI.19.18	Eve makpɔtɔ ame akpe adre ɖi le Israel, amesiwo katã medze klo na Baal o kple amesiwo katã megbugbɔ nu nɛ o.
1KI.19.19	Esi wodzo le afima la, ekpa Elisa, Safat vi, tsa nyi eveve teƒe wuieve le agble ŋlɔmee, eye eva ŋuta le wuieveliawo ŋu; tete Eliya yi egbɔ, eve wòtsɔ eƒe awu ʋlaya ƒu gbe ɖee. 
1KI.19.20	Eye wògblẽ nyiawo ɖi fu du kplu Eliya ɖo gblɔ bena: Taflatse, na maɖagbugbɔ nu na fofonye kple danye, emegbe madze yowòme. Eɖo ŋu nɛ bena: Yi nagatrɔ agbɔ, elabena nuka mewɔ na wòa? 
1KI.19.21	Tete wò trɔ tso egbɔ ɖalé nyi eve hewu, eye wòtsɔ nyiawo ƒe ŋutinuwo heɖa lã lae na wo, eye wòtsɔe na ameawo woɖu. Emegbe wòtso dze Eliya yome, eye wòsubɔe.
1KI.20.1	Eve Aram-fia Ben-Hadad ƒo eƒe aʋakɔ blibo la nu ƒu; fia blaetɔ̃ vɔ eve kple sɔwo kpakple tasiaɖamwo kpe ɖe eŋu, eye woho va ɖe to ɖe Samaria ŋu hewɔ aʋa kplii. 
1KI.20.2	Eye wòdo amewo ɖo ɖe Israel-fia Axab gbɔ le dua me, 
1KI.20.3	ne wòagblɔ nɛ bena: Ale Ben-Hadad gblɔ esi: Wò klosalo kple sikawo la tɔnyewoe, eye srɔ̃wò kple viwò nyuitɔwo la tɔnyewoe. 
1KI.20.4	Israel-fia ɖo ŋu bena: Nye aƒetɔ fia, wòe ƒo nu! Mia kple nusianu, si le asinye la, tɔwo míenye. 
1KI.20.5	Tete dɔlawo gatrɔ gbɔ va gblɔ bena: Ale Ben-Hadad be, woagblɔ na wo enye si: Menya dɔ ame ɖo ɖe gbɔwò, ne woagblɔ na wò be, natsɔ wò klosalo kple sika, srɔwòwo kple viwòwo nam. 
1KI.20.6	Ke etsɔ wole siawo la madɔ nye dɔlawo ɖe gbɔwò, ne woadzro wò aƒe kple wò dɔlawo ƒe aƒewo me, eye woatsɔ nusiwo katã dze wo ŋu la adzoe. 
1KI.20.7	Tete Israel-fia yɔ anyigba dzi amegãwo katã gblɔ bena: Midze sii, eye mikpɔ vɔ̃, si amesia ɖo ɖe ta me ɖa! Elabena edɔ ame ɖo ɖe gbɔnye le srɔ̃nyewo kple vinyewo, nye klosalo kple nye sika ta, ke nyemetee o. 
1KI.20.8	Ke amegãwo katã kple dukɔ blibo la ɖo ŋu nɛ bena: Megaɖo toe o, eye megalɔ̃ edzi o! 
1KI.20.9	Eye wògblɔ na Ben-Hadad ƒe dɔlawo bena: Migblɔ na nye aƒetɔ fia be: Mawɔ nusiwo katã ŋuti nèdɔ ame ɖo ɖe wò dɔla gbɔ gbã la, ke nyemate ŋu awɔ nusia ya dzi o. Eye dɔlawo tsɔ ŋuɖoɖo la yi nɛ. 
1KI.20.10	Tete Ben-Hadad dɔ ame ɖo ɖee, ne woagblɔ nɛ bena: Mawuwo afiam agafiam ɖe dzi, ne Samaria ƒe ke asɔ gbɔ ayɔ aʋakɔ, siwo katã kplɔm ɖo ƒe asiʋlo me fi! 
1KI.20.11	Ke Israel-fia ɖo ŋu gblɔ bena: Miɖagblɔ be: Amesi ke bia ali dzi la, meƒoa adegbe o, negbe amesi ke tu ali dzi la ko! 
1KI.20.12	Eye wòva me, esime eya kple fiawo le aha nom le agbadɔ me, eye wòse nya siawo la, egblɔ na eƒe dɔlawo bena: Midze aʋa! Tete wodze aʋa ɖe du la ŋu.
1KI.20.13	Eye kpo ɖa, nyagblɔɖila ɖe va Israel-fia Axab gbɔ gblɔ bena: Ale Yehowa gblɔ esi: Ele ameha gã geɖe sia kpɔma? Kpɔ ɖa, matsɔe ade asi na wò egbe, ne nadze sii be, nyee nye Yehowa. 
1KI.20.14	Axab gblɔ be: Ameka dzi wòato? Eɖo ŋu be: Ale Yehowa gblɔ esi: Ato anyigba dzikpɔlawo ƒe ɖeka kpuiwo dzi. Eye wògblɔ be: Ameka le aʋa la gɔme dze ge? Eɖo ŋu be: Wòe! 
1KI.20.15	Eye wòxlẽ anyi gbã dzikpɔlawo ƒe ɖekakpuiawo, wole ame alafa eve kple blaetɔ̃ vo eve; emegbe wotia Israel-viwo katã ƒe dukɔ blibo la xlẽ, wole ame akpe adre. 
1KI.20.16	Tete woho le ŋɖɔ me; ke Ben-Hadad kple fia blaetɔ̃ vɔ eve, siwo kpe ɖe eŋu la, no aha mu le agbadɔwo me. 
1KI.20.17	Anyigba dzikpɔlawo ƒe ɖekakpuiawo tre hoho. Eye Ben-Hadad da ame ɖa, eye wòtrɔ va gblɔ nɛ bena: Samaria-ŋutsuwo ho aʋa. 
1KI.20.18	Tete wògblɔ bena: Nenye ŋutifafa ta woho ɖo la, milé wo agbagbe, eye nenye aʋa ta woho ɖo la, milé wo agbagbe! 
1KI.20.19	Ke esi anyigba dzikpɔlawo ƒe ɖekakpuiawo do le dua me la, aʋakɔ la dze wo yome; 
1KI.20.20	eye wo dome amesiame wu ame etɔxɛ. Tete Aramtɔwo si, eye Israel ti wo yome; ke Aram-fia Ben-Hadad do so hesi kple sɔdolawo. 
1KI.20.21	Azɔ Israel-fia ho hetsrɔ̃ sɔwo kple tasiaɖamwo, eye wòsi Aramtɔwo ŋutɔ. 
1KI.20.22	Tete nyagblɔɖila va Israel-fia gbɔ gblɔ nɛ bena: Yi nadzra ɖo, eye nabu ta me le nusi na wo ŋu; elabena ne ƒe trɔ la, Aram-fia gale hoho ge ɖe ŋuwò.
1KI.20.23	Eye Aram-fia ƒe dɔlawo gblɔ nɛ bena: Woƒe mawuwo la to dome mawuwo wonye, eyata wosẽ ŋu wu mí ɖo. Ke na míawɔ aʋa kpli wo le gbadzaƒe, abe míasẽ ŋu awu wo o ene. 
1KI.20.24	Ale nawɔ enye si: Ɖe fiawo ɖa le wo nɔƒe, eye natsɔ ɖu dzikpɔlawo aɖo wo teƒe. 
1KI.20.25	Eye ɖe aʋakɔ abe wò aʋakɔ, si tsrɔ̃ ene kple sɔwo abe sɔ kemeawo ene kpakple tasiaɖamwo abe tasiaɖam kemeawo ene, eye miawɔ aʋa kpli wo le gbadzaƒe, abe míasẽ ŋu awu wo o ene. Tete wòɖo to woƒe gbe hewɔ nenema.
1KI.20.26	Eye wòva me, esi ƒe trɔ la, Ben-Hadad tia Aram xlẽ, eye woho va Afek, be yeawɔ aʋa kple Israel. 
1KI.20.27	Wotia Israel hã xlẽ, eye wona nuɖuɖu wo, eye woho ɖe wo ŋu. Israel-viwo ƒu asaɖa anyi ɖe wo ŋgɔ abe gbɔ̃ha ɖagbi eve ene; ke Aramtɔwo yɔ anyigba dzi fũ. 
1KI.20.28	Tete Mawu ƒe ame va gblɔ na Israel-fia bena: Ale Yehowa gblɔ esi: Esi Aramtɔwo be Yehowa enye to dome mawu, eye menye gbadzaƒe-mawu o la, eyata matsɔ ameha gã geɖe sia ade asi na wò, ne miadze su be, nyee nye Yehowa. 
1KI.20.29	Eye woƒu asaɖa anyi dze ŋgɔ wo nɔewo ŋkeke adre. Le ŋkeke adreagbe la aʋa la fe ati, eye Israel-viwo wu ŋutsu afɔzɔla akpe alafa ɖeka le Aramtɔwo dome le ŋkeke ɖeka dzi. 
1KI.20.30	Ke esi ame mlɔeawo si yi Afek-dua me la, gli mũ dze ame akpe blave vɔ adre, siwo kpɔtɔ la dzi; eye Ben-Hadad si yi dua me tso xɔ me yi xɔ me.
1KI.20.31	Tete eƒe dɔlawo gblɔ nɛ bena: Kpɔ ɖa, míese bena, Israel ƒe aƒe la ƒe fiawo la, fia veamenuwo wonye, eyata na míasa akpanya ɖe ali, eye míasa ka ɖe ta ahayi Israel-fia gbɔ; ɖewohĩ ana natsi agbe. 
1KI.20.32	Tete wosa akpanya ɖe ali, eye wosa ka ɖe ta heva fia la gbɔ gblɔ bena: Ale wò dɔla Ben-Hadad gblɔ esi: Taflatse, na matsi agbe! Eɖo ŋu bena: Egale agbea? Nɔvinyee wònye. 
1KI.20.33	Tete ŋutsuawo dze sii enumake be, nya nyuia ɖe le eme, eye wotso nya le enu kaba gblɔ bena: Nɔviwòe nye Ben-Hadad. Eɖo ŋu bena: Miyi ɖakplɔe vɛ! Eye esi wòdo va egbɔ la, ena wòɖo tasiaɖam me kplii. 
1KI.20.34	Tete Ben-Hadad gblɔ nɛ bena: Magbugbɔ du, siwo fofonye xɔ le fofowò si la, na wò, eye nado mɔwo ɖe Damasko, abe alesi fofonye do wo ɖe Samaria ene; ke mía kpli wò míabla nu, hafi naɖe asi le ŋunye. Tete wòbia nu kplii heɖe asi le eŋu.
1KI.20.35	Eye ŋutsua ɖe tso nyagblɔɖilaviwo dome gblɔ na ehavi le Yehowa ƒe nya nu bena: Taflatse, ƒom! Ke ŋutsu la gbe eƒoƒo. 
1KI.20.36	Tete wògblɔ ne bena: Esi meɖo to Yehowa ƒe gbe o la, eyata ne edzo le gbɔnye la, dzata awu wò. Eye esi wodzo le egbɔ la, dzata va do goe hewui. 
1KI.20.37	Eye wòkpɔ ŋutsu bubu gblɔ bena: Taflatse, ƒom! Eye ŋutsu la ƒoe de abi eŋu. 
1KI.20.38	Tete nyagblɔɖila la yi ɖatso mɔ na fia la, eye wòtsɔ nu bla ŋku, be amea ɖeke magadze si ye o. 
1KI.20.39	Esime fia la va yina la, edo ɣli gblɔ na fia la bena: Wò dɔla yi ana la me, eye kpɔ ɖa, ŋutsua ɖe va hekplɔ amea ɖe vɛ nam gblɔ nam bena: Dzɔ ŋutsu sia ŋu, ke ne ebu la, woatsɔ wò agbe aɖo eƒe agbe teƒe, alo nada klosalo talento ɖeka aɖo eteƒe. 
1KI.20.40	Ke esi wò dɔla le nu wɔm le afi kple afime la, ame la bu Eye Israel-fia gblɔ nɛ bena: Wò ŋutɔe dze se me. 
1KI.20.41	Tete wòɖe nu le ŋku dzi kaba, eye Israel-fia la dze sii be, nyagblɔɖilawo dome wotso. 
1KI.20.42	Eye wògblɔ nɛ bena: Ale Yehowa gblɔ esi: Esi nèɖo asi le ŋutsu, si medo busui ŋu la, eyata wò agbe anɔ eƒe agbe teƒe, eye wò dukɔ anɔ eƒe dukɔ teƒe. 
1KI.20.43	Tete Israel-fia la ɖo aɖa, eye dzi kui wòyi aƒe, eye wòva Samaria.
1KI.21.1	Eye wòva me le nya siawo megbe be, Weingblea ɖe le Yezreeltɔ Nabot si le Yezreel te ɖe Samaria-fia Axab ƒe aƒe ŋu. 
1KI.21.2	Tete Axab ƒo nu kple Nabot gblɔ bena: Tsɔ wò weingble la nam, ne matsɔ wɔ amabɔe, elabena ete ɖe nye aƒe ŋu, eye matsɔ weingble nyui bubu aɖo eteƒe na wò; ke ne edze ŋuwò la, maxe eƒe xɔxɔme ƒe fe na wò 
1KI.21.3	Nabot ɖo ŋu na Axab bena: Yehowa nena wòaɖe megbe xaa tso gbɔnye be, matsɔ fofonyewo ƒe domenyinu na wò. 
1KI.21.4	Tete Axab yi eƒe me, eɖo aɖa, eye dzi kui le nya, si Yezreeltɔ Nabot gblɔ nɛ be: nyemetsɔ fofonyewo ƒe domenyinu na wò o la ta. Eye wòmia eƒe aba dzi hetrɔ mo ɖe aga, eye wogbe nuɖuɖu.
1KI.21.5	Tete srɔ̃a Izebel yi egbɔ gblɔ nɛ bena: Nukaŋuti dzi le kuwòm, eye nègbe nuɖuɖu? 
1KI.21.6	Egblɔ nɛ bena: Elabena meƒo nu kple Yezreeltɔ Nabot gblɔ nɛ bena: Tsɔ wò weingble nam, ne maƒle, alo ne èlɔ̃ la, matsɔ weingble bubu aɖo eteƒe na wò; ke eɖo ŋu bena: Nyematsɔ nye weingble na wò o. 
1KI.21.7	Tete srɔ̃a Izebel gblɔ nɛ bena: Fianue nye esia wɔm nele le Israel? Fɔ, naɖu nu, eye wò dzi nagbɔ ɖe eme! Matsɔ Yezreeltɔ Nabot ƒe weingble la na wò. 
1KI.21.8	Eye woŋlɔ agbalẽ ɖe Axab ƒe ŋkɔ dzi, etsɔ eƒe ŋkɔsigɛ ɖo ŋkɔ edzi, eye wòɖo agbalẽ la ɖe eƒe dumegãwo kple bubumewo, amesiwo kple Nabot wole afi ɖeka. 
1KI.21.9	Eŋlɔ ɖe agbalẽ la me bena: Miɖe gbe ƒã be, woatsi nu adɔ, eye woakplɔ Nabot aɖo dukɔ la ŋgɔ. 
1KI.21.10	Eye mitsɔ yakame eve ɖo ekasa, amesiwo anɔ ɖase ɖim le eŋu anɔ gbɔgblɔm bena: Edo ɖiŋu na Mawu kple fia la! Emegbe miakplɔe ado goe aɖaƒu kpee wòaku. 
1KI.21.11	Tete eƒe dumegãwo kple bubumewo, amesiwo le eƒe dua me la, wɔ abe alesi Izebel ɖɔ ame ɖo ɖe wo kple alesi le agbalẽ, si wòɖo ɖe wo la me ene. 
1KI.21.12	Woɖe gbe ƒã be, woatsi nu adɔ, eye wokplɔ Nabot ɖo dukɔ la ŋgɔ. 
1KI.21.13	Emegbe yakame eve wova nɔ ekasa, eye yakameawo le ɖase ɖim le Nabot ŋu le dukɔ la ŋku me le gbɔgblɔm bena: Nabot do ɖiŋu na Mawu kple fia la! Eye wokplɔe do go yi dua godo ɖaƒu kpee wòku. 
1KI.21.14	Eyome wodɔ ame ɖo ɖe Izebel, be woagblɔ nɛ bena: Woƒu kpe Nabot wòku. 
1KI.21.15	Esi Izebel se be, woƒu kpe Nabot wòku la, Izebel gblɔ na Axab bena: Tso, ne naxɔ Yezreeltɔ Nabot ƒe weingble, si wogbe be, màƒle o la, wòanye tɔwo, elabena Nabot megale agbe o, ke boŋ eku. 
1KI.21.16	Eye esi Axab se be, Nabot ku la, Axab tso, be yeayi Yezreeltɔ Nabot ƒe weingble la me, ne yeaxɔe wòazu ye tɔ.
1KI.21.17	Eye Yehowa ƒe gbe va Eliya, Tisbitɔ gbɔ bena: 
1KI.21.18	Tso, nayi aɖakpe Israel-fia Axab, si le Samaria: kpɔ ɖa, ele Nabot ƒe weingble me, afisi wòva, be yeaxɔ wòanye ye tɔ. 
1KI.21.19	Ƒo nu kplii gblɔ bena: Ale Yehowa gblɔ esi: Ewu ame tso gaxɔ eƒe nu wɔ tɔwòea? Eye ƒo nu kplii gblɔ bena: Ale Yehowa gblɔ esi: Afisi avũwo ɖuɖɔ Nabot fe ʋu le la, afima avũwo aɖuɖɔ wo hã wò ʋu le. 
1KI.21.20	Tete Axab gblɔ na Eliya bena: Nye keto, èkpɔma? Eɖo ŋu bena: Mekpɔ wò; elabena ètsɔ ɖokuiwò ƒle na nu vɔ̃ɖi wɔwɔ le Yehowa ŋku me. 
1KI.21.21	Kpɔ ɖa, mahe dzɔgbevɔ̃e ava dziwo, eye makplɔ wò kple xa; eye matsrɔ̃ Axab ƒe ŋutsuwo katã, ɖeviwo kple ame tsitsiwo siaa, ɖa le Israel. 
1KI.21.22	Eye mawɔ wò aƒe abe Yerobeam, Nebat vi ƒe aƒe kple Baesa, Axiya vi ƒe aƒe ene, le dziku, si nèɖo nam kple alesi nèble Israel de nuvɔ̃ me la ta. 
1KI.21.23	Eye ale Yehowa gblɔ le Izebel hã ŋu enye si: Avũwo aɖu Izebel le Yezreel ƒe gli gbɔ. 
1KI.21.24	Axab ƒe ame, si ke ku ɖe du me la, avũwo aɖui, eye eƒe ame, si ke ku ɖe gbe me la, dziƒoxewo aɖui. 
1KI.21.25	Amea ɖeke meli ɖe Axab, si tsɔ eɖokui ƒle na nu vɔ̃ɖi wɔwɔ le Yehowa ŋku me la nu o, elabena srɔ̃ Izebel ye blee de eme. 
1KI.21.26	Eye wòwɔ ŋunyɔnu geɖe hesubɔ legbawo abe Amoritɔ, siwo Yehowa nyã le Israel-viwo ŋgɔ la, pɛpɛpɛ ene.
1KI.21.27	Esi Axab se nya siawo la, edze eƒe awuwo, eye wòta akpanya, etsi nu dɔ, eye wòtsi akpanya me dɔ, eye wòle yiyim kpokpokpo. 
1KI.21.28	Tete Yehowa ƒe gbe va Eliya, Tisbitɔ gbɔ bena: 
1KI.21.29	Ele ekpɔm be, Axab bɔbɔ eɖokui ɖe anyi le ŋkunye mea? Esi wòbɔbɔ eɖokui ɖe anyi le ŋkunye me la, eyata nyemana dzɔgbevɔ̃e la nava le eƒe agbe me ŋkekewo me o, ke boŋ mana dzɔgbevɔ̃e la nava eƒe aƒe dzi le via ƒe agbe me ŋkekewo me.
1KI.22.1	Eye wogbɔ ɖe eme ƒe etɔ̃, aʋaa ɖeke menɔ Aram kple Israel dome o. 
1KI.22.2	Eye wòva me le ƒe etɔ̃lia me be, Yuda-fia Yosafat va Israel-fia gbɔ. 
1KI.22.3	Eye Israel-fia gblɔ na eƒe dɔlawo bena: Mienyae be, Ramot le Gilead nye mía tɔ oa? Ke míezi kpi gbe exɔxɔ le Aram-fia si. 
1KI.22.4	Eye wògblɔ na Yosafat bena: Avi aʋa kplim le Ramot le Gilead a? Yosafat ɖo ŋu na Israel-fia bena: Mele abe wò ene, nye dukɔ le abe wò dukɔ ene, eye nye sɔwo le abe wò sɔwo ene. 
1KI.22.5	Yosafat gagblɔ na Israel-fia bena: Bia gbe Yehowa se egbe. 
1KI.22.6	Tete Israel-fia ƒo nyagblɔɖilawo nu ƒu, wole ame alafa ene, eye wògblɔ na wo bena: Maho yi aʋa le Ramot le Gilead loo, alo matasia? Woɖo ŋu bena: Ho yi, Aƒetɔ la atsɔe ade asi na fia la. 
1KI.22.7	Eye Yosafat gblɔ bena: Yehowa ƒe nyagblɔɖila bubua ɖeke mele afisia, ne miaɖabia nu le egbɔ oa? 
1KI.22.8	Israel-fia ɖo eŋu na Yosafat bena: Ame ɖeka li, amesi gbɔ wobiaa nu Yehowa le, ke melé fui, elabena metoa nya nyuia ɖeke nam o, negbe vɔ̃a ko, eya nye Mixa, Yimla vi. Ke Yosafat gblɔ bena: Fia meganɔ nu ƒom alea o. 
1KI.22.9	Tete Israel-fia yɔ aƒedzikpɔlaa ɖe gblɔ bena: Yi ɖayɔ Mixa, Yimla vi, ve kaba! 
1KI.22.10	Israel-fia kple Yuda-fia Yosafat, wo dometɔ ɖesiaɖe do fiawu bɔbɔ nɔ eƒe fiazikpui dzi le teƒea ɖe le Samaria ƒe agbo nu, eye nyagblɔɖilawo katã le nya gblɔm ɖi le wo ŋku me. 
1KI.22.11	Tete Zedekiya, Kenaana vi, tsɔ ga wɔ lãdzowo gblɔ bena: Ale Yehowa gblɔ esi: Esiawo natsɔ atu Aramtɔwo, vaseɖe esime natsrɔ̃ wo avɔ. 
1KI.22.12	Eye nyagblɔɖilawo katã gblɔ nya ɖi alea gblɔ bena: Ho yi Ramot le Gilead, eye aɖu dzi! Elabena Yehowa atso wo ade asi na fia 
1KI.22.13	Eye dɔla, si yi Mixa yɔ ge la, ƒo nu kplii gblɔ bena: Kpɔ ɖa, nyagblɔɖilawo ƒe gbe sɔ, wogblɔ nya nyui na fia la; eyata wò hã wò nya nenɔ abe wo dometɔ ɖeka ƒe nya ene, eye ƒo nu nyuie. 
1KI.22.14	Mixa ɖo ŋu bena: Meta Yehowa ƒe agbe. Ne menye nya, si Yehowa alo nam la, magblɔ o fi!
1KI.22.15	Esi wòva fia la gbɔ la, fia la gblɔ nɛ bena: Mixa, mího aʋa yi Ramot le Gilead loo, alo mitasia? Eɖo ŋu nɛ bena: Ho yi, eye aɖu dzi! Elabena Yehowa atsɔe ade asi na fia. 
1KI.22.16	Fia la gblɔ nɛ bena: Zi nenie mata wò be, gblɔ nyateƒe sɔŋ ko nam le Yehowa ƒe ŋkɔ mea? 
1KI.22.17	Egblɔ bena: Mekpɔ Israel blibo la wòka hlẽ ɖe towo dzi abe ale, siwo nu kplɔla mele o ene. Eye Yehowa gblɔ be: Aƒetɔa ɖeke mele amesiawo nu o, wo dome amesiame negbugbɔ yi eƒe me le ŋutifafa me. 
1KI.22.18	Tete Israel-fia gblɔ na Yosafat bena: Nyemegblɔe na wò be, metoa nya nyuia ɖeke nam o, negbe vɔ̃a ko oa? 
1KI.22.19	Eye wògblɔ bena: Azɔ se Yehowa ƒe gbe: Mekpɔ Yehowa wòbɔbɔ nɔ anyi ɖe eƒe fiazikpui dzi, eye dziƒoʋakɔ blibo la le tsitre ƒo xlãe le eƒe ɖusi kple mia me. 
1KI.22.20	Eye Yehowa gblɔ bena: Ameka ayi aɖaɖu Axab, ne wòaɖatsi aʋa le Ramot le Gilead? Amesi be ale, ame keme be ale. 
1KI.22.21	Tete gbɔgbɔa ɖe do va Yehowa ŋku me gblɔ bena: Mayi aɖaflui. Yehowa gblɔ nɛ bena: Aleke nawɔe? 
1KI.22.22	Eɖo ŋu bena: Mayi aɖanye aʋatsogbɔgbɔ anɔ eƒe nyagblɔɖilawo katã ƒe nu me Egblɔ bena: Àte ŋu aflui, heyi ɖawɔ nenema.
1KI.22.23	Kpɔ ɖa, Yehowae tsɔ aʋatsogbɔgbɔ ɖe wò nyagblɔɖila siawo katã nu; elabena Yehowa ɖo dzɔgbevɔ̃e ɖe ŋuwò. 
1KI.22.24	Tete Zedekiya, Kenaana vi, te va ƒo to me na Mixa gblɔ bena: Afika Yehowa ƒe gbɔgbɔ dzo le gbɔnye yi hafi ƒo nu kpli wò? 
1KI.22.25	Mixa gblɔ bena: Àdze sii le gbesigbe nasi atso xɔ me ayi xɔ me, be naɣla ɖokuiwò. 
1KI.22.26	Eye Israel-fia gblɔ bena: Milé Mixa, ne miakplɔe yi dumegã Amon kple fiavi Yoas gbɔ, 
1KI.22.27	eye migblɔ bena: Ale fia la gblɔ esi: Mitsɔ amesia de gaxɔ me, eye mina abolo viaɖe koe wòaɖu kple tsi viaɖe koe, vaseɖe esime magbɔ le ŋutifafa me. 
1KI.22.28	Mixa gblɔ bena: Ne ètrɔ gbɔ le ŋutifafa me la, ekema menye Yehowae ƒo nu to dzinye o! Eye wògblɔ be: Mi dukɔwo katã, miele esema?
1KI.22.29	Tete Israel-fia kple Yuda-fia Yosafat woho yi Ramot le Gilead. 
1KI.22.30	Eye Israel-fia gblɔ na Yosafat bena: Maɖɔ li nye awuwo, eye mayi aʋa la nu, ke wò la, wò awuwo nenɔ ŋuwò. Eye Israel-fia ɖɔ li eƒe awuwo heyi aʋa la nu. 
1KI.22.31	Ke Aram-fia de se na eƒe tasiaɖam-amegãwo gblɔ bena: Miga kpe kple ame tsɛ alo amegãa ɖeke o, ke boŋ mikpe kple Israel-fia ko. 
1KI.22.32	Eye wòva me, esime tasiaɖam-amegãwo kpɔ Yosafat la, wogblɔ bena: Israel-fia tututu enye sia! Tete wòtrɔ ɖe eŋu, be yewoakpe kplii; ke Yosafat de asi ɣlidodo me. 
1KI.22.33	Esime tasiaɖam-amegãwo kpɔ bena, menye Israel-fiae o la, wodzo le eŋu. 
1KI.22.34	Ke ŋutsua ɖe vu eƒe ɖa me heda ɖe ya me, eye wote Israel-fia le gawua kpeƒe; tete wògblɔ na eƒe tasiaɖam-kplɔla bena: Trɔ, ne nakplɔm tso aʋa la nu, elabena mexɔ abi. 
1KI.22.35	Aʋa la nu sẽ gbemagbe, eye wòlé fia la ɖe tsitrenu tasiaɖam la me le Aramtɔwo kasa; ke le fiẽ me la eku, eye ʋu la ɖuɖu ɖe tasiaɖam la me. 
1KI.22.36	Esi ɣe ɖo to la, ɣli ɖi le asaɖa la me bena: Amesiame neyi eƒe du me, eye amesiame neye eƒe anyigba dzi, 
1KI.22.37	elabena fia la ku! Eye wotsɔ fia la va Samaria heɖii ɖe Samaria. 
1KI.22.38	Wova klɔ tasiaɖam la le Samaria-ta to, eye avũwo ɖuɖɔ eƒe ʋu, eye gbolowo va le tsi le eme, le Yehowa ƒe nya, si wògblɔ la nu. 
1KI.22.39	Axab ŋutinya susɔea kple nusiwo katã wòwɔ, nyiɖuxɔ, si wòtu kple ɖu, siwo katã wotso la, woŋlɔ wo ɖe Israel-fiawo ƒe ŋutinyagbalẽ me. 
1KI.22.40	Eye Axab mlɔ fofoawo gbɔ, eye via Axazya zu fia ɖe eteƒe.
1KI.22.41	Yosafat, Asa vi, zu fia ɖe Yuda dzi le Israel-fia Axab ƒe ƒe enelia me. 
1KI.22.42	Yosafat xɔ ƒe blaetɔ̃ vɔ atɔ̃, esime wòzu fia, eye woɖu fia ƒe blave vɔ atɔ̃ le Yerusalem. Dadaa ŋkɔ nye Azuba, Silxi vinyɔnu. 
1KI.22.43	Eto fofoa Asa ƒe ʋe me pɛpɛpɛ, eye mete ɖa o, eye wòwɔ nusi nyo le Yehowa ŋku me. 
1KI.22.44	Nuxeƒewo koe womeɖe ɖa o, eye dukɔ la gasa vɔ hedo dzudzɔ le nuxeƒewo. 
1KI.22.45	Eve Yosafat bia nu kple Israel-fia. 
1KI.22.46	Yosafat ŋutinya susɔea, eƒe kalẽ, si wòwɔ kple aʋa, si wòwɔ la, woŋlɔ wo ɖe Yuda-fiawo ƒe ŋutinyagbalẽ me. 
1KI.22.47	Eye wònyã matrewɔla, siwo kpɔtɔ le fofoa Asa ŋɔli la ɖa le anyigba dzi. 
1KI.22.48	Fiãa ɖeke menɔ Edom o, ke boŋ du dzikpɔlaa ɖee nye fia. 
1KI.22.49	Eye Yosafat wɔ Tarsis-ʋuwo, be wòaɖatsɔ sika tso Ofir vɛ; ke womede o, elabena ʋuawo gbã le Ezeon-Geber. 
1KI.22.50	Ɣemaɣi Axab vi Axazya gblɔ na Yosafat bena: Na nye dɔlawo kple wò dɔlawo nanɔ miwo me; ke Yosafat melɔ̃ o. 
1KI.22.51	Eye Yosafat mlɔ fofoawo gbɔ, eye woɖii ɖe fofoawo gbɔ le fofoa Dawid ƒe du la me, eye via Yoram zu fia ɖe eteƒe.
1KI.22.52	Axazya, Axab vi, zu fia ɖe Israel dzi le Samaria le Yuda-fia Yosafat ƒe ƒe wuiadrelia me, eye woɖu fia ɖe Israel dzi ƒe eve. 
1KI.22.53	Ewo nusi nye vɔ̃ le Yehowa ŋku me, eye wòto fofoa kple dadaa ƒe ʋe me kpakple Yerobeam, Nebat vi, amesi ble Israel de nuvɔ̃ me la ƒe ʋe me. 
1KI.22.54	Esubɔ Baal hede ta agu nɛ, eye wòdo dziku na Yehowa, Israel ƒe Mawu la, abe alesi fofoa wo pɛpɛpɛ ene.
2KI.1.1	Le Axab ƒe ku megbe la Moab dze aglã ɖe Israel ŋu. 
2KI.1.2	Eye Axazya ge tso eƒe xɔtaxɔ ƒe fesre nu le Samaria, eye do dze eɖzi. Tete wòdo amewo gblɔ na wo bena: Miyi Mabia nu Ekrontɔwo ƒe mawu Baal-Zebub be, ɖe mahaya tso nye dɔléle sia mea? 
2KI.1.3	Ke Yehowa ƒe dɔla ƒo nu kple Eliya, Tisbitɔ la bena: Tso, naɖakpe Samaria-fia ƒe dɔlawo, eye gblɔ na wo bena: Esi Mawua ɖeke mele Israel o ta, mieyina ɖe nu bia ge Ekrontɔwo ƒe mawu Baal-Zebub a? 
2KI.1.4	Eyata ale Yehowa gblɔ esi: Aba, si dzi nède la, màgaɖi le edzi akpɔ o, ke boŋ àku. Tete Eliya yi. 
2KI.1.5	Eye esi dɔlawo gbugbɔ yi egbɔ la, ebia wo bena: Nukaŋuti mietrɔ gbɔ? 
2KI.1.6	Woɖo ŋu nɛ bena: Ŋutsua ɖe va kpe mí, eye wògblɔ na mí bena: Mitrɔ gbugbɔ yi fia, si dɔ mi ɖa la gbɔ, eye migblɔ nɛ bena: Ale Yehowa gblɔ esi: Esi Mawua ɖeke mele Israel o ta, nèdɔ ame ɖo ɖa, be woaɖabia nu Ekrontɔwo ƒe mawu Baal-Zebub a? Eyata aba, si dzi nède la, màgaɖi le edzi akpɔ o, ke boŋ àku. 
2KI.1.7	Eye wòbia wo bena: Aleke ŋutsu, si va kpe mi, eye wògblɔ nya siawo na mi la ƒe nɔnɔme le? 
2KI.1.8	Woɖo ŋu nɛ bena: Ŋutsu la nye fume, eye wòtsɔ lãgbalẽ bla ali dzi. Tete wògblɔ be: Eliya, Tisbitɔe.
2KI.1.9	Eye wòdo ame blaatɔ̃wo ƒe amegã kple eƒe ame blaatɔ̃awo. Esi wòva egbɔ la, kpɔ ɖa, ebɔbɔ nɔ anyi ɖe to la ta me. Eye wògblɔ nɛ bena: Mawu ƒe ame, fia be: Ɖi va! 
2KI.1.10	Tete Eliya ɖo ŋu gblɔ na ame blaatɔ̃wo ƒe amegã bena: Nenye Mawu ƒe amee menye la, ekema dzo netso dziƒo, ne wòafiã mia kple wò ame blaatɔ̃awo! Tete dzo tso dziƒo hefiã eya kple eƒe ame blaatɔ̃awo. 
2KI.1.11	Eye wògadɔ ame blaatɔ̃wo ƒe amegã bubu kple eƒe ame blaatɔ̃wo ɖo ɖa. Eya xɔ edzi gblɔ nɛ bena: Mawu ƒe ame, ale fia la gblɔ esi: Ɖi va fififi! 
2KI.1.12	Eliya ɖo ŋu gblɔ nɛ bena: Nenye Mawu ƒe amee menye la, ekema dzo netso dziƒo, ne wòafiã mia kple wò ame blaatɔ̃awo! Tete Mawu ƒe dzo tso dziƒo hefiã eya kple eƒe ame blaatɔ̃awo. 
2KI.1.13	Egadɔ ame blaatɔ̃wo ƒe amegã kple eƒe ame blaatɔ̃wo ɖa zi etɔ̃lia. Eye ame blaatɔ̃wo ƒe amegã etɔ̃lia yi ɖadze klo ɖe Eliya ŋku me ƒo koko nɛ gblɔ nɛ bena: Taflatse, Mawu ƒe ame, na nye agbe kple wò dɔla blaatɔ̃ siawo ƒe agbe naxɔ asi le ŋkuwò me. 
2KI.1.14	Kpɔ ɖa, dzo tso dziƒo, eye wòfiã ame blaatɔ̃wo ƒe amegã gbãtɔ eveawo kple woƒe ame blaatɔ̃awo; eyata na nye agbe naxɔ asi le ŋkuwò me. 
2KI.1.15	Eye Yehowa ƒe dɔlaa ɖe ƒo nu kple Eliya bena: Yi kplii, megavɔ̃ o. Tete wòtso, eye eya kplii woyi fia la gbɔ.
2KI.1.16	Eye wògblɔ ne bena: Ale Yehowa gblɔ esi: Esi Mawua ɖeke mele Israel, ne woabia gbee ase o ta, nèdɔ ame, be woaɖabia nu Ekrontɔwo ƒe mawu Baal-Zebub a? Eyata aba, si dzi nède la, màgaɖi le edzi akpɔ o, ke boŋ àku. 
2KI.1.17	Ale woku le Yehowa ƒe nya, si Eliya gblɔ la nu. Eye Yoram zu fia ɖe eteƒe le Yuda-fia Yoram, Yosafat vi ƒe ƒe evelia me, elabena ŋutsuvia ɖeke mele esi o. 
2KI.1.18	Axazya ŋutinya susɔea kple nusi wòwɔ la, woŋlɔ wo ɖe Israel-fiawo ƒe ŋutinyagbalẽ me.
2KI.2.1	Esime Yehowa le Eliya kɔ ge ato ahom me ayi dziƒoe la, Eliya kple Elisa wotso le Gilgal. 
2KI.2.2	Ke Eliya gblɔ na Elisa bena: Tsi afisia, elabena Yehowa le dɔyem ɖo ɖe Betel. Elisa ɖo ŋu bena: Meta Yehowa ƒe agbe kple wò agbe: Ne magblẽ wò ɖi fi! Eye woyi Betel. 
2KI.2.3	Tete nyagblɔɖilawo ƒe nusrɔ̃vi, siwo le Betel la, va Elisa gbɔ gblɔ nɛ bena: Enyae be, Yehowa le wò aƒetɔ kɔ ge agbɔ tawo ayii egbea? Eɖo ŋu bena: Nye hã menyae, mizi ɖoɖoe. 
2KI.2.4	Eye Eliya gblɔ nɛ bena: Elisa, taflatse, tsi afisia, elabena Yehowa le dɔyem ɖe Yerixo Eɖo ŋu bena: Meta Yehowa ƒe agbe kple wò agbe. Ne magblẽ wò ɖi fi! Eye wova Yerixo. 
2KI.2.5	Tete nyagblɔɖilawo ƒe nusrɔ̃vi, siwo le Yerixo la, te ɖe Elisa ŋu gblɔ nɛ bena: Enyae be. Yehowa le wò aƒetɔ kɔ ge agbɔ tawò ayii egbea? Eɖo ŋu bena Nye hã menyae, mizi ɖoɖoe. 
2KI.2.6	Eye Eliya gblɔ nɛ bena: Taflatse, tsi afisia, elabena Yehowa le dɔyem ɖe Yordan nu. Eɖo ŋu bena: Meta Yehowa ƒe agbe kple wò agbe: Ne magblẽ wò ɖi fĩ! Eye woa kple eve la woyi. 
2KI.2.7	Eye nyagblɔɖilawo ƒe nusrɔ̃viwo dome ame blaatɔ̃ yi ɖatsi tre ɖe wo kasa le adzɔge; ke wo kple eve la wovi Yordan nu. 
2KI.2.8	Tete Eliya ɖe eƒe awu ʋlaya, eye wòŋlɔe tsɔ ƒo tsi la dzi wòmã ɖe akpa eve, eye woa kple eve la woto ƒuƒuiƒe ɖi go. 
2KI.2.9	Esime woɖi go la, Eliya gblɔ na Elisa bena: Bia nusi mawɔ na wò, hafi woatsɔm adzoe le gbɔwò. Elisa gblɔ bena: Taflatse, maxɔ wò gbɔgbɔ ƒe akpa eve nu. 
2KI.2.10	Eɖo ŋu bena Ebia nu sesẽ. Ne èkpɔ be, wotsɔm dzoe le gbɔwò la, ekema ava me na wò; ke ne mele alea o la, ekema mava me o. 
2KI.2.11	Esime wogale nu ƒom le yiyim la, kpɔ ɖa, dzotasiaɖam kple dzosɔwo va klã woa kple eve la dome, eye Eliya to ahom me yi dziƒo. 
2KI.2.12	Ke esi Elisa kpɔe la, edo ɣli be: Fofonye, fofonye! Israel ƒe tasiaɖam kple eƒe sɔdolawo! Eye megakpɔe o. Tete wòlé eƒe awuwo hedze wo ɖe akpa eve me. 
2KI.2.13	Eye wòtsɔ Eliya ƒe awu ʋlaya, si ge le eŋu la, eye wògbugbɔ va Yordan nu. 
2KI.2.14	Tete wòtsɔ Eliya ƒe awu ʋlaya, si ge le eŋu la, ƒo tsi la dzi hegblɔ bena: Afika Yehowa, Eliya ƒe Mawu la le? Eya hã ƒo tsi la dzi, eye wòmã ɖe akpa eve; eye Elisa ɖi go ɖe egodo. 
2KI.2.15	Esi nyagblɔɖilawo ƒe nusrɔ̃vi, siwo le Yerixo, kpoe le adzɔge la, wogblɔ be: Eliya ƒe gbɔgbɔ le Elisa dzi. Eye woyi ɖakpee hede ta agu nɛ. 
2KI.2.16	Eye wogblɔ nɛ bena: Kpɔ ɖa, ŋutsu kalẽtɔ blaatɔ̃ le wò dɔlawo dome, na wòayi ɖadi wò aƒetɔ, ɖewohĩ Yehowa ƒe Gbɔgbɔ tsɔe yi ɖaxlã ɖe toawo dometɔ ɖeka dzi alo baliawo dometɔ ɖeka me. Ke eɖo ŋu bena: Migadɔ ame ɖa o! 
2KI.2.17	Eye woƒoe ɖe enu, vaseɖe esime nya la wui, eye wògblɔ bena: Midɔ ame ɖa! Tete wodɔ ŋutsu blaatɔ̃ ɖa woɖadii ŋkeke etɔ̃, ke womekpɔe o. 
2KI.2.18	Eye wogbugbɔ va egbɔ, esime wòle Yerixo; ke egblɔ na wo bena: Nyemegblɔ na mi bena, migayi oa?
2KI.2.19	Eye duametɔwo gblɔ na Elisa bena: Kpɔ ɖa, du la le teƒe nyui, abe alesi nye aƒetɔ le ekpɔmee ene; ke tsi la menyo o, eye anyigba la na be, fu le gegem le ame ŋu. 
2KI.2.20	Tete wògblɔ be: Mitsɔ agba yeye vɛ nam, eye miɖe dze kɔ ɖe eme! Eye wotsɔe vɛ nɛ. 
2KI.2.21	Tete wòdo yi tsi la dzɔ ƒe hetsɔ dze la kɔ de eme gblɔ bena: Ale Yehowa gblɔ esi: Meyɔ dɔ tsi sia, eye magahe ku kple fugege vɛ azɔ o. 
2KI.2.22	Eye tsi la trɔ vaseɖe egbe le Elisa ƒe nya, si wògblɔ la nu. 
2KI.2.23	Eye wòdzo tso afima heyi Betel. Esi wòle mɔ dzi le to liam la, ŋutsuvi suea ɖewo ɖo tso dua me, eye wole alɔme ɖem le eŋu le gbɔgblɔm bena: Tabebetɔ, lia va, tabebetɔ, lia va! 
2KI.2.24	Eye esi wònyè kɔ kpɔ wo la, eƒo fi de wo le Yehowa ƒe ŋkɔ me; tete sisiblisi eve do tso ave me va vuvu ɖevi blane vɔ eve le wo dome. 
2KI.2.25	Eye wòdzo tso afima yi Karmel-to la dzi, eye wòtrɔ tso afima heva Samaria.
2KI.3.1	Yoram, Axab vi, zu fia ɖe Israel dzi le Samaria le Yuda-fia Yosafat ƒe ƒe wuienyilia me, eye woɖu fia ƒe wuieve. 
2KI.3.2	Ewɔ nusi nye vɔ̃ le Yehowa ŋku me, ke mede fofoa kple dadaa nu o, eye wòɖe Baal ƒe legba, si fofoa wɔ la ɖa. 
2KI.3.3	Negbe Yerobeam, Nebat vi, amesi ble Israel ɖe nuvɔ̃ me la ƒe nuvɔ̃wo ŋu ko woku ɖo, eye meɖe asi le wo ŋu o.
2KI.3.4	Moab-fia Mesa enye lãnyila, eye wòdzɔa alẽvi akpe alafa ɖeka kple agbo akpe alafa ɖeka ƒe fu na Israel-fia. 
2KI.3.5	Ke esi Axab ku la, Moab-fia dze aglã ɖe Israel-fia ŋu. 
2KI.3.6	Tete fia Yoram ho tso Samaria gbemagbe, eye wòtia Israel blibo la xlẽ. 
2KI.3.7	Eye wòyi ɖada ame ɖo ɖe Yuda-fia Yosafat, be wòagblɔ nɛ be: Moab-fia dze aglã ɖe ŋunye; àho aʋa kplim ɖe Moab ŋua? Eɖo ŋu bena: Mayi kpli wò, mele abe wò ene, nye dukɔ le abe wò dukɔ ene, eye nye sɔwo le abe wò sɔwo ene! 
2KI.3.8	Egblɔ be: Mɔ ka to ge míala ayi? Eɖo ŋu bena: Míato Edom-gbedzimɔ. 
2KI.3.9	Ale Israel-fia kple Yuda-fia kpakple Edom-fia woyi, eye wozɔ mɔ ŋkeke adre sɔŋ; ke tsia ɖeke meli na aʋakɔ la kple lã, siwo le wo ŋu la o. 
2KI.3.10	Tete Israel-fia gblɔ bena: Alele, Yehowa yɔ fia etɔ̃ siawo, be wòatsɔ wo ade asi na Moabitɔwo. 
2KI.3.11	Eye Yosafat gblɔ bena: Ɖe Yehowa ƒe nyagblɔɖilaa ɖeke mele afisia, ne míabia gbe Yehowa ase oa? Tete Israel-fia ƒe dɔlawo dometɔ ɖeka ɖo ŋu gblɔ bena: Elisa, Safat vi, amesi de tsi asi na Eliya la, le afi. 
2KI.3.12	Yosafat gblɔ bena: Yehowa ƒe gbe le esi. Eye Israel-fia kple Yosafat kpakple Edom-fia woyi. 
2KI.3.13	Eye Elisa gblɔ na Israel-fia bena: Nya ka le mía kpli wò dome? Yi fofowò ƒe nyagblɔɖilawo kple dawo ƒe nyagblɔɖilawo gbɔ! Israel-fia ɖo ŋu bena: Kpao, elabena Yehowa yɔ fia etɔ̃ siawo, be wòatsɔ wo ade asi na Moabitɔwo. 
2KI.3.14	Elisa gblɔ be: Meta Yehowa Zebaot, amesi ŋku me mele tsitre ɖo la ƒe agbe. Ɖe menye Yuda-fia Yosafat ŋku mee mesi ɖa o la, anye ne nyemanyẽ kɔ ayi kpɔ wò ge gɔ̃ hã o. 
2KI.3.15	Azɔ miyɔ kasaŋkuƒolaa ɖe ɖem! Esime kasaŋkuƒola le saŋkua ƒom la, tete Yehowa ƒe asi va edzi, 
2KI.3.16	eye wògblɔ bena: Ale Yehowa gblɔ esi: Miɖe ʋewo ɖe wo nɔewo xa le bali sia me! 
2KI.3.17	Elabena ale Yehowa gblɔ esi: Miele yaa ɖeke ŋkɔ se ge o, eye miele tsidzadzaa ɖeke kpɔ ge o, gake tsi ayɔ bali sia me fũ, eye miawo ŋutɔ kple miaƒe aʋakɔwo kpakple miaƒe lãwo miano. 
2KI.3.18	Ke esia mesɔ gbɔ le Yehowa ŋku me o, ke boŋ atsɔ Moabitɔwo ade asi na mi, 
2KI.3.19	eye miasi du sesẽwo katã kple du veviwo katã, mialã ati nyuiwo katã, miaxe tsidzɔƒewo katã, eye miatsɔ kpe agblẽ agble nyuiwo katãe. 
2KI.3.20	Eye wòva me, esime ŋu ke, eye nuɖuvɔsaɣi ɖo la, tsi tso Edom-mɔ dzi va yɔ anyigba la dzi fũ.
2KI.3.21	Eye esi Moab blibo la se be, fiawo ho, be woawɔ aʋa kple yewo la, woƒo amewo katã nu ƒu, amesiwo bla akpa kple bubuwo siaa, eye wodze aʋa ɖe liƒo dzi. 
2KI.3.22	Esi wòfɔ ŋdi kanya, eye ɣe klẽ ɖe tsia dzi la, Moabitɔwo kpɔ tsi la tso adzɔge wòbiã abe ʋu ene. 
2KI.3.23	Tete wogblɔ be: ŋue! Fiawo tsrɔ̃, elabena wowu wo nɔewo. Eyata Moab, yi ɖaha nu! 
2KI.3.24	Eye esi wova Israel ƒe asaɖa me la, Israel tso, eye wowu Moabitɔwo, eye wòsi le wo nu; ke wolũ ɖe me hewu Moabitɔwo. 
2KI.3.25	Wogbã duwo, eye wo dome amesiame fɔ kpewo ƒu gbe ɖe agble nyuiwo katã me taŋtaŋ, woxe tsidzɔƒewo katã, eye wolã ali nyuiwo katã, negbe Xareset ƒe glimekpewo koe kpɔtɔ. Tete akafodalawo ɖe to ɖee, eye woda wo. 
2KI.3.26	Esi Moab-fia kpɔ be, aʋa la wu akɔ na ye la, eɖe ŋutsu alafa adre, siwo dia yi la, kpe ɖe eɖokui ŋu, be yeadze ameawo ayi Edom-fia gbɔ, ke mete ŋui o. 
2KI.3.27	Tete wòlé eya ŋutɔ ƒe ŋgɔgbeviŋutsu, si le fia du ge ɖe eyome la, sa vɔe le glia dzi. Tete dɔmedzoe gãa ɖe va Israel dzi, eye wodzo le egbɔ hetrɔ yi woƒe anyigba dzi.
2KI.4.1	Eye nyɔnua ɖe tso nyagblɔɖilawo ƒe nusrɔ̃viwo ƒe srɔ̃wo dome va gblɔ na Elisa bena: Srɔ̃nye, wo dɔla ku, eye ènyae bena, wò dɔla vɔ̃a Yehowa. Azɔ fetɔ va, be yealé vinyewo kple eve awɔ kluviwoe. 
2KI.4.2	Elisa gblɔ ne be: Nuka mawɔ na wòa? Gblɔe nam, nuka le asiwò le aƒe me? Edo ŋu be: Naneke mele wò dɔla si le aƒe me o, negbe amigoe ɖeka ko. 
2KI.4.3	Eye wògblɔ be: Yi gbɔdome naɖaɣe goewo le wò aƒelikawo katã si; goe gbɔlowo woanye, eye wòasɔ gbɔ. 
2KI.4.4	Emegbe nayi xɔ me ado ʋɔ ɖe mia kple viwòŋutsuwo nu, eye naku ami la de goeawo katã me; ne ɖeka yɔ la, natee ɖe axa dzi. 
2KI.4.5	Eye wodzo le egbɔ ɖado nɔ de eya kple viaŋutsuwo nu, woawo le goeawo tsɔm nɛ, eye wòle ekum ɖe wo me. 
2KI.4.6	Esime goeawo yɔ vɔ la, egblɔ na viaŋutsu be: Gatsɔ goe ɖeka ɖo dem. Eɖo ŋu nɛ be: Goea ɖeke megali o. Tete ami la nu tso. 
2KI.4.7	Tete woɖagblɔe na Mawu ƒe ame la. Eɖo ŋu nɛ be: Yi ɖadzra ami la, ne natsɔ axe ŋuwò fewoe, eve natsɔ susɔea anyi mia kple viwowoe.
2KI.4.8	Eva me gbe ɖeka be, Elisa yi Sunem, eye nyɔnu hotɔa ɖe le afima, amesi ƒoe ɖe enu be, wòaɖu nu kplii. Eye ne eva yina godoo la, edzea afima heɖua nu. 
2KI.4.9	Eye nyɔnu la gblɔ na srɔ̃a bena: Kpɔ ɖa, medze sii be, Mawu ƒe ame kɔkɔea ɖe nye esia va nɔa mía gbɔ tom godoo. 
2KI.4.10	Na míatu xɔvia de de xɔta, míatre eŋu, eye miatsɔ abati, kplɔ̃ kple ablegɔ kpakple akaɖiti ada de eme nɛ, eye ne eva mia gbɔ la, ne wòadze afima. 
2KI.4.11	Gbe ɖeka la eva afima, eye wòdze xɔtaxɔ la me hetsi afima dɔ. 
2KI.4.12	Eye wògblɔ na eƒe ɖekakpui Gexazi bena: Yi ɖayɔ Sunem-nyɔnu sia vɛ. Tete wòdayɔe, eve wòva tsitre de eŋku me. 
2KI.4.13	Eve wògblɔ nɛ bena: Gblɔ na nyɔnu la be: Kpɔ da, edze agbagba siawo katã le mia ta, nuka woawɔ na wò? Nyaa de le mia kple fia la alo aʋafia domea? Edo ŋu bena: Mía detɔwo dome mele. 
2KI.4.14	Tete wògblɔ be: Nuka gɔ̃ woawɔ ne? Gexazi ɖo ŋu be: Vi mehele esi o ɖe, eye srɔ̃a ku amegã. 
2KI.4.15	Eye wogblɔ be: Yi ɖayɔe ɖa! Esi wòyɔe ɖa wòva tsitre ɖe ʋɔtrua nu la, 
2KI.4.16	egblɔ bena. Le ƒe, si gbɔna ƒe wɔale siawo ɣi la, ŋutsuvi anɔ alɔto na wò. Egblɔ bena: Kpao, nye aƒetɔ, Mawu ƒe ame, megaflu wò dɔlanyɔnu o! 
2KI.4.17	Eye nyɔnu la fɔ fu, eye wòdzi ŋutsuvi le ɣeyiɣi, si Elisa gblɔ nɛ la dzi.
2KI.4.18	Esi ɖevia tsi la, eva me gbe ɖeka be, eyi fofoa gbɔ le nuŋelawo gbɔ. 
2KI.4.19	Tete wògblɔ na fofoa be: Nye ta, nye ta! Eye wògblɔ na ɖekakpuia de be: Kɔe yi na dadaa! 
2KI.4.20	Tete wòkɔe yi na dadaa, eye wòlée ɖe akɔ, vaseɖe esime woku le ŋdɔ me. 
2KI.4.21	Eye wòyi ɖatsɔe mlɔ Mawu ƒe ame la ƒe aba dzi, eye wòdo go hedo nɔa de enu. 
2KI.4.22	Eye wòyɔ srɔ̃a gblɔ be: Taflatse, ɖo ɖekakpuiawo dometɔ ɖeka kple tedzinɔwo dometɔ ɖeka ɖem, ne maɖe abla ayi Mawu ƒe ame la gbɔ magbɔ. 
2KI.4.23	Eye wògblɔ bena: Nukata nèbe, yeayi ɖo, egbe mehenye dzinu yeye alo dzudzɔgbe oa? Eɖo ŋu bena: Enyo! 
2KI.4.24	Eye wòbia akpa na tedzinɔ la hegblɔ na eƒe ɖekakpui be: Nɔ ekpɔkplɔ dzi, eye megatɔm de afia ɖeke o, negbe ɖeko magblɔe na wò hafi. 
2KI.4.25	Ale wòyi heva Mawu ƒe ame la gbɔ ɖe Karmel-to la dzi. Eye wòva me, esi Mawu ƒe ame kpɔe le adzɔge la, egblɔ na eƒe ɖekakpui Gexazi bena: Kpɔ Sunami-nyɔnu la enye keme ɖa. 
2KI.4.26	Eyata ƒu du yi ɖakpee, eye gblɔ nɛ bena: Edɔa, srɔ̃wò dɔa, viwo dɔa? Edo ŋu be: Wodɔ! 
2KI.4.27	Eye wòyi Mawu ƒe ame la gbɔ le toa dzi helé eƒe afɔwo. Tete Gexazi va, be yeafee da; ke Mawu ƒe ame la gblɔ bena: Ɖe, asi le eŋu, elabena eƒe dzi le nu xam, gake Yehowa ɣlae ɖem, eye meɖee fiãm o. 
2KI.4.28	Eye nyɔnu la gblɔ be: Ɖe mebia vi nye aƒetɔa? Nyemegblɔ be, megaflum oa? 
2KI.4.29	Tete wògblɔ na Gexazi bena: Bla wò ali dzi, eye natsɔ nye atikplɔ ɖe asi ayi. Ne èdo go amea ɖe la, megado gbe nɛ o, eye ne amea ɖe do gbe na wò la, megalɔ̃ nɛ o, eye natsɔ nye atikplɔ la ada ɖe ŋutsuvi la ƒe mo. 
2KI.4.30	Tete ŋutsuvi la dada gblɔ bena: Meta Yehowa ƒe agbe kple wò amea siaa: Ne magblẽ wò ɖi fĩ! Ale wòtso hedze eyome. 
2KI.4.31	Ke Gexazi dze wo ŋgɔ va tsɔ atikplɔ la da ɖe ŋutsuvi la ƒe mo, gake gbea ɖeke meɖi o, eye mese naneke o. Tete wògbugbɔ va kpee hetoe nɛ gblɔ bena: Ŋutsuvi la menyɔ o. 
2KI.4.32	Eye esi Elisa va xɔa me la, kpɔ ɖa, ɖevi la ku wotsɔ mlɔ eƒe aba dzi. 
2KI.4.33	Eye woge ɖe eme hedo ʋɔa ɖe woa kple eve la nu, eye wòdo gbe ɖa na Yehowa. 
2KI.4.34	Emegbe wòde aba la dzi hetsyɔ akɔ ɖe ɖevi la dzi; etsɔ yeƒe nu ɖo eƒe nu, yeƒe ŋku ɖo eƒe ŋku dzi, eye wotsɔ yeƒe asi do eƒe asiwò me, eye wòdra ɖe edzi, vaseɖe esime dzo ɖo lã me na ɖevi la. 
2KI.4.35	Emegbe wòtrɔ hezɔ le xɔa me yi afi zi ɖeka kple afime zi ɖeka; eye wòde aba la dzi hetsyɔ akɔ ɖe edzi. Tete ŋutsuvi la nyẽ zi adre, eye ŋutsuvi la ʋu ŋku. 
2KI.4.36	Eye wòyɔ Gexazi gblɔ bena: Yɔ Sunami-nyɔnu sia vɛ. Esi wòɖayɔe wòva egbɔ la, egblɔ be: Kɔ viwò la. 
2KI.4.37	Tete wòyi ɖabɔbɔ ɖe eƒe afɔ nu heɖe ta agu, eye wòkɔ via heɖo go dzo.
2KI.4.38	Emegbe Elisa gbugbɔ va Gilgal. Eye dɔ to le anyigba dzi, eye nyagblɔɖilawo ƒe nusrɔ̃viwo bɔbɔ nɔ eŋku me. Tete wògblɔ na eƒe ɖekakpui bena: Ɖo ze gã dzoe, ne naɖa nu na nyagblɔɖilawo ƒe nusrɔ̃viawo. 
2KI.4.39	Tete wo dometɔ ɖeka yi gbe me, be yeada ama, eye wòkpɔ gbemekaa ɖe, eye wogbe treklɔnuwo le edzi lɔ ɖe avɔ me fũ, eye wògbɔ va flii ɖe zea me, ke womedze sii o. 
2KI.4.40	Eye wotrɔe tsɔ ɖo ameawo kɔ me, be woaɖu. Ke esi woɖu nua ɖe la, wodo ɣli be: Mawu ƒe ame, ku le zea me! Eye womete ŋu ɖui o. 
2KI.4.41	Tete wògblɔ be: Ekema miku wɔ vɛ. Eye wòtsɔe kɔ ɖe zea me gblɔ be: Mitrɔe ɖo ameawo kɔ me, ne woaɖu. Eye nu vɔ̃ɖia ɖeke meganɔ zea me o.
2KI.4.42	Eye ŋutsua ɖe tso Baal-Salisa tsɔ lubolo blave, siwo nye nuku gbãtɔwo ƒe abolo kple bli tɔtɔe ɖe kotoku me ve na Mawu ƒe ame la; ke eya gblɔ be, wòatsɔe na ameawo, ne woaɖu. 
2KI.4.43	Eƒe dɔla ɖo ŋu be: Aleke matsɔ nusia aɖo ame alafa kɔ me? Egblɔ bena: Tsɔe na ameawo, ne woaɖu, elabena ale Yehowa gblɔ esi: Woaɖu nu wòakpɔtɔ. 
2KI.4.44	Eye wòtsɔe ɖo wo ko me, eye woɖui wòkpɔtɔ le Yehowa ƒe nya la nu.
2KI.5.1	Naeman enye Aram-fia ƒe aʋafia, exɔ ŋkɔ le eƒe aƒetɔ gbɔ, eye bubu le eŋu, elabena eya dzi Yehowa to na dziɖuɖu Aram; enye kalẽtɔ, gake edze anyi. 
2KI.5.2	Eye Aramtɔwo ƒe adzohawo ho, eye woɖe aboyo nyɔnuvi suea ɖe tso Israel-nyigba dzi, eye wònɔ Naeman srɔ̃ gbɔ. 
2KI.5.3	Eya gblɔ na eƒe aƒenɔ bena: Oo, ne nye aƒetɔ aɖe nyagblɔɖila, si le Samaria gbɔ la! ayɔ dɔ eƒe anyi la nɛ. 
2KI.5.4	Eye wòyi ɖagblɔe na eƒe aƒetɔ bena: Ale kple ale nyɔnuvi, si tso Israel-nyigba dzi la, gblɔ esi. 
2KI.5.5	Tete Aram-fia gblɔ bena: Yi, eye maɖo agbalẽ ɖe Israel-fia. Eye wòyi hetsɔ klosalo talento ewo kple sika sekel akpe ade kpakple atsyɔ̃ɖowu ewo de asi. 
2KI.5.6	Eye wòtsɔ agbalẽ la vɛ na Israel-fia; eme nya enye: Ne agbalẽ sia su asiwò la, ekema nanyae be, nyee dɔ nye dɔla Naeman ɖe gbɔwò, be nayɔ dɔ eƒe anyi la nɛ. 
2KI.5.7	Esi Israel-fia xlẽ agbalẽa la, edze eƒe awuwo gblɔ bena: Mawue menye, ne mawu ame agagbɔ agbee, hafi amesia dɔ ame ɖo ɖe gbɔnye, be mayɔ dɔ anyi na ŋutsu sia? Midze sii kokoko be, mɔnu dim wòle le ŋunye.
2KI.5.8	Ke esi Elisa, Mawu ƒe ame la se be, Israel-fia dze eƒe awuwo la, edo ame ɖo ɖe fia la gbɔ, ne woagblɔ nɛ bena: Nukaŋuti nèdze wò awuwo? Ɖoe ɖe gbɔnye, ne wòadze sii be, nyagblɔɖilaa ɖe le Israel. 
2KI.5.9	Ale Naeman kple eƒe sɔwo kple eƒe tasiaɖam va tɔ ɖe Elisa ƒe aƒe nu. 
2KI.5.10	Eye Elisa do ame ɖo ɖee, ne woagblɔ nɛ be: Yi ɖale tsi zi adre le Yordan me, ekema wò ŋutigbalẽ aɖɔ ɖo, eye wò ŋuti aka. 
2KI.5.11	Tete Naeman bi dzi hedzo gblɔ bena: Kpɔ ɖa, nyea mebu be, ɖe wòle dodo ge ava gbɔnye, eye wòate ɖe ŋunye ayɔ Yehowa, eƒe Mawu ƒe ŋkɔ, eye woatso eƒe asi alili de teƒeawo, eye wòayɔ dɔ anyia hĩ! 
2KI.5.12	Ɖe Damasko-tɔsisiwo, Amana kple Farfar, menyo wu Israel-tosisiwo katã oa? Ɖe nyemale tsi le wo me, eye ŋunye nakɔ oa? Eye wòdo dzo kple dziku. 
2KI.5.13	Tete eƒe dɔlawo va egbɔ ƒo nu kplii gblɔ bena: Mía fofo, ne nyagblɔɖila gblɔ nu sesẽa ɖe na wò la, màwɔe oa? Kakaka wògblɔ na wò be: Ɖale tsi, ne ŋuwò nakɔ! 
2KI.5.14	Tete wòɖi abu yi ɖado ɖi ɖe Yordan me zi adre le Mawu ƒe ame ƒe nya la nu, eye eƒe ŋutigbalẽ zu abe ŋutsuvi dzaa ɖe ƒe ŋutigbalẽ ene, eye eŋuti kɔ. 
2KI.5.15	Tete eya kple eƒe ameha blibo la wogbugbɔ va Mawu ƒe ame la gbɔ, eye wòva egbɔ gblɔ bena: Kpɔ ɖa, azɔ medze sii bena, mawu ɖeke mele anyigba blibo la dzi o, negbe le Israel ko. Eyata xɔ nunanaa ɖe tso wò dɔla si! 
2KI.5.16	Ke egblɔ be Meta Yehowa, amesi ŋku me mele tsitre ɖo la ƒe agbe: Ne maxɔ nane fĩ! Eye wòƒoe ɖe enu, be wòaxɔe, ke egbe. 
2KI.5.17	Naeman gblɔ bena: Ne ele alea la, ekema na woaku anyi tedzisɔ eve ƒe tsɔtsɔ nu na wò dɔla, elabena wò dɔla magasa numevɔ kple akpedavɔ na mawu bubuwo azɔ o, negbe Yehowa ko. 
2KI.5.18	Negbe esia ko Yehowa natsɔ ake eƒe dɔla: Nenye be, nye aƒetɔ yi Rimon ƒe me, be wòaɖe ta agu le afima, eye wòziɔ ɖe nye alo ŋu la, ekema nye hã made ta agu le Rimon ƒe me; Yehowa natsɔ gbe, siwo mado ɖa le Rimon ƒe me la, ake eƒe dɔla.
2KI.5.19	Egblɔ nɛ bena: Heyi le ŋutifafa me! Eye esi wòdzo le egbɔ eyome bu vie la, 
2KI.5.20	Mawu ƒe ame Elisa ƒe ɖekakpui Gexazi gblɔ bena: Kpɔ ɖa, nye aƒetɔ gbe nusi Aramtɔ Naeman tso vɛ la, xoxo le esi. Meta Yehowa ƒe agbe: Ne nyemaƒu ɖu adze eyome aɖaxo nane le esi o fi! 
2KI.5.21	Tete Gexazi dze Naeman yome. Esi Naeman kpɔ be, amea ɖe ƒu du kplɔe ɖo la, eɖi go le eƒe tasiaɖam la meyi ɖakpee gblɔ bena: Wo katã doa? 
2KI.5.22	Eɖo ŋu bena: Wodɔ! Nye aƒetɔe ɖom ɖa be, magblɔ be: Kpɔ ɖa, fifi laa ɖekakpui eve tso Efrayim-to dzi le nyagblɔɖilawo ƒe nusrɔ̃viwo dome va dze gbɔnye; taflatse, tso klosalo talento ɖeka kple atsyɔ̃ɖowu eve na wo. 
2KI.5.23	Naeman ɖo ŋu be: Ne enyo ŋuwò la, xa talento eve. Eye wòƒoe ɖe enu, eye wòbia klosalo talento eve ɖe kotoku eve me hekpe ɖe atsyɔ̃ɖowu eve ŋu, eye wòtsɔ wo de eƒe ɖekakpui eve si wotsɔ dze eŋgɔe. 
2KI.5.24	Esi wova ɖo togbɛa gbɔ la, exɔ wo le wo si hetsɔ dzra ɖo ɖe eƒe me, eye wòɖo mɔ ŋutsuawo wodzo. 
2KI.5.25	Ke eya va tsi tre ɖe eƒe aƒetɔ gbɔ. Tete Elisa biae bena: Afika netso, Gexazi? Eɖo ŋu bena: Wò dɔla medo de afi alo afime o! 
2KI.5.26	Eye wògblɔ nɛ bena: Nye dzi de kpli wò tso, esime ŋutsua ɖe tre heɖi go le eƒe tasiaɖam me va kpe wò. Alo klosalo kple awuwo, amitiwo kple weingblewo, alẽwo kple nyiwo, dɔlaŋutsuwo kple dɔlanyɔnuwo xɔɣienye esia? 
2KI.5.27	Eyata Naeman ƒe anyi la ade ɖe mia kple wò dzidzimeviwo ŋu tegbee! Tete wodzo le eŋku me, eye anyi ƒo ɖe eŋu fu kpii.
2KI.6.1	Eye nyagblɔɖilawo ƒe nusrɔ̃viwo gblɔ na Elisa bena: Kpɔ ɖa, teƒe, si míele le gbɔwò la, xaxa na mí akpa. 
2KI.6.2	Na, ne miayi Yordan nu, eye mía dome amesiame natsɔ ati tso afima vɛ, ne míawɔ nɔƒe ɖe afima, afisi míanɔ. Eɖo ŋu na wo bena: Miheyi! 
2KI.6.3	Eye wo dometɔ ɖeka gblɔ bena: Ne edze ŋuwò la, ekema yi kpli mí. Eɖo ŋu bena: Mayi! 
2KI.6.4	Tete wòyi kpli wo, eye wova Yordan nu hede asi atilalã me. 
2KI.6.5	Esime wo dometɔ ɖeka le atia lãm la, fia la ge ɖe taa me. Tete wòdo ɣli gblɔ bena: Ao, nye aƒetɔ, ɖe meɣee! 
2KI.6.6	Eye Mawu ƒe ame la gblɔ bena: Afika woge dze? Efia teƒe lae, eye wòlã ati tsɔ ƒu gbe ɖi, tete fía la ho ɖe dzi. 
2KI.6.7	Eye wògblɔ be: Lée! Tete wòɖo asi ɖa lée.
2KI.6.8	Eye Aram-fia ho aʋa ɖe Israel ŋu, eye wòde adaŋu kple eƒe dɔlawo gblɔ bena: Afi kple afime maƒu nye asaɖa ɖo. 
2KI.6.9	Ke Mawu ƒe ame la dɔ ame ɖo ɖe Israel-fia, ne woagblɔ nɛ bena: Kpɔ nyuie, ne màgato teƒe sia ŋu ayi o, elabena Aramtɔwo ƒu asaɖa anyi ɖe afima. 
2KI.6.10	Eye Israel-fia ɖɔ ame ɖe teƒe, si Mawu ƒe ame la fiae hexlɔ̃ nui le eŋu la, eye wòkpɔ eɖokui dzi nyuie le afima ŋu; menye zi ɖeka o, eye menye zi eve o. 
2KI.6.11	Tete Aram-fia ƒe dzi de asi dzodzo me nyanyanya le nya sia ŋuti, eye wòyɔ eƒe dɔlawo gblɔ na wo bena: Miate ŋu agblɔe nam mia dometɔ, si le Israel-fia la dzi dem oa? 
2KI.6.12	Tete eƒe dɔlawo dometɔ ɖeka gblɔ bena: Kpao, nye aƒetɔ fia, ke boŋ nyagblɔɖila Elisa, si le Israel lae, nɔa wò nya, siwo nègblɔna le wò xogã me la, gblɔm na Israel-fia. 
2KI.6.13	Egblɔ be: Miyi ɖakpɔ afisi wòle, ne mado ame dɔ, ne woalée vɛ. Eye wova gblɔ nɛ be: Kpɔ ɖa, ele Dotan. 
2KI.6.14	Tete wòdo sɔwo kple tasiaɖamwo kple aʋakɔ gãa de ɖo ɖe afima, eye wova le zã me heɖe to ɖe dua. 
2KI.6.15	Esi Mawu ƒe ame la ƒe dɔla fɔ ŋdi kanya, eye wòdo go la, kpɔ ɖa, aʋakɔa ɖe kple sɔwo kpakple tasiaɖamwo de to de dua. Eye eƒe ɖekakpui la gblɔ bena: Oo, nye aƒetɔ, nuka wo ge míala? 
2KI.6.16	Edo ŋu bena: Megavɔ̃ o, elabena amesiwo le mía dzi la, sɔ gbɔ wu amesiwo le wo dzi. 
2KI.6.17	Eye Elisa do gbe ɖa gblɔ bena: Yehowa, ʋu eƒe ŋkuwo, ne woakpe nu! Tete Yehowa ʋu ɖekakpui la ƒe ŋkuwo, eye wòkpɔ nu, eye kpɔ ɖa dzosɔwo kple dzotasiaɖamwo le to la ŋu kpaŋkpaŋ ƒo xlã Elisa. 
2KI.6.18	Esi woɖi abu va egbɔ la, Elisa do gbe ɖa na Yehowa gblɔ bena: Na ameha sia ƒe ŋku nagbã! Eye wòna woƒe ŋkuwo gbã le Elisa ƒe nya la nu. 
2KI.6.19	Eye Elisa gblɔ na wo bena: Menye mo lae nye esia o, eye menye du lae nye esia o; mikplɔm ɖo, ne makplɔ mi yi ŋutsu, si dim miele la gbɔe. Eye wòkplɔ woyi Samaria. 
2KI.6.20	Esime wova Samaria la, Elisa gblɔ be: Yehowa, ʋu amesiawo ƒe ŋkuwo, ne woakpɔ nu! Tete Yehowa ʋu woƒe ŋkuwo, eye wokpɔ be, yewole Samaria titina. 
2KI.6.21	Esi Israel-fia kpɔ wo la, egblɔ na Elisa bena: Fofonye, madza woa? Madza woa, fofonye? 
2KI.6.22	Edo ŋu bena: Magadza wo o! Ɖe nèbe, yeadza amesiwo metsɔ wò yi kple wò dati de aboyoe o la? Tsɔ abolo kple tsi ɖo wo kɔ me, ne woaɖu nu ano nu, eye wòayi woƒe aƒetɔ gbɔ. 
2KI.6.23	Tete wòwɔ amedzro gãa de na wo, woɖu nu no nu, eye wòdo mɔ wo woyi woƒe aƒetɔ gbɔ. Eye Aramtɔwo ƒe adzohawo megava Israel-nyigba dzi kpɔ o.
2KI.6.24	Esia megbe la Aram-fia Ben-Hadad ƒo eƒe aʋakɔ blibo la nu ƒu, eye woho va ɖe to ɖe Samaria. 
2KI.6.25	Eye dɔ gãa ɖe to le Samaria; kpɔ da, wode to ɖee, vaseɖe esime tedzita ɖeka xɔ klosalo sekel blanyi, eye ahɔnemi kab eneliawo ɖeka xɔ klosalo sekel atɔ̃. 
2KI.6.26	Esime Israel-fia le tsa ɖim le gli dzi la, nyɔnua ɖe do ɣli yɔe gblɔ bena: Nye aƒetɔ fia, xɔ nam! 
2KI.6.27	Eɖo ŋu bena: Esi Yehowa mele xɔxɔm na wò o la, afika nyea mato axɔ na wò? Lugbɔƒe loo alo weinfiãƒea? 
2KI.6.28	Fia la gagblɔ nɛ bena: Nya ka le asiwò? Eɖo ŋu bena: Nyɔnu sia gblɔ nam be: Tsɔ viwòŋutsu miaɖu egbea, eye miaɖu vinyeŋutsu etsɔ. 
2KI.6.29	Eye míeɖa vinye heɖu. Ke esi ŋu ke, eye megblɔ ne be: tsɔ viwò míaɖu la, kpɔ ɖa, etsɔ via ɣla. 
2KI.6.30	Esime fia la se nyɔnua ƒe nyawo la, edze eƒe awuwo hele tsa ɖim le glia dzi; eye dukɔ la kpɔe be, eta akpanya de eƒe awuwo te. 
2KI.6.31	Eye wògblɔ bena: Mawu afiam agafiam ɖe dzi, ne Elisa, Safat vi ƒe ta aganɔ eŋu fi! 
2KI.6.32	Esi Elisa bɔbɔ nɔ eƒe me, eye ame tsitsiwo bɔbɔ nɔ egbɔ la, fia la ɖɔ ame ɖo ɖe eŋgɔ. Ke hafi ɖɔla la nava egbɔ la, egblɔ na ame tsitsiawo bena: Miele ekpɔm be, hlɔ̃mevi sia ɖɔ ɖo ɖa, be woatso ta le nunyea? Miɖo ŋku anyi, ne dɔla la va la, ekema mitutui kple ʋɔtru, eye mido nɔa! Ɖe menye eƒe aƒetɔ ƒe afɔzi le eyome gbɔna oa? 
2KI.6.33	Ke esi wogale nu ƒom kpli wo la, kpo ɖa, fia la do ɖe egbɔ gblɔ bena: Kpɔ ɖa, dzɔgbevɔ̃e sia tso Yehowa gbɔ, nukata maganɔ mɔ kpɔm na Yehowa?
2KI.7.1	Tete Elisa gblɔ bena: Se Yehowa ƒe gbe! Ale Yehowa gblɔ esi: Etsɔ wɔale siawo la wɔ memee dzidzenu ɖeka axɔ sekel ɖeka, eye lu dzidzenu eve axɔ sekel ɖeka le Samaria ƒe agbo nu. 
2KI.7.2	Ke fia ŋu me, si ƒe alɔ ŋu fia la ziɔ ɖo la, ɖo ŋu na Mawu ƒe ame gblɔ bena: Kpɔ ɖa, ne Yehowa aɖe fesre ɖe dziƒo ŋu hã la, ɖe esia ava mea? Eɖo ŋu nɛ be: Kpɔ ɖa, akpɔe kple wò ŋkuwo, ke maɖu ɖeke o!
2KI.7.3	Eye anyidzela ene le agboa nu, amesiwo gblɔ na wo nɔewo bena: Nukaŋuti mianɔ afisia, vaseɖe esime míaku? 
2KI.7.4	Ne miehe, miayi dua me la ekema miaku ɖe afima, elabena dɔwuame le dua me; eye ne míetsi afisia hã, kuku ge míala. Eyata mina miayi Aramtɔwo ƒe asaɖa me aɖabu aka na wo! Ne wona míetsi agbe la, ekema míetsi agbe; ne wowu mí la, ekema ɖe mieku. 
2KI.7.5	Esi anyigba le tsyɔtsyɔm la, wodze mɔ, be yewoayi Aramtɔwo ƒe asaɖa me. Eye esi wova Aramtɔwo ƒe asaɖa ƒe mlɔenu la, kpɔ ɖa, amea ɖeke mele afima o. 
2KI.7.6	Elabena Aƒetɔ la na Aram-aʋakɔ la se tasiaɖamwo kple sɔwo kpakple aʋakɔ gãa ɖe ŋkɔ; tete wogblɔ na wo nɔewo bena: Kpɔ ɖa, Israel-fia tsɔ aʋa Xiti-fiawo kple Egipte-fiawo ɖe mía ŋu, be woava dze mía dzi. 
2KI.7.7	Tete wotso hesi, esime anyigba le tsyɔtsyɔm, eye wogblẽ woƒe asaɖa ɖi, abe alesi wòle ene; wogblẽ wo ƒe agbadɔwo, sɔwo kple tedziwo ɖi, eye wòsi heɖe woƒe agbe. 
2KI.7.8	Esi anyidzelawo va asaɖa ƒe mlɔenu hege ɖe agbadɔa ɖe me la, woɖu nu no nu, eye wotsɔ klosalo kple sika kpakple awuwo le eme ɖade do. Emegbe wovi agbadɔ bubu me, eye wotsɔ nu le eme ɖade do. 
2KI.7.9	Tete wogblɔ na wo nɔewo bena: Menye nu nyui enye esia wɔm miele o, elabena egbe enye du nyui xɔgbe. Ne míelala, vaseɖe ŋu ke la, ekema míaɖi fɔ; eyata mina míayi aɖagblɔe le fia fe me. 
2KI.7.10	Eye woyi ɖayɔ dua ƒe agbonudzɔlawo gblɔ na wo bena: Miede Aramtɔwo ƒe asaɖa me, eye kpɔ ɖa, amea ɖeke meli o, eye amegbetɔ ƒe gbe meɖi o, ke boŋ wode ka sɔwo kple tedziwo ɖi, eye agbadɔwo li, abe alesi wole ene. 
2KI.7.11	Woyɔ agbonudzɔlawo, eye woawo ɖagblɔe le fia ƒe me.
2KI.7.12	Tete fia la fɔ le zã gblɔ na eƒe dɔlawo bena: Magblɔe na mi, nusi Aramtɔwo be, yewoawɔ mí. Wonyae bena, dɔ le mia wum, eyata wodzo le asaɖa la me yi ɖaɣla ɖe gbe me gblɔ bena: Ne wodo tso dua me la, ekema míalé wo agbagbe, eye míage ɖe dua me. 
2KI.7.13	Eye eƒe dɔlawo dometɔ ɖeka xɔ edzi gblɔ bena: Na woaɖe sɔ alɔ̃ tso sɔ, siwo kpɔtɔ ɖe dua me la me, ɖewohĩ ava me na wo abe Israel ƒe ameha blibo, si kpɔtɔ la ene, alo ava me na wo abe Israel ƒe ameha blibo, si ku la ene; eye na míadɔ ame woaɖakpɔe ɖa. 
2KI.7.14	Tete woɖe tasiaɖam eve kple sɔwo, eye fia la dɔ wo ɖe Aramtɔwo ƒe asaɖa me gblɔ bena: Miyi ɖakpɔe ɖa! 
2KI.7.15	Eye wodze wo yome vaseɖe kekeke Yordan nu, eye kpɔ ɖa, mɔ blibo la dziya fũ kple awuwo kple aʋawɔnuwo, siwo Aramtɔwo tsɔ ƒu gbe, esime wole sisim. Eye dɔlawo gbugbɔ va gblɔe na fia la. 
2KI.7.16	Tete dukɔ la do go ɖaha Aramtɔwo ƒe asaɖa la, eye wɔ memee dzidzenu ɖeka xɔ sekel ɖeka ɖe Yehowa ƒe nya la nu.
2KI.7.17	Ke fia la ɖe fia ŋu me, si ƒe alɔ ŋu wòziɔna ɖo la, ɖo agbo la nu, eye dukɔ la fanyae ɖe agbo la nu woku, abe alesi Mawu ƒe ame la gblɔ, esime fia la va egbɔ ene! 
2KI.7.18	Elabena esi Mawu ƒe ame la gblɔ na fia la bena, lu dzidzenu eve axɔ sekel ɖeka, eye wɔ memee dzidzenu ɖeka axɔ sekel ɖeka le Samaria ƒe agbo nu etsɔ wɔale siawo la, 
2KI.7.19	fia ŋu me la ɖo ŋu na Mawu fe ame la gblɔ bena: Kpɔ ɖa, ne Yehowa ɖe fesre ɖe dziƒo ŋu hã la, ɖe nusia ava mea? Eye wògblɔ be: Kpɔ ɖa, àkpɔe kple wò ŋkuwo, gake màɖu ɖeke o. 
2KI.7.20	Eva me nɛ nenema, eye dukɔ la fanyae ɖe agbo la nu woku.
2KI.8.1	Eye Elisa ƒo nu kple nyɔnu, si ƒe vi wògbɔ agbee la, gblɔ bena: Mia kple aƒewòmetɔwo mitso, ne miaɖanye amedzro le afisiafi, si ke miekpɔ; elabena Yehowa le dɔwuame he ge vɛ ƒe adre, eye ele anyigba dzi xoxo. 
2KI.8.2	Tete nyɔnu la kple eƒemetɔwo dze mɔ, eye wòwɔ, abe alesi Mawu ƒe ame gblɔ ene, eye wòɖanye amedzro le Filistitɔwo ƒe anyigba dzi ƒe adre. 
2KI.8.3	Esi ƒe adrea nu yi vɔ la, nyɔnua gbugbɔ tso Filistitɔwo ƒe anyigba dzi, eye wòyi, be yeaɖe kuku na fia la le eƒe aƒe kple eƒe agble ta. 
2KI.8.4	Eye fia la le nu ƒom kple Mawu ƒe ame ƒe ɖekakpui Gexazi bena: Taflatse, gblɔ nu gã nu gã, siwo katã Elisa wɔ la nam. 
2KI.8.5	Esi wògblɔ na fia la be, egbɔ agbe ame kuku la, kpɔ ɖa, nyɔnu, si ƒe vi wògbɔ agbee la, va ɖe kuku na fia la le eƒe aƒe kple eƒe agble ta. Tete Gexazi gblɔ bena: Nye aƒetɔ fia, nyɔnu la nye esia, eye esia nye via, si Elisa gbɔ agbee la. 
2KI.8.6	Tete fia la bia nyɔnu la woxlẽe fiae. Eye fia la ɖe aƒemenuwo dzikpɔla ɖeka kpe ɖe eŋu gblɔ bena: Ɖo eƒe nuwo katã kple nuku, siwo wɔ le agblea me tso gbesigbe wòdzo le anyigba dzi vaseɖe fifi la teƒe nɛ.
2KI.8.7	Elisa va Damasko, esime Aram-fia Ben-Hadad le dɔ lém. Eye wova gblɔ nɛ be: Mawu ƒe ame va afisia! 
2KI.8.8	Tete fia la gblɔna Xazael bena: Tsɔ nunana ɖe asi, nayi aɖakpe Mawu ƒe ame la, eye nabia gbe Yehowa le egbɔ be: Mahaya le dɔ sia mea? 
2KI.8.9	Eye Xazael yi ɖakpee, eye wòtsɔ nunanawo kple Damasko ƒe nu veviwo ɖe asi; wole kposɔ blane ƒe agbatsɔtsɔ. Eye wòva egbɔ gblɔ bena: Viwò, Aram-fia Ben-Hadad dɔm ɖe gbɔwò gblɔ bena: Mahaya le dɔ sia mea? 
2KI.8.10	Elisa ɖo ŋu bena: Yi ɖagblɔ ne bena: Àhaya! Gake Yehowa ɖee fiãm bena, ele kuku ge. 
2KI.8.11	Eye wòlé ŋku ɖe edzi gã eteƒe didi, eye Mawu ƒe ame la de asi avifafa me. 
2KI.8.12	Tete Xazael gblɔ bena: Nukaŋuti nye aƒetɔ le avi fam? Eɖo ŋu bena: Menya nu vɔ̃ɖi, si wɔ ge nala ɖe Israel-viwo ŋu; àtɔ dzo woƒe du sesẽwo, eye atsɔ yi awu woƒe ɖekakpuiwo, àxlã woƒe vidzĩewo ɖe nu, eye adze ƒo le woƒe funɔwo nu. 
2KI.8.13	Xazael gblɔ be: Nuka wò dɔla, avũ, nye be, wòawɔ nu gã sia? Elisa gblɔ bena: Yehowa ɖee fiãm be, wòe le fia ɖu ge ɖe Aram dzi. 
2KI.8.14	Tete wodzo le Elisa gbɔ heyi eƒe aƒetɔ gbɔ, eye wòbiae bena: Nya ka Elisa gblɔ na wò? Eɖo ŋu bena: Egblɔ nam bena, èle hayahaya ge. 
2KI.8.15	Ke esi ŋu ke la, etsɔ avɔ de tsi me hetsyɔ mo nɛ, tete woku. Eye Xazael zu fia ɖe eteƒe.
2KI.8.16	Eye Yoram, Yuda-fia Yosafat ƒe vi, zu fia le Israel-fia Axab ƒe vi Yoram ƒe ƒe atɔ̃lia me, le Yuda-fia Yosafat ŋɔli. 
2KI.8.17	Exɔ ƒe blaetɔ̃ vo eve, esime wòzu fia, eye woɖu fia le Yerusalem ƒe enyi. 
2KI.8.18	Eye wòto Israel-fia wo ƒe ʋe me, abe alesi Axab ƒe aƒe la wo ene, elabena eɖe Axab ƒe vinyɔnu, eye wòwɔ nusi enye vɔ̃ le Yehowa ŋku me. 
2KI.8.19	Ke Yehowa mebe, yeagblẽ Yuda o, le eƒe dɔla Dawid ta, abe alesi wògblɔ nɛ be, yeana akaɖia ɖe eya kple viawo ɖaa ene. 
2KI.8.20	Le eŋɔli Edom dze aglã ɖe Yuda ƒe dziɖuɖu ŋu, eye woɖo fia ɖe wo ɖokui nu. 
2KI.8.21	Tete Yoram ho yi Zair, eye tasiaɖamwo katã kpe ɖe eŋu. Esi wòfa le zã me la, edze Edomtɔ, siwo ɖe to ɖe eya kple tasiaɖam-amegãwo la, eye dukɔ la si yi eƒe agbadɔ me. 
2KI.8.22	Ale Edom dze aglã ɖe Yuda ƒe dziɖuɖu ŋu vaseɖe egbe; eye Libna hã dze aglã le ɣemaɣi. 
2KI.8.23	Yoram ŋutinya susɔea kple nusiwo katã wòwɔ la, woŋlɔ wo ɖe Yuda-fiawo ƒe ŋutinyagbalẽ me. 
2KI.8.24	Eye Yoram mlɔ fofoawo gbɔ, eye woɖii ɖe fofoawo gbɔ le Dawid ƒe du la me, eye via Axazya zu fia ɖe eteƒe.
2KI.8.25	Axazya, Yuda-fia, Yoram ƒe vi, zu fia le Israel-fia Axab ƒe vi Yoram ƒe ƒe wuievelia me. 
2KI.8.26	Axazya xɔ ƒe blave vɔ eve, esime wòzu fia, eye woɖu fia le Yerusalem ƒe ɖeka. Dadaa ŋkɔ nye Atalya, Israel-fia Omri fe vinyɔnu. 
2KI.8.27	Eto Axab ƒe aƒe la ʋe me, eye wòwɔ nusi nye vɔ̃ le Yehowa ŋku me, abe Axab fe aƒe la ene; elabena to wònye na Axab ƒe aƒe la. 
2KI.8.28	Eye Axab vi Yoram ho aʋa yi Ramot-Gilead ɖe Aram-fia Xazael ŋu; ke Aramtɔwo si Yoram. 
2KI.8.29	Tete fia la gbɔ va aƒe, be wòana woada gbe le abi, siwo Aramtɔwo de enu le Rama, esime wòwɔ aʋa kple Aram-fia Xazael la ŋu. Eye Yuda-fia, Yoram ƒe vi Axazya yi, be yeakpɔ Axab vi Yoram ɖa le Yezreel, elabena ele dɔ lém.
2KI.9.1	Eye nyagblɔɖila Elisa yɔ nyagblɔɖilawo ƒe nusrɔ̃viwo dometɔ ɖeka gblɔ nɛ bena: Bla wò ali dzi, eye natsɔ amigoe sia ɖe asi ayi Ramot-Gilead. 
2KI.9.2	Ne eɖo afima la akpɔ Yehu, Nimsi vi Yosafat ƒe vi, ge ɖe eme, eye nana wòatsi tre tso nɔviawo dome, eye kplɔe yi xogã me. 
2KI.9.3	Eye natsɔ amigoe la akɔ ɖe ta me nɛ agblɔ bena: Ale Yehowa gblɔ esi: Mesi ami na wò heɖo fia ɖe Israel dzi. Emegbe naʋu ʋɔa, eye nasi, megalala o. 
2KI.9.4	Tete nyagblɔɖilawo ƒe nusrɔ̃vi la yi Ramot-Gilead. 
2KI.9.5	Esi woge ɖe eme la, kpɔ ɖa, aʋakɔ la ƒe amegãwo ɖi anyi. Eye wògblɔ bena: Amegã, mehe gbea ɖe vɛ na wò! Yehu ɖo ŋu bena: Mí katã dometɔ kae? Eɖo ŋu bena: Amegã wòe! 
2KI.9.6	Tete wòtsi tre heyi xɔa me, eye wòka ami la ɖe eƒe ta me gblɔ nɛ bena: Ale Yehowa, Israel ƒe Mawu la, gblɔ esi: Mesi ami na wò heɖo fia wò ɖe Yehowa ƒe aƒe Israel dzi. 
2KI.9.7	Eye tsrɔ̃ wò aƒetɔ Axab ƒe aƒe la, ne mabia hlɔ̃ Izebel ɖe nye dɔla nyagblɔɖilawo ƒe ʋu kple Yehowa ƒe dɔlawo katã ƒe ʋu nu. 
2KI.9.8	Axab ƒe aƒe blibo la atsrɔ̃ gbidigbidi, eye matsrɔ̃ Axab ƒe ŋutsuwo, ɖeviwo kple ame tsitsiwo siaa. 
2KI.9.9	Mawo Axab ƒe aƒe la abe Yerobeam. Nebat vi ƒe aƒe kple Baesa, Axiya vi ƒe aƒe ene. 
2KI.9.10	Eye avũwo aɖu Izebel le Yezreel-gble me, eye amea ɖeke maɖii o. Tete woʋu ʋɔa hesi.
2KI.9.11	Eye esi Yehu do va eƒe aƒetɔ ƒe dɔlawo gbɔ la, wobiae bena: Eme nyoa? Nya ka ta aɖaʋatɔ sia va gbɔwò ɖo? Eɖo ŋu na wo bena: Mienya ŋutsu la kple eƒe nuwɔwɔ tso! 
2KI.9.12	Ke wogblɔ bena: Aʋa tsoe, gblɔe na mí dzro! Tete wògblɔ bena: Ale kple ale wògblɔ nam enye si be: Ale Yehowa gblɔ esi: Mesi ami na wò heɖo fia wò ɖe Israel dzi. 
2KI.9.13	Tete wowɔ kaba, eye wo dome amesiame tsɔ eƒe avɔ ɖo ete le atrakpuifɔflɔ la dzi, eye woku kpẽ gblɔ bena: Yehu zu ha! 
2KI.9.14	Ale Yehu, Nimsi vi Yosafat ƒe vi, bia nu ɖe Yoram ŋu. Ke Yoram kple Israel blibo la wonɔ ŋudzɔ na Aram-fia Xazael le Ramot-Gilead. 
2KI.9.15	Emegbe fia Yoram gbugbɔ yi aƒe, be woada gbe le abi, siwo Aramtɔwo de eŋu, esime wòwɔ aʋa kple Aram-fia Xazael la ŋu ne. Eye Yehu gblɔ bena: Ne edze mia ŋu la, ekema amea ɖeke megasi tso dua me ayi aɖagblɔe le Yezreel o. 
2KI.9.16	Tete Yehu ɖo tasiaɖam heyi Yezreel, elabena Yoram le aba dzi le afima, eye Yuda-fia Axazya yi, be yeakpɔ Yoram ɖa. 
2KI.9.17	Eye esi dzɔla le mɔ̃ ta me le Yezreel kpɔ Yehu ƒe amehawo gbɔna la, egblɔ be: Mekpɔ amehaa ɖe! Tete Yoram gblɔ bena: Ɖe sɔdola ɖeka ɖo ɖa, ne wòaɖakpe wo abia bena: Ŋutifafaea? 
2KI.9.18	Eye sɔdola la do sɔ yi ɖakpee gblɔ bena: Ale fía la gblɔ esi: Ŋutifafaea? Yehu gblɔ bena: Ŋutifafanya kae tsɔ gbɔwò? Trɔ va yi megbenye! Eye dzɔla la yi ɖagblɔ bena: Dɔla la yi ɖaɖo wo gbɔ, ke megatrɔ gbɔ o. 
2KI.9.19	Eye wòdɔ sɔdola evelia wòdo sɔ yi wo gbɔ gblɔ bena: Ale fia la gblɔ esi: Ŋutifafaea? Yehu gblɔ be: Ŋutifafanya kae tsɔ gbɔwò? Trɔ va yi megbenye! 
2KI.9.20	Eye dzɔla la yi ɖagblɔ bena: Eyi ɖaɖo wo gbɔ, gake megatrɔ gbɔ o. Nuwɔwɔ la le abe Yehu, Nimsi vi ƒe nuwɔwɔ ene, elabena ele nu wɔm abe aɖaʋatɔ ene.
2KI.9.21	Tete Yoram gblɔ bena: Tsi sɔ ɖe tasiaɖam ŋu! Eye wotsii ɖe tasiaɖam ŋu, eye Israel-fia Yoram kple Yuda-fia Axazya dome amesiame ɖe eƒe tasiaɖam me, eye woyi Yehu kpe ge: eve wokpɔe Yezreeltɔ Nabot ƒe agble me. 
2KI.9.22	Esi Yoram kpɔ Yehu la, egblɔ bena: Yehu, ŋutifafaea? Eɖo ŋu bena: Ŋutifafa ka? Esi dawo Izebel ƒe ahasiwɔwɔ kple dzosasa ta le agbɔ sɔm ɖaa ko laa? 
2KI.9.23	Tete Yoram trɔ hesi, eye wogblɔ na Axazya bena: Axazya, nugbeɖoɖoe! 
2KI.9.24	Ke Yehu vu ete da me, eye wote megbe na Yoram, eye aŋutrɔ la ŋɔ eƒe dzi ɖi go, eye wòmũ dze eƒe tasiaɖam me. 
2KI.9.25	Eye wògblɔ na fia ŋu me Bidekar bena: Kɔe ƒu gbe ɖe Yezreeltɔ Nabot ƒe agble me, elabena esi mía kple eve mieɖo sɔ nɔ fofoa Axab yome la, eya Yehowa gblɔ nya sia ɖe eŋu 
2KI.9.26	Ale Yehowa gblɔ esi Mekpɔ Nabot kple viawo ƒe ʋu etso tso! Yehowa ƒe gbe enye si; Maɖo eteƒe na wò le agble sia me. Eyata kɔe ƒu gbe ɖe agble la me le Yehowa ƒe nya la nu! 
2KI.9.27	Ke esi Yuda-fia Axazya kpɔe la, esi to abɔ me xɔ ƒe mɔ, eye Yehu ti eyome gblɔ bena: Mité eya hã! Eye wotée ɖe tasiaɖam la me le Gur-togbɛ, si le Yibleam gbɔ la dzi, eye wòsi yi Megido heku ɖe afima. 
2KI.9.28	Eye eƒe dɔlawo kɔe yi Yerusalem, eye woɖii ɖe eƒe yɔdo me ɖe fofoawo gbɔ le Dawid ƒe du la me. 
2KI.9.29	Axazya zu fia ɖe Yuda dzi le Axab vi Yoram ƒe ƒe wuiɖekɛlia me.
2KI.9.30	Emegbe Yehu va Yezreel. Esi Izebel see la, eɖo tu ɖe ŋku, eye wòwɔ leke na eƒe ta, eye wòdo mo ɖe fesre nu. 
2KI.9.31	Eye esi Yehu va agboa me la, tete wògblɔ be: Zimri, eƒe aƒetɔ wula doa? 
2KI.9.32	Wòfɔ ka dzi kpo fesre nu gblɔ bena: Ameka le dzinye, amekae? Tete aƒemenuwo dzikpɔla eve alo etɔ̃ do mo ɖe fesre nu. 
2KI.9.33	Eye wògblɔ bena: Mitu asii ƒu anyi! Tete wotu asii ƒu anyi, eye eƒe ʋu hlẽ ɖe gli kple sɔwo ŋu, eye wofanyae. 
2KI.9.34	Eye esi woge ɖe eme ɖu nu no nu la, egblɔ bena: Miyi ɖakpɔ fiƒodeme sia ɖa, ne miaɖii, elabena fia vinyɔnue. 
2KI.9.35	Ke esi woyi, be yewoaɖii la, womekpɔ eƒe afia ɖeke o, negbe eƒe takoli, afɔbaya kple asibayawo ko. 
2KI.9.36	Eye wogbugbɔ va gblɔ̃e nɛ; tete wògblɔ be: Esia nye nya, si Yehowa gblɔ to eƒe dɔla Eliya, Tisbitɔ la dzi bena: Avũwo aɖu Izebel ƒe lã le Yezreel-gble me. 
2KI.9.37	Eye Izebel ƒe kukua ano abe mi ene anɔ gbe me le Yezreel-gble me, ale be amea ɖeke mate ŋu agble be: Izebel enye si o.
2KI.10.1	Ŋutsuvi blaadre le Axab si le Samaria. Eye Yehu ŋlɔ agbalẽ ɖo ɖe Israel-amegãwo, ame tsitsiwo kple Axab viwo dzikpɔlawo le Samaria bena: 
2KI.10.2	Azɔ, ne agbalẽ sia ɖo mia gbɔ̃ la, — miaƒe aƒetɔ ƒe viŋutsuwo, tasiaɖamwo kple sɔwo, du sesẽwo kple aʋawɔnuwo le mia gbɔ tso — 
2KI.10.3	ekema mitia miaƒe aƒetɔ ƒe viŋutsuwo dome nyuitɔ kple zãzɛtɔ ɖo fofoa ƒe fiazikpui dzi, eye miwo aʋa ɖe miaƒe aƒetɔ ƒe aƒe la nu. 
2KI.10.4	Tete vɔvɔ̃ ɖo wo vevie ŋutɔ wogblɔ bena: Kpɔ ɖa, fia eve mete ŋu na te ɖe enu o, aleke miawo míate ŋu ana te? 
2KI.10.5	Tete amesi le aƒea nu kple amesi le dua nu kple ame tsitsiwo kpakple ɖeviawo dzikpɔlawo ɖo ame ɖo ɖe Yehu, ne woagblɔ nɛ bena: Wò dolawo míenye, eye nusianu, si nagblɔ na mi la, míawɔe; miele amea ɖeke tso ge aɖo fiae o; wo nusianu, si dze ŋuwò! 
2KI.10.6	Eye wòŋlɔ agbalẽ ɖo ɖe wo zi evelia bena: Ne míenye tanye, eye miebe, yewoaɖo to nye gbe la, ekema mitsɔ miaƒe aƒetɔ ƒe viŋutsuwo ƒe tawo va gbɔnye le Yezreel etsɔ wòalé siawo! Fia viŋutsuawo le ame blaadre, eye wonyi wo le dua me bubumewo gbɔ. 
2KI.10.7	Esime agbalẽ la ɖo wo gbɔ la, wolé fiavi blaadreawo wu, eye wotsɔ woƒe tawo de kusiwo me ɖo ɖee le Yezreel. 
2KI.10.8	Eye dɔlaa ɖe va toe nɛ gblɔ bena: Wotsɔ fiaviawo ƒe tawo vɛ. Egblɔ bena: Mitsɔ wo li kɔ eve ɖe agboa nu, vaseɖe ŋu nake! 
2KI.10.9	Esi ŋu ke la, edo yi ɖatsi tre hegblɔ na dukɔ blibo la bena: Míenye ame dzɔdzɔewo! Kpɔ ɖa, mebia nu ɖe nye aƒetɔ ŋu, eye mewui; ke ameka wu amesiawo katã? 
2KI.10.10	Midze sii bena, nyaa ɖeke meto le Yehowa ƒe nya, si wògblɔ ɖe Axab ƒe aƒe ŋu la me o, eye Yehowa wɔ nusi wògblɔ to eƒe dɔla Eliya dzi ta. 
2KI.10.11	Eye Yehu wu amesiwo katã kpɔtɔ ɖe Axab ƒe me le Yezreel, eƒe amegãwo katã, xɔlɔ̃awo kple eƒe nunɔlawo, vaseɖe esime amea ɖeke mekpɔtɔ si o.
2KI.10.12	Emegbe wodzo yina Samaria. Esi Yehu va ɖo alẽkplɔviwo ƒe takpexɔ gbɔ le mɔ to la, 
2KI.10.13	eɖo go Yuda-fia Axazya nɔviŋutsuwo, eye wòbia bena: Amehawo míenye? Woɖo ŋu bena: Axazya nɔviŋutsuwo mienye, eye mieyina, be míado gbe na fia viŋutsuwo kple fiasrɔ̃ ƒe viŋutsuwo. 
2KI.10.14	Tete wògblɔ be: Milé wo agbagbe! Eye wòlé wo agbagbe hewu wo ɖe takpexɔ la ƒe do me; wole ŋutsu blane vɔ eve, eye mena wo dometɔa ɖeke si o. 
2KI.10.15	Eye wodzo tso afima heva ɖo go Rexab vi Yonadab, amesi va ekpe ge. Tete wòdo gbe nɛ biae bena: Wò dzi me kɔ, abe alesi nye dzi le ɖe wo dzi ŋu enea? Yonadab ɖo ŋu bena: Ele nenema! Yehu be: Ne ele nenema la, ekema na asim kpɔ! Eye wòna asii. Tete wòna wòɖo egbɔ le tasiaɖam la me, 
2KI.10.16	eye wogblɔ bena: Va miyi, ne nakpɔ, alesi mele ŋu nam ɖe Yehowa nui eye wòna woɖo eƒe tasiaɖam la. 
2KI.10.17	Eye wòyi Samaria ɖawu Axab ƒe amesiwo katã kpɔtɔ ɖe Samaria la, vaseɖe esime wotsrɔ̃ wo vɔ, le Yehowa ƒe nya, si wògblɔ na Eliya la nu.
2KI.10.18	Tete Yehu ƒo dukɔ blibo la nu ƒu gblɔ na wo bena. Axab mesubɔ Baal wòde edeƒe o, Yehu asubɔe ɖe edzi awu. 
2KI.10.19	Eyata miyɔ Baal fe nyagblɔɖilawo katã kple esubɔlawo katã kpakple eƒe nunɔlawo katã ɖem, amea ɖeke megatsi anyi o, elabena mele vɔsaŋkeke gãa ɖe ɖu ge na Baal. Amesi ke tsi anyi la, maganɔ agbe o! Ke ŋɔdzomenue Yehu wɔ, be woatsrɔ̃ Baal-subɔlawo. 
2KI.10.20	Eye Yehu gblɔ bena: Miwo ŋkekenyuie ƒe takpekpe la kokoe na Baal! Tete woɖe gbe ƒã. 
2KI.10.21	Eye Yehu dɔ ame ɖo ɖe Israel blibo la, eye Baal-subɔlawo katã wova, amea ɖeke metsi anyi si meva o; woyi ɖe Baal ƒe xɔ la me, eye Baal ƒe xɔ la yɔ tratratra tso go ɖeka me vaseɖe go keme me. 
2KI.10.22	Eye wògblɔ na awudzikpɔla bena: Ɖe awuwo do goe na Baal-subɔlawo katã! Tete woɖe awuawo do goe na wo. 
2KI.10.23	Azɔ Yehu kple Yonadab, Rexab vi, wova Baal ƒe xɔ la mɔ, eye wògblɔ na Baal-subɔlawo bena: Midzro eme, ne míakpɔ be. Yehowa ƒe subɔlawo dometɔa ɖeke maganɔ mia dome afisia o, negbe Baal-subɔlawo ɖeɖeko. 
2KI.10.24	Ke esi wova akpedavɔ kple numevɔ sa ge la, Yehu ɖe ame blanyi ɖo xexe gblɔ bena: Ne amesiwo mede asi na mi la, dometɔa ɖe si la, ekema agbe anɔ agbe teƒe. 
2KI.10.25	Esime wowu numevɔsa nu la, Yehu gblɔ na fia ŋu asrafowo kple fia ŋu amewo bena: Mige ɖe me, ne miawu wo, eye amea ɖeke megasi o! Tete wowu wo kple yi. Ke esi fia ŋu asrafowo kple fia ŋuti amewo tsɔ woƒe kukuawo ƒu gbe la, woge ɖe Baal ƒe xɔ kɔkɔetɔ me, 
2KI.10.26	eye woɖe legbawo tso Baal ƒe xɔa me heta dzo wo. 
2KI.10.27	Wogbã Baal ƒe legba la, eye wogbã Baal ƒe xɔ la hetsɔe ɖo kpɔxadeƒee vaseɖe egbe.
2KI.10.28	Ale Yehu tsrɔ̃ Baal ɖa le Israel enye si. 
2KI.10.29	Negbe Yerobeam, Nebat vi ƒe nuvɔ̃, siwo nye sikanyivi le Betel kple Dan, siwo wòtsɔ ble Israel de nuvɔ̃ me la, ŋu ko Yehu meɖe asi le o. 
2KI.10.30	Eye Yehowa gblɔ na Yehu bena: Esi nèwɔ nusi dze ŋunye pɛpɛpɛ, eye nèwɔ Axab ƒe aƒe la, abe alesi le nye dzi me tututu ene la, eyata viwòwo anɔ Israel-fiazikpui la dzi vaseɖe dzidzime enelia dzi. 
2KI.10.31	Ke Yehu melé ŋku ɖe Yehowa ƒe seawo ŋu, ne woazɔ ɖe wo nu kple eƒe dzi blibo o; eye meɖe, asi le Yerobeam ƒe nuvɔ̃, siwo wotsɔ ble Israel de nuvɔ̃ me la nu o.
2KI.10.32	Ɣemaɣi Yehowa de asi Israel nu tsitsi me, eye Xazael si wo le Israel ƒe liƒowo katã dzi, 
2KI.10.33	tso Yordan nu ɖota ɣedzeƒe. Gilead-nyigba blibo la, si nye Gad, Ruben kple Manase tɔ, tso Aroer, si le Arnon-tɔʋu la nu vaseɖe Gilead kple Basan. 
2KI.10.34	Yehu ŋutinya susɔeawo, nusiwo katã wòwɔ kple eƒe kalẽwɔwɔwo katã da, woŋlɔ wo ɖe Israel-fiawo ƒe ŋutinyagbalẽ me. 
2KI.10.35	Eye Yehu mlɔ fofoawo gbɔ, eye woɖii ɖe Samaria, eye via Yoaxaz zu fia ɖe eteƒe. 
2KI.10.36	Ɣeyiɣi, siwo Yehu ɖu fia ɖe Israel dzi le Samaria la, le ƒe blave vɔ enyi.
2KI.11.1	Esi Atalya. Axazya dada, kpɔ be, via ku la, etso, eye wowu fia ƒome blibo la. 
2KI.11.2	Tete fia Yoram nɔvinyɔnu Yoseba, amesi nye Axazya nɔvinyɔnu, fi Axazya ƒe viŋutsu Yoas le fiavi, siwo wu ge wòala la dome, eye wotsɔ eya kple eƒe nonala yi ɖaɣla ɖe Atalya ɖe abaxɔ me, eye womaɖui o. 
2KI.11.3	Eɣla ɖe egbɔ le Yehowa ƒe me ƒe ade. Eye Atalya ɖu anyigba la dzi.
2KI.11.4	Ke le ƒe adrelia me la Yehoyada do woɖayɔ bia towo kple fia ŋu asrafowo ƒe ame alafawo ƒe amegãwo vɛ, eye wòkplɔ wo yi Yehowa ƒe me hebla nu kpli wo, eye wòna woka atam nɛ le Yehowa ƒe me, eye wòfiã fiavi la wo. 
2KI.11.5	Eye wòde se na wo gblɔ bena: Nusi miawɔ enye si: Mi amesiwo le dɔ me do ge le dzudzɔgbe dzi la ƒe akpa etɔ̃liawo ɖeka nadzɔ fia ƒe aƒe la ŋu; 
2KI.11.6	akpa etɔ̃liawo ɖeka nanɔ agbo Sur me, eye akpa etɔ̃liawo ɖeka nanɔ fia ŋu asrafowo yome le agbo la me, eye midzɔ aƒe la ŋu le ɖoɖo me. 
2KI.11.7	Eye mia dometɔ, siwo katã do le dɔ me le dzudzɔgbe dzi la, ƒe akpa eve nadzɔ Yehowa ƒe aƒe la ŋu le fia la ta. 
2KI.11.8	Miƒo xlã fia la godoo va kpe, eye amesiame nalé aʋawɔnu ɖe asi; amesi be, yeadze mi la, naku; eye minɔ fia la gbɔ, ne eɖo, alo wògbɔ. 
2KI.11.9	Tete ame alafawo ƒe amegãwo wɔ pɛpɛpɛ, abe alesi nunɔla Yehoyada de se ene, eye wo dome amesiame ɖe eƒe amewo, amesiwo ɖo dɔ me le dzudzɔgbe dzi kple amesiwo do le dɔ me le dzudzɔgbe dzi siaa, eye wova nunɔla Yehoyada gbɔ. 
2KI.11.10	Eye nunɔla la tsɔ fia Dawid ƒe akplɔ kple akpoxɔnu, siwo le Yehowa ƒe me la, na ame alafa ƒe amegãwo. 
2KI.11.11	Eye fia ŋu asrafowo dome amesiame lé eƒe aʋawɔnu ɖe asi tso xɔ la ƒe ɖusi me gome vaseɖe xɔ la ƒe mia me gome kpakple vɔsamlekpui kple xɔ la ŋgɔ. 
2KI.11.12	Tete wòkplɔ fiavi la do goe hetsɔ fiakuku la ɖɔ ne, eye wotsɔ se la de asi nɛ, eye wòɖoe fia hesi ami nɛ; tete woƒu akpe hedo ɣli bena: Fia nenɔ agbe!
2KI.11.13	Ke esi Atalya se fia ŋu asrafowo kple dukɔ la ƒe ɣli la, eyi ɖe dukɔ la gbɔ le Yehowa ƒe me. 
2KI.11.14	Esi wòkpɔ bena, fia la tsi tre ɖe kɔkɔƒe, abe alesi wònye kɔnu ene, amegãwo kple kpẽkulawo ƒo xlã fia la, esi dukɔ hahoo la le dzidzɔ kpɔm hele kpẽ kum la, Atalya dze eƒe awuwo gblɔ bena: Nugbeɖoɖoe! Nugbeɖoɖoe! 
2KI.11.15	Tete nunɔla Yehoyada de se na ame alafawo ƒe amegãwo, siwo nye aʋakɔ la ƒe kplɔlawo gblɔ na wo bena: Mikplɔe to amea wo dome, eye ne amea ɖe dze eyome la, mi wui kple yi! Elabena nunɔla la gblɔ be, womawui ɖe Yehowa ƒe aƒe la me o. 
2KI.11.16	Esi wolée, eye wova ɖo afisi sɔwo tona yia fia ƒe me la, wowui ɖe afima.
2KI.11.17	Eye Yehoyada ɖo nubabla Yehowa, fia la kple dukɔ la kpakple fia la kple dukɔ la dome, be woanye Yehowa ƒe dukɔ. 
2KI.11.18	Tete dukɔ hahoo la katã ge ɖe Baal ƒe me, womũ eƒe vɔsamlekpuiwo, eye wogbã eƒe legbawo gudugudu, eye wowu Baal ƒe nunɔla Matan ɖe vɔsamlekpuiawo ŋgɔ. Eye nunɔla la ɖe dzɔlawo ɖo Yehowa ƒe aƒea ŋu. 
2KI.11.19	Eye wòɖe ame alafawo ƒe amegãwo, blafowo kple fia ŋu asrafowo kpakple dukɔ hahoo la katã, eye wokplɔ fia la tso Yehowa ƒe me heto fia ŋu asrafowo ƒe agbonumɔ yi ɖe fia ƒe me, eye wòbɔbɔ nɔ fiawo ƒe fiazikpui la dzi. 
2KI.11.20	Dukɔ hahoo la katã kpɔ dzidzɔ, eye du la me fa. Ke woatsɔ yi wu Atalya ɖe fia ƒe aƒe me.
2KI.12.1	Yoas xɔ ƒe adre, esime wòzu fia. 
2KI.12.2	Le Yehu ƒe ƒe adrelia me Yoas zu fia, eye woɖu fia le Yerusalem ƒe blane. Dadaa ŋkɔ nye Zibya tso Beer-Seba. 
2KI.12.3	Eye Yoas wɔ nusi nyo le Yehowa ŋku me le eƒe agbe me ŋkekewo katã me, elabena nunɔla Yehoyada fia nui. 
2KI.12.4	Negbe nuxeƒewo ko womeɖe ɖa o, eye dukɔ la gasa vɔ hedo dzudzɔ le nuxeƒewo.
2KI.12.5	Eye Yoas gblɔ na nunɔlawo bena: Klosalo, siwo katã ŋu wokɔ, eye wotsɔ va Yehowa ƒe mee, amesiwo wotia xlẽ ƒe klosalowo, amesiwo wodo asi na ƒe klosalowo kple klosalo, siwo katã amea ɖe na le eɖokui si hetsɔ va Yehowa ƒe mee la, 
2KI.12.6	nunɔlawo naxɔe, amesiame naxɔe le ehavi si, ne woatsɔe aɖɔ xɔ la ƒe gbagbãƒewo ɖo afisiafi, si wonyã kpɔ wògbã ko. 
2KI.12.7	Ke le fia Yoas ƒe ƒe blave vɔ etɔ̃lia me la nunɔlawo mekpɔ ɖɔ xɔ la ƒe gbagbãƒewo ɖo haɖe o. 
2KI.12.8	Tete fia Yoas yɔ nunɔla Yehoyada kple nunɔla bubuwo gblɔ na wo bena: Nukaŋuti mieɖo xɔ la ƒe gbagbãƒewo ɖo oa? Azɔ migaxɔ gãa ɖeke le mia haviwo si o, ke boŋ mitsɔe ɖɔ xɔ la ƒe gbagbãƒewo ɖo. 
2KI.12.9	Eye nunɔlawo lɔ̃ edzi be, yewomegale ga xa ge le dukɔ la si o, eye yewomaɖɔ xɔ la ƒe gbagbãƒewo hã ɖo o. 
2KI.12.10	Tete nunɔla Yehoyada tsɔ aɖakaa ɖe, eye wòŋɔ do ɖe nutuvia ŋu, eye wòtsɔe ɖe vɔsamlekpui la xa le ɖusi me gome. Ne amea ɖe va Yehowa ƒe me la, ekema nunɔla, siwo le kpumu dzɔm la, tsɔ ga, siwo katã wotsɔ va Yehowa ƒe mee la, kɔna ɖe eme. 
2KI.12.11	Ne wokpɔ be, ga, si le aɖaka la me, sɔ gbɔ la, ekema fia la ƒe agbalẽŋlɔla kple nunɔlagã vana, eye woblaa ga, si le Yehowa ƒe me la, hexlẽna. 
2KI.12.12	Emegbe wotsɔ ga, si woxlẽ la, na Yehowa ƒe aƒe la ƒe dɔ nunɔlawo, eye wotsɔe na atikpalawo kple xɔtulawo, amesiwo le dɔ wɔm le Yehowa ƒe aƒe la nu 
2KI.12.13	kple gliɖolawo kple kpefulawo, eye wotsɔe ƒle atiwo kple kpewo, ne woatsɔ aɖɔ Yehowa ƒe aƒe la ƒe gbagbãƒewo ɖo, kple nusiwo katã wohiã le xɔ la ɖɔɖɔɖo me. 
2KI.12.14	Ke wometsɔ ga, si wotsɔ va Yehowa ƒe mee la, wɔ klosalogbawo, hɛwo, ʋutrewo kple kpẽwo, sikanuwo kple klosalonuwo dometɔa ɖeke hena Yehowa ƒe aƒe la o; 
2KI.12.15	ke boŋ wotsɔ wo na dɔnunɔlawo be woatsɔ aɖɔ Yehowa ƒe aƒe la ɖoe. 
2KI.12.16	Eye womebu akɔnta kple amesiwo si wode ga lae, be woatsɔ na dɔnunɔlawo o, elabena wo wɔe le anukware me. 
2KI.12.17	Ke wometsɔ ga, si woxe ɖe dzidada kple nuvɔ̃wo ta la, va Yehowa ƒe me o; nunɔla wo tɔ wònye.
2KI.12.18	Ɣemaɣi Aram-fia Xazael ho va wɔ aʋa kple Gat, eye wòxɔe, eye Xazael ɖo be, yeaho ɖe Yerusalem ŋuti. 
2KI.12.19	Tete Yuda-fia Yoas tsɔ nusiwo katã ŋu fofoa, Yuda-fiawo: Yosafat, Yoram kple Axazya kɔ, kple nusiwo ŋu eya ŋutɔ kɔ kpakple sika, siwo katã le Yehowa ƒe aƒe ƒe nudzraɖoƒe la, ɖo ɖe Aram-fia Xazael, eye wòdzo le Yerusalem ŋu.
2KI.12.20	Yoas ŋutinya susɔeawo, kple nusiwo katã wòwɔ la, woŋlɔ wo ɖe Yuda-fiawo ƒe ŋutinyagbalẽ me. 
2KI.12.21	Eye eƒe dɔlawo tso ɖo nugbe ɖe eŋu, eye wowu Yoas le Milo ƒe aƒe, si le Silo gome la me. 
2KI.12.22	Eƒe dɔlawo Yozaxar, Simeat vi, kple Yozabad, Somer vi, wonye amesiwo wui, eye woɖii ɖe fofoawo gbɔ le Dawid ƒe du la me; eye via Amazya zu fia ɖe eteƒe.
2KI.13.1	Le Yuda-fia Axazya ƒe vi Yoas ƒe ƒe blave vɔ etɔ̃lia me la Yehu ƒe vi Yoaxaz zu fia de Israel dzi le Samaria ƒe wuiadre. 
2KI.13.2	Ewɔ nusi nye vɔ le Yehowa ŋku me, eye wòwɔ Yerobeam, Nebat vi ƒe nuvɔ̃, siwo wòtsɔ ble Israel de nuvɔ̃ me, eye meɖe asi le eŋu o. 
2KI.13.3	Tete Yehowa do dɔmedzoe ɖe Israel ŋu, eye wotsɔ wo de asi na Aram-fia Xazael kple Xazael vi Ben-Hadad ŋkekeawo katã. 
2KI.13.4	Eye Yoaxaz ƒo koko na Yehowa, eye Yehowa ɖo toe, elabena ekpɔ alesi Aram-fia te Israel ɖe anyii. 
2KI.13.5	Tete Yehowa ɖo xɔnametɔa ɖe na Israel, eye woge le Aramtɔwo si me, eye Israel-viwo nɔ woƒe agbadɔwo me abe tsã ene. 
2KI.13.6	Ɖeko womeɖe asi le Yerobeam ƒe aƒe la ƒe nuvɔ̃, siwo wòtsɔ ble Israel de nuvɔ̃ me la ŋu o; ke boŋ wowɔ wo, eye Aserawo hã tsi Samaria. 
2KI.13.7	Elabena Yoaxaz ƒe aʋakɔ, si ko kpɔtɔ di nɛ la, le sɔdola blaatɔ̃, tasiaɖam ewo kple afɔzɔla akpe ewo; elabena Aram-fia tsrɔ̃ wo, eye wòwɔ wo abe ke, si wofanya kple afɔ ene. 
2KI.13.8	Yoaxaz ŋutinya susɔeawo, nusiwo katã wòwɔ kple eƒe kalẽwɔwɔwo la, woŋlɔ wo de Israel-fiawo ƒe ŋutinyagbalẽ me. 
2KI.13.9	Eye Yoaxaz mlɔ fofoawo gbɔ, eye wodi ɖe Samaria, eye via Yoas zu fia de eteƒe.
2KI.13.10	Le Yuda-fia Yoas ƒe ƒe blaetɔ̃ vɔ adrelia me la Yoaxaz ƒe vi Yoas zu fia ɖe Israel dzi le Samaria ƒe wuiade. 
2KI.13.11	Ewo nusi nye vɔ le Yehowa ŋku me, eye meɖe asi le Yerobeam. Nebat vi ƒe nuvɔ̃, siwo katã wòtsɔ ble Israel de nuvɔ̃ me la ŋu o, ke boŋ ewɔ wo. 
2KI.13.12	Yoas ŋutinya susɔeawo, nusiwo katã wòwɔ kple eƒe kalẽwɔwɔwo kpakple aʋa, si wòwɔ kple Yuda-fia Amazya la, woŋlɔ wo de Israel-fiawo ƒe ŋutinyagbalẽ me. 
2KI.13.13	Eye Yoas mlɔ fofoawo gbɔ, eye Yerobeam bɔbɔ nɔ eƒe fiazikpui la dzi, eye woɖi Yoas ɖe Israel-fiawo gbɔ le Samaria.
2KI.13.14	Ɣemaɣi do, si me Elisa alo aku la, dze edzi. Tete Israel-fia Yoas yi egbɔ, eye wòfa avi le egbɔ gblɔ bena: Fofonye, fofonye! Israel ƒe tasiaɖam kple eƒe sɔdolawo! 
2KI.13.15	Eye Elisa gblɔ nɛ bena: Yi ɖatsɔ dati kple aŋutrɔ vɛ! Esi wòyi ɖatsɔ dati kple aŋutrɔ vɛ nɛ la, 
2KI.13.16	egblɔ na Israel-fia bena: Tso wò asi ɖo dati la dzi! Esi wòɖo eƒe asi edzi la, Elisa tso eƒe asi ɖo fia la ƒe asi dzi 
2KI.13.17	gblɔ bena: ʋu fesre, si ɖo ta ɣedzeƒe gome! Eye wòʋui. Eye Elisa gblɔ be: Da aŋutrɔ la! Tete wòdae. Eye wògblɔ bena: Dziɖuɖu ƒe aŋutrɔ tso Yehowa gbɔ kple Aram-tɔwo dziɖuɖu ƒe aŋutrɔ! Asi Aramtɔwo le Afek, vaseɖe esime woatsrɔ̃. 
2KI.13.18	Eye wògblɔ bena: Fɔ aŋutrɔawo! Esi wòfɔe la, egblɔ na Israel-fia la bena: Tsɔ wo ƒo anyigbae! Eye wòƒoe zi etɔ̃ ko tasi. 
2KI.13.19	Tete Mawu ƒe ame do dɔmedzoe ɖe eŋu gblɔ bena: Ɖe wònye zi atɔ̃ alo zi aɖe nèƒoe la, eya ko hafi nasi Aramtɔwo, vaseɖe esime woatsrɔ̃; ke azɔ la zi etɔ̃ ko nasi Aramtɔwo. 
2KI.13.20	Emegbe Elisa ku, eye woɖii. Esi ƒe trɔ la, Moabitɔwo ƒe adzohawo va anyigba la dzi. 
2KI.13.21	Eye wòva me, esime wole ŋutsua ɖe ɖim, eye wokpɔ adzohawo la, wotsɔ ŋutsu la ƒu gbe ɖe Elisa ƒe yɔdo me. Ke esi ŋutsu la ka Elisa ƒe ƒuwo ŋu la, egbɔ agbe, eye wòtso ɖe eƒe afɔwo dzi.
2KI.13.22	Ke Aram-fia Xazael te Israel ɖe anyi le Yoaxaz ƒe agbe me ŋkekewo katã me. 
2KI.13.23	Gake Yehowa ve wo nu, ekpɔ woƒe nublanui, eye wòtrɔ ɖe wo ŋu le nu, si wòbia kple Abraham, Isak kple Yakob la ta, eye meɖi be, yeagblẽ wo o, eye meɖe woɖa le eƒe ŋkuta o vaseɖe fifi. 
2KI.13.24	Esi Aram-fia Xazael ku, eye via Ben-Hadad zu fia ɖe eteƒe la, 
2KI.13.25	tete Yoaxaz vi Yoas gaxɔ du, siwo Xazael xɔ le fofoa Yoaxaz si le aʋa me la, le via Ben-Hadad si. Zi etɔ̃ Yoas sii, eye wògaxɔ Israel-duwo.
2KI.14.1	Le Israel-fia Yoaxaz ƒe vi Yoas ƒe ƒe evelia me la Amazya, Yuda-fia Yoas ƒe vi, zu fia. 
2KI.14.2	Exɔ ƒe blave vɔ atɔ̃, esime wòzu fia, eye woɖu fia le Yerusalem ƒe blave vɔ asieke. Dadaa ŋkɔ nye Yehoadan tso Yerusalem. 
2KI.14.3	Ewo nusi dze Yehowa ŋu, ɖeko meɖe fofoa Dawid nu o, eye wòwɔ pɛpɛpɛ, abe alesi fofoa Yoas wɔ ene. 
2KI.14.4	Negbe nuxeƒewo ko womede ɖa o, eye dukɔ la gasa vo hedo dzudzɔ le nuxeƒewo. 
2KI.14.5	Esime fiaɖuɖu la li ke ɖe esi me la, ewu eƒe dɔla, siwo wu fofoa fia. 
2KI.14.6	Ke mewu hlɔ̃dolawo ƒe viwo o, abe alesi Yehowa ɖe se gblɔ woŋlɔ ɖe Mose ƒe segbalẽa me ene bena: Womagawu fofowo ɖe viwo nu o, ke boŋ amesiame nèku ɖe eƒe nuvɔ̃ ta. 
2KI.14.7	Ewu Edomtɔwo dome ame akpe ewo le dzeʋe la me, eye wòxɔ Sela le aʋa la me hetso ŋkɔ nɛ bena Yokteel vaseɖe egbe.
2KI.14.8	Ɣemaɣi Amazya do ame ɖo ɖe Israel-fia Yoas, Yehu vi Yoaxaz ƒe vi gbã, ne woagblɔ nɛ bena: Va, ne miakpe akɔ kple mía nɔewo kpɔ! 
2KI.14.9	Tete Israel-fia Yoas da ame ɖo ɖe Yuda-fia Amazya gbã, ne woagblɔ nɛ bena: Ŋuvegoe, si le Libanon dzi la, dɔ ame ɖo ɖe sederti, si le Libanon dzi, gblɔ bena: Tsɔ viwònyɔnu na vinyeŋutsu, ne wòaɖe. Tete gbemelã, siwo le Libanon dzi, va nyã avuzi le ŋuvegoe la dzi. 
2KI.14.10	Esi Edomtɔwo, eyata dzi ɖo ƒowò. Wò bubu la nenɔ ŋuwò, ne natsi aƒe; nukaŋuti nèbe, yeade ɖokuiwò dzɔgbevɔ̃e me, eye mia kple Yuda siaa míatsi? 
2KI.14.11	Ke Amazya meɖo toe o. Tete Israel-fia Yoas ho va, eye eya kple Yuda-fia Amazya wokpe akɔ le Bet-Semes, si nye Yuda to la. 
2KI.14.12	Ke Israel si Yuda, eye wo dome amesiame si yi eƒe agbadɔ me. 
2KI.14.13	Israel-fia Yoas lé Yuda-fia Amazya, Axazya vi Yoas ƒe vi, le Bet-Semes, eye wòkplɔe va Yerusalem. Eye wògbã Yerusalem ƒe gli tso Efrayim-gbo la nu vaseɖe dzogoedzigbo la gbɔ, ele abɔklugui alafa ene. 
2KI.14.14	Eve wòlɔ sika kple klosalowo katã kple nusiwo katã le Yehowa ƒe aƒe kple fia ƒe aƒe ƒe nudzraɖoƒe hekpe ɖe awɔbamewo ŋu, eye wògbugbɔ yi Samaria. 
2KI.14.15	Yoas ŋutinya susɔea, nusiwo wòwɔ kple eƒe kalẽwɔwɔwo kpakple alesi wòwɔ aʋa kple Yuda-fia Amazya la, woŋlɔ woɖe Israel-fiawo ƒe ŋutinyagbalẽ me. 
2KI.14.16	Eye Yoas mlɔ fofoawo gbɔ, eye woɖu ɖe Israel-fiawo gbɔ le Samaria, eye via Yerobeam zu Ha ɖe eteƒe.
2KI.14.17	Eye Yuda-fia Amazya, Yoas vi, nɔ agbe ƒe wuiatɔ̃ le Israel-fia Yoas, Yoaxaz vi ƒe ku megbe. 
2KI.14.18	Amazya ŋutinya susɔea la, woŋlɔe ɖe Yuda-fiawo ƒe ŋutinyagbalẽ me. 
2KI.14.19	Ke woɖo nugbe ɖe eŋu le Yerusalem; tete wòsi yi Laxis, gake wodɔ ame ɖe eyome ɖe Laxis woɖawui le afima. 
2KI.14.20	Eye wokɔe ɖo sɔ dzi va ɖi ɖe fofoawo gbɔ le Yerusalem ɖe Dawid ƒe du la me. 
2KI.14.21	Tete Yuda-dukɔ blibo la tsɔ Azarya, amesi nye ƒe wuiade vi la, ɖo fia ɖe fofoa Amazya teƒe. 
2KI.14.22	Eyae tso Elat, eye wògaxɔe na Yuda, le esi fia la mlɔ fofoawo gbɔ megbe.
2KI.14.23	Le Yuda-fia Amazya, Yoas vi ƒe ƒe wuiatɔ̃lia me la Yerobeam, Israel-fia Yoas ƒe vi, zu fia le Samaria ƒe blane vɔ ɖeke. 
2KI.14.24	Ewɔ nusi nye vɔ le Yehowa ŋku me, eye meɖe asi le Yerobeam, Nebat vi ƒe nuvɔ̃, siwo katã wòtsɔ ble Israel de nuvɔ̃ me la ŋu o. 
2KI.14.25	Egbugbɔ Israel ƒe liƒowo xɔ tso Xamat nutowo me vaseɖe tagbaƒu la nu, abe alesi Yehowa. Israel ƒe Mawu la gblɔ to eƒe dɔla, nyagblɔɖila Yona, Amitai vi, tso Gat-Xefer dzi la ene. 
2KI.14.26	Elabena Yehowa kpɔ Israel ƒe hiã be, enu sẽ ŋutɔ, eye be, ɖeviwo kple ame tsitsiwo siaa nu yi, eye xɔnametɔa ɖeke meli na Israel o. 
2KI.14.27	Elabena Yehowa megblɔ be, yeatutu Israel ƒe ŋkɔ ɖa le dziƒoa te o, eyata wòɖe wo to Yerobeam, Yoas vi la dzi. 
2KI.14.28	Yerobeam ŋutinya susɔea kple nusiwo katã wòwɔ, eƒe kalẽwɔwɔwo kple aʋa, si wòwɔ kpakple alesi wògbugbɔ Damasko kple Xamat, siwo nye Yuda tɔ tsã, na Israel la, woŋlɔ wo ɖe Israel-fiawo ƒe ŋutinyagbalẽ me. 
2KI.14.29	Eye Yerobeam mlɔ fofoa, Israel-fiawo gbɔ, eye via Zaxarya zu fia ɖe eteƒe.
2KI.15.1	Le Israel-fia Yerobeam ƒe ƒe blave vo adrelia me la Azarya, Yuda-fia Amazya ƒe vi, zu fia. 
2KI.15.2	Exɔ ƒe wuiade, esime wòzu fia, eye wòdu fia le Yerusalem ƒe blaatɔ̃ va eve. Dadaa ŋkɔ nye Yexalya tso Yerusalem. 
2KI.15.3	Ewɔ nusi dze Yehowa ŋu, abe alesi fofoa Amazya wɔ pɛpɛpɛ ene. 
2KI.15.4	Negbe nuxeƒewo ko womeɖe ɖa o, eye dukɔ la gasa vɔ hedo dzudzɔ le nuxeƒewo. 
2KI.15.5	Ke Yehowa ɖe fu na fia la, eye wòdze anyi vaseɖe eƒe kugbe, eye wònɔ xɔa ɖe me le aga. Eye fia ƒe vi Yotam no aƒe la nu hedrɔ̃ ʋɔnu dukɔ hahoo la. 
2KI.15.6	Azarya ŋutinya susɔea kple nusiwo katã wòwɔ la, woŋlɔ wo ɖe Yuda-fiawo ƒe ŋutinyagbalẽ me. 
2KI.15.7	Eye Azarya mlɔ fofoawo gbɔ, eye woɖu ɖe fofoawo gbɔ le Dawid ƒe du la me, eve via Yotam zu fia ɖe eteƒe.
2KI.15.8	Le Yuda-fia Azarya ƒe ƒe blaetɔ̃ vɔ enyilia me la Zaxarya, Yerobeam vi, zu fia ɖe Israel dzi le Samaria dzinu ade. 
2KI.15.9	Ewɔ nusi nye vɔ̃ le Yehowa ŋku me, abe alesi fofoawo wɔ ene; eye meɖe asi le Yerobeam, Nebat vi ƒe nuvɔ̃, siwo wòtsɔ ble Israel de nuvɔ̃ me la ŋu o. 
2KI.15.10	Tete Salum, Yabes vi, ɖo nugbe ɖe eŋu, eye wòwui le Yibleam hezu fia ɖe eteƒe. 
2KI.15.11	Zaxarya ŋutinya susɔea la, woŋlɔe ɖe Israel-fiawo ƒe ŋutinyagbalẽ me. 
2KI.15.12	Esia nye nya, si Yehowa gblɔ na Yehu bena: Viwòwo anɔ Israel-fiazikpui la dzi vaseɖe dzidzime enelia dzi: eye nenema wòva mee.
2KI.15.13	Le Yuda-fia Uziya ƒe ƒe blaetɔ̃ vɔ asiekelia me la Salum, Yabes vi, zu fia, eye woɖu fia le Samaria dzinu ɖeka. 
2KI.15.14	Tete Menaxem, Gad vi, tso Tirza ho va Samaria, eye wowu Salum, Yabes vi la, hezu fia ɖe eteƒe. 
2KI.15.15	Salum ŋutinya susɔea kple alesi wòɖo nugbe la, woŋlɔ wo ɖe Israel-fiawo ƒe ŋutinyagbalẽ me. 
2KI.15.16	Ɣemaɣi Menaxem tsrɔ̃ Tapuax kple nusiwo katã le eme kpakple eƒe nutowo me, elabena esi wotso Tirza va la, womeʋu agbo nɛ o, eyata wòsi wo, eye wòdze ƒo le woƒe funɔwo katã nu.
2KI.15.17	Le Yuda-fia Azarya ƒe ƒe blaetɔ̃ vɔ asiekelia me la Menaxem, Gad vi, zu fia ɖe Israel dzi ƒe ewo le Samaria. 
2KI.15.18	Ewo nusi nye vɔ̃ le Yehowa ŋku me, eye meɖe asi le Yerobeam, Nebat vi ƒe nuvɔ̃, siwo wòtsɔ ble Israel de nuvɔ̃ me la ŋu o. 
2KI.15.19	Eŋɔli Asur-fia Pul va dze anyigba la dzi, eye Menaxem tsa klosalo talento akpe ɖeka na Pul, be woakpe ɖe ye ŋu, ne fiaɖuɖu la nali ke ɖe ye si me. 
2KI.15.20	Eye Menaxem dzo ga le Israel tso aʋawolawo katã si, be ŋutsu sia ŋutsu natsɔ klosalo sekel blaatɔ̃ na Asur-fia. Ale Asur-fia gbugbɔ, eye metsi anyigba la dzi afima o. 
2KI.15.21	Menaxem ŋutinya susɔea kple nusiwo katã wòwɔ la, woŋlɔ wo ɖe Israel-fiawo ƒe ŋutinyagbalẽ me. 
2KI.15.22	Eye Menaxem mlɔ fofoawo gbɔ, eye via Pekaxya zu fia ɖe eteƒe.
2KI.15.23	Le Yuda-fia Azarya ƒe ƒe blaatɔ̃lia me la Pekaxya, Menaxem vi, zu fia ɖu Israel dzi ƒe eve le Samaria. 
2KI.15.24	Ewɔ nusi nye vɔ le Yehowa ŋku me, eye meɖe asi le Yerobeam, Nebat vi ƒe nuvɔ̃, siwo wòtsɔ ble Israel de nuvɔ̃ me la ŋu o. 
2KI.15.25	Tete eƒe fia ŋu me Pekax, Remalya vi, ɖo nugbe ɖe eŋu, eye wòwui le fia ƒe aƒe ƒe mɔ̃ me le Samaria: Arkob kple Arye kpakple ŋutsu blaatɔ̃, siwo nye Gilead-viwo, kpe ɖe eŋu, eye wòwui hezu fia ɖe eteƒe. 
2KI.15.26	Pekaxya ŋutinya susɔea kple nusiwo katã wòwɔ la, kpɔ ɖa, woŋlɔ wo ɖe Israel-fiawo ƒe ŋutinyagbalẽ me.
2KI.15.27	Le Yuda-fia Azarya ƒe ƒe blaatɔ̃ vɔ evelia me la Pekax, Remalya vi, zu fia ɖe Israel dzi ƒe blave le Samaria. 
2KI.15.28	Ewɔ nusi nye vɔ̃ le Yehowa ŋku me, eye meɖe asi le Yerobeam, Nebat vi ƒe nuvɔ̃, siwo wotso ble Israel de nuvɔ̃ me la ŋu o. 
2KI.15.29	Le Israel-fia Pekax ŋɔli la Asur-fia Tiglat-Pileser va, eye wòxɔ Yion, Abel-Bet-Maaxa, Yanoax, Kedes, Xazor, Gilead kple Galilea, si nye Naftali-nyigba blibo la, eye wòkplɔ wo yi Asur. 
2KI.15.30	Tete Xosea, Ela vi, ɖo nugbe ɖe Pekax, Remalya vi la ŋu, eye wòwui hezu fia ɖe eteƒe le Yotam, Uziya vi ƒe ƒe blavelia me. 
2KI.15.31	Pekax ŋutinya susɔea kple nusiwo katã wòwɔ la, kpɔ ɖa, woŋlɔ wo ɖe Israel-fiawo ƒe ŋutinyagbalẽ me.
2KI.15.32	Le Israel-fia Pekax, Remalya vi ƒe ƒe evelia me la Yotam, Yuda-fia Uziya ƒe vi, zu fia. 
2KI.15.33	Exɔ ƒe blave vo atɔ̃, esime wòzu fia, eye woɖu fia ƒe wuiade le Yerusalem. Dadaa ŋkɔ nye Yerusa, Zadok ƒe vinyɔnu. 
2KI.15.34	Ewo nusi dze Yehowa ŋu; alesi fofoa Uziya wɔ la, nenema pɛpɛpɛ wòwɔ. 
2KI.15.35	Negbe nuxeƒewo ko womeɖe ɖa o, eye dukɔ la gasa vɔ hedo dzudzɔ le nuxeƒewo. Eyae de dzigbegbo le Yehowa ƒe aƒe la nu. 
2KI.15.36	Yotam ŋutinya susɔea kple nusiwo katã wòwɔ la, woŋlɔ wo ɖe Yuda-fiawo ƒe ŋutinyagbalẽ me.
2KI.15.37	Ɣemaɣi Yehowa de asi Aram-fia Rezin kple Pekax, Remalya vi dɔdɔ me ɖe Yuda ŋu. 
2KI.15.38	Eye Yotam mlɔ fofoawo gbɔ, eye woɖu ɖe fofoawo gbɔ ɖe fofoa Dawid ƒe du la me, eye via Axaz zu fia ɖe eteƒe.
2KI.16.1	Le Pekax, Remalya vi ƒe ƒe wuiadrelia me la Axaz, Yuda-fia Yotam ƒe vi, zu fia. 
2KI.16.2	Axaz xɔ ƒe blave, esime wòzu fia, eye woɖu fia ƒe wuiade le Yerusalem. Mewu nusi dze Yehowa, eƒe Mawu la ŋu abe fofoa Dawid ene o, 
2KI.16.3	ke boŋ eto Israel-fiawo ƒe ʋe me; gɔglɔ̃gɔ la ena viawo to dzo me le dukɔ, siwo Yehowa nyã le Israel-viwo ŋgɔ la ƒe ŋunyɔnuwo nu. 
2KI.16.4	Esa vɔ, eye wòdo dzudzɔ le nuxeƒewo, togbɛwo dzi kple ati damawo katã te. 
2KI.16.5	Ɣemaɣi Aram-fia Rezin kple Israel-fia Pekax, Remalya vi, woho aʋa ɖe Yerusalem ŋu, eye woɖe to ɖe Axaz, ke womete ŋu wɔ aʋa kplii o. 
2KI.16.6	Ɣemaɣi Aram-fia Rezin gaxɔ Elat na Edomtɔwo, eye wonyã Yudatɔwo tso Elat, eye Edomtɔwo va Elat henɔ afima vaseɖe egbe. 
2KI.16.7	Tete Axaz dɔ ame ɖo ɖe Asur-fia Tiglat-Pileser, ne woagblɔ nɛ bena: Wò dɔla kple viwò menye, va, ne naɖem tso Aram-fia kple Israel-fia, amesiwo tso ɖe ŋunye la si me. 
2KI.16.8	Eye Axaz tso klosalo kple sika, si le Yehowa ƒe aƒe kple fia ƒe aƒe fe nudzraɖoƒe la, wo nunanae ɖo ɖe Asur-fia. 
2KI.16.9	Asur-fia ɖo toe, eye Asur-fia ho va Damasko hexɔe, eye wòkplɔ wo yi Kir, eve wowu Rezin.
2KI.16.10	Tete fia Axaz yi, be yeakpe Asur-fia Tiglat-Pileser le Damasko. Esi fia Axaz kpo vɔsamlekpui, si le Damasko la, eɖo eƒe nɔnɔme ɖe nunɔla Uriya, eye wotae, abe alesi wowɔe pɛpɛpɛ ene. 
2KI.16.11	Eye nunɔla Uriya ɖi vɔsamlekpui la; alesi fia Axaz ɖoe ɖa tso Damasko la, nenema pɛpɛpɛ nunɔla Uriya wɔe, hafi fia Axaz gbɔ tso Damasko. 
2KI.16.12	Esi ha la gbɔ tso Damasko, eye wòkpɔ vɔsamlekpuia la, ede vɔsamlekpui la dzi, eye wòsa vɔ le edzi. 
2KI.16.13	Etɔ dzo eƒe numevɔsa kple nuɖuvɔsawo le edzi, eye wòkɔ eƒe nunovɔsawo ɖe edzi, eye wohlẽ eƒe akpedavɔsa ƒe ʋu ɖe vɔsamlekpui la dzi. 
2KI.16.14	Ke ete akɔblivɔsamlekpui, si le Yehowa ŋku me le xɔa ŋgɔdze la ɖa, be maganɔ vɔsamlekpui; la kple Yehowa ƒe xɔ la domee o, eye wòtsɔe ɖe vɔsamlekpui la ƒe axa dzi le anyiehe gome. 
2KI.16.15	Eye fia Axaz de se na nunɔla Uriya gblɔ bena: Sa ŋdinumevɔ kple fiẽnuɖuvɔ kple fia ƒe numevɔ kple eƒe nuɖuvɔ kpakple dukɔ hahoo la katã ƒe numevɔ kple nuɖuvɔ kpakple woƒe nunovɔwo le vɔsamlekpui gã la dzi, eye hlẽ woƒe numevɔsa kple akpedavɔsa ƒe nuwo katã ɖe edzi. Ke akɔblivɔsamlekpui la nena anyi, mana eŋuti bum kpɔ. 
2KI.16.16	Eye nunɔla Uriya wo pɛpɛpɛ, abe alesi fia la de se ene. 
2KI.16.17	Fia Axaz gbã anyinɔawo kɔgo, eye wòɖe zeawo ɖa le wo dzi, eɖe gazɔ, si le akɔblinyiawo dzi la, ɖe anyi hetsɔe ɖo kpewo dzi. 
2KI.16.18	Eye wòɖe dzudzɔgbekpata, si wotu ɖe xɔ la ŋu, kple fia ƒe toƒe, si le gota gome la ɖa le Yehowa ƒe xɔ la ŋu le Asur-fia ta. 
2KI.16.19	Axaz ŋutinya susɔea kple nusiwo wòwɔ la, woŋlɔ wo ɖe Yuda-fiawo ƒe ŋutinyagbalẽ me. 
2KI.16.20	Eye Axaz mia fofoawo gbɔ, eye woɖii ɖe fofoawo gbɔ ɖe Dawid ƒe du la me, eye via Xizkiya zu fia ɖe eteƒe.
2KI.17.1	Le Yuda-fia Axaz ƒe ƒe wuievelia me la Hosea, Ela vi, zu fia ɖu Israel dzi ƒe asieke le Samaria. 
2KI.17.2	Ewɔ nusi nye vɔ̃ le Yehowa ŋku me, ke menye abe Israel-fia, siwo nɔ ŋgɔ nɛ la ene o. 
2KI.17.3	Eye Asur-fia Salmanaser ho ɖe eŋu, eye Hosea zu eƒe dɔla hedzo nu nɛ. 
2KI.17.4	Ke Asur-fia kpɔ be, Hosea ɖo nugbe ɖe eŋu, elabena edo ame ɖo ɖe Egipte-fia So, eye megatsɔ nunana vɛ na Asur-fia abe ƒe sia ƒe ene o; tete Asur-fia lée, eye wòblae tso de gaxɔ me. 
2KI.17.5	Eye Asur-fia ho va anyigba blibo la dzi, eye woho ɖe Samaria ŋu heɖe to ɖee ƒe etɔ̃. 
2KI.17.6	Le Hosea ƒe ƒe asiekelia me la Asur-fia xɔ Samaria, eye wòkplɔ Israel yi Asur hetsɔ wo ɖo Xalax kple Xabor le Gozan-tɔsisi la nu kpakple Media-duwo me.
2KI.17.7	Elabena Israel-viwo wɔ nuvɔ̃ ɖe Yehowa, woƒe Mawu, si kplɔ wo tso Egipte-nyigba dzi tso Egipte-fia Farao ƒe ŋusẽ nu la ŋu, eye wovɔ̃ mawu bubuwo. 
2KI.17.8	Wozɔ de dukɔ, siwo Yehowa nyã le Israel-viwo ŋgɔ la ƒe ɖoɖowo kple Israel-fiawo ƒe ɖoɖowo nu. 
2KI.17.9	Israel-viwo wɔ nusi menyo Yehowa, woƒe Mawu ŋu o la, le adza me, eye wotu nuxeƒewo ɖe woƒe duwo katã me, ɖe dzɔlawo ƒe miwo kple du sesẽwo siaa gbɔ. 
2KI.17.10	Woli aƒeliwo kple Aserawo ɖe togbɛ kɔkɔwo katã dzi kple ati damawo katã te; 
2KI.17.11	eye wodo dzudzɔ le afima le nuxeƒewo katã abe dukɔ, siwo Yehowa nyã le wo ŋgɔ ene, eye wowɔ nu vɔ̃ɖiwo, be woatsɔ ado dziku na Yehowa. 
2KI.17.12	Wosubɔ legbawo, evɔ wònye Yehowa gblɔ na wo be, migawɔe o hafi! 
2KI.17.13	Eye Yehowa xlɔ̃ nu Israel kple Yuda to eƒe nyagblɔɖilawo katã, siwo nye nukpɔlawo la dzi gblɔ bena: Mitrɔ tso miaƒe mɔ vɔwo dzi, eye milé nye sewo kple nye dodowo me ɖe asi, abe alesi mede se na mia fofowo kple alesi mede nye dɔla nyagblɔɖilawo si ɖo ɖe mi la ene. 
2KI.17.14	Ke womeɖo to o, hafi boŋ wosẽ ta me abe wo fofo, siwo mexɔ Yehowa, woƒe Mawu dzi se o la ene 
2KI.17.15	Wodo vlo eƒe ɖoɖowo kple nu, si wobla kple wo fofowo kpakple eƒe se, si wòde na wo la, eye wowɔ yakanuwo hezu ame ɖigbɔwo, eye wodze dukɔ, siwo ƒo xlã wo la yome, eva wònye Yehowa de se na wo be, womegawɔ abe woawo ene o hafi. 
2KI.17.16	Woɖe asi le Yehowa, woƒe Mawu ƒe sewo katã ŋu, eye wokɔ legbawo, siwo nye nyivi eve, wowɔ Aserawo, eye wode ta agu na dziƒonuwo katã, eye wosubɔ Baal. 
2KI.17.17	Wona wo viŋutsuwo kple wo vinyɔnuwo to dzo me, woka afã hesa dzo, eye wotsɔ wo ɖokui ƒle na nu vɔ̃ɖi wowɔ le Yehowa ŋku me, ne woatsɔ aɖo dɔmedzoe nɛ. 
2KI.17.18	Eyata Yehowa do dɔmedzoe ɖe Israel ŋuti ŋutɔ, eye wòɖe wo ɖa le eƒe ŋku ta; wo dometɔa ɖeke mekpɔtɔ o, negbe Yuda-to la ko. 
2KI.17.19	Ke Yuda hã melé Yehowa, eƒe Mawu ƒe seawo me ɖe asi o, eye wozɔ le ɖoɖo, siwo Israel ɖo la nu. 
2KI.17.20	Eyata Yehowa gbe Israel ƒe dzidzimeviwo katã, eye wote wo de anyi, etso wo de asi na adzodalawo vaseɖe esime wòɖe wo ɖa le eƒe ŋku ta. 
2KI.17.21	Elabena Israel fe eɖokui da le Dawid ƒe aƒe la ŋu, eye wotsɔ Yerobeam, Nebat vi la, ɖo fiae, eye Yerobeam ɖe Israel ɖa tso Yehowa ŋu heble wo de nuvɔ̃ gã me. 
2KI.17.22	Ale Israel dze nuvɔ̃, siwo katã Yerobeam wɔ la yome, eye womede asi le wo ŋu o, 
2KI.17.23	vaseɖe esime Yehowa ɖe Israel ɖa le eƒe ŋku ta, abe alesi wògblɔ to eƒe dɔla, nyagblɔɖilawo katã dzi ene, eye wòkplɔ Israel tso eƒe anyigba dzi yi Asur vaseɖe egbe.
2KI.17.24	Eye Asur-fia kplɔ amewo tso Babel, Kuta, Awa, Xamat kple Sefarwayim, eye wòna wonɔ Samaria-duwo me ɖe Israel-viwo teƒe, eye woxɔ Samaria henɔ eƒe duwo me. 
2KI.17.25	Ke esime wova afima tete la, womeyɔ Yehowa o, eyata Yehowa kplɔ dzatawo de wo, eye wowu amewo le wo dome. 
2KI.17.26	Eye wogblɔ na Asur-fia bena: Dukɔ, siwo nèkplɔ yii, be woadanɔ Samaria-duwo me la, menya anyigba dzi mawu la ƒe kɔnuwo o, eyata wòkplɔ dzatawo de wo wowu wo, elabena womenya anyigba dzi mawu la ƒe kɔnu wo o. 
2KI.17.27	Tete Asur-fia de se gblɔ bena: Miɖo nunɔla, siwo mieɖakplɔ tso afima la, dome ɖeka ɖa, ne wòayi aɖanɔ afima, eye wòafia anyigba dzi mawu la ƒe kɔnuwo wo. 
2KI.17.28	Ale nunɔla, siwo wokplɔ dzoe tso Samaria la, dometɔ ɖeka va nɔ Betel, eye wòfia, alesi woavɔ̃ Yehowae la wo. 
2KI.17.29	Ke dukɔ sia dukɔ wɔ mawuwo na eɖokui, eye wotsɔ wo ɖo nuxeƒexɔ, siwo Samariatɔwo wɔ la me; dukɔ sia dukɔ wɔe ɖe du, si me wòle la me. 
2KI.17.30	Babeltɔwo wɔ Sukot-Benot; Kuttɔwo wɔ Nergal, eye Xamattɔwo wɔ Asima; 
2KI.17.31	Awitɔwo wɔ Nibxaz kple Tartak, eye Sefarwayimtɔwo tɔ dzo wo viwo na Adramelex kple Anamelex, siwo nye Sefarwayimtɔwo ƒe mawuwo. 
2KI.17.32	Ke wovɔ̃ Yehowa hã, eye wotsɔ wo dome amesiame ƒomevi ɖo nuxeƒewo ƒe nunɔlawoe, amesiwo sa vɔ na wo le nuxeƒexɔwo me. 
2KI.17.33	Wova Yehowa, eye wogasubɔ woƒe mawuwo le dukɔ, siwo dome wokplɔ wo tsoe la ƒe kɔnuwo nu. 
2KI.17.34	Vaseɖe egbegbe wogale woƒe kɔnu xoxoawo dzi; womevɔ̃a Yehowa ɖeɖe o, eye womewɔna le woƒe dodowo kple woƒe kɔnuwo ɖeɖe nu loo, alo wona le nufiafia kple se, siwo Yehowa de na Yakob, amesi wotsɔ ŋkɔ na be Israel ƒe viwo la nu o. 
2KI.17.35	Elabena Yehowa bia nu kpli wo, eye wòde se na wo gblɔ bena: Migavɔ̃ mawu bubuwo o, migade ta agu na wo o, migasubɔ wo o, eye migasa vɔ na wo o! 
2KI.17.36	Ke boŋ mivɔ̃ Yehowa, amesi tsɔ ŋusẽ gã kple abɔ, si wodo de dzi, kplɔ mi tso Egipte-nyigba dzi la; eya miade ta agu na, eye eya miasa vɔ na! 
2KI.17.37	Eye milé ŋku de ɖoɖo kple kɔnu, nufiafia kple se, si woŋlɔ ɖi na mi la ŋu, ne miawɔ wo ŋkekeawo katã, eye migavɔ̃ mawu bubuwo o! 
2KI.17.38	Migayɔ nu, si mebia kpli mi la be o, eye migavɔ̃ mawu bubuwo o, 
2KI.17.39	ke boŋ mivɔ̃ Yehowa, mia Mawu la, ne wòaɖe miatso miaƒe futɔwo katã si me. 
2KI.17.40	Ke womeɖo to o, hafi boŋ wowɔ woƒe kɔnu xoxoawo. 
2KI.17.41	Ale dukɔ siawo vɔ̃ Yehowa, eye wosubɔ woƒe legbawo hã; wo viwo kple wo tɔgbuiyɔviwo le alea wɔm vaseɖe egbe abe wo fofowo ene.
2KI.18.1	Le Israel-fia Hosea. Eta vi ƒe ƒe etɔ̃lia me la Xizkiya, Yuda-fia Axaz ƒe vi, zu fia 
2KI.18.2	Exɔ ƒe blave vɔ atɔ̃, esime wòzu fia, eye woɖu ba ƒe blave vɔ asieke le Yerusalem. Dadaa ŋkɔ nye Abi, Zaxarya ƒe vinyɔnu. 
2KI.18.3	Eye wòwɔ nusi dze Yehowa ŋu, abe alesi fofoa Dawid wɔ pɛpɛpɛ ene. 
2KI.18.4	Eɖe nuxeƒewo ɖa, eye wògbã aƒeliwo, elã Aserawo, eye wògbã akɔblida, si Mose wɔ la; elabena Israel-viwo do dzudzɔ nɛ vaseɖe ɣemaɣi, eve wòna ŋkɔe be Nexustan. 
2KI.18.5	Eɖo ŋu ɖe Yehowa, Israel ƒe Mawu la ŋu, eye etɔgbea ɖeke mena Yuda-fia, siwo katã dze eyome alo do ŋgɔ nɛ la dome o. 
2KI.18.6	Eku ɖe Yehowa ŋu, eye mele ɖa le eŋu o, eye wòle Yehowa ƒe se, siwo wòde na Mose la me ɖe asi. 
2KI.18.7	Eye Yehowa nɔ kplu, afisiafi, si wòyi la, edzea edzi nɛ Eye wòdze aglã ɖe Asur-fia ŋu, eye megasubɔe o. 
2KI.18.8	Esi Filistitɔwo vaseɖe Gaza kple eƒe liƒowo gbɔ, tso dzɔlawo ƒe xɔ tsralawo gbɔ vaseɖe du sesẽwo gbɔ.
2KI.18.9	Le fia Xizkiya ƒe ƒe enelia, si nye Israel-fia Hosea, Ela vi ƒe ƒe adrelia me la, Asur-fia Salmanaser ho ɖe Samaria ŋu, eye woɖe to ɖee. 
2KI.18.10	Exɔe le ƒe etɔ̃ megbe. Woxɔ Samaria le Xizkiya ƒe ƒe adelia me, eya nye Israel-fia Hosea ƒe ƒe asiekelia. 
2KI.18.11	Eye Asur-fia kplɔ Israel dzoe yi Asur hetso wo ɖo Xalax kple Xabor le Gozan-tɔsisi la nu kple Media-duwo me. 
2KI.18.12	Elabena womeɖo to Yehowa, woƒe Mawu ƒe gbe o, eye woda eƒe nubabla kple se, siwo katã Yehowa de na eƒe dɔla Mose la dzi, womeɖo to o, eye womewɔ edzi o.
2KI.18.13	Le Xizkiya ƒe ƒe wuienelia me la Asur-fia Sanxerib ho ɖe Yuda-du sesẽwo katã ŋu, eye wòxɔ wo. 
2KI.18.14	Tete Yuda-fia Xizkiya da ame ɖo ɖe Asur-fia le Laxis, ne woagblɔ nɛ bena: Mewɔ nuvɔ̃! Ho dzo le gbɔnye, eye maxɔ nusi natsɔ aɖo dzinye la atso. Eye Asur-fia ɖo klosalo talento alafa etɔ̃ kple sika talento blaetɔ̃ na Yuda fia Xizkiya, be wòaxe. 
2KI.18.15	Eye Xizkiya tsa klosalo, siwo katã wòkpɔ le Yehowa ƒe aƒe me kple fia ƒe aƒe ƒe nudzraɖoƒe la hena. 
2KI.18.16	Ɣemaɣi Xizkiya flo sika, siwo Yuda-fia Xizkiya fa ɖe Yehowa ƒe xa ƒe ʋɔtruwo kple sɔtiwo ŋu la, eye wòtsɔ wo na Asur-fia.
2KI.18.17	Ke Asur-fia do Tartan, Rabsaris kple Rabsake kpakple aʋakɔ gãa ɖe tso Laxis ɖo ɖe Yerusalem ɖe fia Xizkiya ŋu, eye woho heva Yerusalem. Esi woho va la, wotɔ ɖe dzigbeta, si le avɔnyãla ƒe agblenu dzi la, ƒe tɔʋu nu, 
2KI.18.18	eye woyɔ fia la ɖa. Tete Elyakim, Xilkiya vi, amesi le aƒe la nu kple Sebna, agbalẽŋlɔla kpakple Yoax, Asaf vi, ha ƒe tsiami la, wodo yi wo gbɔ. 
2KI.18.19	Eye Rabsake gblɔ na wo be: Migblɔ na Xizkiya bena: Ale fia gã, Asur-fia, gblɔ esi: Nuka ŋu gɔ̃ nele dzi ɖom ɖo? 
2KI.18.20	Ɖe nèle bubum be, numenya ƒuƒlu enye aɖaŋuɖoɖo kple ŋusẽ hena aʋawɔwɔa? Azɔ tso, ameka ŋu nèle dzi ɖom ɖo, be nedze aglã ɖe ŋunye? 
2KI.18.21	Azɔ èle dzi ɖom ɖe aƒla ŋeŋe ma, si nye Egipte la ŋu, esi ne amea ɖe ziɔ ɖe eŋu la, wòŋɔa asi nɛ flo la; alea Egipte-fia le na amesiwo katã le dzi ɖom ɖe eŋu. 
2KI.18.22	Ke ne miegblɔ nam be: Yehowa, mia Mawu la ŋu miele dzi ɖom ɖo la, ekema ɖe menye eya ƒe nuxeƒewo kple vɔsamlekpuiwo Xizkiya ɖe ɖa, eye wògblɔ na Yuda kple Yerusalem bena: Miɖe ta agu ɖe vɔsamlekpui sia ŋgɔ le Yerusalem oa? 
2KI.18.23	Eyata mia kple nye aƒetɔ, Asur-fia, mitso gbe kpɔ, eye matsɔ sɔ akpe eve na wò, be ate ŋu akpɔ sɔdolawo aɖo wo dzi mahã? 
2KI.18.24	Mate ŋu asi aʋafia ɖeka, si nye nye aƒetɔ ƒe dɔlawo dome suetɔ hã o, eye wòa nele dzi ɖom ɖe Egipte gu le sɔwo kple sɔdolawo taa? 
2KI.18.25	Azɔ ɖe Yehowa megbe meto ho ɖe teƒe sia ŋu, be magblẽea? Yehowae gblɔ nam be: Ho ɖe anyigba sia ŋu, eye nagblẽe! 
2KI.18.26	Tete Elyakim, Xilkiya vi, kple Sebna kpakple Yoax wogblɔ na Rabsake bena: Taflatse, ƒo nu kple wò dɔlawo ɖe Aram-gbe me, elabena míawo míesenɛ, eye megaƒo nu kpli mí ɖe Yuda-gbe me ɖe dukɔ, si le glia dzi la, ƒe to me o. 
2KI.18.27	Rabsake ɖo ŋu na wo bena: Ɖe wobe, mia kple wò aƒetɔ gbɔe nye aƒetɔ la dom ɖo, be magblɔ nya siawoa? Ɖe menye ŋutsu siawo, siwo na klotinu le glia dzi, be woaɖu woawo ŋutɔwo ƒe mi, eye woano woƒe aɖuɖɔ kple mi la, gbɔe oa? 
2KI.18.28	Tete Rabsake le va do ɣli sesĩe le Yuda-gbe me ƒo nu gblɔ bena: Mise fia gã, Asur-fia ƒe gbe! 
2KI.18.29	Ale fia la gblɔ esi: Migana Xizkiya naɖu mi o, elabena mate ŋu aɖe mi tso esi me o. 
2KI.18.30	Eye migana Xizkiya natsɔ Yehowa ade dzi ƒo na mi agblɔ be: Yehowa aɖe mi, eye womatsɔ du sia ade asi na Asur-fia o. 
2KI.18.31	Migado to Xizkiya o! Elabena ale Asur-fia gblɔ esi: Mibla nu kplim, eye mido va gbɔnye, ekema mia dome amesiame aɖu eƒe weintsetse, amesiame aɖu eƒe gbotitsetse, eye amesiame ano eƒe vudo me tsi, 
2KI.18.32	vaseɖe esime mava, eye makplɔ mi ayi anyigba, si le abe mía ta ene la dzi, anyigba, si dzi bli, wein kple abolo, weingblewo, amitiwo kple anyitsi le, ne miano agbe, eye miaku o. Migado to Xizkiya o! Mia blem wòle le gbɔgblɔm be: Yehowa aɖe mí! 
2KI.18.33	Ɖe dukɔwo ƒe mawuwo te ŋu ɖe woƒe anyigbawo tso Asur-fia si mea? 
2KI.18.34	Afika Xamat kple Arpad ƒe mawuwo le? Afika Sefarwayim, Hena kple Iwa ƒe mawuwo le? Ɖe wote ŋu ɖe Samaria tso asinye mea? 
2KI.18.35	Ɖe anyigbawo ƒe mawuwo katã dometɔa ɖe ɖe eƒe anyigba tso asinye me, ne Yehowa naɖe Yerusalem atso asinye mea? 
2KI.18.36	Ke dukɔ la zi kpi, eye meɖo nyaa ɖeke ŋu nɛ o, elabena fia la de se gblɔ bena: Migaɖo nyaa ɖeke ŋu nɛ o! 
2KI.18.37	Eye Elyakim, Xilkiya vi, amesi le aƒea nu, kple Sebna, agbalẽŋlɔla, kpakple Yoax, Asaf vi, fia ƒe tsiami, wole awu vuvuwo me va Xizkiya gbɔ, eye woto Rabsake ƒe nyawo nɛ.
2KI.19.1	Esime fia Xizkiya see la, edze eƒe awuwo, eye wòta akpanya heyi Yehowa ƒe aƒe la me. 
2KI.19.2	Eye wòdo Elyakim, amesi le aƒea nu, kple Sebna, agbalẽŋlɔla, kpakple nunɔlawo ƒe ame tsitsiwo, amesiwo ta akpanya la, ɖo ɖe nyagblɔɖila Yesaya, Amoz vi gbɔ, 
2KI.19.3	ne woagblɔ nɛ bena: Ale Xizkiya gblɔ esi: Egbe enye xaxa-, tohehe-kple vlodogbe; elabena viwo ɖo dzidzi me, gake ŋusẽ meli, ne wòadzi wo o. 
2KI.19.4	Ɖewohi Yehowa, wò Mawu, se Rabsake, amesi eƒe aƒetɔ Asur-fia dɔ ɖo ɖa, be wòaɖe alɔme le Mawu gbagbe la ŋu la ƒe nyawo katã, eye woahe to nɛ le nya, siwo Yehowa, wò Mawu, se la ta; eyata ɖo gbe ɖa ɖe ame susɔe, siwo li la ta! 
2KI.19.5	Eye Xizkiya ƒe dɔlawo va Yesaya gbɔ. 
2KI.19.6	Tete Yesaya gblɔ na wo bena: Ale miagblɔ na miaƒe aƒetɔ enye si: Yehowa ƒe gbe enye si: Megavɔ̃ nya, siwo Asur-fia ƒe ɖekakpuiwo tso ɖe alɔme le ŋunye nèse la o! 
2KI.19.7	Kpɔ ɖa, made gbɔgbɔa ɖe eme, eye wòase nyaa ɖe ahagbugbɔ avi eƒe anyigba dzi, eye mana woatsi yi nu le eƒe anyigba dzi.
2KI.19.8	Esi Rabsake gbugbɔ yi la, ekpɔ Asur-fia wòle aʋa wɔm kple Libna, elabena ese be, eho tso Laxis. 
2KI.19.9	Ke esi wose le Kus-fia Tirhaka ŋu be: Kpɔ ɖa, eho, be yeawɔ aʋa kpli wò la, egadɔ amewo ɖo ɖe Xizkiya, ne woagblɔ nɛ bena: 
2KI.19.10	Ale miagblɔ na Xizkiya enye si: Megana wò Mawu, si ŋu nèle dzi ɖom ɖo la, naɖu wò nagblɔ be: womatsɔ Yerusalem ade asi na Asur-fia o. 
2KI.19.11	Kpɔ ɖa, wò ŋutɔ èse nusi Asur-fia wo anyigbawo katã, vaseɖe esime wotsrɔ̃ wo, eye woaɖe wò ya? 
2KI.19.12	Ɖe dukɔ, siwo fofonyewo tsrɔ̃: Gozan, Xaran, Rezef kple Eden-viwo, siwo le Telasar la ƒe mawuwo ɖe woa? 
2KI.19.13	Afika Xamat-fia, Arpad-fia kple du Sefarwayim, Hena kple Iwa ƒe fia le?
2KI.19.14	Esi Xizkiya xa agbalẽa le dɔlawo si xlẽe la, eyi Yehowa ƒe aƒe la me, eye Xizkiya kekee ɖe Yehowa ŋku me. 
2KI.19.15	Eye Xizkiya do gbe ɖa le Yehowa ŋku me gblɔ bena: Yehowa, Israel ƒe Mawu, asi nɔa Kerubiwo dzi, wò ɖeka koe nye Mawu ɖe anyigba dzi fiaɖuƒewo katã dzi, wòe wo dziƒo kple anyigba. 
2KI.19.16	Yehowa, ƒu to anyi, ne nase nu! Yehowa, ʋu wò ŋkuwo, ne nakpɔ nu, eye se Sanxerib ƒe nya, siwo wòɖo ɖa, be yeatsɔ ɖe alɔme le Mawu gbagbe la ŋu! 
2KI.19.17	Yehowa, Asur-fiawo nya tsrɔ̃ dukɔwo kple woƒe anyigbawo vava. 
2KI.19.18	Wotsɔ woƒe mawuwo de dzo me, elabena menye mawuwo wonye o, ke boŋ amegbetɔwo ƒe asinu dɔwɔwɔwoe, ati kple kpewo wonye, eyata wo srɔ̃ wo. 
2KI.19.19	Eyata Yehowa, mia Mawu, ɖe mi tso esi me dzro, ne anyigba dzi tiaɖuƒewo katã nadze sii bena, wò ɖeka koe nye Yehowa Mawu!
2KI.19.20	Tete Yesaya, Amoz vi, dɔ ame ɖo ɖe Xizkiya gblɔ bena: Ale Yehowa, Israel ƒe Mawu la, gblɔ esi: Gbe, si nèdo ɖa nam le Asur-fia Sanxerib ŋuti la, mesee. 
2KI.19.21	Ale Yehowa gblɔ ɖe eŋu enye si: Ɖetugbi, Zion vinyɔnu, ɖe alɔme le ŋuwo, eye wòke wò, Yerusalem vinyɔnu ʋuʋu ta ɖe yowòme. 
2KI.19.22	Ameka nedo vloe, eye ameka ŋu neɖu fewu le, ameka ta nèɖo ɣli ɖo, eve ameka ŋu nèfɔ mo dzi ɖo? Israel ƒe kɔkɔetɔ lae loo! 
2KI.19.23	Edo vlo Aƒetɔ la to wò dɔlawo dzi gblɔ bena: Metsɔ nye tasiaɖam gbogboawo va toawo ta me kple Libanon ƒe tsutsuẽ aƒe, eye melã eƒe sederti kɔkɔwo kple eƒe sesewu nyuitɔwo, azɔ mege ɖe eƒe nɔƒe kɔkɔwo kple eƒe abɔmeti dodowo gbɔ; 
2KI.19.24	meɖe vudo, eye meno du bubu me tɔwo ƒe tsi, eye metsɔ nye afɔƒome na Egipte tɔsisiwo katã mie. 
2KI.19.25	Mesee kpɔ be, metre ewɔwɔ tso tititi ke, eye meɖoe tso gbaɖegbe ke oa? Azɔ mena wòva me, be wogblẽ du sesẽwo wòzu glikpo. 
2KI.19.26	Wo me nɔlawo ƒe lãme tu, dzi ɖe le wo ƒo, eye ŋu kpe wo; woɖi agblemenu kple gbe mumu, xɔtagbe kple bli, si tsi tonu hafi va ƒu. 
2KI.19.27	Menya wò anyinɔnɔ, wo dodo kple wò gbɔgbɔ kpakple wò agbodzedze ɖe ŋunye. 
2KI.19.28	Esi wò agbodzedze ɖe ŋunye kple wò dada va nye to me ŋuti la, eyata made nye ga wò ŋɔti, eye made nye numega nu na wò akplɔ wò agbugbɔ ato mɔ, si neto va la. 
2KI.19.29	Eye esia anye dzesi na wò. Le ƒe sia me la miaɖu nusiwo mie le wo ɖokui si, eye le ƒe evelia me la miaɖu flu me nuwo, eye le ƒe etɔ̃lia me la miaƒã nu aŋe nu, eye miade weingblewo aɖu wo me kutsetsewo. 
2KI.19.30	Yuda ƒe aƒe la ƒe amesiwo woɖe, eye wòkpɔtɔ la, aɖe ke aɖo ta to me, eye woatse ku ɖe dzi me. 
2KI.19.31	Elabena ame susɔeawo ado tso Yerusalem, eye amesiwo woɖe la, atso Zion-to la dzi; Yehowa Zebaot ƒe ŋuʋaʋã la le esia wo ge. 
2KI.19.32	Eyata ale Yehowa gblɔ ɖe Asur-fia ŋu enye si; Mava du sia me o, eye mada aŋutrɔ ɖe eme o, mate ɖe eŋu kple akpoxɔnu o, eye maƒu kpo ɖe eŋu o. 
2KI.19.33	Agbugbɔ ato mo, si dzi wòto va, eye mava du sia me o Yehowa ƒe gbee nye esia! 
2KI.19.34	Makpɔ du sia ta, eye maɖee, le nye ŋutɔ kple nye dɔla Dawid ta.
2KI.19.35	Eye wòva me le zã ma me be, Yehowa ƒe dɔla do ɖawu ame akpe alafa ɖeka kple blanyi vɔ atɔ̃ le Asurtɔwo ƒe asaɖa me. Esi wofɔ ŋdi kanya la, kpɔ ɖa, ame kukuwo sɔŋ koe li. 
2KI.19.36	Tete Asur-fia Sanxerib ho dzo gbugbɔ yi aƒe, eye woɖanɔ Niniwe. 
2KI.19.37	Eye wòva me, esime wòle gbe dom ɖa le eƒe mawu Nisrox ƒe me la, evia Adramelex kple Sarezer wowui kple yi, eye wòsi yi Ararat-nyigba dzi, eye via Esar-Xadon zu fia ɖe eteƒe.
2KI.20.1	Ɣemaɣi la Xizkiya lé dɔ de kuku ge; eye nyagblɔɖila Yesaya, Amoz vi, va egbɔ gblɔ nɛ bena: Ale Yehowa gblɔ esi: Ɖɔ wò aƒe ɖo, elabena èle kuku ge, eye mele agbe nɔ ge o. 
2KI.20.2	Tete wòtrɔ mo ɖe gli ŋu hedo gbe ɖa na Yehowa gblɔ bena: 
2KI.20.3	Oo Yehowa, ɖo ŋu, alesi mezɔ le ŋkuwò me le nyateƒe kple dzi blibo me, kple alesi mewo nusi nyo le ŋkuwò me la. Eye Xizkiya fa avi kple ɣli. 
2KI.20.4	Esi Yesaya mekpɔ do le dua titina o la, Yehowa ƒe gbe va egbɔ bena: 
2KI.20.5	Gbugbɔ yi ɖagblɔ na nye dukɔ ƒe amegã Xizkiya bena: Ale Yehowa, fofowò Dawid ƒe Mawu la, gblɔ esi: Mese wò gbedodoɖa, eye mekpɔ wò aɖatsiwo, kpɔ ɖa, mayɔ dɔ wò, eye le ŋkeke etɔ̃agbe la ayi Yehowa ƒe me. 
2KI.20.6	Mada ƒe wuiatɔ̃ ɖe wò agbenɔŋkekewo dzi, eye maɖe mia kple du sia tso Asur-fia si me, eye makpɔ du sia ta le nye ŋuti kple nye dɔla Dawid ta. 
2KI.20.7	Eye Yesaya gblɔ bena: Mitso gbotsetsebolo vɛ! Eye wotsɔe va do ƒoƒoeawo dzi, tete wòhaya. 
2KI.20.8	Eye Xizkiya gblɔ na Yesaya bena: Nuka nye dzesi be, Yehowa ahayam, eye mayi Yehowa ƒe aƒe la me le ŋkeke etɔ̃agbe? 
2KI.20.9	Yesaya ɖo ŋu be: Esia nye dzesi tso Yehowa gbɔ be, Yehowa le nusi wògblɔ la wɔ ge. Ɖe vɔvɔli la nayi ŋgɔ ɖoƒe ewo loo, alo negbugbɔ ɖe megbe ɖoƒe ewoa? 
2KI.20.10	Xizkiya gblɔ bena: Mesesẽ be, vɔvɔli nayi ŋgɔ ɖoƒe ewo o, ke boŋ vɔvɔli la negbugbɔ ɖe megbe ɖoƒe ewo. 
2KI.20.11	Tete nyagblɔɖila Yesaya yɔ Yehowa, eye wòna vɔvɔli, si yi ŋgɔ la, gbugbɔ yi ɖoƒe la dzi; egbugbɔ ɖe megbe le Axaz ƒe ɣega la dzi ɖoƒe ewo.
2KI.20.12	Ɣemaɣi Babel-fia Berodax-Baladan, Baladan vi, ɖo agbalẽ kple nunanawo ɖe Xizkiya, elabena ese be, Xizkiya lé dɔ. 
2KI.20.13	Eye Xizkiya ɖo to wo, eye wòfia eƒe kesinɔnuxɔwo katã, klosalo kple sika, atike ʋeʋẽe kple ami xɔasi kple aʋawɔnuxɔ kpakple nusiwo katã le eƒe kesinɔnuwo me la wo, naneke meli, si Xizkiya metsɔ fia wo le eƒe aƒe kple eƒe fiaɖuƒe blibo la me o. 
2KI.20.14	Tete nyagblɔɖila Yesaya va fia Xizkiya gbɔ gblɔ ne bena: Nya ka ŋutsu siawo gblɔ, eye afika wotso va gbɔwò? Xizkiya ɖo ŋu bena: Wotso kekeke Babel ke. 
2KI.20.15	Eye wògblɔ be: Nuka wokpɔ le aƒewò me? Xizkiya ɖo ŋu be: Wokpɔ nusiwo katã le aƒenye me la, naneke mele nye ke sinɔnuwo me, si nyemetsɔ fia wo o. 
2KI.20.16	Tete Yesaya gblɔ na Xizkiya bena: Se Yehowa ƒe gbe! 
2KI.20.17	Kpɔ ɖa, ŋkekewo gbɔna, esime wòala nusiwo katã le aƒewò me kple nusiwo fofowòwo tu ɖo vaseɖe egbe la, ayi Babel, naneke makpɔtɔ o; Yehowa gblɔe! 
2KI.20.18	Eye woakplɔ viwòŋutsu, siwo dzɔ tso mewò, amesiwo nèdzi la, dometɔa ɖewo woaɖanye aƒemenu dzikpɔlawo le Babel-fia ƒe me. 
2KI.20.19	Xizkiya ɖo ŋu na Yesaya bena: Yehowa ƒe gbe, si nègblɔ la, enyo. Eye wògagblɔ tomefafa kple nuteƒewɔwɔ nya le nye ŋkekewo me ko evɔ. 
2KI.20.20	Xizkiya ŋutinya susɔea kple eƒe kalẽwɔwɔwo katã, alesi wòɖe ta kple tɔʋui, eye wòhe tsi va dua mee la, woŋlɔ wo ɖe Yuda-fiawo ƒe ŋutinyagbalẽ me. 
2KI.20.21	Eye Xizkiya mlɔ fofoawo gbɔ, eye via Manase zu fia ɖe eteƒe.
2KI.21.1	Manase xɔ ƒe wuieve, esime wòzu fia, eye woɖu fia le Yerusalem ƒe blaatɔ̃ vɔ atɔ̃. Dadaa ŋkɔ nye Xefziba. 
2KI.21.2	Eye wòwɔ nusi nye vɔ̃ le Yehowa ŋku me, le dukɔ, siwo Yehowa nyã le Israel-viwo ŋgɔ la ƒe ŋunyɔnuwo nu. 
2KI.21.3	Egagbugbɔ nuxeƒe, siwo fofoa Xizkiya gbã la tu, eɖi vɔsamlekpuiwo na Baal, eye wòwɔ Asera, abe alesi Israel-fia Axab wɔ ene, eye wòde ta agu na dziƒonuwo katã hesubɔ wo. 
2KI.21.4	Eɖi vɔsamlekpuiwo ɖe Yehowa ƒe aƒe, si ŋu Yehowa gblɔ le be, yeatsɔ yeƒe ŋkɔ aɖo Yerusalem la me. 
2KI.21.5	Eye wòɖi vɔsamlekpuiwo na dziƒonuwo katã ɖe Yehowa ƒe aƒe la ƒe xɔxɔnuwo kple eve. 
2KI.21.6	Ena viawo to dzo me, eye wosa dzo, eka afã, eye wòɖo ŋɔliyɔlawo kple akunyawɔlawo, eye wòwɔ nu vɔ̃ɖi geɖe le Yehowa ŋku me, ne wòatsɔ do dziku nɛ. 
2KI.21.7	Eye wòtsɔ Asera ƒe legba, si wòwɔ la, ɖo aƒe la me, aƒe, si ŋu Yehowa gblɔ le na Dawid kple via Salomo be: Matsɔ nye ŋkɔ aɖo aƒe sia me kple Yerusalem, si metia le Israel-toawo katã me la tegbee. 
2KI.21.8	Eye nyemena Israel ƒe afɔ nage le anyigba, si metsɔ na wo fofowo la dzi o, nenye be, wòlé se, siwo katã mede na wo kple se, siwo katã nye dɔla Mose de na wo la me ɖe asi, eye wowɔ wo dzi ko 
2KI.21.9	Ke womeɖo to o, eye Manase ble wo wowɔ nu vɔ̃ɖi wu dukɔ, siwo Yehowa tsrɔ̃ ɖa le Israel-viwo ŋgɔ 
2KI.21.10	Eye Yehowa ƒo nu to eƒe dɔla, nyagblɔɖilawo dzi gblɔ bena: 
2KI.21.11	Esi Yuda-fia Manase wɔ ŋunyɔnu sia, eye wòwɔ nu gbegblẽ wu nusiwo katã Amoritɔwo wɔ le eŋgɔ, eye wòtsɔ eƒe legbawo ble Yuda hã de nuvɔ̃ me la, 
2KI.21.12	eyata ale Yehowa, Israel ƒe Mawu la, gblɔ esi: Kpɔ ɖa, mahe dzɔgbevɔ̃e ava Yerusalem kple Yuda dzi, ale be amesiwo katã asee la, ƒe towo kple eve me laɖi yeŋ. 
2KI.21.13	Matsi Samaria ƒe ka kple Axab ƒe aƒe la ƒe kpe ɖe Yerusalem dzi, eye matutu Yerusalem, abe alesi wotutua agba me tsɔna tsyɔ anyi ene. 
2KI.21.14	Mate nye domenyinu ƒe susɔea ɖa, eye matsɔ wo ade asi na woƒe futɔwo woanye aboyonu kple nuxaxa na woƒe futɔwo katã. 
2KI.21.15	Elabena wowɔ nusi nye vɔ̃ le ŋkunye me, eye wodo dziku nam tso gbesigbe wo fofowo ʋu tso Egipte vaseɖe egbe. 
2KI.21.16	Manase kɔ ʋu maɖifɔ geɖe ŋutɔ hã ɖi, vaseɖe esime wona Yerusalem yɔ tso go ɖeka me vaseɖe go keme me hekpe ɖe eƒe nuvɔ̃, siwo wotsɔ ble Yuda wòwɔ nusi nye vɔ̃ le Yehowa ŋku me la ŋuti.
2KI.21.17	Manase ŋutinya susɔea kple nusiwo katã wòwɔ kpakple eƒe nuvɔ̃, siwo wòwɔ la, woŋlɔ wo ɖe Yuda-fiawo ƒe ŋutinyagbalẽ me. 
2KI.21.18	Eye Manase mia fofoawo gbɔ, eye woɖii ɖe eƒe aƒe ƒe abɔ, si nye Uza ƒe abɔ la me, eye via Amon zu fia ɖe eteƒe.
2KI.21.19	Amon xa ƒe blave vɔ eve, esime wòzu fia, eye woɖu fia ƒe eve le Yerusalem. Dadaa ŋkunye Mesulemet, Xaruz ƒe vinyɔnu tso Yotba. 
2KI.21.20	Eye wòwɔ nusi nye vɔ̃ le Yehowa ŋku me, abe alesi fofoa Manase wo ene. 
2KI.21.21	Eto mɔ, si fofoa to la pɛpɛpɛ, eye wòsubɔ legba, siwo fofoa subɔ hede ta agu na wo. 
2KI.21.22	Egblẽ Yehowa, fofoawo ƒe Mawu la ɖi, eye meto Yehowa ƒe mɔwo o. 
2KI.21.23	Eye Amon ƒe dɔlawo ɖo nugbe ɖe eŋu, eye wowu fia la le eƒe xɔ me. 
2KI.21.24	Tete dukɔ hahoo la wu amesiwo katã ɖo nugbe ɖe fia Amon ŋu la, eye dukɔ hahoo la tso via Yosiya ɖo fia ɖe eteƒe. 
2KI.21.25	Amon ŋutinya susɔea kple nusiwo wòwɔ la, woŋlɔ wo ɖe Yuda-fiawo ƒe ŋutinyagbalẽ me. 
2KI.21.26	Eye woɖii ɖe eƒe yɔdo me ɖe Uza abɔ me, eye via Yosiya zu fia ɖe eteƒe.
2KI.22.1	Yosiya xɔ ƒe enyi, esime wòzu fia, eye woɖu fia le Yerusalem ƒe blaetɔ̃ vɔ ɖeke. Dadaa ŋkɔ nye Yedida, Adaya ƒe vinyɔnu tso Bozkat. 
2KI.22.2	Ewo nusi nyo le Yehowa ŋku me, eye wòto fofoa Dawid ƒe ʋe me pɛpɛpɛ, eye medze ɖe ɖusi alo mia me o.
2KI.22.3	Eye wòva me le fia Yosiya ƒe ƒe wuienyilia me be, fia la ɖo Mesulam vi Azalya ƒe vi Safan, amesi nye agbalẽŋlɔla, ɖo ɖe Yehowa ƒe aƒe la me gblɔ bena: 
2KI.22.4	Yi nunɔlagã Xilkiya gbɔ, ne wòaxlẽ ga, siwo katã wotsɔ va Yehowa ƒe aƒe la me, siwo kpuinudzɔlawo dzɔ le dukɔ la si la. 
2KI.22.5	Eye woatsɔ wo na dɔnunɔla, siwo wotsɔ ɖo Yehowa ƒe aƒe la nu, eye woatsɔ wo na Yehowa ƒe aƒe la ŋu dɔwɔlawo, ne woaɖɔ xɔ la ƒe gbagbãƒewo ɖo. 
2KI.22.6	Woatsɔ wo na atikpalawo, xɔtulawo kple gliɖolawo, ne woaƒle atiwo kple kpe fufuwo aɖo xɔ la ɖo. 
2KI.22.7	Ke womebu akɔnta kpli wo le ga, si wotsɔ de wo si la ŋuti o, elabena wowɔe le anukware me.
2KI.22.8	Tete nunɔlagã Xilkiya gblɔ na agbalẽŋlɔla Safan bena: Mefɔ segbalẽa ɖe le Yehowa ƒe aƒe lãme. Eye Xilkiya tsa agbalẽ la na Safan wòxlẽ. 
2KI.22.9	Eye agbalẽŋlɔla Safan va fia la gbɔ, eye wòhe gbe vɛ na fia la gblɔ bena: Wò dɔlawo trɔ ga, si le aƒe la me, eye wotsɔe de asi na dɔnunɔla, siwo wotsɔ ɖo Yehowa ƒe aƒe la nu. 
2KI.22.10	Eye agbalẽŋlɔla Safan to na fia la bena: Nunɔla Xilkiya tso agbalẽa ɖe nam; eye Safan xlẽe na fia la. 
2KI.22.11	Esime fia la se segbalẽa me nyawo la, edze eƒe awuwo. 
2KI.22.12	Eye fia la de se na nunɔla Xilkiya kple Safan vi Axikam, Mixaya vi Axbor kple agbalẽŋlɔla Safan kpakple ha ƒe subɔla Asaya gblɔ bena: 
2KI.22.13	Miyi ɖabia nu Yehowa ɖe tanye kple ɖe dukɔ la kpakple Yuda blibo la ta le agbalẽ, si wòfɔ lãme nyawo ŋuti; elabena Yehowa ƒe dɔmedzoe, si wòdo de mía ŋuti la, nu sẽ, elabena mia fofowo meɖo to agbalẽ sia me nyawo, ne woawɔ nusiwo katã woŋlɔ ɖe eme la dzi o.
2KI.22.14	Tete nunɔla Xilkiya, Axikam, Axbor kple Safan kpakple Asaya woyi nyɔnu nyagblɔɖila Xulda, amesi nye Xarxas vi Tikwa ƒe vi Salum, amesi nye awu dzikpɔla srɔ̃, eye wònɔ Yerusalem-du la ƒe to evelia la gbɔ, eye woƒo nu kplii. 
2KI.22.15	Eɖo ŋu na wo bena: Ale Yehowa, Israel ƒe Mawu la, gblɔ esi: Miɖagblɔ na ŋutsu, si dɔ mi ɖe gbɔnye la bena: 
2KI.22.16	Yehowa ƒe gbe enye si; Kpɔ ɖa, mane dzɔgbevɔ̃e ava teƒe sia kple eme nɔlawo dzi le agbalẽ sia me nya, siwo katã Yuda-fia xlẽ la nu. 
2KI.22.17	Eye wogblẽm ɖi, eye wodo dzudzɔ na mawu bubuwo, ne woatsɔ woƒe asinudɔwɔwɔwo katã ado dziku nam la, eyata nye dɔmedzoe abi ɖe teƒe sia ŋu, eye matsi o. 
2KI.22.18	Eye migblɔ na Yuda-fia, si dɔ mi da, be miaɖabia nu Yehowa la bena: Ale Yehowa, Israel ƒe Mawu la, gblɔ esi: Esi nèse nya siawo, 
2KI.22.19	eye dzika tso ƒowò, eye nèbɔbɔ ɖokuiwò ɖe anyi le Yehowa ŋku me, le esi nèse nya, si megblɔ ɖe teƒe sia kple eme nɔlawo ŋu be, azu aƒedo kple ɖiŋudodo, eye nedze wò awuwo hefa avi le ŋkunye me la, nye hã mesee; Yehowa gblɔe! 
2KI.22.20	Eyata mana nayi fofowòwo gbɔ, eye woaɖi wò ɖe wò yɔdo me le ŋutifafa me, eye wò ŋkuwo makpɔ dzɔgbevɔ̃e, siwo katã mahe ava teƒe sia dzi la o. Eye wohe gbea vɛ na fia la.
2KI.23.1	Tete fia la dɔ be, woaɖaƒo Yuda kple Yerusalem-ame tsitsiwo katã nu ƒu va egbɔe. 
2KI.23.2	Eye fia la yi Yehowa ƒe aƒe la me, eye Yuda-ŋutsuwo katã kple Yerusalemtɔwo katã, nunɔlawo kple nyagblɔɖilawo kpakple dukɔ blibo la, ɖeviwo kple tsitsiawo siaa kpe ɖe eŋu, eye wòxlẽ nubabla ƒe agbalẽ, si wofɔ le Yehowa ƒe me la me nyawo katã ɖe woƒe towo me. 
2KI.23.3	Eye fia la tsi tre ɖe enɔƒe hebla nu le Yehowa ŋku me, be yeadze Yehowa yome, eye yealé eƒe sewo, ɖaseɖiɖiwo kple ɖoɖowo me ɖe asi tso dzi blibo kpakple luʋɔ blibo me, eye yeawɔ nubabla sia ƒe nya, siwo katã woŋlɔ ɖe agbalẽ sia me la dzi; eye dukɔ blibo la bia nu.
2KI.23.4	Tete fia la de se na nunɔlagã Xilkiya kple nunɔlagã yometɔwo kpakple kpuinudzɔlawo, be woafɔ nusiwo katã wowɔ na Baal kple Asera kpakple dziƒonuwo katã la, ado goe le Yehowa ƒe xɔ la me; eye woɖatɔ dzo wo ɖe Yerusalem godo le Kidron-bali la me, eye wolɔ woƒe afi yi Betel. 
2KI.23.5	Eɖe legba nunɔla, siwo Yuda-fiawo ɖo, be woasa vɔ le nuxeƒewo le Yuda-duwo kple Yerusalem-nutowo me la ɖa, hekpe ɖe amesiwo doa dzudzɔ na Baal kple ɣe, ɣleti kple ɣletiviwo kpakple dziƒonuwo katã la ŋuti. 
2KI.23.6	Eye wòɖe Asera do goe tso Yehowa ƒe aƒe la me tsɔ yi Kidron-tɔʋu la nu le Yerusalem godo; etɔ dzoe le Kidron-tɔʋu la nu, eye wòtui memee helɔ wu de ame tsɛwo ƒe yɔdowo dzi. 
2KI.23.7	Egbã matrewɔlawo ƒe xɔ, siwo le Yehowa ƒe aƒe la me, afisi nyɔnuwo nɔa agbadɔvɔ lɔ̃m na Asera le la. 
2KI.23.8	Ena nunɔlawo katã tso Yuda-duwo me va, eye wòdo gu nuxeƒe, siwo nunɔlawo doa dzudzɔ le tso Geba vaseɖe Beer-Seba; eye wògbã agbowo nu nuxeƒe, siwo le dumegã Yosua ƒe agbo nu le dugbo la ƒe mia me gome. 
2KI.23.9	Ke nuxeƒe nunɔlawo mekpɔ mɔ ade Yehowa ƒe vɔsamlekpui la dzi le Yerusalem o, ke boŋ woaɖu nu maʋamaʋã kple wo nɔviwo. 
2KI.23.10	Edo gu ŋunyɔƒe, si le Ben-Hinom-bali la me, be amea ɖeke magana viaŋutsu kple vianyɔnu nato dzo me na Molex o. 
2KI.23.11	Eye wòde sɔ, siwo Yuda-fiawo do na ɣe la ɖa le Yehowa ƒe aƒe la me yi aƒemenu dzikpɔla Netan-Melex ƒe xɔ, si le dua godo la me; ke etɔ dzo ɣe ƒe tasiaɖamwo. 
2KI.23.12	Eye fia la gbã vɔsamlekpui, siwo le Axaz ƒe xɔta, siwo Yuda-fiawo ɖi, kple vɔsamlekpui, siwo Manase ɖi ɖe Yehowa ƒe aƒe ƒe xɔxɔnuwo kple eve la, eye wòɖe wo ɖa tso afima hetsɔ woƒe anyi ɖakɔ ɖe Kidron-tɔʋu la me. 
2KI.23.13	Eye fia la do gu nuxeƒe, siwo le Yerusalem ƒe ɣedzeƒe le Amito la ƒe ɖusi gome, siwo Israel-fia Salomo tu na Zidontɔwo ƒe ŋunyɔnu Astartewo kple Moabitɔwo ƒe ŋunyɔnu Milkom. 
2KI.23.14	Egbã aƒeliwo, eye wòmũ Aserawo helɔ ame ƒuwo kɔ de wo teƒe. 
2KI.23.15	Egbã vɔsamlekpui, si le Betel hã, eya nye nuxeƒe, si Yerobeam, Nebat vi, amesi ble Israel de nuvɔ̃ me la ɖi; egbã vɔsamlekpui sia hã, eye wòtɔ dzo nuxeƒe la hetui memie, eye wòtɔ dzo Asera la. 
2KI.23.16	Eye Yosiya tsa ŋku, eye wòkpɔ yɔdo, siwo le toa dzi afima; tete wòdɔ woɖalɔ ƒuwo le yɔdoawo me ve, eye woto dzo wo le vɔsamlekpui la dzi hedo gui le Yehowa ƒe nya, si Mawu amesi va gblɔ nya siawo, ɖe gbe ƒãe la nu 
2KI.23.17	Eye wògblɔ be:, Ŋkuɖodzinu ka enye kem kpɔm mele? Duametɔwo ɖo ŋu nɛ bena: Mawu ƒe amesi tso Yuda va ɖe gbe ƒã nusiwo newɔ ɖe vɔsamlekpuia ŋu le Betel la ƒe yɔdoe. 
2KI.23.18	Tete wògblɔ be Miɖe asi le eŋu, eye amea ɖeke megaka asi eƒe ƒuwo ŋu o! Ale womeka asi eya kple nyagblɔɖila, si tso Samaria la ƒe ƒuwo ŋu o. 
2KI.23.19	Eye Yosiya ɖe nuxeƒexɔ, siwo katã le Samaria-duwo me, siwo Israel-fiawo tu tsɔ do dziku na Yehowa la ɖa, eye wòwɔ wo, abe alesi wòwɔ le Betel pɛpɛpɛ ene. 
2KI.23.20	Eye wowu nuxeƒe nunɔla, siwo katã le afima la ɖe vɔsamlekpuiwo dzi, eye wòlɔ dzo ameƒuwo le wo dzi; emegbe wògbugbɔ yi Yerusalem.
2KI.23.21	Eye ba la de se na dukɔ blibo lã bena: Miɖu ŋutitotoŋkekenyuie la na Yehowa mia Mawu la, abe alesi woŋlɔ ɖe nubabla ƒe agbalẽ sia me ene. 
2KI.23.22	Elabena womeɖu ŋutitotoŋkekenyuie sia le ʋɔnudrɔ̃la, siwo drɔ̃ ʋɔnu Israel la ŋɔli kple Israel-fiawo kpakple Yuda-fiawo katã ŋɔli kpɔ o, 
2KI.23.23	negbe le fia Yosiya ƒe ƒe wuienyilia me ko woɖu ŋutitotoŋkekenyuie sia na Yehowa le Yerusalem. 
2KI.23.24	Eye Yosiya ɖe ŋɔliyɔlawo kple akunyawɔlawo, aklama kpakpɛwo kple legbawo kpakple ŋunyɔnuwo, siwo katã wòkpɔ le Yuda-nyigba dzi kple Yerusalem la hã ɖa, ne wòawɔ se la ƒe nya, siwo woŋlɔ ɖe agbalẽ, si nunɔla Xilkiya fɔ le Yehowa ƒe aƒe me la dzi. 
2KI.23.25	Fiaa ɖeke menɔ eŋgɔ de enu, amesi trɔ ɖe Yehowa ŋu kple eƒe dzi blibo kple eƒe luʋɔ blibo kpakple eƒe ŋusẽ blibo le Mose ƒe seawo katã nu o; eye etɔgbea ɖeke hã menɔ eyome o. 
2KI.23.26	Ke Yehowa meɖe asi le eƒe dɔmedzoe gã, si wòdo ɖe Yuda ŋu la ŋuti o, le dziku, siwo katã Manase do nɛ la ta. 
2KI.23.27	Eye Yehowa gblɔ be: Maɖe Yuda hã ɖa le nye ŋku ta, abe alesi meɖe Israel ɖa ene; eye mate Yerusalem-du sia, si metia, kple xɔ, si ŋu megblɔ le be, nye ŋkɔ anɔ afima la ɖa. 
2KI.23.28	Yosiya ŋutinya susɔea kple nusiwo katã wòwɔ la, woŋlɔ wo ɖe Yuda-fiawo ƒe ŋutinyagbalẽ me.
2KI.23.29	Eŋɔli Egipte-fia Farao Nexo ho ɖe Asur-fia ŋu le Frat-tɔsisi la nu, eye ba Yosiya ho ɖakpee; ke esime wòkpɔe la, ewui le Megido. 
2KI.23.30	Esime woku la, eƒe dɔlawo tsɔe tso Megido va Yerusalem, eye woɖii ɖe eƒe yɔdo me. Eye dukɔ hahoo la si ami na via Yoaxaz heɖo fia ɖe fofoa teƒe.
2KI.23.31	Yoaxaz xɔ ƒe blave vɔ etɔ, esime wòzu fia, eye woɖu fia dzinu elɔ̃ le Yerusalem. Dadaa ŋkɔ nye Xamutal, Yeremya ƒe vinyɔnu, tso Libna. 
2KI.23.32	Ewɔ nusi nye vɔ̃ le Yehowa ŋku me, abe alesi fofoawo wɔ pɛpɛpɛ ene. 
2KI.23.33	Eye Farao Nexo dee gaxɔ ɖe Ribla le Xamat-nyigba dzi, be maganye fia le Yerusalem o; eye wòtsɔ klosalo talento alafa ɖeka kple sika talento ɖeka he to na dukɔ la.
2KI.23.34	Eye Farao Nexo tsɔ Elyakim, Yosiya vi, ɖo fia ɖe fofoa Yosiya teƒe hetrɔ ŋkɔ nɛ be Yoyakim; ke èkplɔ Yoaxaz yi Egipte, afisi woku ɖo. 
2KI.23.35	Eye Yoyakim tsɔ klosalo kple sika na Farao; ke ɖe wòbia fe na dukɔ la, be wòakpɔ ga ana, abe alesi Farao de se ene. Exɔ klosalo kple sika le dukɔ hahoo la si, abe alesi wòbia fe na wo dome amesiame ene, ne wòatsɔ na Farao Nexo. 
2KI.23.36	Yoyakim xɔ ƒe blave vɔ alɔ, esime wòzu fia, eye wòɖu fia ƒe wuiɖekɛ le Yerusalem. Dadaa ŋkɔ nye Zebuda, Pedaya vinyɔnu, tso Ruma. 
2KI.23.37	Ewɔ nusi nye vɔ le Yehowa ŋku me, abe alesi fofoawo wɔ pɛpɛpɛ ene.
2KI.24.1	Eŋɔli Babel-fia Nebukadnezar ho va, eye Yoyakim zu etevi ƒe etɔ̃; tete wòdze aglã de eŋu. 
2KI.24.2	Eye Yehowa kplɔ Kaldeatɔwo ƒe adzohawo, Moabitɔwo ƒe adzohawo kple Amon-viwo ƒe adzohawo dee; èkplɔ wo de Yuda, ne woatsrɔ̃e, le Yehowa ƒe nya, si wògblɔ to eƒe dɔla, siwo nye nyagblɔɖilawo dzi la nu. 
2KI.24.3	Le Yehowa ƒe nya la nu ko esia va Yuda dzi ɖo, ne wòatee ɖa le eƒe ŋku ta le Manase ƒe nuvɔ̃wo kple nusiwo katã wòwɔ la ŋuti; 
2KI.24.4	hekpe ɖe ʋu maɖifɔ, si wòkɔ ɖe anyi, eye wotsɔ ʋu maɖifɔ yɔ Yerusalem taŋ la ŋuti; eyata Yehowa meba, yeatsɔe ake o. 
2KI.24.5	Yoyakim ŋutinya susɔea kple nusiwo katã wòwɔ la, woŋlɔ wo ɖe Yuda-fiawo ƒe ŋutinyagbalẽ me. 
2KI.24.6	Eye Yoyakim mlɔ fofoawo gbɔ, eye via Yoyaxin zu fia ɖe eteƒe. 
2KI.24.7	Ke Egipte-fia megaho tso eƒe anyigba dzi azɔ o, elabena Babel-fia xɔ anyigba, siwo katã nye Egipte-fia tɔ tso Egipte-toʋu la nu vaseɖe Frat-tɔsisi la nu.
2KI.24.8	Yoyaxin xɔ ƒe wuienyi, esime wòzu fia, eye woɖu fia dzinu etɔ̃ le Yerusalem. Dadaa ŋkɔ nye Nexusta, Elnatan ƒe vinyɔnu, tso Yerusalem. 
2KI.24.9	Ewo nusi nye vɔ̃ le Yehowa ŋku me, abe alesi fofoa wɔ pɛpɛpɛ ene. 
2KI.24.10	Ɣemaɣi Babel-fia Nebukadnezar ƒe dɔlawo ho ɖe Yerusalem ŋu, eye woɖe to ɖe du la. 
2KI.24.11	Eye esime eƒe dɔlawo ɖe to ɖee la, Babel-fia Nebukadnezar va dze du la dzi. 
2KI.24.12	Tete Yuda-fia Yoyaxin do yi Babel-fia gbɔ, eya kple dadaa kple eƒe dɔlawo, eƒe amegãwo kple eƒe aƒemenu dzikpɔlawo, eye Babel-fia ɖe aboyoe le eƒe fiaɖuɖu ƒe ƒe enyilia me. 
2KI.24.13	Eye wòlɔ Yehowa ƒe me kesinɔnuwo katã kple fia ƒe me kesinɔnuwo katã tso afima, eye wògbã sikanu, siwo katã Israel-fia Salomo wɔ ɖe Yehowa ƒe xɔ la me, abe alesi Yehowa gblɔ ene. 
2KI.24.14	Eɖe aboyo Yerusalem blibo la kple amegãwo katã kpakple aʋawɔlawo katã, atikpalawo katã kple nutulawo. Aboyomeawo le ame akpe ewo, amea ɖeke mekpɔtɔ o, negbe dukɔ hahoo la ƒe ame dahewo ko. 
2KI.24.15	Èkplɔ Yoyaxin yi Babel, eye wòkplɔ fia dada, fia srɔ̃wo kple eƒe aƒemenu dzikpɔlawo kpakple anyigba dzi bubumewo tso Yerusalem yi aboyo me le Babel. 
2KI.24.16	Ŋutsu aʋawɔlawo katã le ame akpe adre, eye atikpalawo kple nutulawo le ame akpe ɖeka; wo katã nye aʋawɔla veviwo, eye Babel-fia ɖe aboyo wo yi Babel. 
2KI.24.17	Eye Babel-fia tsɔ etɔɖia Matanya ɖo fia ɖe eteƒe hetrɔ ŋkɔ nɛ bena Zedekiya.
2KI.24.18	Zedekiya xɔ ƒe blave vɔ ɖeka, esime wòzu fia, eye woɖu fia ƒe wuiɖekɛ le Yerusalem. Dadaa ŋkɔ nye Xamutal, Yeremya ƒe vinyɔnu, tso Libna. 
2KI.24.19	Eye wòwɔ nusi nye vɔ le Yehowa ŋku me, abe alesi Yoyakim wɔ pɛpɛpɛ ene. 
2KI.24.20	Elabena le Yehowa ƒe dɔmedzoe la ta wòva me na Yerusalem kple Yuda alea, vaseɖe esime wòte wo da le eƒe ŋku la. Eye Zedekiya dze aglã ɖe Babel-fia ŋu.
2KI.25.1	Eye wòva me le eƒe fiaɖuɖu ƒe ƒe asiekelia me, le dzinu ewolia ƒe ŋkeke ewolia dzi be, Babel-fia Nebukadnezar kple eƒe aʋakɔ blibo la ho ɖe Yerusalem ŋu, woɖe to ɖee, eye woƒu kpo ɖe eŋu godoo va kpe. 
2KI.25.2	Eye woɖe to ɖe du la vaseɖe fia Zedekiya ƒe ƒe wuiɖekɛlia me. 
2KI.25.3	Le dzinu enelia ƒe ŋkeke asiekelia dzi, esime dɔwuame nu sẽ le dua me, eye aboloa ɖeke meli na dukɔ hahoo la o la, 
2KI.25.4	woɖe mɔ ɖe du la ŋu, eye aʋawɔlawo katã si le zã me to fia ƒe abɔ ƒe agbo, si le gli eve dome la ƒe mɔ dzi, esime Kaldeatɔwo ƒo xlã dua, eye woto tagbamɔ. 
2KI.25.5	Ke Kaldeatɔwo ƒe aʋakɔ ti fia la yome va tui le Yerixo-tagba, eye eƒe aʋakɔ blibo la ka le eŋu. 
2KI.25.6	Eye wòlé fia la hekplɔe va Babel-fia gbɔ le Ribla, eye wodrɔ̃ ʋɔnui. 
2KI.25.7	Wowu Zedekiya viwo le eŋku me, eye wogbã ŋku na Zedekiya hede gãe kplɔ yi Babel.
2KI.25.8	Le dzinu atɔ̃lia ƒe ŋkeke adrelia dzi, si nye fia Nebukadnezar Babel-fia ƒe ƒe wuiasiekelia me la, Nebuzaradan, fia ŋu asrafowo ƒe amegã, si nye Babel-fia ƒe dɔla la, va Yerusalem, 
2KI.25.9	eye wòtɔ dzo Yehowa ƒe aƒe kple fia ƒe aƒe kple Yerusalem-xɔwo katã kpakple bubumewo ƒe xɔwo katã. 
2KI.25.10	Kaldeatɔwo ƒe aʋakɔ, si le fia ŋu asrafowo ƒe amegã ŋu la, gbã Yerusalem-gliwo katã hã va kpe. 
2KI.25.11	Eye Nebuzaradan, fia ŋu asrafowo ƒe amegã, ɖe aboyo dukɔ la ƒe susɔea, si kpɔtɔ ɖe dua me kple amesiwo si yi Babel-fia gbɔ kpakple ameha la ƒe susɔea. 
2KI.25.12	Ke fia ŋu asrafowo ƒe amegã la gblẽ anyigba dzi ame dahewo ɖi, ne woanye weingbledelawo kple agbledelawo. 
2KI.25.13	Eye Kaldeatɔwo gbã akɔblisɔti, siwo le Yehowa ƒe aƒe la me kple anyinɔawo kpakple akɔbligazɔ, si le Yehowa ƒe aƒe la me, eye wolɔ akɔbliawo yi Babel. 
2KI.25.14	Wotsɔ zeawo, sofiawo, hɛawo kple treawo kpakple akɔblinuawo katã, siwo ŋu dɔ wòwɔna la, hã dzoe. 
2KI.25.15	Eye fia ŋu asrafowo ƒe amegã la tsɔ sonuawo kple ʋutreawo, sikatɔwo kple klosalotɔwo siaa dzoe, 
2KI.25.16	sɔti eve kple gazɔ ɖeka kpakple anyinɔawo, siwo fia Salomo wɔ bena Yehowa ƒe aƒe la; nusiawo katã ƒe akɔbli mele dada me o. 
2KI.25.17	Sɔti ɖeka kɔ abɔklugui wuienyi, eye wotsɔ akɔbli wɔ ta do eta me; ta la ƒe kɔkɔme le abɔklugui etɔ̃, wowɔ gaɖɔ kple yevuboɖawo ɖe ta la ŋu godoo va kpe, wo katã nye akɔbli; alea wowɔe ɖe sɔti evelia ƒe ta hã ŋui.
2KI.25.18	Eye fia ŋu asrafowo ƒe amegã lé nunɔlagã Seraya kple nunɔlagã yometɔ Zefanya kpakple kpuinudzɔla etɔ̃; 
2KI.25.19	eye le dua me la elé aƒemenu dzikpɔla ɖeka, amesi le aʋawɔlawo nu, kple ŋutsu, siwo tsia tre ɖe fia la ŋku me dome ame atɔ̃ siwo wokpɔ le dua me kple aʋafia ƒe agbalẽŋlɔla, amesi da dukɔ hahoo la dea aʋakɔ me kpakple dukɔ hahoo la dome ŋutsu, blaade, siwo wokpɔ le dua me. 
2KI.25.20	Eye Nebuzaradan, fia ŋu asrafowo ƒe amegã la, le wo hekplɔ wo, ve na Babel-fia le Ribla. 
2KI.25.21	Eye Babel-fia wu wo le Ribla le Xamat-nyigba dzi. Ale woɖe aboyo Yuda tso eƒe anyigba dzi enye si.
2KI.25.22	Eye Babel-fia Nebukadnezar tso Gedalya, Safan vi Axikam ƒe vi, ɖo dukɔ, si wogblẽ de Yuda-nyigba dzi la dzikpɔlae. 
2KI.25.23	Esi aʋakɔ la ƒe amegãwo katã kple woƒe amewo se be, Babel-fia tso Gedalya do dzikpɔlae la, wova Gedalya gbɔ le Mizpa; eye Ismael, Netanya vi, Yoxanan, Kareax vi, kple Seraya, Tanxumet vi, tso Netofat kpakple Yaazanya, Maaxati vi, kple woƒe amewo hã le eme. 
2KI.25.24	Tete Gedalya ka atam na woawo kple woƒe amewo gblɔ na wo bena: Migavɔ̃ Kaldeatɔwo ƒe dɔlawo o! Mina anyigba la dzi, eye misubɔ Babel-fia, ekema anyo na mi. 
2KI.25.25	Eye wòva me le dzinu adrelia me be, Ismael, Elisama vi Netanya ƒe vi, amesi tso fiaƒome la me kple ŋutsu ewo, siwo kpe de eŋu la, wova wu Gedalya kple Yudatɔ kpakple Kaldeatɔ, siwo le eŋu le Mizpa. 
2KI.25.26	Eye dukɔ blibo la, ɖeviwo kple tsitsiawo siaa, kple aʋakɔ la ƒe amegãwo dzo yi Egipte, elabena wole Kaldeatɔwo vɔ̃m.
2KI.25.27	Esime wode aboyo Yuda-fia Yoyaxin ƒe blaetɔ̃ vɔ adre megbe, le dzinu wuievelia ƒe ŋkeke blave vo adrelia dzi la, Babel-fia. Ewil Merodax de Yuda-fia Yoyaxin tso gaxɔ me le ƒe, si me wòzu fia. 
2KI.25.28	Eƒo nu kplii fafɛ, eye wòtsɔ eƒe zikpui ɖo fia, siwo le eŋu le Babel la ƒe zikpuiwo ŋgɔ. 
2KI.25.29	Ena wodo li eƒe gaxɔ me awuwo, eye wòdu nu le egbɔ ɣesiaɣi le eƒe agbe me ŋkekewo katã me. 
2KI.25.30	Eye wòxɔ eƒe gbesiagbe nuɖuɖu, si wòhiã gbesiagbe la, tso Babel-fia gbɔ le eƒe agbe me ŋkekewo katã me.
1CH.1.1	Adam, Set, Enos, 
1CH.1.2	Kenan, Mahalaleel, Yered, 
1CH.1.3	Henox, Metusala, Lamex, 
1CH.1.4	Noa, Sem, Xam kple Yafet.
1CH.1.5	Yafet viwo nye: Gomer, Magog, Madai, Yawan, Tubal, Mesex kple Tiras. 
1CH.1.6	Gomer viwo nye Askenaz, Rifat kple Togarma. 
1CH.1.7	Yawan viwo nye: Elisa, Tarsisa, Kititɔwo kple Rodantɔwo.
1CH.1.8	Xam viwo nye: Kus, Mizrayim, Put kple Kanaan. 
1CH.1.9	Kus viwo nye: Seba, Xawila, Sabta, Raama kple Sablexa. Eye Raama viwo nye Seba kple Dedan. 
1CH.1.10	Kus dzi Nimrod; eya de asi kalẽwɔwɔ me le anyigba dzi. 
1CH.1.11	Mizrayim dzi Luditɔwo, Anamitɔwo, Lehabitɔwo, Naftuxitɔwo, 
1CH.1.12	Patrusitɔwo kple Kasluxitɔwo, amesiwo me Filistitɔwo dzɔ tso kpakple Kaftoritɔwo. 
1CH.1.13	Kanaan dzi Zidon, amesi nye ŋgɔgbea kple Xet, 
1CH.1.14	Yebusitɔwo, Amoritɔwo, Girgastiɔwo, 
1CH.1.15	Xiwitɔwo, Arkitɔwo, Sinitɔwo, 
1CH.1.16	Arwaditɔwo, Zemaritɔwo kple Xamatitɔwo.
1CH.1.17	Sem viwo nye: Elam, Asur, Arpaxsad, Lud, Aram, Uz, Xul, Geter kple Mesex. 
1CH.1.18	Arpaxsad dzi Selax, eye Selax dzi Eber. 
1CH.1.19	Wodzi ŋutsuvi eve na Eber; ɖeka ŋkɔ nye Peleg, le esi wòmã anyigba lé eŋɔli la, eye nɔvia ŋkɔ nye Yoktan. 
1CH.1.20	Yoktan dzi Almodad, Sale, Xazarmawe, Yarax, 
1CH.1.21	Xadoram, Uzal, Dikla, 
1CH.1.22	Ebal, Abimael, Seba, 
1CH.1.23	Ofir, Xawila kple Yobab; amesiawo katã nye Yoktan viwo. 
1CH.1.24	Sem, Arpaxsad, Selax, 
1CH.1.25	Eber, Peleg, Regu, 
1CH.1.26	Serug, Naxor, Tarax, 
1CH.1.27	Abram, eya nye Abraham. 
1CH.1.28	Abraham viwo nye Isak kple Ismael. 
1CH.1.29	Woƒe ƒome enye si: Ismael ƒe ŋgɔgbevi enye Nebayo, Kedar, Adbeel, Mibsam, 
1CH.1.30	Misma, Duma, Masa, Xadad, Tema, 
1CH.1.31	Yetur, Nafis kple Kedma; amesiawo nye Ismael viwo. 
1CH.1.32	Abraham ƒe ahiã Ketura ƒe viwo nye esi: eya dzi Zimran, Yoksan, Medan, Midian, Yisbak kple Suax. Yoksan viwo nye: Seba kple Dedan. 
1CH.1.33	Midian viwo nye: Eta, Efer, Xanox, Abida kple Eldaa. Amesiawo katã nye Ketura ƒe viwo. 
1CH.1.34	Eye Abraham dzi Isak. Isak viwo nye: Esau kple Israel.
1CH.1.35	Esau viwo nye: Elifaz, Reguel, Yehus, Yaelam kple Korax. 
1CH.1.36	Elifaz viwo nye: Teman, Omar, Zeti, Gaetam, Kenaz, Timna kple Amalek. 
1CH.1.37	Reguel viwo nye: Naxat, Zerax, Sama kple Miza. 
1CH.1.38	Seir viwo nye: Lotan, Sobal, Zibeon, Ana, Dison, Ezer kple Disan. 
1CH.1.39	Lotan viwo nye: Xori kple Homam, eye Lotan nɔvinyɔnu nye Timna. 
1CH.1.40	Sobal viwo nye: Alyan, Manaxat, Ebal, Sefi kple Onam. Zibeon viwo nye: Aya kple Ana. 
1CH.1.41	Ana vi nye: Dison. Dison viwo nye: Xamran, Esban, Yitran kple Xeran. 
1CH.1.42	Ezer viwo nye: Bilhan, Zaawan kple Yaakan. Disan viwo nye: Uz kple Aran.
1CH.1.43	Amesiwo ɖu fia le Edom-nyigba dzi, hafi fia va nɔ Israel nu la, wonye: Bela, Beor vi; eƒe du enye Dinhaba. 
1CH.1.44	Esi Bela ku la, Yobab, Zerax vi tso Bozra, zu fia ɖe eteƒe. 
1CH.1.45	Esi Yobab ku la, Xusam tso Temanitɔwo ƒe anyigba dzi zu fia ɖe eteƒe 
1CH.1.46	Esi Xusam ku la, Hadad, Bedad vi, zu fia ɖe eteƒe; eya si Midiantɔwo le Moab-tagba; eƒe du enye Awit. 
1CH.1.47	Esi Hadad ku la, Samla tso Masreka zu fia ɖe eteƒe. 
1CH.1.48	Esi Samla ku la, Saul tso Rexobot le tɔsisi la nu zu fia ɖe eteƒe. 
1CH.1.49	Esi Saul ku la, Baal-Xanan, Axbor vi, zu fia ɖe eteƒe. 
1CH.1.50	Esi Baal-Xanan ku la, Hadad zu fia ɖe eteƒe; eƒe du enye Pagi, eye srɔ̃a Mehetabeel enye Matred, si nye Mesaxab ƒe vinyɔnu la ƒe vi. 
1CH.1.51	Esi Hadad ku la, Edom-amegãwo nye: Amegã Timna, amegã Alwa, amegã Yetet, 
1CH.1.52	amegã Oholibama, amegã Ela, amegã Pinon, 
1CH.1.53	amegã Kenaz, amegã Teman, amegã Mibzar, 
1CH.1.54	amegã Magdiel, amegã Iram. Amesia wo nye Edom-amegãwo.
1CH.2.1	Israel viwo nye si: Ruben, Simeon, Lewi kple Yuda, Isaxar kple Zebulon, 
1CH.2.2	Dan, Yosef kple Benyamin, Naftali, Gad kple Aser.
1CH.2.3	Yuda viwo nye: Ger, Onan kple Sela; wo ame etɔ la Sua vinyɔnu, Kanaan-nyɔnu la, dzi nɛ. Ke esi Yuda ƒe ŋgɔgbevi Ger ƒe nu medze Yehowa ŋu o la, ewui. 
1CH.2.4	Eye lɔ̃xoa Tamar dzi Perez kple Zerax nɛ. Yuda viwo katã le wo ame atɔ̃. 
1CH.2.5	Perez viwo nye: Xezron kple Xamul. 
1CH.2.6	Zerax viwo nye: Zimri, Etan, Heman, Xalkol kple Dara; wole ame atɔ̃. 
1CH.2.7	Karmi vi nye: Axan, amesi he dzɔgbevɔ̃e va Israel dzi, le esi wòtsɔ busunuawo ƒe ɖe ta. 
1CH.2.8	Etan vi nye: Azarya. 
1CH.2.9	Xezron ƒe vi, siwo wodzi nɛ, wonye: Yeraxmeel, Ram kple Kelubai.
1CH.2.10	Ram dzi Aminadab, eye Aminadab dzi Naxeson, amesi nye Yuda-viwo ƒe amegã 
1CH.2.11	Naxeson dzi Salma, Salma dzi Boas, 
1CH.2.12	Boas dzi Obed, Obed dzi Isai. 
1CH.2.13	Isai dzi Eliab, amesi nye eƒe ŋgɔgbea, evelia nye Abinadab, etɔ̃lia nye Simea, 
1CH.2.14	enelia nye Netaneel, atɔ̃lia nye Radai, 
1CH.2.15	adelia nye Ozem, adrelia nye Dawid. 
1CH.2.16	Wo nɔvinyɔnuwo nye Zeruya kple Abigail, eye Zeruya viwo nye Abisai, Yoab kple Asahel; wole wo ame etɔ̃. 
1CH.2.17	Abigail dzi Amasa, eye Amasa fofo enye Ismaeltɔ Yeter.
1CH.2.18	Kaleb, Xezron vi, kple srɔ̃a Azuba kple Yeriot wodzi viwo: wo viawo nye esi: Yeser, Sobab kple Ardon. 
1CH.2.19	Esi Azuba ku la, Kaleb ɖe Efrat, eya dzi Xur nɛ. 
1CH.2.20	Xur dzi Uri, eye Uri dzi Bezaleel. 
1CH.2.21	Emegbe Xezron de asi Maxir, amesi nye Gilead fofo la ƒe vinyɔnu ŋu, eye woxɔe ɖe, esime wòxɔ ƒe blaade, eya dzi Segub nɛ. 
1CH.2.22	Segub dzi Yair, amesi si du blave vɔ etɔ̃ no le Gilead-nyigba dzi. 
1CH.2.23	Ke Gesuritɔwo kple Aramtɔwo xɔ Yair-kɔƒeawo le wo si hekpe ɖe Kenat kple eŋu kɔƒewo ŋuti, wole du blaade. Amesiawo katã nye Maxir, si nye Gilead fofo la ƒe viwo. 
1CH.2.24	Le Xezron ƒe ku megbe la Kaleb va Efrat. Xezron srɔ̃ ŋkɔ nye Abiya, eya dzi Asxur nɛ, amesi nye Tekoa fofo.
1CH.2.25	Eye Xezron ƒe ŋgɔgbevi Yeraxmeel viwo nye: Ram, eƒe ŋgɔgbevi, Buna, Oren, Ozem kple Axiya. 
1CH.2.26	Eye srɔ̃ bubu ganɔ Yeraxmeel si, si ŋkɔ nye Atara; eya nye Onam dada. 
1CH.2.27	Yeraxmeel ŋgɔgbevi Ram ƒe viwo nye: Maaz, Yamin kple Eker. 
1CH.2.28	Onam viwo nye Samai kple Yada. Samai viwo nye: Nadab kple Abisur. 
1CH.2.29	Abisur srɔ̃ ŋkɔ nye Abixail, eya dzi Axban kple Molid nɛ. 
1CH.2.30	Nadab viwo nye: Seled kple Apayim; ke Seled medzi via ɖeke hafi ku o. 
1CH.2.31	Apayim viwo nye: Yisi, eye Yisi vi nye Sesan, Sesan vi nye: Axelai. 
1CH.2.32	Semai nɔvi, Yada ƒe viwo nye Yeter kple Yonatan; ke Yeter medzi via ɖeke hafi ku o. 
1CH.2.33	Yonatan viwo nye Pelet kple Zaza. Amesiawo nye Yeraxmeel ƒe viwo. 
1CH.2.34	Sesan medzi ŋutsuvia ɖeke o, negbe nyonuviwo ko. Ke kluvia ɖe nɔ Sesan si, amesi tso Egipte, eŋkɔ nye Yarxa. 
1CH.2.35	Eye Sesan tso vianyɔnu na eƒe kluvi Yarxa wòɖe; eya dzi Atai nɛ. 
1CH.2.36	Atai dzi Natan, eye Natan dzi Zabad 
1CH.2.37	Zabad dzi Eflal, eye Eflal dzi Obed. 
1CH.2.38	Obed dzi Yehu, eye Yehu dzi Azarya; 
1CH.2.39	Azarya dzi Xelez, eye Xelez dzi Eleasa. 
1CH.2.40	Eleasa dzi Sisemai, eye Sisemai dzi Salum. 
1CH.2.41	Salum dzi Yekamya, eye Yekamya dzi Elisama.
1CH.2.42	Yeraxmeel nɔvi Kaleb ƒe viwo nye: eƒe ŋgɔgbea nye Mesa, eya nye Zif toto, kple Maresa, si nye Xebron lolo ƒe viwo. 
1CH.2.43	Xebron viwo nye Korax, Tapuax, Rekem kple Sema. 
1CH.2.44	Sema dzi Raxam, si nye Yorkeam fofo, eye Rekem dzi Samai. 
1CH.2.45	Samai ƒe viŋutsu enye Maon, eye Maon enye Bet-Zur fofo. 
1CH.2.46	Eye Kaleb ƒe ahiã Efa dzi Xaran, Moza kple Gazez; ke Xaran ye dzi Gazez. 
1CH.2.47	Yadai viwo nye: Regem, Yotam, Gesan, Pelet, Efa kple Saaf. 
1CH.2.48	Kaleb ƒe ahiã Maaxa dzi Seber kple Tirxana. 
1CH.2.49	Eya kee dzi Saaf hã, amesi nye Madmana fofo, Sewa, si nye Maxbena kple Gibea fofo; eye Kaleb ƒe vinyɔnu enye Axsa.
1CH.2.50	Kaleb ƒe viwo nye esi: Efrata ƒe ŋgɔgbea Xur ƒe viwo nye: Sobal, si nye Kiryat-Yearim fofo; 
1CH.2.51	Salma, si nye Betlexem fofo; Xaref, si nye Bet-Gader fofo. 
1CH.2.52	Eye Kiryat-Yearim fofo Sobal ƒe viwo nye: Haroe kple Menuxottɔwo ƒe afã. 
1CH.2.53	Kiryat-Yearim ƒe ƒomewo nye: Yitritɔwo, Putitɔwo, Sumatitɔwo kple Misraitɔwo. Woawo me Zoreatitɔwo kple Estaolitɔwo dzo tso. 
1CH.2.54	Salma viwo nye: Betlexem, Netofatitɔwo, Atarot, Bet-Yoab kple Manatitɔwo ƒe afã, eya nye Zoreatitɔwo, 
1CH.2.55	agbalẽŋlɔlawo ƒe ƒome, si le Yabez, Tiratitɔwo, Simatitɔwo kple Suxatitɔwo, amesiawo nye Kinitɔwo, amesiwo dzɔ tso Xamat, amesi nye Rexab ƒe aƒekɔ ƒe fofo la me.
1CH.3.1	Dawid vi, siwo wodzi nɛ le Xebron la wonye: eƒe ŋgɔgbea Amnon, si nye Axinoam, Yesreel-nyɔnu la lɔ; evelia nye Daniel, si nye Abigail, Karmel-nyɔnu la to, 
1CH.3.2	etɔ̃lia nye Absalom, si nye Gesur-fia Talmai ƒe vinyɔnu Maaxa ƒe vi; enelia nye Adoniya, Xagit ƒe vi; 
1CH.3.3	atɔ̃lia nye Sefatya, si nye Abital ta; adelia nye Yitream, si nye srɔ̃a Egla tɔ. 
1CH.3.4	Wo ame ade wodzi nɛ le Xebron; eɖu fia le afima ƒe adre kple dzinu ade, eye ƒe blaetɔ̃ vo etɔ̃ woɖu fia le Yerusalem. 
1CH.3.5	Vi, siwo wodzi nɛ le Yerusalem, wonye: Simea, Sobab, Natan kple Salomo; wole wo ame ene, siwo nye Amiel ƒe vinyɔnu Bat-Sua tɔ; 
1CH.3.6	hekpe ɖe Yibxar, Elisama, Elifelet, 
1CH.3.7	Noga, Nefeg, Yafia, 
1CH.3.8	Elisama, Elyada kple Elifelet ŋu wole wo ame asieke. 
1CH.3.9	Amesiawo nye Dawid ƒe viŋutsuwo, ke eƒe ahiãwo ƒe viŋutsuwo mele eme o. Wo nɔvinyɔnu enye Tamar.
1CH.3.10	Salomo vi nye Rexabeam; eya ƒe vi nye Abiya, eya ƒe vi nye Asa, eya ƒe vi nye Yosafat, 
1CH.3.11	eya ƒe vi nye Yoram, eya ƒe vi nye Axazya, eya ƒe vi nye Yoas, 
1CH.3.12	eya ƒe vi nye Amazya, eya ƒe vi nye Azarya, eya ƒe vi nye Yotam, 
1CH.3.13	eya ƒe vi nye Axaz, eya ƒe vi nye Xizkiya, eya ƒe vi nye Manase, 
1CH.3.14	eya ƒe vi nye Amon, eya ƒe vi nye Yosiya. 
1CH.3.15	Yosiya viwo nye: ŋgɔgbea nye Yoxanan, evelia nye Yoyakim, etɔ̃lia nye Zedekiya, enelia nye Salum. 
1CH.3.16	Yoyakim viwo nye: Yexonya, eya ƒe vi nye Zedekiya. 
1CH.3.17	Yexonya, amesi nye aboyome la ƒe viwo nye: Sealtiel, 
1CH.3.18	Malxiram, Pedaya, Senazar, Yekamya, Hosama kple Nedabya. 
1CH.3.19	Pedaya ƒe viwo nye: Zerubabel kple Simei. Zerubabel ƒe viwo nye: Mesulam kple Xananya; wo nɔvinyɔnu enye Selomit; 
1CH.3.20	emegbe Xasuba, Ohel, Berexya, Xasadya kple Yusab-Xesed, wole wo ame atɔ̃. 
1CH.3.21	Xananya viwo nye: Pelatya kple Yesaya, Refaya viwo, Arnan viwo, Obadya viwo, Sexanya viwo. 
1CH.3.22	Sexanya vi nye: Semaya, eye Semaya viwo nye: Xatus, Yigeal, Bariax, Nearya, Safat; wote wo ame ade. 
1CH.3.23	Nearya viwo nye: Elyoenai, Xizkiya, Azrikam; wole wo ame elɔ̃. 
1CH.3.24	Elyoenai viwo nye: Hodaya, Elyasib, Pelaya, Akub, Yoxanan, Delaya kple Anani; wole wo ame adre.
1CH.4.1	Yuda viwo nye: Perez, Xezron, Kelubai, Xur kple Sobal. 
1CH.4.2	Sobal vi Reaya dzi Yaxat, eye Yaxat dzi Axumai kple Lahad. Esia nye Zoreatitɔwo ƒe ƒomeawo. 
1CH.4.3	Etam viwo nye: Yezreel, Yisma, Yidbas; wo nɔvinyɔnu ŋkɔ nye Hazlelponi; 
1CH.4.4	emegbe Gedor fofo Penuel kple Xusa fofo Ezer. Amesiawo nye Betlexem fofo Xur, amesi nye Efrata ƒe ŋgɔgbea ƒe viwo. 
1CH.4.5	Tekoa fofo Asxur ɖe srɔ̃ eve, siwo nye: Xelea kple Naara. 
1CH.4.6	Naara dzi Axuzam, Xefer, Temni kple Axastaritɔwo nɛ. Amesiawo nye Naara viwo. 
1CH.4.7	Eye Xelea viwo nye; Zeret, Yizxar, Etnan kple Koz. 
1CH.4.8	Koz dzi Anub, Hazobeba kple Harum vi Axarxel ƒe ƒomeawo. 
1CH.4.9	Bubu nɔ Yabez ŋu wu nɔviawo, eye dadaa na ŋkɔe be Yabez, le esi wose veve hafi dzii ta. 
1CH.4.10	Eye Yabez yɔ Israel ƒe Mawu la gblɔ bena: Ne èyram, eye nèkeke nye anyigba ɖe enu, wò asi nɔ kplim, eye neɖe dzɔgbevɔ̃ewo ɖa, ale be vevea ɖeke medzɔ ɖe dzinye o la, — tete Mawu na nusi wòbia la, va me. 
1CH.4.11	Suxa nɔvi Kelub dzi Mexir, eya nye Eston fofo. 
1CH.4.12	Eston dzi Bet-Rafa, Paseax kple Texina, si nye Naxas-du la fofo; amesiawo nye Rexa ƒe ŋutsuwo. 
1CH.4.13	Kenaz viwo nye: Otniel kple Seraya; eye Otniel vi nye Xatat. 
1CH.4.14	Meonotai dzi Ofra, eye Seraya dzi Yoab, si nye atikpala, bali me nɔlawo fofo, elabena atikpalawo wonye. 
1CH.4.15	Yefune vi Kaleb ƒe viwo nye: Iru, Ela kple Naam, hekpe ɖe Ela kple Kenaz ƒe viwo ŋu. 
1CH.4.16	Yehalelel viwo nye: Zif, Zifa, Tirya kple Asareel. 
1CH.4.17	Ezra viwo nye: Yeter, Mered, Efer kple Yalon. Farao vinyɔnu Bitya, si Mered ɖe la ƒe viwo nye esi: Eya dzi Miryam, Samai kple Yisbax, si nye Estemoa fofo. 
1CH.4.18	Eye srɔ̃a, Yuda-nyɔnu la, dzi Yered, si nye Gedor fofo kple Xeber, si nye Soxo fofo, kpakple Yekutiel, si nye Zanoax fofo. 
1CH.4.19	Hodiya srɔ̃, si nye Naxam nɔvinyɔnu ƒe viwo nye: Garmitɔ, Kegila fofo, kple Maaxatitɔ Estemoa. 
1CH.4.20	Simon viwo nye Amnon, Rina, Ben-Xanan kple Tilon. Yisei viwo nye: Zoxet kple Ben-Zoxet. 
1CH.4.21	Yuda vi Sela ƒe viwo nye: Ger, si nye Lexa fofo, Laeda, si nye Maresa fofo, kpakple Asbea ƒe aƒe me aklalalɔ̃lawo ƒe ƒome; 
1CH.4.22	emegbe Yokim, Kozeba-ŋutsuwo kple Yoas kpakple Saraf, amesiwo ɖu amegã le Moab kple Yasubi-Lexem. Ke blemanyawo nye esiawo. 
1CH.4.23	Wonye zermlawo, eye wono Netaim kple Gedera, fia ƒe do me wono le afima.
1CH.4.24	Simeon viwo nye: Nemuel, Yamin, Yarib, Serax kple Saul; 
1CH.4.25	eya ƒe vi nye Salum, eya ƒe vi nye Mibsam, eya ƒe vi nye Misma. 
1CH.4.26	Misma viwo nye: Xamuel, eya ƒe vi nye Zakur, eya ƒe vi nye Simei. 
1CH.4.27	Ŋutsuvi wuiade kple nyɔnuvi ade nɔ Simei si, ke vi geɖe menɔ nɔviawo ya si o, eye woƒe ƒome mekeke ta de Yuda viwo to nu o. 
1CH.4.28	Wono Beer-Seba, Molada, Xazar-Sual, 
1CH.4.29	Bilha, Ezem, Tolad, 
1CH.4.30	Betuel, Xorma, Ziklag, 
1CH.4.31	Bet-Markabot, Xazar-Susim, Bet-Birei kple Saarayim. Esiawo nye woƒe duwo, vaseɖe esime Dawid ɖu fia. 
1CH.4.32	Woƒe kɔƒe, siwo kpe ɖe eŋu, wonye: Etam, Ayin, Rimon, Toxen kple Asan, wole du atɔ̃, 
1CH.4.33	kpakple woƒe kɔƒe, siwo katã ƒo xlã du siawo vaseɖe Baal. Esiawo nye woƒe nɔƒewo, eye ƒomegbalẽ tɔxɛ le wo si.
1CH.4.34	Mesobab, Yamlex, Yosa, Amazya vi, 
1CH.4.35	Yoel, Yehu, si nye Asiel vi Seraya ƒe vi Yosibya vi; 
1CH.4.36	Elyoenai, Yaakoba, Yesoxaya, Asaya, Adiel, Yesimiel, Benaya kple 
1CH.4.37	Ziza, Sifei vi, amesi nye Alon vi, amesi nye Yadaya vi, amesi nye Simri vi, amesi nye Semaya vi. 
1CH.4.38	Amesiwo ŋkɔ woxlẽ la, wonye amegãwo le woƒe ƒomeawo me, eye woƒe aƒekɔwo keke ta ŋutɔ. 
1CH.4.39	Eye woho ɖo ta Gedor vaseɖe bali la ƒe ɣedzeƒe gome, be woadi lãnyiƒe na woƒe lãhawo. 
1CH.4.40	Eye wokpɔ lãnyiƒe dama nyuia ɖe; anyigba la keke le goawo katã me, eye eŋu fa bɔkɔɔ; elabena Xam-viwo nɔ afima tsã. 
1CH.4.41	Tete amesiwo ŋkɔ woŋlɔ ɖi la, va gbã woƒe agbadɔwo, eye wowu Meunitɔ, siwo nɔ afima le Yuda-fia Xizkiya ŋɔli: wotsrɔ̃ wo gbidigbidi vaseɖe egbe henɔ wo teƒe, elabena lãnyiƒe le afima na woƒe lãwo. 
1CH.4.42	Eye Simeon-viwo dome ame alafa atɔ̃ ho yi Seir-to dzi; woƒe tatɔwo nye Yisei viwo: Pelatya, Nearya, Refaya kple Uziel. 
1CH.4.43	Eye wowu Amalekitɔ, siwo tsi anyi la ƒe susɔeawo henɔ afima vaseɖe egbe.
1CH.5.1	Israel ŋgɔgbevi Ruben ƒe viwo; elabena eya nye ŋgɔgbea, ke esi wògblẽ kɔ ɖo na fofoa ƒe aba la, wotsɔ eƒe ŋgɔgbevinyenye na Israel vi Yosef ƒe viwo, ke ɖeko womeŋlɔ woƒe ŋkɔ ɖi abe ŋgɔgbeawo ene o. 
1CH.5.2	Elabena Yuda sẽ ŋu le nɔviawo dome, eye amegã dzɔ tso eme; ke ŋgɔgbevinyenye la enye Yosef tɔ. 
1CH.5.3	Israel ŋgɔgbevi Ruben ƒe viwo nye: Henox. Palu, Xezron kple Karmi. 
1CH.5.4	Yoel viwo nye Semaya, eya ƒe vi nye Gog, eya ƒe vi nye Simei, 
1CH.5.5	eya ƒe vi nye Mixa, eya ƒe vi nye Reaya, eya ƒe vi nye Baal, 
1CH.5.6	eya ƒe vi nye Beera, amesi Asur-fia Tiglat-Pileser de aboyoe; eya nye Ruben-viwo ƒe amegã. 
1CH.5.7	Ale woŋlɔ nɔvia, siwo tso eƒe ƒomea me la, ɖe dzidzimegbalẽ la me le woƒe dzidzime nu enye si: Yeiel, si nye tatɔ, Zaxarya, 
1CH.5.8	Bela, Azaz vi, amesi nye Sema vi, amesi nye Yoel vi; eya nɔ Aroer vaseɖe Nebo kple Baal-Meon; 
1CH.5.9	enɔ ɣedzeƒe gome ɖo ta gbe dzi tso Frat-tɔsisi la nu, elabena woƒe lãwo dzi ɖe dzi le Gilead-nyigba dzi. 
1CH.5.10	Le Saul ŋɔli la wowɔ aʋa kple Hagritɔwo; eye esi wotsi wo si me la, woxɔ woƒe agbadɔwo no me le Gilead ƒe ɣedzeƒe gome katã.
1CH.5.11	Eye Gad-viwo nɔ wo kasa le Basan-nyigba dzi vaseɖe Salxa. 
1CH.5.12	Yoel, si nye tatɔ, Safam, si nye evelia, Yanai kple Safat le Basan. 
1CH.5.13	Wo nɔviwò nye esi le woƒe aƒekɔwo nu: Mixael, Mesulam, Seba, Yorai, Yakan, Zia kple Eber; wole adadre. 
1CH.5.14	Amesiawo nye Abixail ƒe viwo, amesi nye Xuri vi, amesi nye Yaroax vi, amesi nye Gilead vi, amesi nye Mixael vi, amesi nye Yesisai vi, amesi nye Yaxdo vi, amesi nye Buz vi. 
1CH.5.15	Guni vi Abdiel ƒe vi Axi enye woƒe aƒekɔ la ƒe tatɔ. 
1CH.5.16	Wonɔ Gilead, Basan kple wo ŋu duwo me kpakple Saron ƒe nutowo katã me vaseɖe eƒe mlɔenu. 
1CH.5.17	Woŋlɔ amesiawo katã ɖi le Yuda-fia Yotam kple Israel-fia Yerobeam ŋɔli.
1CH.5.18	Ruben-viwo, Gad-viwo kple Manase ƒe to afã ƒe ŋutsu kalẽtɔ, siwo tsoa akpoxɔnu kple yi, wodaa da, eye wonya aʋaɖaŋu la, le ame akpe blane vɔ ene alafa adre kple blaade, eye woho yi aʋagbe dzi 
1CH.5.19	hewɔ aʋa kple Hagritɔwo, Yetur, Nafis kple Nodab. 
1CH.5.20	Mawu kpe ɖe wo ŋu, ale be Hagritɔwo kple amesiwo katã kpe ɖe wo ŋu la, ge ɖewo si me; elabena wodo ɣli yɔ Mawu le aʋa la me, eye wòɖo to wo, le esi woɖo ŋu ɖe eŋu ta. 
1CH.5.21	Woha woƒe lãwo: kposɔ akpe blaatɔ̃, alẽ akpe alafa eve kple blaatɔ̃ kple tedzi akpe eve, hekpe ɖe amegbetɔ akpe alafa ɖeka ŋu. 
1CH.5.22	Elabena woda nu ame geɖewo woku, elabena aʋa la tso Mawu gbɔ̃; eye wono wo, teƒe vaseɖe aboyoɖeŋɔli.
1CH.5.23	Eye Manase-to afã la ƒe viwo nɔ Basan-nyigba dzi vaseɖe Baal-Xermon kple Senir kpakple Xermon-to la ŋu; wosɔ gbɔ ŋutɔ. 
1CH.5.24	Woƒe aƒekɔwo ƒe tatɔwo nye esi: Efer, Yisei, Eliel, Azriel, Yirmeya, Hodaya kple Yaxdiel; wonye ŋutsuwɔlawo, ame ŋkɔŋuwo kple woƒe aƒekɔwo ƒe tatɔwo. 
1CH.5.25	Ke womeɖi anukware na wo fofowo ƒe Mawu la o, eye wodze anyigba dzi dukɔ, siwo Mawu tsrɔ̃ le wo ŋgɔ la ƒe mawuwo yome. 
1CH.5.26	Tete Israel ƒe Mawu la nyɔ Asur-fia Pul ƒe gbɔgbɔ kple Asur-fia Tiglat-Pileser ƒe gbɔgbɔ de wo, eye wokplɔ Ruben-viwo, Gad-viwo kple Manase ƒe to afã la dzo yi Xalax, Xabor kple Hara kpakple Gozan-tɔsisi la nu vaseɖe egbe.
1CH.5.27	Lewi viwo nye: Gerson, Kehat kple Merari. 
1CH.5.28	Kehat viwo nye: Amram, Yizxar. Xebron kple Uziel. 
1CH.5.29	Amram viwo nye: Aron, Mose kple Miryam; eye Aron viwo nye: Nadab, Abihu, Eleazar kple Itamar. 
1CH.5.30	Eleazar dzi Pinexas, eye Pinexas dzi Abisua; 
1CH.5.31	Abisua dzi Buki, eye Buki dzi Uzi: 
1CH.5.32	Uzi dzi Zeraxya, eye Zeraxya dzi Merayot; 
1CH.5.33	Merayot dzi Amarya, eye Amarya dzi Axitub; 
1CH.5.34	Axitub dzi Zadok, eye Zadok dzi Aximaaz; 
1CH.5.35	Aximaaz dzi Azarya, eye Azarya dzi Yoxanan; 
1CH.5.36	Yoxanan dzi Azarya; eya nye amesi wo nunɔladɔ le gbedoxɔ, si Salomo tu ɖe Yerusalem la me. 
1CH.5.37	Azarya dzi Amarya, eye Amarya dzi Axitub; 
1CH.5.38	Axitub dzi Zadok, eye Zadok dzi Salum; 
1CH.5.39	Salum dzi Xilkiya, eye Xilkiya dzi Azarya; 
1CH.5.40	Azarya dzi Seraya, eye Seraya dzi Yozadak. 
1CH.5.41	Ke Yozadak ʋu dzo le afima, esime Yehowa na Nebukadnezar ɖe aboyo Yuda kple Yerusalem.
1CH.6.1	Lewi viwo nye: Gerson, Kehat kple Merari. 
1CH.6.2	Gerson viwo ƒe ŋkɔwo nye esi: Libni kple Simei. 
1CH.6.3	Kehat viwo nye: Amram, Yizxar, Xebron kple Uziel. 
1CH.6.4	Merari viwo nye: Maxeli kple Musi. Esiawo nye Lewi viwo ƒe ƒomeawo le wo fofowo nu. 
1CH.6.5	Gerson vi enye Libni, eya ƒe vi nye Yaxat, eya ƒe vi nye Zima, 
1CH.6.6	eya ƒe vi nye Zoax, eya ƒe vi nye Ido, eya ƒe vi nye Zerax, eya ƒe vi nye Yeatrai. 
1CH.6.7	Kehat viwo nye: Aminadab, eya ƒe vi nye Korax, eya ƒe vi nye Asir, 
1CH.6.8	eya ƒe vi nye Elkana, eya ƒe vi nye Ebyasaf, eya ƒe vi nye Asir, 
1CH.6.9	eya ƒe vi nye Taxal, eya ƒe vi nye Uriel, eya ƒe vi nye Uzya, eya ƒe vi nye Saul. 
1CH.6.10	Elkana viwo nye Amasai kple Aximot; 
1CH.6.11	eya ƒe vi nye Elkana, eya ƒe vi nye Zofai, eya ƒe vi nye Naxat, 
1CH.6.12	eya ƒe vi nye Eliab, eya ƒe vi nye Yeroxam, eya ƒe vi nye Elkana, eya ƒe vi nye Samuel. 
1CH.6.13	Samuel viwo nye: Yoel, si nye ŋgɔgbea, eye evelia nye Abiya. 
1CH.6.14	Merari viwo nye: Maxeli, eya ƒe vi nye Libni, eya ƒe vi nye Simei, eya ƒe vi nye Uza, 
1CH.6.15	eya ƒe vi nye Simea, eya ƒe vi nye Xagiya, eya ƒe vi nye Asaya.
1CH.6.16	Amesiwo Dawid ɖo be, wòadzi ha le Yehowa ƒe aƒe la me, tso esime aɖaka la kpɔ gbɔɖemeƒe, wonye esi. 
1CH.6.17	Wotsɔ hadzidzi subɔ le Mawu ƒe agbadɔ la ŋgɔ, vaseɖe esime Salomo tu Yehowa ƒe xɔ ɖe Yerusalem, eye wonɔ woƒe dɔ me le ɖoɖo nu. 
1CH.6.18	Amesiwo wɔ dɔ la kple wo viwo nye esi: Amesi tso Kehat viwo dome enye Heman, si nye hena, amesi nye Yoel vi, amesi nye Samuel vi, 
1CH.6.19	amesi nye Elkana vi, amesi nye Yeroxam vi, amesi nye Eliel vi, amesi nye Toax vi, 
1CH.6.20	amesi nye Zuf vi, amesi nye Elkana vi, amesi nye Maxat vi, amesi nye Amasai vi, 
1CH.6.21	amesi nye Elkana vi, amesi nye Yoel vi, amesi nye Azarya vi, amesi nye Zefanya vi, 
1CH.6.22	amesi nye Taxat vi, amesi nye Asir vi, amesi nye Ebyasaf vi, amesi nye Korax vi, 
1CH.6.23	amesi nye Yizxar vi, amesi nye Kehat vi, amesi nye Lewi vi, amesi nye Israel ƒe vi.
1CH.6.24	Nɔvia Asat tsi tre ɖe eƒe ɖusi me Asaf enye Berexya vi, amesi nye Simea vi, 
1CH.6.25	amesi nye Mixael vi, amesi nye Baaseya vi, amesi nye Malkiya vi, 
1CH.6.26	amesi nye Etni vi, amesi nye Zerax vi, amesi nye Adaya vi, 
1CH.6.27	amesi nye Etan vi, amesi nye Zima vi, amesi nye Simei vi, 
1CH.6.28	amesi nye Yaxat vi, amesi nye. Gerson vi, amesi nye Lewi vi.
1CH.6.29	Eye wo nɔvi, Merari viwo, no miame Etan enye Kisi vi, amesi nye Abdi vi, amesi nye Malux vi, 
1CH.6.30	amesi nye Xasabya vi, amesi nye Amazya vi, amesi nye Xilkiya vi, 
1CH.6.31	amesi nye Amzi vi, amesi nye Bani vi, amesi nye Semer vi, 
1CH.6.32	amesi nye Maxeli vi, amesi nye Musi vi, amesi nye Merari vi, amesi nye Lewi vi. 
1CH.6.33	Eye woɖo wo nɔvi Lewi-viwo, ne woawɔ dɔ sia dɔ le Mawu ƒe aƒe la me. 
1CH.6.34	Eye Aron kple viaŋutsuwo doa dzo ɖe numevɔsamlekpui kple dzudzɔdovɔsamlekpui la dzi, woɖo wo hena kɔkɔefewo ƒe kɔkɔeƒe ƒe dɔwo katã, eye wòlé avu Israel le se, siwo katã Mawu ƒe dɔla Mose de la nu.
1CH.6.35	Aron viwo nye esi: Eleazar, eya ƒe vi nye Pinexas eya ƒe vi nye Abisua, 
1CH.6.36	eya ƒe vi nye Buki, eya ƒe vi nye Uzi, eya ƒe vi nye Zeraxya, 
1CH.6.37	eya ƒe vi nye Merayot, eya ƒe vi nye Amarya, eya ƒe vi nye Axitub, 
1CH.6.38	eya ƒe vi nye Zadok, eya ƒe vi nye Aximaaz.
1CH.6.39	Woƒe nɔƒewo le woƒe anyigba dzi enye si le woƒe aƒetsotsowo nu. Aron vi, siwo tso Kehat viwo ƒe ƒome la me tɔ enye si: elabena woawo dzi dzidze la dze gbã. 
1CH.6.40	Eye wotsɔ Xebron na wo ɖe Yuda-nyigba dzi kple lãnyiƒe, si le eŋu godoo, 
1CH.6.41	ke wotsɔ du la ƒe agble kple eƒe kɔƒewo na Yefune vi Kaleb. 
1CH.6.42	Esiwo wotso na Aron viwo, wonye: Sitsoƒedu Xebron, Libna kple eŋu lãnyiƒe, Yatir kple Estemoa kple wo ŋu lãnyiƒewo. 
1CH.6.43	Xilen kple eŋu lãnyiƒe, Debir kple eŋu lãnyiƒe, 
1CH.6.44	Asan kple eŋu lãnyiƒe kpakple Bet-Semes kple eŋu lãnyiƒe. 
1CH.6.45	Esiwo le Benyamin-to la me la, wonye: Geba kple eŋu lãnyiƒe, Alemet kple eŋu lãnyiƒe kpakple Anatot kple eŋu lãnyiƒe: woƒe du, siwo katã le woƒe ƒomea me la, le du wuietɔ̃.
1CH.6.46	Eye wodzidze nu tso du ewo na Kehat viwo, siwo nye to la ƒe ƒome susɔeawo la, ɖe Efrayim-to, Dan-to kple Manase ƒe to afã la me. 
1CH.6.47	Wona du wuietɔ̃ Gerson viwo le woƒe ƒomeawo nu ɖe Isaxar-to, Aser-to, Naftali-to kple Manase-to me le Basan. 
1CH.6.48	Eye wodzidze nu tso du wuieve na Merari viwo le woƒe ƒomeawo nu ɖe Ruben-to, Gad-to kple Zebulon-to la me. 
1CH.6.49	Eye Israel ƒe viwo tsɔ duawo kple wo ŋu lãnyiƒeawo na Lewi viwo; 
1CH.6.50	eye wodzidze nu tsɔ du, siwo ŋkɔ woxlẽ la, na wo le Yuda viwo ƒe to, Simeon viwo ƒe to kple Benyamin ƒe to la me. 
1CH.6.51	Eye wotsɔ du na Kehat viwo ƒe ƒome susɔeawo de Efrayim-to la me. 
1CH.6.52	Wotsɔ sitsoƒeduwo na wo: Sixem kple eŋu lãnyiƒe le Efrayim-to dzi, Gezer kple eŋu lãnyiƒe, 
1CH.6.53	Yokmeam kple eŋu lãnyiƒe, Bet-Xoron kple eŋu lãnyiƒe; 
1CH.6.54	Ayalon kple eŋu lãnyiƒe kpakple Gat-Rimon kple eŋu lãnyiƒe. 
1CH.6.55	Eye wotsɔ Aner kple eŋu lãnyiƒe kpakple Bileam kple eŋu lãnyiƒe na Kehat viwo ƒe ƒome susɔeawo ɖe Manase ƒe to afã la me.
1CH.6.56	Wotsɔ Golan le Basan kple eŋu lãnyiƒe kpakple Astarot kple eŋu lãnyiƒe na Gerson viwo ɖe Manase ƒome ƒe to afã la me. 
1CH.6.57	Esiwo le Isaxar-to la me, wonye: Kedes kple eŋu lãnyiƒe, Dobrat kple eŋu lãnyiƒe, 
1CH.6.58	Ramot kple eŋu lãnyiƒe kpakple Anem kple eŋu lãnyiƒe. 
1CH.6.59	Esiwo le Aser-to la me, wonye: Masal kple eŋu lãnyiƒe, Abdon kple eŋu lãnyiƒe, 
1CH.6.60	Xukok kple eŋu lãnyiƒe kpakple Rexob kple eŋu lãnyiƒe. 
1CH.6.61	Eye esiwo le Naftali-to lãme, wonye: Kedes le Galilea kple eŋu lãnyiƒe, Xamon kple eŋu lãnyiƒe kpakple Kiryatayim kple eŋu lãnyiƒe.
1CH.6.62	Esiwo wotso na Merari vi susɔeawo ɖe Zebulon-to la me, wonye: Rimono kple eŋu lãnyiƒe kpakple Tabor kple eŋu lãnyiƒe. 
1CH.6.63	Esiwo le Ruben-to la me le Yordan ƒe go keme le Yerixo gbɔ le Yordan ƒe ɣedzeƒe gome, wonye: Bezer le gbe dzi kple eŋu lãnyiƒe, Yaza kple eŋu lãnyiƒe, 
1CH.6.64	Kedemot kple eŋu lãnyiƒe kpakple Mefaat kple eŋu lãnyiƒe. 
1CH.6.65	Esiwo le Gad-to la me, wonye: Ramot le Gilead kple eŋu lãnyiƒe, Maxanayim kple eŋu lãnyiƒe. 
1CH.6.66	Xesbon kple eŋu lãnyiƒe kpakple Yazer kple eŋu lãnyiƒe.
1CH.7.1	Isaxar viwo nye: Tola, Pua, Yasub kple Simron, wole wo ame ene. 
1CH.7.2	Tola viwo nye: Uzi, Refaya, Yeriel, Yaxmai, Yibsam kple Samuel; woawo nye Tola ƒe aƒekɔwo ƒe tatɔwo, eye wonye ŋutsu kalẽtɔwo le woƒe ƒomeawo me. Woƒe xexlẽme de akpe blave vo eve kple alafa ade le Dawid ŋɔli. 
1CH.7.3	Uzi vi nye Yizraxya, eye Yizraxya viwo nye: Mixael, Obadya, Yoel kple Yisiya; wole wo ame atɔ̃; wo katã wonye tatɔwo. 
1CH.7.4	Eye aʋawɔla akpe blaetɔ̃ vɔ ade kpe ɖe wo ŋu le woƒe ƒomeawo kple woƒe aʋakɔwo nu, elabena srɔ̃ geɖe kple viŋutsuwo le wo si. 
1CH.7.5	Wo nɔvi, siwo tso Isaxar ƒe ƒomeawo katã me la, nye ŋutsu kalẽtɔwo; ame akpe blanyi va adre le woƒe dzidzimegbalẽ la me. 
1CH.7.6	Benyamin viwo nye: Bela, Bexer kple Yediael, wole wo ame etɔ̃. 
1CH.7.7	Bela viwo nye: Ezbon, Uzi, Uziel, Yerimot kple Iri; woawo nye aʋakɔwo ƒe tatɔ atɔ̃awo kple ŋutsu kalẽtɔwo; eye ame akpe blave vɔ eve kple blaetɔ̃ vɔ ene le woƒe dzidzimegbalẽ la me. 
1CH.7.8	Bexer viwo nye: Zemira, Yoas, Eliezer, Elyoenai. Omri, Yeremot, Abiya, Anatot kple Alemet; wo katã nye Bexer viwo. 
1CH.7.9	Woƒe aƒekɔwo ƒe tatɔwo, siwo nye ŋutsu kalẽtɔwo, le ame akpe blave kple alafa eve le woƒe ƒomeawo nu le woƒe dzidzimegbalẽ la me. 
1CH.7.10	Yediael vi nye: Bilhan, eye Bilhan viwo nye: Yeus, Benyamin, Ehud, Kenaana, Zetan, Tarsis kple Axisaxar. 
1CH.7.11	Amesiawo katã nye Yediael viwo le woƒe aƒekɔwo ƒe tatɔwo, siwo nye ŋutsu kalẽtɔwo la nu; wole ame akpe wuiadre kple alafa eve, amesiwo hona yia aʋa. 
1CH.7.12	Supim kple Xupim wonye Ir viwo; eye Xusim enye Axer vi.
1CH.7.13	Naftali viwo nye: Yaxziel. Guni, Yezer kple Salum, amesiwo nye Bilha ƒe viwo.
1CH.7.14	Manase viwo nye: Asriel, si eƒe ahiã, Aram-nyɔnu la dzi, eyae dzi Maxir, si nye Gilead fofo. 
1CH.7.15	Eye Maxir ɖe srɔ̃, si nye Xupim kple Supim nɔvinyɔnu, amesi ŋkɔ nye Maaxa. Evelia ŋkɔ nye Zelofxad, eye Zelofxad dzi nyɔnuviwo 
1CH.7.16	Eye Maxir srɔ̃ Maaxa dzi ŋutsuvi hena ŋkɔe be Peres, eye nɔvia ŋkɔ nye Seres; eya ƒe viwo nye Ulam kple Rekem. 
1CH.7.17	Ulam vi nye Bedan. Amesiawo nye Manase vi Maxir ƒe vi Gilead ƒe viwo. 
1CH.7.18	Nɔvianyɔnu Hamolexet dzi Ishod, Abiezer kple Maxla. 
1CH.7.19	Semiada viwo nye: Axyan, Sexem, Likxi kple Aniam.
1CH.7.20	Efrayim vi nye: Sutelax; eya ƒe vi nye Bered eya ƒe vi nye Taxat, eya ƒe vi nye Eleada, eya ƒe vi nye Taxat, 
1CH.7.21	eya ƒe vi nye Zabad, eya ƒe vi nye Sutelax hekpe ɖe Ezer kple Elead ŋuti. Ke Gat-ŋutsuwo, siwo nye anyigbadzitɔwo, wu wo, elabena wova, be woalé woƒe lãwo. 
1CH.7.22	Tete wo fofo Efrayim fa na wo eteƒe didi, eye nɔviawo va, be woafa akɔ nɛ. 
1CH.7.23	Eye wòdɔ srɔ̃ gbɔ wòfɔ fu hedzi ŋutsuvi, eye wòna ŋkɔe be Beria, elabena dzɔgbevɔ̃e va eƒe aƒe dzi. 
1CH.7.24	Vianyɔnu enye Seera, eyae tso Anyigbe-Bet-Xoron kple Dzigbe-Bel-Xoron kpakple Uzen-Seera. 
1CH.7.25	Viaŋutsu nye Refax, eya ƒe viwo nye Resef kple Telax, eya ƒe vi nye Taxan, 
1CH.7.26	eya ƒe vi nye Laedan, eya ƒe vi nye Amihud, eya ƒe vi nye Elisama, 
1CH.7.27	eya ƒe vi nye Nun, eya ƒe vi nye Yosua. 
1CH.7.28	Woƒe anyigba kple wo nɔƒewo nye: Betel kple eŋu duwo ɖo ta Naaran le ɣedzeƒe kple Gezer le ɣetoɖoƒe kple wo ŋu duwo, Sexem kple eŋu duwo vaseɖe Aya kple eŋu duwo gbɔ. 
1CH.7.29	Manase viwo tɔ, si le akpa sia dzi, wonye Bet-Sean kple eŋu duwo; du siawo me Israel vi Yosef ƒe viwo nɔ.
1CH.7.30	Aser viwo nye: Yimna, Yiswa, Yiswi, Bena kple wo nɔvinyɔnu Serax. 
1CH.7.31	Bena viwo nye: Xeber kple Malxiel, eya nye Birzayit fofo. 
1CH.7.32	Xeber dzi Yaflet, Somer, Xotam kple wo nɔvinyɔnu Sua. 
1CH.7.33	Yaflet viwo nye: Pasax, Bimhal kple Aswat; amesiawo nye Yaflet viwo. 
1CH.7.34	Somer viwo nye: Axi, Roga, Xuba kple Aram. 
1CH.7.35	Nɔvia Helem viwo nye: Zofax, Yimna, Seles kple Amal. 
1CH.7.36	Zofax viwo nye: Suax, Xarnefer, Sual, Beri kple Yimra, 
1CH.7.37	Bezer, Hod, Sama, Silsa, Yitran kple Beera. 
1CH.7.38	Yeter viwo nye: Yefune, Pispa kple Ara. 
1CH.7.39	Ula viwo nye: Arax, Xaniel kple Rizya. 
1CH.7.40	Amesiawo katã nye Aser viwo, aƒekɔwo ƒe tatɔwo, ŋutsu kalẽtɔ tiatia, siwo nye amegãwo ƒe tatɔwo, eye woŋlɔ woƒe ŋkɔwo ɖi hena aʋawɔwɔ, woƒe xexlẽme le ame akpe blave vɔ ade.
1CH.8.1	Eye Benyamin dzi Bela, si nye eƒe ŋgɔgbea, evelia nye Asbel, etɔ̃lia nye Axrax, 
1CH.8.2	enelia nye Noxa, eye atɔ̃lia nye Rafa. 
1CH.8.3	Bela viwo nye: Adar, Gera, Abihud, 
1CH.8.4	Abisua, Naaman, Axoax, 
1CH.8.5	Gera, Sefufan kple Xuram. 
1CH.8.6	Exud viwo nye esi: — woawo nye Gebatɔwo ƒe aƒekɔwo ƒe tatɔwo, eye woɖe aboyo wo yi Manaxat; 
1CH.8.7	Naaman, Axiya kple Gera, eya nye amesi ɖe aboyowo — eye wòdzi Uza kple Axixud. 
1CH.8.8	Eye Saxarayim dzi viwo le Moab-nyigba dzi, esime wòɖe asi le srɔ̃a Xusim kple Baara ŋuti megbe. 
1CH.8.9	Srɔ̃a Xodes dzi Yobab, Zibya, Mesa, Malkam, 
1CH.8.10	Yeuz, Sobya kple Mirma nɛ; woawo nye via, siwo nye aƒekɔwo ƒe tatɔwo. 
1CH.8.11	Xusim dzi Abilub kple Elpaal nɛ. 
1CH.8.12	Elpaal viwo nye Eber, Misam kple Semer; eya tso Ono kple Lod kpakple wo ŋu duwo. 
1CH.8.13	Beria kple Sema wonye Ayalontɔwo ƒe aƒedowo ƒe tatɔwo; woawo nyã Gattɔwo wòsi; 
1CH.8.14	Axyo, Sasak, Yeremot, 
1CH.8.15	Zebadya, Arad, Eder, 
1CH.8.16	Mixael, Yispa kple Yoxa; amesiawo nye Beria viwo. 
1CH.8.17	Zebadya, Mesulam, Xiski, Xeber, 
1CH.8.18	Yismerai, Yizia kple Yobab; amesiawo nye Elpaal viwo. 
1CH.8.19	Yakim, Zixri, Zabdi, 
1CH.8.20	Elienai, Ziltai, Eliel, 
1CH.8.21	Adaya, Beraya kple Simrat; woawo nye Simei viwo. 
1CH.8.22	Yispan, Eber, Eliel, 
1CH.8.23	Abdon, Zixri, Xanan, 
1CH.8.24	Xananya, Elam, Antotiya, 
1CH.8.25	Yifdeya kple Penuel; woawo nye Sasak viwo. 
1CH.8.26	Samserai, Sexarya, Atalya, 
1CH.8.27	Yaaresya, Eliya kple Zixri; woawo nye Yeroxam viwo. 
1CH.8.28	Amesiawo nye woƒe aƒekɔwo ƒe tatɔwo le woƒe ƒomeawo nu, eye wonɔ Yerusalem. 
1CH.8.29	Gibeon fofo nɔ Gibeon, eye srɔ̃a ŋkɔ nye Maaxa. 
1CH.8.30	Eƒe ŋgɔgbevi nye Abdon, Zur, Kis, Baal, Nadab, 
1CH.8.31	Gedor, Axyo kple Zexer. 
1CH.8.32	Miklot dzi Simea; woawo kple wo nɔviwo hã nɔ wo nɔviwo kasa le Yerusalem.
1CH.8.33	Ner dzi Kis, eye Kis dzi Saul. Saul dzi Yonatan, Malxisua, Abinadab kple Esbaal. 
1CH.8.34	Yonatan vi enye Merib-Baal, eye Merib-Baal dzi Mixa. 
1CH.8.35	Mixa viwo nye: Piton, Melex, Taxrea kple Axaz. 
1CH.8.36	Axaz dzi Yoada, eye Yoada dzi Alemet, Azmawet kple Zimri. Zimri dzi Moza, 
1CH.8.37	eye Moza dzi Binea; eya ƒe vi nye Rafa, eya ƒe vi nye Eleasa, eya ƒe vi nye Azel. 
1CH.8.38	Eye Azel dzi vi aɖe, woƒe ŋkɔwo nye: Azrikam, Boxru, Ismael, Searya, Obadya kple Xanan; amesiawo katã nye Azel viwo. 
1CH.8.39	Nɔvia Esek ƒe viwo nye: Ulam, si nye eƒe ŋgɔgbea, evelia nye Yeus, etɔ̃lia nye Elifelet. 
1CH.8.40	Ulam viwo nye ŋutsu kalẽtɔwo kple aŋutrɔdalawo, eye ŋutsuvi geɖe kple tɔgbuiyɔviwo nɔ wo si; wole ame alafa ɖeka kple blaatɔ̃. Amesiawo katã tso Benyamin viwo dome.
1CH.9.1	Israel blibo la na woŋlɔ woƒe ŋkɔwo ɖi; kpɔ ɖa, woŋlɔ wo ɖe Israel-fiawo ƒe agbalẽ me. Ke wokplɔ Yuda yi Babel le woƒe nuteƒe mawɔmawɔ ta. 
1CH.9.2	Amesiwo no woƒe anyigba dzi le woƒe duwo me gbã, wonye: Israel nunɔlawo, Lewi viwo kple gbedoxɔ me dɔwɔlawo. 
1CH.9.3	Eye amewo tso Yuda-viwo, Benyamin-viwo, Efrayim-viwo kple Manase-viwo dome no Yerusalem. 
1CH.9.4	Utai, Amihud vi, amesi nye Omri vi, amesi nye Imri vi, amesi nye Bani vi tso Yuda vi Perez ƒe viwo dome. 
1CH.9.5	Amesiwo tso Silontɔwo dome, wonye: Asaya, amesi nye ŋgɔgbevi, kple viawo. 
1CH.9.6	Amesiwo tso Serax viwo dome, wonye Yeuel kple nɔviawo, wole ame alafa ade kple blaasieke. 
1CH.9.7	Amesiwo tso Benyamin-viwo dome, wonye: Salu, Mesulam vi, amesi nye Hodaya vi, amesi nye Hasenua vi; 
1CH.9.8	Yibneya, Yeroxam vi, kple Ela, Uzi vi, amesi nye Mixri vi; Mesulam, Sefatya vi, amesi nye Reguel vi, amesi nye Yibneya vi, 
1CH.9.9	kpakple nɔviawo le woƒe ƒomewo nu; wole ame alafa asieke kple blaatɔ̃ vɔ ade. Amesiawo katã nye woƒe aƒekɔwo ƒe ƒomeawo ƒe tatɔwo.
1CH.9.10	Amesiwo tso nunɔlawo dome, wonye: Yedaya, Yoyarib, Yaxin, 
1CH.9.11	Azarya, Xilkiya vi, amesi nye Mesulam vi, amesi nye Zadok vi, amesi nye Merayot vi, amesi nye Axitub vi; eya nye amegã le Mawu ƒe aƒe la nu; 
1CH.9.12	Adaya, Yeroxam vi, amesi nye Pasxur vi, amesi nye Malxiya vi; Maesai, Adiel vi, amesi nye Yaxzera vi, amesi nye Mesulam vi, amesi nye Mesilemit vi, amesi nye Imer vi, 
1CH.9.13	hekpe ɖe wo noviwò ŋu. Woawo nye woƒe aƒekɔwo ƒe amegãwo; wole ame akpe ɖeka alafa adre kple blaade, amesiwo nye ame zãzɛwo le Mawu ƒe aƒe la ƒe dɔwo wɔwɔ me.
1CH.9.14	Amesiwo tso Lewi-viwo dome, wonye: Semaya, Xasub vi, amesi nye Azrikam vi, amesi nye Xasabya vi tso Merari viwo dome; 
1CH.9.15	Bakbakar, Xeres, Galal kple Matanya, Mixa vi, amesi nye Zixri vi, amesi nye Asaf vi; 
1CH.9.16	Obadya, Semaya vi, amesi nye Galal vi, amesi nye Yedutun vi, kple Berexiya, Asa vi, amesi nye Elkana vi, amesi nɔ Netofatitɔwo ƒe kɔƒewo me.
1CH.9.17	Agbonudzɔlawo nye: Salum, Akub, Talmon, Aximan kple wo nɔviwò. Salum enye tatɔ. 
1CH.9.18	Ele fia ƒe agbo nu le ɣedzeƒe gome vaseɖe fifi. Amesiawo nye Lewi-viwo ƒe asaɖa ƒe agbonudzɔlawo. 
1CH.9.19	Salum, Kore vi, amesi nye Ebyasaf vi, amesi nye Korax vi, kple nɔvia, siwo tso eƒe aƒekɔ la me; wotsɔ do la de asi na Korax viwo, be woadzo agbadɔ la ƒe kpui nu, abe alesi wo fofowo nye mɔnudzɔlawo le Yehowa ƒe asaɖa la me ene. 
1CH.9.20	Tsã la Pinexas, Eleazar vi, nye amegã ɖe wo nu, eye Yehowa na kplii? 
1CH.9.21	Zaxarya, Meselemya vi, enye agbonudzɔla le Mawu ƒe agbadɔ la nu. 
1CH.9.22	Amesiawo katã, siwo wolia hena kpuinudzɔdzɔ la, le ame alafa eve kple wuieve; woŋlɔ woƒe ŋkɔwo le woƒe kɔƒewo me, eye Dawid kple nukpɔla Samuel wonye amesiwo tso wo de woƒe do la me. 
1CH.9.23	Woawo kple wo viwo dzɔ Yehowa ƒe aƒe ƒe agbo kple agbadɔ la ƒe xɔa nu. 
1CH.9.24	Agbonudzɔlawo le akpa eneawo dzi, le ɣedzeƒe, ɣetoɖoƒe, anyiehe kple dziehe. 
1CH.9.25	Eye wo nɔviwo tsoa woƒe kɔƒewo me vana ŋkeke adreadre, ne woakpe asi ɖe eŋu na wo ti; 
1CH.9.26	elabena agbonudzɔlawo ƒe amegã eneawo ɖo dɔ la me ɖikaa; wonye Lewi-viwo, eye wokpɔa Mawu ƒe aƒe la ƒe xɔwo kple nudzraɖoƒeawo dzi. 
1CH.9.27	Wotsia Mawu ƒe aƒe la nu dona, elabena woawoe nye dzɔlawo, eye woƒe dɔ enye agboawo ʋuʋu ŋdi sia ŋdi. 
1CH.9.28	Wotsɔ dɔwɔnuawo de wo dometɔa ɖewo si, be woatsɔ wo ava emee dedie, eye woatsɔ wo ado goe dedie. 
1CH.9.29	Wotsɔ nuawo katã, siwo nye nu kɔkɔeawo, wo memee, wein, ami, dzudzɔʋeʋẽedonu kple atike ʋeʋẽeawo de asi na wo dometɔa ɖewo. 
1CH.9.30	Eye nunɔlawo ƒe viwo dometɔa ɖewo tsɔa atike ʋeʋẽe ɖaa ami sisi la. 
1CH.9.31	Wotsɔ nusiwo wotɔna le agba me la, de Matitya si ɖikaa, etso Lewi-viwo dome, eye wònye Korax vi Salum ƒe ŋgɔgbevi. 
1CH.9.32	Eye wotsɔ Kehat viwo, siwo tso wo nɔviwo dome la, ɖo ŋkumeɖobolo la nu, ne woadzrae ɖo le dzudzɔgbe sia dzudzɔgbe dzi. 
1CH.9.33	Amesiawo nye hadzilawo, siwo nye Lewi-viwo ƒe aƒekɔwo ƒe tatɔwo, amesiwo mewɔa da bubua ɖeke le woƒe aƒewo me o, elabena do le wo si ŋkeke kple zã. 
1CH.9.34	Amesiawo nye Lewi-viwo ƒe aƒekɔwo ƒe tatɔwo le woƒe ƒomewo nu; woawo nye amesiwo nɔ Yerusalem.
1CH.9.35	Amesiwo nɔ Gibeon, wonye: Gibeon fofo Yeuel; srɔ̃a ŋkɔ nye Maaxa; 
1CH.9.36	eƒe vi ŋgɔgbea nye Abdon, Zur, Kis, Baal, Ner, Nadab, 
1CH.9.37	Gedor, Axyo, Zaxarya kple Miklot. 
1CH.9.38	Miklot dzi Simeam, eye eya kple nɔviawo hã nɔ wo nɔviwò kasa le Yerusalem. 
1CH.9.39	Ner dzi Kis, eye Kis dzi Saul. Saul dzi Yonatan, Malxisua, Abinadab kple Esbaal. 
1CH.9.40	Yonatan ƒe vi nye Merib-Baal, eye Merib-Baal dzi Mixa. 
1CH.9.41	Mixa viwo nye: Piton, Melex kple Taxrea. 
1CH.9.42	Axaz dzi Yarea, eye Yarea dzi Alemet, Azmawet kple Zimri; eye Zimri dzi Moza. 
1CH.9.43	Moza dzi Binea, eya ƒe, vi nye Refaya eya ƒe vi nye Azel. 
1CH.9.44	Azel dzi vi ade, woƒe ŋkɔwo nye: Azrikam, si nye eƒe ŋgɔgbea, Ismael, Searya, Obadya kple Xanan; amesiawo nye Azel viwo.
1CH.10.1	Filistitowo wɔ aʋa kple Israel; tete Israel-ŋutsuwo si le Filistitɔwo nu, eye wotsi aʋa le Gilboa-toa dzi. 
1CH.10.2	Filistitowo ɖe Saul kple viawo ɖe nu, eye Filistitɔwo wu Saul viwo, siwo nye: Yonatan, Abinadab kple Malxisua. 
1CH.10.3	Ke esi aʋa la nu sẽ ɖe Saul dzi, eye aŋutrɔdalawo va tui la, dzidzi ƒoe le aŋutrɔdalawo ŋuti. 
1CH.10.4	Tete Saul gblɔ na eƒe adekplɔvi bena: Di wò yi naƒo ɖem, ne bolotɔ siawo magava awɔ funyafunyam o! Ke eƒe adekplɔvi la meli o, elabena evɔ̃ ŋutɔ. Tete Saul tso eƒe yi hedze enu. 
1CH.10.5	Esi eƒe adekplɔvi la kpɔ be, Saul ku la, eya hã dze yi nu, eye woku. 
1CH.10.6	Ale Saul kple via etɔ̃awo kpakple eƒe aƒe blibo la woku zi ɖeka. 
1CH.10.7	Esi Israel-ŋutsu, siwo katã nɔ bali la me, kpɔ be, wòsi, eye Saul kple viawo ku la, wogblẽ woƒe duwo ɖi hesi, eye Filistitowo va nɔ wo me.
1CH.10.8	Esi ŋu ke, eye Filistitɔwo va nu ɖe ge le ame tsiaʋawo ŋu la, wokpɔ Saul kple viawo woku ɖe Gilboa-to la dzi, 
1CH.10.9	eye woɖe nu le eŋu hetsɔ eƒe ta kple eƒe aʋawɔnuwo ɖo ɖe Filistitɔwo ƒe anyigba dzi godoo, ne woaɖe gbe ƒã dzidzɔ sia na woƒe mawuwo kple dukɔ la. 
1CH.10.10	Wotsɔ eƒe aʋawɔnuwo da ɖe woƒe mawu ƒe me, eye wotsɔ eƒe takoloe ku Dagon ƒe xɔ me. 
1CH.10.11	Esi Yabes-Gileadtɔwo katã se nusiwo keŋ Filistitɔwo wɔ Saul la, 
1CH.10.12	ŋutsu aʋawɔlawo katã ho, eye wova tsɔ Saul kple viawo ƒe kukuawo yi Yabes; woɖi woƒe ƒuwo de baniti la te le Yabes, eye wotsi nu dɔ ŋkeke adre sɔŋ. 
1CH.10.13	Ale Saul ku le eƒe vodada de Yehowa ŋu kple Yehowa ƒe nya, si me mele ɖe asi o la ta. Ede ŋɔliyɔlawo hã gbɔ ɖabia gbe wo se, 
1CH.10.14	ke mebia gbe Yehowa ya se o; eyata wòwui, eye wòna fiaɖuƒe la yi ɖe Dawid, Isai vi la si me.
1CH.11.1	Tete Israel blibo la va kpe ta de Dawid gbɔ le Xebron gblɔ bena: Kpɔ ɖa, wò ƒu kple wò ŋutilã míenye. 
1CH.11.2	Menye egbe o, menye etsɔ o, esime Saul nye fia la, wòe kplɔa Israel doa goe gakplɔnɛ gbɔnɛ, eye Yehowa, wò Mawu la, gblɔ na wò bena: Wòe le nye dukɔ Israel kplɔla nye ge, eye wòe anye amegã de nye dukɔ Israel nu. 
1CH.11.3	Tete Israel-ame tsitsiwo va fia la gbɔ le Xebron, eye Dawid bla nu kpli wo le Yehowa ŋku me le Xebron, eye wòsi ami na Dawid heɖo fiae de Israel dzi le Yehowa ƒe nya, si wògblɔ to Samuel dzi la nu.
1CH.11.4	Eye Dawid kple Israel blibo la ho yi Yerusalem, si nye Yebus, elabena Yebusitɔwo nyẽ anyigba dzi nɔlawo le afima. 
1CH.11.5	Ke Yebusnɔlawo gblɔ na Dawid bena: Màte ŋu ava afisia o! Gake Dawid xɔ Zion ƒe mɔ̃ la, eya nye Dawid ƒe du la. 
1CH.11.6	Tete Dawid gblɔ bena: Amesi ke tre Yebusitɔwo sisi la, eya anye tatɔ kple kplɔla. Tete Yoab, Zeruya vi, tre yiyi, eye wòzu tatɔ. 
1CH.11.7	Dawid nɔ mɔ̃ la me, eyata woyɔnɛ be Dawid du. 
1CH.11.8	Eye wòtso du la tso Milo godoo va kpe; ke Yoab ye tso du la ƒe akpa mamlea. 
1CH.11.9	Ale Dawid le akɔ trim ɖe dzi ɖaa, eye Yehowa Zebaot nɔ kplii.
1CH.11.10	Dawid ƒe kalẽtɔwo ƒe tatɔwo nye esi; woawo kple Israel blibo la ku ɖe eŋu tsehee le eƒe fiaɖuɖu la me, eye wotsɔe ɖo fiae le Yehowa ƒe nya, si wògblɔ ɖe Israel ŋu la nu. 
1CH.11.11	Dawid ƒe kalẽtɔwo ƒe xexlẽme enye si: Yasobeam, Xaxmoni vi, amesi nye ame blaetɔ̃awo ƒe tatɔ, eya ɖa eƒe akplɔ to ame tsiaʋa alafa etɔ̃awo dzi zi ɖeka. 
1CH.11.12	Eyometɔ nye Eleazar, Axoxitɔ, Dodo ƒe vi, amesi le kalẽtɔ etɔ̃awo dome; 
1CH.11.13	eya nɔ Dawid gbɔ le Pas-Xamim, esime Filistitɔwo kpe ta, be woawɔ aʋa le afima. Bli le agblea ɖe me fũ le afima, eye dukɔ la si le Filistitɔwo nu. 
1CH.11.14	Tete wotsi tre ɖe agble la titina, eye woxɔe, wowu Filistitɔwo, eye Yehowa na woɖu dzi gãa ɖe. 
1CH.11.15	Tatɔwo dometɔ etɔ̃ va Dawid gbɔ le agakpe la dzi le Adulam-mɔ̃ la me, esime Filistitɔwo ƒe aʋakɔ ƒu asaɖa anyi ɖe Refaim-bali la me. 
1CH.11.16	Dawid le mɔ̃ la me ɣemaɣi, eye Filistitɔwo ɖe aʋakɔ ɖo Betlexem ɣemaɣi. 
1CH.11.17	Eye nu de asi Dawid dzodzro me wògblɔ bena: Ameka aɖaku tsi le vudo, si le agbo me le Betlexem la me ve nam mano? 
1CH.11.18	Tete ame etɔ̃awo ɖage ɖe Filistitɔwo ƒe asaɖa la me, eye woku tsi le vudo, si le agboa me le Betlexem la me hetsɔ vɛ na Dawid; ke Dawid gbe be, yemanoe o, hafi boŋ etsɔe ƒo ɖe anyi na Yehowa 
1CH.11.19	hegblɔ bena: Nye Mawu nena esia wowɔ naɖe megbe xaa tso gbɔnye! Ɖe mano ŋutsu siawo ƒe ʋu, si nye woƒe agbea? Elabena wotsɔ woƒe agbe ke hafi kui vɛ! Eye wogbe be, yemanoe o. Kalẽtɔ etɔ̃awoe wɔ nusia.
1CH.11.20	Abisai, Yoab nɔvi, enye ame blaetɔ̃awo ƒe tatɔ, eya ɖa eƒe akplɔ to ame tsiaʋa alafa etɔ̃awo dzi, eye wòxɔ ŋkɔ le ame blaetɔ̃awo dome. 
1CH.11.21	Wode bubu eŋu kpe ɖe ame blaetɔ̃awo dometɔ eveawo ŋu, eye eya nye woƒe tatɔ, ke ɖeko mede ame etɔ̃awo nu o. 
1CH.11.22	Benaya, Yehoyada vi, enye ŋutsu kalẽtɔa ɖe, si wɔ nu tsuwo la ƒe vi tso Kabzeel. Eya wu Moabitɔwo ƒe kalẽtɔ eveawo, eye wòyi ɖawu dzata le vudo la me le gbesigbe sno dza. 
1CH.11.23	Eya wu Egipte-ŋutsu kako, si didi abɔklugui atɔ̃ la. Akplɔ le Egiptetɔ la si le abe abaladoti ene; ke eya yi egbe kple atizɔti, eye wòxɔ akplɔ la le Egiptetɔ la si hetsɔ eya ŋutɔ ƒe akplɔ wui. 
1CH.11.24	Nusia Benaya, Yehoyada vi la wɔ, eye wòxɔ ŋkɔ le kalẽtɔ blaetɔ̃awo dome. 
1CH.11.25	Wode bubu eŋu le kalẽtɔ blaetɔ̃awo dome, ke ɖeko mede ame etɔ̃awo nu o, eye Dawid tsɔe ɖo eƒe fia ŋu asrafowo nu.
1CH.11.26	Ŋutsu kalẽtɔawo nye: Asahel, Yoab nɔvi; Elxanan, Dodo vi, tso Betlexem; 
1CH.11.27	Haroritɔ Samot; Pelonitɔ Xelez; 
1CH.11.28	Tekoatɔ Ira, Ikes vi; Anatotitɔ Abiezer; 
1CH.11.29	Xusatitɔ Sibexai; Axoxitɔ Ilai; 
1CH.11.30	Netofatitɔ Maxarai; Netofatitɔ Heled, Baana vi; 
1CH.11.31	Itai, Ribai vi, tso Benyamin-viwo ƒe Gibea; Piratonitɔ Benaya; 
1CH.11.32	Xurai tso Naxale-Gaas; Arbatitɔ Abiel; 
1CH.11.33	Baxarumitɔ Azmawet; Saalebonitɔ Elyaxba; 
1CH.11.34	Gizonitɔ Bene-Hasem; Hararitɔ Yonatan, Sage vi; 
1CH.11.35	Hararitɔ Axiam, Saxar vi; Elifal, Ur vi; 
1CH.11.36	Mexeratitɔ Xefer; Pelonitɔ Axiya; 
1CH.11.37	Karmeltɔ Xezro; Naarai, Ezbai vi; 
1CH.11.38	Yoel, Natan nɔvi: Mibxar, Hagri vi; 
1CH.11.39	Amonitɔ Zelek: Berotitɔ Naxerai, amesi nye Zeruya vi, Yoab ƒe aɖekplɔvi; 
1CH.11.40	Yitritɔ Ira; Yitritɔ Gareb; 
1CH.11.41	Xitilɔ Uriya; Zabad, Axelai vi; 
1CH.11.42	Adina, Siza vi, amesi nye Rubentɔ, eya nye Ruben-viwo ƒe tatɔ, eye ame blaetɔ̃ kpe ɖe eŋu; 
1CH.11.43	Xanan, Maaxa vi; Mitnitɔ Yosafat; 
1CH.11.44	Asteratitɔ Uziya; Sama kple Yeiel, amesiwo nye Aroeritɔ Xotam viwo; 
1CH.11.45	Yediael, Simri vi, kple nɔvia, Tizitɔ Yoxa; 
1CH.11.46	Maxawitɔ Eliel; Yeribai kple Yosaya, amesiwo nye Elnaam viwo; Moabitɔ Yitma; 
1CH.11.47	Eliel, Obed kpakple Yaasiel tso Mezobaya.
1CH.12.1	Amesiwo va Dawid gbɔ le Ziklag, esime wòle aʋasigbe me le Saul, Kis vi la nu, wonye esi; wole kalẽtɔawo dome hekpe ɖe eŋu le aʋa me; 
1CH.12.2	wonye aŋutrɔdalawo, amesiwo nya ɖusiwɔwɔ kple miawɔwɔ le kpedada kple aŋutrɔdada me; wotso Benyamin-viwo, siwo nye Saul nɔviwò dome. 
1CH.12.3	Tatɔ Axiezer kple Yoas, amesiwo nye Gibeatitɔ Hasmaa viwo; Yeziel kple Pelet, amesiwo nye Azmawet viwo: Beraxa kple Anatotitɔ Yehu; 
1CH.12.4	Gibeonitɔ Yismaya, amesi nye kalẽtɔ le ame blaetɔ̃awo dome, eye wòle ame blaetɔ̃awo nu; Yeremya, Yaxaziel, Yoxanan kple Gederatitɔ Yozabad; 
1CH.12.5	Eluzai, Yenmot, Bealya, Semarya, Xarutitɔ Sefatya. 
1CH.12.6	Elkana, Yisiya, Azareel, Yoezer, Yasobeam, amesiwo nye Korax viwo, 
1CH.12.7	Yoela kple Sebadya, amesiwo nye Yeroxam viwo tso Gedor. 
1CH.12.8	Amesiwo ɖe wo ɖokui le Gad-viwo dome va Dawid gbɔ le mɔ̃ me le gbe dzi la, wonye ŋutsu kalẽtɔwo kple aʋamewo, amesiwo kplaa akpoxɔnu kple akplɔ, woƒe mo le abe dzata ƒe mo ene, eye woɖea abla le towo dzi abe ziwo ene: 
1CH.12.9	Ezer enye tatɔ, evelia nye Obadya, etɔ̃lia nye Eliab, 
1CH.12.10	enelia nye Mismana, atɔ̃lia nye Yeremya, 
1CH.12.11	adelia nye Atai, adrelia nye Eliel, 
1CH.12.12	enyilia nye Yoxanan, asiekelia nye Elzabad, 
1CH.12.13	ewolia nye Yeremya, wuiɖekɛlia nye Maxbanai. 
1CH.12.14	Amesiawo tso Gad-viwo dome, eye wonye aʋakɔ la ƒe tatɔwo, ame ɖagbitɔ ate ŋu akpe kple ame alafa, eye ame lolotɔ ate ŋu akpe kple ame akpe. 
1CH.12.15	Woawoe tso Yordan le dzinu gbãtɔ me, esime wògbagba eƒe goawo katã, eye wonyã bali me nɔla, siwo le ɣedzeƒe kple ɣetoɖoƒe, wòsi.
1CH.12.16	Eye esi amewo tso Benyamin-viwo kple Yuda-viwo dome va Dawid gbɔ̃ le mɔ̃ me la, 
1CH.12.17	Dawid do yi wo gbɔ, eye wòxɔ edzi gblɔ na wo bena: Nenye ŋutifafa me mieva gbɔnye le, be miaxɔ nam la, ekema mawɔ ɖeka kpli mi tso dzi me, ke nenye ɖe miehe, yewoaɖe agɔnyeme ɖe go na nye ketɔwo, evɔ wònye vɔ̃a ɖeke mele asinye me o la, ekema mía fofowo ƒe Mawu akpɔ me, eye woatso me! 
1CH.12.18	Tete gbɔgbɔ la dze Amasai, si nye ame blaetɔ̃awo ƒe tatɔ la dzi wògblɔ bena: Dawid, tɔwò míenye; Isai vi, dziwò míele! Ŋutifafa, ŋutifafa enye tɔwò, eye ŋutifafa nye amesi xɔ na wò la ta, elabena Yehowa, wò Mawu la, xa na wò! Tete Dawid xɔ wo, eye wòtsɔ wo ɖo tatɔwo ɖe aʋakɔwo nu.
1CH.12.19	Eye amea ɖewo tso Manase va Dawid gbɔ, esime eya kple Filistitɔwo ho aʋa ɖe Saul ŋu; ke mekpe ɖe wo ŋu o, elabena Filistitɔwo ƒe amegãwo bu lãme, eye woɖe asi le eŋu, elabena wobu be: ne edzo ɖade eƒe aƒetɔ dzi la, ekema míaƒe ta enye ekem tsi asi! 
1CH.12.20	Esi wòva Ziklag la, amewo tso Manase va egbɔ: Adnax, Yozabad, Yediael, Mixael, Yozabad, Elihu kple Ziletai, woawo nye Manase ƒe ame akpewo ƒe tatɔwo. 
1CH.12.21	Amesiawo xɔ na Dawid tso aʋakɔwo si me, elabena wo katã wonye ŋutsu kalẽtɔwo, eye wòzu aʋakɔ la ƒe amegãwo. 
1CH.12.22	Gbesiagbe amewo vaa Dawid gbɔ, ne woaxɔ nɛ, vaseɖe esime aʋakɔ la lolo abe Mawu ƒe aʋakɔ ene.
1CH.12.23	Amesiwo bla akpa ɖe aʋawɔwɔ ŋu, eye wova Dawid gbɔ le Xebron, ne woagbugbɔ Saul ƒe fiaɖuƒe la nɛ le Yehowa ƒe nya nu la, ƒe xexlẽme enye si: 
1CH.12.24	Yuda-vi, siwo tsoa akpoxɔnu kple akplɔ, eye wòbia akpa ɖe aʋawɔwɔ ŋu la, le ame akpe aɖe kple alafa enyi. 
1CH.12.25	Ŋutsu kalẽtɔ, siwo tso Simeon-viwo dome va aʋakɔ la me la, wole ame akpe adre kple alafa ɖeka. 
1CH.12.26	Amesiwo tso Lewi-viwo dome la, wole ame akpe ene kple alafa ade; 
1CH.12.27	eye ame akpe etɔ̃ kple alafa adre le Yoyada, amesi nye Aron viwo ƒe amegã la ŋu. 
1CH.12.28	Zadok, ɖekakpui kalẽtɔ, kple fofoa ƒemetɔwo le amegã blave va eve. 
1CH.12.29	Amesiwo tso Benyamin-viwo, siwo nye Saul nɔviwò dome la, wole ame akpe etɔ̃, elabena vaseɖe fifi la woƒe akpa gãtɔ gaku ɖe Saul ƒe aƒe la ŋu ko. 
1CH.12.30	Amesiwo tso Efrayim-viwo dome la, le ame akpe blave kple alafa enyi, eye wonye ŋutsu kalẽtɔwo kple ame ŋkɔŋuwo le woƒe aƒekɔwo me. 
1CH.12.31	Amesiwo tso Manase ƒe to afã me la, wole ame akpe wuienyi, amesiwo ƒe ŋkɔ woŋlɔ ɖi, ne woava atso Dawid aɖo fiae. 
1CH.12.32	Amesiwo tso Isaxar-viwo dome la, wonye amesiwo nunya le tagba na, eye wonya ɣeyiɣi, si dzi Israel awɔ nane; woƒe tatɔwo le ame alafa eve, eye wo nɔviwo katã sea woƒe gbe. 
1CH.12.33	Amesiwo tso Zebulon-viwo dome va aʋakɔa me, eye wotsɔ aʋawɔnu vovovowo bla akpae la, wole ame akpe blaatɔ̃, woƒo ƒu ɖe du, eye dzi ɖeka li na wo. 
1CH.12.34	Amegã akpe ɖeka tso Naftali, eye ame akpe blaetɔ̃ vɔ adre, siwo si akpoxɔnu kple akplɔ le la, kpe ɖe wo ŋu. 
1CH.12.35	Amesiwo bla akpa ɖe aʋawɔwɔ ŋu tso Dan-viwo dome la, wole ame akpe blave vɔ enyi kple alafa ade. 
1CH.12.36	Amesiwo tso Aser va aʋakɔ la me, eye wobla akpa ɖe aʋawɔwɔ ŋu la, wole ame akpe blane. 
1CH.12.37	Amesiwo tso Yordan ƒe go keme dzi tso Ruben-viwo. Gad-viwo kple Manase ƒe to afã me, eye aʋawɔnu vovovowo le wo si la, wole ame akpe alafa ɖeka blave.
1CH.12.38	Aʋawɔla siawo katã, amesiwo dzea aʋa la, va Xebron kple dzi ɖeka, be woatsɔ Dawid aɖo fiae ɖe Israel blibo la nu, eye dzi ɖeka li na Israel-vi susɔeawo katã hã, be woatsɔ Dawid aɖo fiae. 
1CH.12.39	Wonɔ Dawid gbɔ le afima ŋkeke etɔ̃ sɔŋ, eye woɖu nu no nu, elabena wo nɔviwo ɖa nu na wo. 
1CH.12.40	Eye amesiwo tsɔ ɖe wo gbɔ kpuie va ke ɖe Isaxar, Zebulon kple Naftali la, wotsɔ abolowo ɖo tedziwo, kposɔwo, tedzisɔwo kple nyiwo dzi vɛ, wohe nuɖuɖu, siwo wotsɔ wɔ ɖae, gbotitsetsebolo kple weintsetsebolo, wein kple ami, nyiwo kple alẽwo vɛ kpaŋkpaŋ, elabena dzidzɔ nɔ Israel.
1CH.13.1	Eye esi Dawid de adaŋu kple ame akpewo kple ame alafa wo ƒe tatɔwo kpakple amegãwo katã la, 
1CH.13.2	Dawid gblɔ na Israel ƒe ameha blibo la bena: Ne edze mia ŋu, eye wòtso Yehowa, mia Mawu gbɔ la, ekema mina míado ame ɖe afiawo katã ɖe mía nɔvi, siwo kpɔtɔ ɖe Israel-nyigbawo katã dzi la gbɔ, hekpe ɖe nunɔlawo kple Lewi-viwo, si wo le woƒe lãnyiƒewo ƒe duwo me la gbɔ, ne woava kpe ta ɖe mía gbɔ, 
1CH.13.3	ne míaɖakɔ mía Mawu ƒe aɖaka la ava mia gbɔe; elabena le Saul ŋɔli la míebia eta se kpɔ o. 
1CH.13.4	Tete ameha blibo la gblɔ be, yewoawɔ nenema, elabena nya la dze dukɔ blibo la ŋu. 
1CH.13.5	Eye Dawid yɔ Israel blibo la tso Egiptetɔwo ƒe Sixor vaseɖe Xamat, ne woaɖakɔ Mawu ƒe aɖaka la tso Kiryat-Yearim vɛ. 
1CH.13.6	Tete Dawid kple Israel blibo la ho yi Baala, eya nye Kiryat-Yearim, si nye Yuda lɔ, ne woatsɔ Mawu Yehowa, amesi le Kerubiwo ta me, afisi woyɔa eƒe ŋkɔ le la ƒe aɖaka tso afima vɛ. 
1CH.13.7	Ke wotsɔ Mawu ƒe aɖaka la ɖo tasiaɖam yeye dzi tso Abinadab ƒe me, eye Uza kple Axyo wole tasiaɖam la kplɔm. 
1CH.13.8	Tete Dawid kple Israel blibo la le ɣe ɖum le Mawu ŋku me kple ŋusẽ katã ɖe hadzidzi, saŋku kple kasaŋku, asiʋui kple gakogoe kpakple kpẽwo ŋu. 
1CH.13.9	Esi wova Kidon ƒe lugbɔƒe la, Uza do asi ɖa, be yealé aɖaka la, elabena nyiawo dze ɖe aga. 
1CH.13.10	Tete Yehowa ɖo dɔmedzoe ɖe Uza ŋu, eye wòƒoe, le esi wòdo eƒe asi ɖa lé aɖaka la ta, eye woku le afima le Mawu ŋku me. 
1CH.13.11	Eye wòve Dawid be, Yehowa ɖe Uza ɖa, eye wòna ŋkɔ teƒe ma be Perez-Usa, vaseɖe egbe. 
1CH.13.12	Eye Dawid vɔ̃ Mawu gbemagbe hegblɔ bena: Aleke matsɔ Mawu ƒe aɖaka la ava gbɔnyee? 
1CH.13.13	Eyata Dawid metsɔ aɖaka la va eɖokui gbɔ le Dawid ƒe du la me o, ke boŋ ena woɖadroe ɖe Gat vi Obed-Edom ƒe me. 
1CH.13.14	Ale Mawu ƒe aɖaka la tsi Obed-Edom gbɔ le eƒe me dzinu etɔ̃, eye Yehowa yra Obed-Edom ƒe aƒe la kple eƒe nuwo katã.
1CH.14.1	Tete Tiro-fia Xiram ɖo amewo, sedertiwo, gliɖolawo kple atikpalawo ɖe Dawid, ne woatu xɔ nɛ. 
1CH.14.2	Eye Dawid dze sii be, Yehowa ye ɖo ye, be yeanye fia ɖe Israel nu, elabena eƒe fiaɖuƒe ŋkɔ de du le eƒe dukɔ Israel ta.
1CH.14.3	Ke Dawid gaɖe srɔ̃ ɖe dzi le Yerusalem, eye wògadzi ŋutsuviwo kple nyɔnuviwo. 
1CH.14.4	Vi, siwo wodzi nɛ le Yerusalem la ƒe ŋkɔwo nye: Samua, Sobab, Natan, Salomo, 
1CH.14.5	Yibxar, Elisua, Elpelet, 
1CH.14.6	Noga, Nefeg, Yafia, 
1CH.14.7	Elisama, Beelyada kple Elifelet.
1CH.14.8	Esi Filistitɔwo se be, wòsi ami na Dawid heɖo fia ɖe Israel blibo la dzi la, Filistitɔwo katã ho, be yewoadi Dawid. Eye esi Dawid see la, eho yi wo kpe ge. 
1CH.14.9	Ke Filistitɔwo va kaka ɖe Refaim-bali la me. 
1CH.14.10	Tete Dawid bia nu Mawu be: Maho ɖe Filistitɔwo ŋua, eye atsɔ wo aɖe asi nama? Yehowa ɖo ŋu nɛ bena: Ho yi, eye matso wo ade asi na wò! 
1CH.14.11	Woho yi Baal-Perazim, eye Dawid si wo le afima. Tete Dawid gblɔ be: Mawu dze nye futɔwo to nye asi dzi, abe alesi tɔ ŋɔa goe ene! Eyata wòna ŋkɔ teƒe ma be Baal-Perazim. 
1CH.14.12	Ke wogblẽ woƒe mawuwo ɖe afima, eye Dawid de se wotɔ dzo wo.
1CH.14.13	Filistitɔwo gava kaka ɖe bali la me. 
1CH.14.14	Tete Dawid gabia nu Mawu, eye Mawu ɖo ŋu nɛ be: Megaho dze wo yome o, ke boŋ trɔ ɖa le wo ŋu, eye nava tu wo le klẽtiawo kasa. 
1CH.14.15	Eye ne enya se zi to klẽtiawo dome va yi ko la, ekema ho yi aʋa la nu, elabena Mawu ho dze ŋgɔwò, be wòasi Filistitɔwo ƒe aʋakɔ la. 
1CH.14.16	Dawid wɔ, abe alesi Mawu de se nɛ ene, eye wòsi Filistitɔwo ƒe aʋakɔ la tso Gibeon vaseɖe Gezer. 
1CH.14.17	Eye Dawid ƒe ŋkɔ nyo le anyigbawo katã dzi, eye Yehowa de vɔvɔ̃ eŋu na dukɔwo katã.
1CH.15.1	Eye wòtu xɔwo na eɖokui ɖevi Dawid ƒe du la me, eye wòwɔ nɔƒe na Mawu ƒe aɖaka la, eye wòtu agbadɔ nɛ. 
1CH.15.2	Emegbe Dawid de se be, amea ɖeke mekpɔ mɔ atsɔ Mawu ƒe aɖaka la o, negbe Lewi-viwo ko, elabena woawoe Yehowa tia, be woatsɔ Mawu ƒe aɖaka la, eye woasubɔe tegbee. 
1CH.15.3	Tete Dawid yɔ Israel blibo la va Yerusalem, ne woaɖatsɔ Yehowa ƒe aɖaka la ava nɔƒe, si wòwɔ nɛ la. 
1CH.15.4	Eye Dawid ƒo Aron-viwo kple Lewi-viwo nu ƒu. 
1CH.15.5	Amesiwo tso Kehat viwo dome, wonye amegã Uriel kple nɔviawo, wole ame alafa ɖeka blave; 
1CH.15.6	amesiwo tso Merari viwo dome, wonye amegã Asaya kple nɔviawo, wole ame alafa eve blave; 
1CH.15.7	amesiwo tso Gerson viwo dome, wonye amegã Yoel kple nɔviawo, wole ame alafa ɖeka blaetɔ̃; 
1CH.15.8	amesiwo tso Elizafan-viwo dome, wonye amegã Semaya kple nɔviawo, wole ame alafa eve; 
1CH.15.9	amesiwo tso Xebron-viwo dome, wonye amegã Eliel kple nɔviawo, wole ame blanyi; 
1CH.15.10	amesiwo tso Uziel viwo dome, wonye amegã Aminadab kple nɔviawo, wole ame alafa ɖeka kple wuieve.
1CH.15.11	Eye Dawid na woyɔ Zadok kple Abyatar, siwo nye nunɔlawo, kple Lewi-viwo Uriel, Asaya, Yoel, Semaya, Eliel kple Aminadab, 
1CH.15.12	eye wògblɔ na wo bena: Miawoe nye Lewi-viwo ƒe aƒekɔwo ƒe tatɔwo, miawo kple mia nɔviwò mikɔ mia ɖokui ŋu, eye miɖakɔ Yehowa, Israel ƒe Mawu ƒe aɖaka la va teƒe, si mewo nɛ. 
1CH.15.13	Elabena esi mieno eteƒe gbemagbe o la, eyata Yehowa, mía Mawu, ɖe ame le mía dome, elabena míebia gbee se, abe alesi dze ene o. 
1CH.15.14	Tete nunɔla kple Lewi-viwo ko wo ɖokui ŋu, ne woaɖakɔ Yehowa, Israel ƒe Mawu ƒe aɖaka la. 
1CH.15.15	Eye Lewi-viwo tsɔ kpoawo kɔ Mawu ƒe aɖaka la ɖe woƒe abɔta, abe alesi Mose de se le Yehowa ƒe nya nu ene.
1CH.15.16	Eye Dawid gblɔ na Lewi-viwo ƒe amegãwo be, woaɖe wo nɔvi, siwo nye hadzilawo, ne woatsɔ hadzinuawo, siwo nye: saŋkuwo, kasaŋkuwo kple gakogoewo, eye woana dzidzɔha nade dzi. 
1CH.15.17	Tete Lewi-viwo ɖe Heman, Yoel vi, woɖe Asaf, Berexya vi, tso nɔviawo dome kple Etam, Kusaya vi, tso nɔvia Merari-viwo dome; 
1CH.15.18	eye wo nɔvi, siwo le ɖoɖo evelia me, kpe ɖe wo ŋu: Zaxarya, Yaaziel, Semiramot, Yexiel, Uni, Eliab, Benaya, Maaseya, Malitya, Elitelehu, Mikneya, Obed-Edom kple Yeiel, amesiawo nye agbonudzɔlawo. 
1CH.15.19	Hadzilawo Heman, Asaf kple Etan, woawoe ƒoa akɔbligakogoe la sesĩe, 
1CH.15.20	eye Zaxarya, Aziel, Semiramot, Yexiel, Uni, Eliab, Maaseya kple Benaya wonye amesiwo ƒoa kasaŋku wòɖina abe ɖetugbiwo ƒe gbe ene; 
1CH.15.21	eye Malitya, Elifelehu, Mikneya, Obed-Edom, Yeiel kple Azaz ya wonye amesiwo tso kasaŋku ka enyitɔ doa ha ɖae. 
1CH.15.22	Wotsɔ Kenanya, Lewi-viwo ƒe amegã, ɖo agbatsɔtsɔ nu, elabena enya mɔnu le agbatsɔtsɔ ŋu. 
1CH.15.23	Berexya kple Elkana wonye agbonudzɔlawo le aɖaka la gbɔ. 
1CH.15.24	Sebanya, Yosafat, Netaneel, Amasai, Zaxarya, Benaya kple Eliezer wonye nunɔlawo, amesiwo kua kpẽ le Mawu ƒe aɖaka la ŋgɔ, eye Obed-Edom kple Yexiya wonye agbonudzɔlawo le aɖaka la gbɔ.
1CH.15.25	Tete Dawid kple Israel-ame tsitsiwo kpakple ame akpewo ƒe tatɔwo woyi, be woaɖakɔ Yehowa ƒe nubablaɖaka la kple dzidzɔ tso Obed-Edom ƒe me. 
1CH.15.26	Eye esi Mawu kpe ɖe Lewi-vi, siwo tsɔ Yehowa ƒe nubablaɖaka ŋuti la, wotsɔ nyitsu adre kple agbo adre sa vɔe. 
1CH.15.27	Dawid kple Lewi-vi, siwo tsɔ aɖaka la, hadzilawo kpakple agbatsɔlawo kple hadzilawo ƒe tatɔ Kenanya wodo aklaladziwui, eye Dawid ɖo aklalakɔmewu. 
1CH.15.28	Israel blibo la le aseye tsom, le kpẽ kple dze kum, le gakogoe ƒom, eye wole saŋku kple kasaŋku ƒom sesĩe hetso Yehowa ƒe nubablaɖaka la yii. 
1CH.15.29	Esi Yehowa ƒe nubablaɖaka la ɖo Dawid ƒe dua me la, Mixal, Saul vinyɔnu, do ko ɖe fesre nu kpo alesi fia Dawid le kpo tim le ɣe ɖumee; tete woɖu fewu le eŋu le eƒe dzi me.
1CH.16.1	Eye wotso Mawu ƒe aɖaka la va dro ɖe agbadɔ, si Dawid tu nɛ la titina, eye wosa numevɔ kple akpedavɔ le Mawu ŋku me. 
1CH.16.2	Esi Dawid sa numevɔ kple akpedavɔ vo la, eyra dukɔ la le Yehowa ƒe ŋkɔ me, 
1CH.16.3	eye wòmã abolobɔbɔ, lãkɔ kple weintsetsebolo ɖekaɖeka na Israel-viwo dome amesiame, ŋutsuwo kple nyɔnuwo siaa. 
1CH.16.4	Eye Dawid ɖe amewo tso Lewi-viwo dome, ne woasubɔ le Yehowa ƒe aɖaka la ŋgɔ, woaɖo ŋku Yehowa, Israel ƒe Mawu la dzi, woada akpe nɛ, eye woakafui 
1CH.16.5	kple woƒe hadzinuwo, siwo nye saŋkuwo kple kasaŋkuwo; woawo nye Asaf, si nye tatɔ, eyometɔ nye Zaxarya, Yeiel, Semiramot Yexiel, Matitya, Eliab, Benaya, Obed-Edom kple Yeiel. Asaf ƒoa gakogoe sesĩe, 
1CH.16.6	eye nunɔla Benaya kple Yexaziel wotsɔa kpẽwo nɔa Mawu ƒe nubablaɖaka la ŋgɔ ɖaa. 
1CH.16.7	Gbemagbe enye zi gbãtɔ, esi Dawid tsɔ akpedaha, si wòadzi na Yehowa la, de asi na Asaf kple nɔviawo:
1CH.16.8	Mida akpe na Yehowa, miyɔ eƒe ŋkɔ! Miɖe gbe ƒã eƒe nutsuwɔwɔwo le dukɔwo dome! 
1CH.16.9	Midzi ha ne, miƒo saŋku nɛ, eye miƒo nu le eƒe nukunuwo katã ŋuti! 
1CH.16.10	Mitsɔ eƒe ŋkɔ kɔkɔe la ƒo adegbee, amesiwo dia Yehowa la ƒe dzi nekpɔ dzidzɔ! 
1CH.16.11	Mibia Yehowa kple eƒe ŋusẽ ta se, eye midi eƒe ŋku me ɖaa! 
1CH.16.12	Miɖo ŋu eƒe nukunuwo, dzesiwo kple ʋɔnudɔdrɔ̃, si tso eƒe nu me, 
1CH.16.13	mi eƒe dɔla Israel ƒe dzidzimeviwo, Yakob-viwo kple mi eƒe ame tiatiawo! 
1CH.16.14	Eya, Yehowa, enye mía Mawu; eyae drɔ̃e ʋɔnu xexeame katã. 
1CH.16.15	Miɖo ŋu eƒe nubabla, nya, si wògblɔ hena dzidzime akpewo la tegbee; 
1CH.16.16	nusi wòbla kple Abraham kple atam, si wòka na Isak, 
1CH.16.17	etsɔe wɔ ɖoɖo na Yakob, eye wòtsɔe wɔ nubabla na Israel tegbee 
1CH.16.18	hegblɔ bena: Wòe matsɔ Kanaan-nyigba ana wòanye miaƒe domenyinu, si wodzidze; 
1CH.16.19	afisi miele ʋee le, eye miaƒe xexlẽme mede naneke nu o, kple afisi míenye amedzroe le. 
1CH.16.20	Eye esi wotsa tso dukɔ gbɔ yi dukɔ gbɔ, tso fiaɖuƒe gbɔ yi dukɔ bubu gbɔ la, 
1CH.16.21	mena amea ɖeke te wò ɖe anyi o, eye woawo ta wòhe to na fiawo ɖo. 
1CH.16.22	Migaka asi nye amesiaminawo ŋu o, eye migawɔ vɔ̃a ɖeke nye nyagblɔɖilawo o!
1CH.16.23	Anyigbawo katã, midzi ha na Yehowa; miɖe gbe ƒã eƒe xɔxɔ la gbawotsyogbe! 
1CH.16.24	Miƒo nu le eƒe ŋutikɔkɔe ŋu le dukɔwo dome kple eƒe nukunuwo ŋu le anyigbadzitɔwo katã dome. 
1CH.16.25	Elabena Yehowa lolo, edze kafukafu ŋutɔ, eye vɔvɔ̃ le eŋu wu mawuwo katã. 
1CH.16.26	Elabena dukɔwo ƒe mawuwo katã nye legbawo, ke Yehowa wo dziƒo. 
1CH.16.27	Keklẽ kple atsyɔ̃ɖoɖo le egbɔ, eye ŋusẽ kple dzidzɔ le enɔƒe. 
1CH.16.28	Mi dukɔwo ƒomeawo, mitsɔ bubu kple ŋusẽ na Yehowa. Yehowa ye miatsɔe na! 
1CH.16.29	Mide bubu Yehowa ƒe ŋkɔ ŋu, mitso nunanawo va eŋku mee, eye miɖo atsyɔ̃ kɔkɔe ade ta agu na Yehowa! 
1CH.16.30	Anyigba blibo la ƒo kpakpakpa le eŋku me; ena anyigba li ɖi sesĩe, be megaʋã o. 
1CH.16.31	Dziƒo nekpɔ dzidzɔ, anyigba netso aseye, eye woagblɔ le dukɔwo dome be: Yehowa ye nye fia! 
1CH.16.32	Atsiaƒu kple eme nuwo neɖe gbe, eye agble kple eme nuwo katã nekpɔ dzidzɔ. 
1CH.16.33	Ekema avemetiwo atso aseye le Yehowa ŋku me, elabena egbɔna ʋɔnu drɔ̃ ge anyigba!
1CH.16.34	Mido akpe na Yehowa, elabena eƒe dome nyo, eye eƒe amenuveve li tegbee! 
1CH.16.35	Eye migblɔ be: Wò Mawu, miaƒe xɔla, xɔ na mi, ƒo nua nu ƒu, eye ɖe mi tso dukɔwo si me, ne míada akpe na wò ŋkɔ kɔkɔe la, eye miatsɔ wò kafukafu aƒo adegbee! 
1CH.16.36	Woakafu Yehowa Israel ƒe Mawu la, tso mavɔ me yi mavɔ me! Tete dukɔ blibo la gblɔ be: Nenɔ alea! Eye wokafu Yehowa.
1CH.16.37	Eye wòɖe Asat kple nɔviawo ɖo afima le Yehowa ƒe nubablaɖaka la ŋgɔ, ne woasubɔ gbesiagbe le aɖaka la ŋgɔ de ŋkeke sia ŋkeke ƒe ɖoɖo nu; 
1CH.16.38	eɖo Obed-Edom, Yedutun vi, kple Xosa kpakple wo nɔvi blaade vɔ enyi wonye agbonudzɔlawo; 
1CH.16.39	eye wòɖo nunɔla Zadok kple nɔvia, siwo nye nunɔlawo la, Yehowa ƒe nɔƒe la ŋgɔ le vɔsaƒe le Gibeon, 
1CH.16.40	ne woasa numevɔ na Yehowa le numevɔsamlekpui la dzi ɖaa, ŋdi kple fiẽ, abe alesi woŋlɔ ɖe Yehowa ƒe se la me na Israel ene; 
1CH.16.41	eye Heman kple Yedutun kpakple ame tiatia susɔeawo, siwo ŋkɔ woŋlɔ la, kpe ɖe wo ŋu, ne wòadzi: „Mida akpe na Yehowa, elabena eƒe amenuveve li tegbee!“ 
1CH.16.42	Wotsɔ kpẽwo, gakogoewo kple Mawu ƒe hadzinuawo na wo hena kpẽkulawo. Eye Yedutun viwo nye agbonudzɔlawo. 
1CH.16.43	Esi dukɔ blibo la dome amesiame yi eƒe xɔnu la, Dawid trɔ, be yeaɖado gbe na eƒemetɔwo.
1CH.17.1	Esime Dawid le eƒe fiasã me la, Dawid gblɔ na nyagblɔɖila Natan bena: Kpɔ ɖa, nye la mele sedertixɔ me, ke Yehowa ƒe nubablaɖaka ya le kuntruwo le. 
1CH.17.2	Tete Natan gblɔ na Dawid bena: Nusianu, si le dzi me na wò la, wɔe, elabena Mawu li kpli wò. 
1CH.17.3	Ke eva me le zã me be, Mawu ƒe gbe va Natan gbɔ bena: 
1CH.17.4	Yi, nagblɔ na nye dɔla Dawid be: Ale Yehowa gblɔ esi: Menye wòe atu xɔ nam manɔ me o; 
1CH.17.5	elabena tso gbesigbe mekplɔ Israel la, nyemenɔ xɔa ɖeke me vaseɖe egbe o, ke boŋ metsa tso agbadɔ me yi agbadɔ me, eye tso nɔƒe yi nɔƒe. 
1CH.17.6	Afisiafi, si menɔ Israel blibo la dome to la, de megblɔ na Israel ƒe ʋɔnudrɔ̃la, siwo medo, be woanyi nye dukɔ la dometɔa ɖe kpɔ be, nukaŋuti mietu sedertixɔa ɖeke nam oa? 
1CH.17.7	Eyata ale nagblɔ na nye dɔla Dawid enye si: Ale Yehowa Zebaot gblɔ esi: Mekplɔ wo tso alẽwo yome le lãnyiƒe, be naɖu amegã ɖe nye dukɔ Israel dzi. 
1CH.17.8	Menɔ anyi kpli wò le afisiafi, si neyi, eye metsrɔ̃ wò tutɔwo katã da le ŋgɔwò; eye mede ŋkɔ ŋuwò abe amegã, siwo le anyigba dzi la ƒe ŋkɔwo ene. 
1CH.17.9	Mana nɔƒe nye dukɔ Israel, eye mana wòaɖo zunu anyi, be wòanɔ enɔƒe, eye magatsi dzi azɔ o, eye ame vɔ̃ɖiwo míagatsrɔ̃ wo abe tsã ene o, 
1CH.17.10	eye abe le ɣeyiɣi, si me meɖo ʋɔnudrɔ̃lawo ɖe nye dukɔ Israel dzi la ene o. Mabɔbɔ wò futɔwo katã de anyi, eye mele gbe ƒã dem na wò be, Yehowa atso aƒe na wò. 
1CH.17.11	Ne wò ŋkekewo de, nèyi fofowòwo gbɔ la, ekema mado wò dzidzimevi, si tso viwòwo dome la, yowòme, eye mali ke eƒe fiaduƒe. 
1CH.17.12	Eya ava lu xɔ nam, eye mali ke eƒe fiazikpui tegbee. 
1CH.17.13	Manye fofoa, eye eya anye vinye, eye nyemana nye amenuveve nadzo le egbɔ, abe alesi mena wòdzo le ŋgɔwònɔla gbɔ ene o; 
1CH.17.14	ke boŋ matsɔe ado nye aƒe kple nye fiaɖuƒe me tegbee, eye eƒe fiazikpui ali ke tegbee.
1CH.17.15	Eye Natan ƒo nu kple Dawid le nyã siawo katã kple ŋutega blibo la nu pɛpɛpɛ. 
1CH.17.16	Tete fia Dawid va bɔbɔ nɔ Yehowa ŋku me, eye wògblɔ bena: Yehowa Mawu, ameka menye, eye nuka nye aƒenye be, nèkplɔm vaseɖe fifi! 
1CH.17.17	Oo Mawu, esia nye nu tsɛ le ŋkuwò me, hafi nègado nusi ava gbaɖegbe la ŋugbe ɖe wò dɔla ƒe aƒe ŋu, eye nèkpɔm, abe alesi amegbetɔ kpɔa nui enea? Yehowa Mawu, wò, amesi kɔm ɖe dzi! 
1CH.17.18	Nya ka Dawid agagblɔ na wò akpe ɖe wò dɔla ƒe bubu la ŋu, elabena ènya wò dɔla. 
1CH.17.19	Yehowa, le wò dɔla kple wò tamebubu la la nèwɔ nu gã siawo katã, be naɖe wò nutsuwɔwɔwo katã afia. 
1CH.17.20	Yehowa, le nusiwo katã míese kple miaƒe towo nu la, amea ɖeke mede nuwò o, eye mawua ɖeke meli kpe ɖe ŋuwò o. 
1CH.17.21	Dukɔ ka de wò dukɔ Israel nu, anyigba dzi dukɔ, si ɖeɖe ko mawua ɖe yi, be yeaɖee awɔ dukɔ na eɖokui, ne yeawɔ nu gã dziŋɔwo ahade ŋkɔ eɖokui ŋu, abe alesi nènyã dukɔwo le wò dukɔ, si neɖe tso Egipte la ŋgɔ ene? 
1CH.17.22	Etsɔ wò dukɔ Israel wɔ dukɔe na ɖokuiwò tegbee, eye wò, Yehowa, nèzu woƒe Mawu! 
1CH.17.23	Eyata Yehowa, nɔ nya, si nègblɔ ɖe wò dɔla kple eƒe aƒe ŋu la dzi tegbee, eye nawɔ, abe alesi nègblɔ ene! 
1CH.17.24	Woaɖo ŋu ɖe wò ŋkɔ ŋu, eye woade du woahagblɔ be: Yehowa Zebaot, Israel ƒe Mawu la, enye Mawu na Israel, eye wò dɔla Dawid ƒe aƒe li ke le ŋkuwò me! 
1CH.17.25	Elabena wò, nye Mawue, gblɔe ɖe wò dɔla ƒe to me be, yele xɔ tu ge nɛ; eyata dzi ɖo wò dɔla ƒo wòle gbe sia dom ɖa le ŋkuwò me. 
1CH.17.26	Azɔ Yehowa, wòe nye Mawu, eye nègblɔ nya nyui sia na wò dɔla; 
1CH.17.27	eyata lɔ̃, ne nayra wò dɔla ƒe aƒe, ne wòanɔ ŋkuwò me tegbee, elabena ne wò Yehowa nèyra la, yayra la nɔa anyi tegbee!
1CH.18.1	Eye wòva me le nusiawo megbe be, Dawid si Filistitɔwo, eye wòbɔbɔ wo ɖe anyi, eye wòxɔ Gat kple eŋu duwo le Filistitɔwo si. 
1CH.18.2	Esi Moabitɔwo, ale be Moabitɔwo zu Dawid teviwo, eye wodzo nu nɛ. 
1CH.18.3	Dawid si Zoba-fia Hadadezer le Xamat, esime wòva, be yeado eƒe fiaɖuƒe anyi ɖe Frat-tɔsisi la nu. 
1CH.18.4	Eye Dawid xɔ eƒe tasiaɖam akpe ɖeka, eye wòlé sɔdola akpe adre kple afɔzɔla akpe blave; eye Dawid tu ata na sɔ, siwo katã wotsi ɖe tasiaɖam ŋu, negbe sɔ alafa ɖeka ko wòna wòkpɔtɔ ɖi. 
1CH.18.5	Esi Aramtɔwo tso Damasko, be yewoaxɔ na Zoba-fia Hadadezer la, Dawid wu ame akpe blave vɔ eve le Aramtɔwo dome. 
1CH.18.6	Eye Dawid ɖe amewo ɖo Aramtɔwo ƒe Damasko, eye Aramtɔwo zu Dawid teviwo hedzɔ nu nɛ. Ale Yehowa kpe ɖe Dawid ŋu le afisiafi, si wòyi. 
1CH.18.7	Dawid xɔ sikakpoxɔnu, siwo le Hadadezer ŋu mewo si hetsɔ va Yerusalem. 
1CH.18.8	Eye Dawid xɔ akɔbli geɖe ŋutɔ tso Tibxat kple Kun, siwo nye Hadadezer ƒe duwo me; woawoe Salomo tsɔ wɔ akɔbligazɔ la, sɔtiawo kple akɔblinuawoe.
1CH.18.9	Esi Xamat-fia Tou se be, Dawid si Zoba-fia Hadadezer ƒe aʋakɔ bliboa la, 
1CH.18.10	etsɔ sika kple klosalo kpakple akɔblinu vovovowo de via Hadoram si ɖo ɖe fia Dawid, ne yeado gbe ne, eye yeadi dzɔgbenyuie nɛ, le esi wòwɔ aʋa kple Hadadezer, eye wòsii ta; elabena Tou kple Hadadezer wole ke me. 
1CH.18.11	Eye fia Dawid kɔ woawo hã ŋu na Yehowa hekpe ɖe klosalo kple sika, siwo wòxɔ le dukɔwo katã si la ŋuti; exɔ wo le Edomtɔwo, Moabitɔwo, Amon-viwo, Filistitɔwo kple Amalekitɔwo si. 
1CH.18.12	Abisai, Zeruya vi, wu Edomtɔ ame akpe wuienyi le dzeʋe la me, 
1CH.18.13	eye wòɖe amewo ɖo Edom. Ale Edomtɔwo katã zu Dawid teviwo, eye Yehowa kpe ɖe Dawid ŋu afisiafi, si wòyi.
1CH.18.14	Ale Dawid du fia ɖe Israel blibo la dzi, eye ʋɔnudɔdrɔ̃ kple afiatsotso le esi na eƒe dukɔ blibo la. 
1CH.18.15	Yoab, Zeruya vi, le aʋakɔ la nu, eye Yosafat, Axilud vi, nye fia ƒe tsiami; 
1CH.18.16	Zadok, Axitub vi, kple Abimelex, Abyatar vi, wonye nunɔlawo, eye Sawsa enye agbalẽŋlɔla; 
1CH.18.17	Benaya, Yehoyada vi, le Kretitɔwo kple Pletitɔwo nu, eye Dawid viŋutsuwo nye ame gbãtɔwo le fia ŋu.
1CH.19.1	Eye wòva me le nusiawo megbe be, Amon-viwo ƒe fia Naxas ku, eye via zu fia ɖe eteƒe. 
1CH.19.2	Tete Dawid gblɔ bena: Mawɔ dɔmenyo na Naxas vi Xanun, elabena fofoa ve nunye. Eye Dawid dɔ amewo, be woaɖafa akɔ nɛ le fofoa ta. Ke esi Dawid ƒe dɔlawo va Xanun gbɔ le Amon-viwo ƒe anyigba dzi, be woafa akɔ nɛ la. 
1CH.19.3	Amon-viwo ƒe amegãwo gblɔ na Xanun bena: Ɖe Dawid dɔ akɔfa-lawo ɖa, be woaɖe bubu fofowò ŋu na wò loo? Ke boŋ ɖe eƒe dɔlawo va, be woadzro anyigba la me, woatsa ŋku le edzi, ne woagblẽ. 
1CH.19.4	Tete Xanun na wòlé Dawid ƒe dɔlawo, wolũ ge na wo, eye wolã woƒe awu ɖe domedo-mee ɖe agɔnu, eve wodo mɔ wo 
1CH.19.5	Ke esi wova gblɔ ŋutsuawo ŋu nya na Dawid la edɔ ame woɖa-kpe wo, elabena wodo ŋukpe ŋutsuawo ŋutɔ, eye fia la gblɔ be; Mitsi Yerixo, vaseɖe esime miaƒe ge nato, hafi miegbɔ!
1CH.19.6	Esi Amon-viwo kpɔ be, yewozu Dawid ƒe ketɔwo la, Xanun kple Amon-viwo ɖo klosalo talento akpe ɖeka ɖa, ne wòaɖatsɔ aʋatasiaɖamwo kple sɔdolawo tso Mesopotamia, Aram-Maaxa kple Zoba. 
1CH.19.7	Eye wotsɔ aʋa Maaxa-fia kple eƒe dukɔ hekpe ɖe tasiaɖam akpe blaetɔ̃ vɔ eve ŋu, eye wova ƒu asaɖa anyi ɖe Medeba ŋgɔ. Eye Amon-viwo tso woƒe duwo meva kpe ta, be woawɔ aʋa. 
1CH.19.8	Esi Dawid see la, edɔ Yoab kple kalẽtɔwo ƒe aʋakɔ blibo la ɖa. 
1CH.19.9	Tete Amon-viwo ho va dze aʋa ɖe du la ƒe agbo nu, eye fia, siwo va la, le aʋagbe dzi wo tɔ wo tɔe. 
1CH.19.10	Ke esi Yoab kpɔ be, wodze aʋa ɖe ye ŋu le ŋgɔ kple megbe la, eɖe amewo le Israel ƒe ame baliawo katã dome, eye wòdze aʋa ɖe Aramtɔwo ŋu. 
1CH.19.11	Eye wotsɔ aʋakɔ la ƒe susɔea de asi na nɔvia Abisai, ne woawo nadze aʋa ɖe Amon-viwo ŋu. 
1CH.19.12	Eye wògblɔ bena: Ne Aramtɔwo sesẽ wum la, ekema nava xɔ nam, eye ne Amon-viwo sesẽ wu wò la, ekema mava xɔ na wò! 
1CH.19.13	Lé dzi ɖe ƒo, eye na míasẽ ŋu na míaƒe dukɔ kple mía Mawu ƒe du la, eye Yehowa awɔ nusi dze eya ŋutɔ ŋu. 
1CH.19.14	Ke esi Yoab kple aʋakɔ, si le eŋu la, yi ɖatɔ Aramtɔwo la, wòsi le wo nu; 
1CH.19.15	eye esi Amon-viwo kpɔ be, Aramtɔwo si la, woawo hã si le nɔvia Abisai nu yi ɖage ɖe dua me, Ke Yoab trɔ gbɔ va Yerusalem.
1CH.19.16	Esi Aramtɔwo kpɔ be, Israel si yewo la, wodɔ ame woɖakplɔ Aramtɔ, siwo le tɔsisi la ƒe go keme dzi la vɛ, eye Hadadezer ƒe aʋafia Sofax enye wo kplɔla. 
1CH.19.17	Eye wova gblɔe na Dawid, tete wòƒo Israel blibo la nu ƒu, eye woho tso Yordan hedze aʋa ɖe wo ŋu. Esi Dawid dze aʋa ɖe Aramtɔwo ŋu la, wowɔ aʋa kplii. 
1CH.19.18	Ke Aramtɔwo si le Israel nu, eye Dawid wu tasiaɖam ŋu sɔ akpe adre kple afɔzɔla akpe blane le Aramtɔwo dome, eye wowu aʋafia Sofax hã 
1CH.19.19	Esi Hadadezer ƒe dɔlawo kpɔ be, Israel si yewo la, wowɔ ŋutifafa kple Dawid, trɔ zu eteviwo, eye Aramtɔwo gbe be, yewomagakpe ɖe Amon-viwo ŋu azɔ o.
1CH.20.1	Esi ƒe trɔ, eye fiawo ƒe aʋahoɣi do edzi la. Yoab kplɔ aʋakɔ la, eye woɖagblẽ Amon-viwo ƒe anyigba, eye wòva ɖe to ɖe Raba; ke Dawid tsi Yerusalem. Eye Yoab si Raba, eye wògbãe. 
1CH.20.2	Tete Dawid xɔ woƒe fia ƒe kuku le eta, eƒe kpekpeme le sika talento ɖeka, eye kpe xɔasia ɖe le eŋu, eye Dawid tsɔe ɖɔ, eye wòhe aboyonu tso dua me gbɔe kpaŋkpaŋ. 
1CH.20.3	Ekplɔ dukɔ, si le eme la, ɖaɖo laxalaxadɔwo, luƒotasiadamdɔwo kple fíadɔwo nu. Alea Dawid wɔ Amon-viwo ƒe duwo katãe, eye Dawid kple aʋakɔ blibo la gbugbɔ va Yerusalem.
1CH.20.4	Eye wogawɔ aʋa kple Filistitɔwo le Gezer. Ɣemaɣi Xusatitɔ Sibexai wu Sipai, amesi tso ame dzɔtsuwo ƒe dzidzimeviwo dome, eye wobɔbɔ wo ɖe anyi. 
1CH.20.5	Emegbe wogawɔ aʋa kple Filistitɔwo, eye Elxanan, Yair-vi, wu Goliat nɔvi Lami tso Gat, amesi ƒe akplɔti le abe abaladoti ene. 
1CH.20.6	Eye wogawɔ aʋa le Gat. Ame dzɔtsua ɖe to asi ade kple afɔ ade, wo katã le blave vɔ ene; eya hã tso ame dzɔtsuwo ƒe ƒome me. 
1CH.20.7	Eye wòdu fewu le Israel ŋu, tete Dawid nɔvi, Simea vi Yonatan, wui. 
1CH.20.8	Amesiawo tso ame dzɔtsuwo ƒe ƒome le Gat, eye wotsi Dawid kple eƒe dɔlawo si me.
1CH.21.1	Eye Satana tsi tre ɖe Israel ŋu, eye woble Dawid, be woaxlẽ Israel. 
1CH.21.2	Tete Dawid gblɔ na Yoab kple aʋakɔ la ƒe tatɔwo bena: Miyi ɖaxlẽ Israel tso Beer-Seba vaseɖe Dan vɛ nam, ne mianya woƒe xexlẽme. 
1CH.21.3	Yoab ɖo ŋu bena: Nye aƒetɔ fia, ne Yehowa na eƒe dukɔ la dzi ɖe dzi zi alafa wu alesi wòle hã la, ɖe menye nye aƒetɔ ƒe dɔlawo ko wo katã wonye oa? Nukaŋuti nye aƒetɔ le nusia tugbe dim, eye nukaŋuti wòatrɔ zu fɔɖiɖi na Israel? 
1CH.21.4	Ke esi fia la tsi eƒe nya la dzi na Yoab la, Yoab yi ɖatsa le Israel blibo la, eye wògbɔ va Yerusalem. 
1CH.21.5	Eye Yoab tsa dukɔ la ƒe amesiwo wolia xlẽ la ƒe xexlẽme vɛ na fia la: Amesiwo ate ŋu aɖi yi le Israel blibo la me la, wole ame akpe alafa wuiɖekɛ teƒe akpe, eye amesiwo ate ŋu aɖi yi le Yuda la, wole ame akpe alafa ene kple blaadre. 
1CH.21.6	Gake metia Lewi kple Benyamin xlẽ ɖe wo dome o, elabena fiaƒe nya la nyo ŋu na Yoab. 
1CH.21.7	Ke nusia medze Mawu ŋu o, eye wowu Israel. 
1CH.21.8	Tete Dawid gblɔ na Mawu bena: Mewo nuvɔ̃, be mewo nusia, eyata tsɔ wò dɔla ƒe vodada kee, elabena mewo lãnu ŋutɔ.
1CH.21.9	Eye Yehowa gblɔ na Dawid ƒe nukpɔla Gad bena: 
1CH.21.10	Yi ɖagblɔ na Dawid be: Ale Yehowa gblɔ esi: Nu elɔ̃ metso le ŋkuwò me ɖom, tia wo dometɔ ɖeka, ne mawo wò. 
1CH.21.11	Tete Gad va Dawid gbɔ gblɔ nɛ bena: Ale Yehowa gblɔ esi: Kpɔ wo dome, natsɔ: 
1CH.21.12	dɔwuame ƒe etɔ̃ loo, alo nasi le wò ketɔwo nu dzinu etɔ̃, eye wò futɔwo ƒe yi naɖe wò ɖe nu loo, alo Yehowa ƒe yi kple dɔvɔ̃ nanɔ anyigba dzi ŋkeke etɔ̃, eye Yehowa ƒe dɔla nawu ame le Israel-nyigba blibo la dzia? Azɔ bu eŋu, alesi maɖaɖo eŋu na amesi dom ɖa! 
1CH.21.13	Dawid gblɔ na Gad bena: Mexaxa ŋuta! Na madze Yehowa si me, elabena eƒe amenuveve so gbɔ ŋutɔ; ke nyemele amegbetɔwo si me dze ge o! 
1CH.21.14	Tete Yehowa na dɔvɔ̃ va Israel, eye ame akpe blaadre ku le Israel.
1CH.21.15	Eye Mawu dɔ dɔlaa ɖe ɖo ɖe Yerusalem, be wòaɖagblẽe. Ke esi wòde asi nugbegblẽ me la, Yehowa kpoe, eye vɔ̃ la vee, eye wògblɔ na dɔla, si le nu gblẽm la bena: Esɔ gbɔ azɔ, ɖiɖi wò asi ɖe anyi! Yehowa ƒe dɔla la tsi tre ɖe Yebusitɔ Ornan ƒe lugbɔ ƒe gbɔ. 
1CH.21.16	Ke esi Dawid fa ko dzi, eye wòkpɔ Yehowa ƒe dɔla la le dziƒo kple anyigba dome, eye wòdi eƒe yi do ɖe Yerusalem dzi la, Dawid kple ame tsilsiwo ta akpanya, eye wode ta agu. 
1CH.21.17	Tete Dawid gblɔ na Mawu bena: Alo menye nyee de se be, woaxlẽ dukɔ la oa, eye menye nyee da vo hewɔ nuvɔ̃ gã sia oa? Ke alẽ siawo la, nuka wowɔ? Yehowa, nye Mawu, wò asi neva mía kple fofonye ƒe aƒe dzi, ke megava dukɔ sia dzi, ne wòawu wo o!
1CH.21.18	Eye Yehowa ƒe dɔla gblɔ na Gad be, wòaɖagblɔ na Dawid bena, neyi ɖaɖi vɔsamlekpui na Yehowa ɖe Yebusitɔ Ornan ƒe lugbɔƒe. 
1CH.21.19	Tete Dawid yi le Gad ƒe nya, si wògblɔ le Yehowa ƒe ŋkɔ dzi la nu. 
1CH.21.20	Eye esi Ornan trɔ kɔ la, ekpɔ dɔla la, esime Ornan le lu ƒom, eye eya kple viaŋutsu eneawo si ɣla. 
1CH.21.21	Esi Dawid va Ornan gbɔ, eye Ornan fɔ kɔ dzi kpɔ Dawid la, edo tso lugbɔƒe la ɖade ta agu de Dawid ŋku me. 
1CH.21.22	Eye Dawid gblɔ na Ornan bena: Tsɔ lugbɔƒe la nam, ne maɖi vɔsamlekpui ɖi na Yehowa; tsoe nam le eƒe asixɔxɔ blibo la nu, ne dɔvɔ̃ la nu natso le dukɔ la dome. 
1CH.21.23	Tete Ornan ɖo ŋu na Dawid bena: Xɔe, eye nye aƒetɔ fia nèwu alesi dze eŋu; kpɔ ɖa, mana nyiwo woasa numevɔe, luƒotasiaɖamwo nanye nake kple lu woasa nuɖuvɔe; mana wo katã. 
1CH.21.24	Fia Dawid gblɔ na Ornan bena: Kpao, ke boŋ maƒlee ho dedie; elabena nyemaxɔ wò nu ana Yehowa o, eye nyemasa numevɔ fe maxemaxee o. 
1CH.21.25	Tete Dawid da sika sekel alafa ade na Ornan ɖe teƒe la ta. 
1CH.21.26	Eye Dawid ɖi vɔsamlekpui ɖe afima na Yehowa hesa numevɔ kple akpedavɔ. Eye esi wòyɔ Yehowa la, etɔ ne, eye wòna dzo tso dziƒo va numevɔsamlekpui la dzi. 
1CH.21.27	Eye Yehowa de se na dɔla la be, wòatsɔ eƒe yi ade aku.
1CH.21.28	Esi Dawid kpo le ɣemaɣi be, Yehowa to nɛ le Yebusitɔ Ornan ƒe lugbɔƒe la, ede asi vɔsasa me le afima. 
1CH.21.29	Ke ɣemaɣi Yehowa ƒe nɔƒe, si Mose wo le gbe dzi kple numevɔsamlekpui la nɔ vɔsaƒe le Gibeon. 
1CH.21.30	Gake Dawid mete ŋu yi egbe, be yeabia gbe Mawu ase o, elabena Yehowa dɔla ƒe yi la tso dzika ƒo nɛ.
1CH.22.1	Eye Dawid gblɔ be: Esia nye Yehowa Mawu ƒe aƒe, eye esia nye vɔsamlekpui ɖe Israel ƒe numevɔsa ŋu.
1CH.22.2	Tete Dawid de se be, woaƒo amedzro, siwo le Israel-nyigba dzi la nu ƒu, eye woɖo kpefulawo, be woafu kpewo, ne woatso atu Mawu ƒe xɔ lae. 
1CH.22.3	Eye Dawid ƒo gayibɔ nu ƒu fũ ɖe agboawo ŋu ʋɔtruwo ƒe gatagbadzɛwo kple gatagbadzɛ gã gobawo wɔwɔ ŋuti; akɔbliawo mele dada me o, 
1CH.22.4	eye sedertiawo mele xexlẽ me o, elabena Sidontɔwo kple Tiro-tɔwo tsa sedertiwo vɛ na Dawid taŋtaŋ. 
1CH.22.5	Eye Dawid gblɔ bena: Vinye Salomo enye ɖekakpui dzaa ko, eye xɔ, si wole tutu ge na Yehowa la, ele be, wòalolo ŋutɔ, ne eƒe ŋkɔ kple bubu nade anyigbawo katã dzi, eyata maƒo nuwo nu ƒu ɖi nɛ! Ale Dawid ƒo nuwo nu ƒu taŋtaŋ hafi va ku.
1CH.22.6	Eye wòyɔ via Salomo hede se ne be, wòatu xa na Yehowa, Israel ƒe Mawu la. 
1CH.22.7	Eye Dawid gblɔ na Salomo bena: Vinye, meɖo ɖe ta me be, matu xa na Yehowa, nye Mawu ƒe ŋkɔ, 
1CH.22.8	ke Yehowa ƒe gbe va gbɔnye be: Ekɔ ʋu ɖe anyi akpa, eye nèwɔ aʋa geɖe, eyata matu xɔ na nye ŋkɔ o, elabena ekɔ ʋu geɖe ɖe anyi le ŋkunye me. 
1CH.22.9	Kpɔ ɖa, wole ŋutsuvia ɖe dzi ge na wò, amesi anye ŋutifafame, eye mana gbɔdzɔe le eƒe futɔwo katã si me godoo, elabena Salomo anye eƒe ŋkɔ, eye mana ŋutifafa kple gbɔɖeme Israel le eƒe agbe me ŋkekewo katã me. 
1CH.22.10	Eya atu xɔ na nye ŋkɔ; azu vinye, eye nyea mazu fofoa, eye mana eƒe fiaɖuƒe ƒe fiazikpui nati ke ɖe Israel dzi tegbee. 
1CH.22.11	Eyata vinye, Yehowa ana kpli wò, natu Yehowa, wò Mawu ƒe xɔ la aɖe goe dedie, abe alesi wògblɔ ɖe ŋuwò ene. 
1CH.22.12	Yehowa ana gɔmesese kple nunya wò, eye woaɖo wò Israel nu, ne na é Yehowa, wò Mawu ƒe se la me ɖe asi. 
1CH.22.13	Ne èlé ɖoɖo kple kɔnu, siwo Yehowa ɖo na Mose hena Israel-viwo la me ɖe asi, eye nèwɔ wo dzi la, ekema akpɔ dzagbenyuie. Sẽ ŋu, eye nalé dzi ɖe ƒo, megavɔ̃ o, eye dzika megatso ƒowò o! 
1CH.22.14	Kpɔ ɖa, medze agbagba ƒo sika talento akpe alafa kple klosalo talento akpe teƒe akpe nu ƒu ɖe Yehowa ƒe xɔ la ŋu hekpe ɖe akɔbli kple gayibɔ, siwo mele dada me o la ŋuti, wosɔ gbɔ ŋutɔ; meƒo atiwo kple kpewo nu ƒu, eye nadi bubuwo akpe de wo ŋu! 
1CH.22.15	Dɔwɔlawo le asiwò kpaŋkpaŋ, kpefulawo, gliɖolawo kple atikpalawo kpakple aɖaŋuwɔla vovovowo. 
1CH.22.16	Sika kple klosalo, akɔbli kple gayibɔ mele xexlẽ me o; eyata tso de do la ŋu, eye Yehowa ano kpli wò!
1CH.22.17	Eye Dawid de se na Israel-amegãwo katã be, woakpe de via Salomo ŋu gblɔ bena: 
1CH.22.18	Yehowa, mia Mawu la, li kpli mi tso, eye wòna gbɔdzɔe mi godoo va kpe, elabena etsɔ anyigba la de asi nam, eye anyigbadzitɔwo na ta le Yehowa kple eƒe dukɔ la ŋku me. 
1CH.22.19	Eyata midi Yehowa, mia Mawu la, kple miaƒe dzi kpakple miaƒe luʋɔ, eye mitso, ne miatu Yehowa Mawu ƒe kɔkɔeƒe la, ne woatsɔ Yehowa ƒe nubablaɖaka la kple Mawu ƒe nu kɔkɔeawo ada ɖe xɔ, si tu ge woala na Yehowa ƒe ŋkɔ la me.
1CH.23.1	Esi Dawid tsi, eye agbe tii la, etsɔ via Salomo ɖo fia ɖe Israel nu?
1CH.23.2	Eye wòƒo Israel-amegãwo katã, nunɔlawo kple Lewi-viwo nu ƒu. 
1CH.23.3	Eye woxlẽ Lewi-vi, siwo xɔ ƒe blaetɔ̃ kple edzivɔwo, ŋutsu ɖekaɖekawo ƒe xexlẽme de akpe blaetɔ̃ vo enyi. 
1CH.23.4	Amesiawo dometɔ akpe blave vɔ ene nanɔ Yehowa xɔ la ƒe dɔ nu, eye ame akpe ade nanye dɔdzikpɔlawo kple ʋɔnudrɔ̃lawo; 
1CH.23.5	ame akpe ene nanye agbonudzɔlawo, eye ame akpe ene natso hadzinu, siwo mewo hena kafukafuha la, akafu Yehowa.
1CH.23.6	Eye Dawid ma wo haha ɖe Lewi viwo Gerson, Kehat kple Merari nu. 
1CH.23.7	Gerson viwo nye: Laedan kple Simei. 
1CH.23.8	Laedan vi wo nye: Yexiel, amesi nye toto, Zetam kple Yoel, wole wo ame etɔ̃. 
1CH.23.9	Simei viwo nye: Selomit, Xaziel kple Haran, wole wo ame etɔ̃. Woawo nye Laedan ƒe aƒekɔwo ƒe tatɔwo. 
1CH.23.10	Simei viwo nye: Yaxat, Ziza, Yeus kple Beria; amesiawo nye Simei viwo, wole wo ame ene. 
1CH.23.11	Yaxat enye tatɔ, eye Ziza enye evelia; ke Yeus kple Beria medzi vi geɖe o, eye woxlẽ wo wo aƒekɔ ɖekae. 
1CH.23.12	Kehat viwo nye; Amram, Yizhar, Xebron kple Uziel, wole wo ame ene. 
1CH.23.13	Aram viwo nye: Aron kple Mose, ewolia Aron, be wòakɔ eya kple viaŋutsuwo ŋu ne woanye ame kɔkɔetɔwo tegbee ne woaɖo dzudzɔ le Yehowa ŋku me, woasubɔe, eye woayra ame ɖe eƒe ŋkɔ dzi tegbee. 
1CH.23.14	Woyɔ Mawu ƒe ame Mose ƒe viwo ɖe Lewi ƒe to la me. 
1CH.23.15	Mose viwo nye: Gersom kple Eliezer. 
1CH.23.16	Gersom vi nye Sebuel, amesi nye tatɔ. 
1CH.23.17	Eliezer vi nye: Rexabya, amesi nye tatɔ; viŋutsu bubua ɖeke meganɔ Eliezer si o; ke Rexabya viwo sɔ gbɔ ŋutɔ. 
1CH.23.18	Yizhar vi nye: Selomit, amesi nye tatɔ. 
1CH.23.19	Xebron vi nye: Yeriya, amesi nye tatɔ, evelia nye Amarya, etɔ̃lia nye Yaxaziel, eye enelia nye Yekamam. 
1CH.23.20	Uziel viwo nye: Mixa, amesi nye lãto, kple Yisiya, si nye evelia. 
1CH.23.21	Merari viwo nye: Maxli kple Musi Maxli viwo nye: Eleazar kple Kis. 
1CH.23.22	Eleazar medzi ŋutsuvia ɖeke hafi ku o, negbe nyɔnuviwo ko, eye woɖe Kis ƒe ŋutsuviwo, siwo nye wo nɔviwo. 
1CH.23.23	Musi viwo nye: Maxli, Eder kple Yeremot, wole wo ame etɔ̃.
1CH.23.24	Amesiawo nye Lewi-viwo le woƒe aƒekɔwo nu; woa wo nye aƒekɔwo nu tatɔwo, siwo wotia xlẽ le ame ɖekaɖekawo ŋkɔwo ƒe xexlẽme nu, amesiwo xa ƒe blave kple edzivɔwo, ne woawo Yehowa ƒe aƒe la ŋu dɔwo. 
1CH.23.25	Elabena Dawid gblɔ be: Esi Yehowa, Israel ƒe Mawu la, na gbɔdzɔe eƒe dukɔ, eye wole Yerusalem no ge tegbee la, 
1CH.23.26	eyata Lewi-viwo hã megale nɔƒe la kple eƒe nuwo katã tso ge azɔ o; — 
1CH.23.27	elabena le Dawid ƒe ɖoɖo mlɔetɔ nu woxlẽ Lewi-viwo ƒe amesiwo xɔ ƒe blave kple edzivɔwo — 
1CH.23.28	ke boŋ wo nɔƒe nanɔ Aron viwo xa, ne woawɔ Yehowa ƒe aƒe la ŋu dɔwo, woakpɔ xɔxɔnuawo kple xɔawo dzi, woaklɔ nu kɔkɔeawo katã, eye woawɔ Mawu ƒe aƒe la ŋu dɔwo; 
1CH.23.29	woakpe ŋkumeɖobolo la, wɔ memee hena nuɖuvɔsa, tatali maʋamaʋãwo, nusiwo wotɔna le nutɔgba me, nu bakabakawo kple nudotree kpakple dzidzenuawo dzi; 
1CH.23.30	eye ele na wo be, woatsi tre ɖi ŋdi sia ŋdi, ne woada akpe na Yehowa, eye woakafui; alea woawo le fiẽ hã. 
1CH.23.31	Woava tasɔsɔe, ne wole numevɔwo katã sa ge le dzudzɔgbe, dzinu yeye kple ŋkekenyuiewo dzi le woƒe ɖoɖo la nu le Yehowa ŋku me tegbee; 
1CH.23.32	ne woawo Mawu ƒe agbadɔ la ŋu dɔwo, kɔkɔeƒe la ŋu dɔwo kple wo nɔvi Aron viwo ƒe dɔwo, eye woasubɔ le Yehowa ƒe aƒe la me.
1CH.24.1	Aron viwo ƒe hawo nye esi: Aron viwo nye: Nadab, Abihu, Eleazar kple Itamar. 
1CH.24.2	Ke Nadab kple Abihu wotre kuku na wo fofo, eye viŋutsua ɖeke menɔ wo si o, eyata Eleazar kple Itamar wòzu nunɔlawo. 
1CH.24.3	Eye Dawid kple Zadok, amesi tso Eleazar viwo dome, kpakple Aximelex tso Itamar viwo dome mã wo ɖe woƒe dɔ me haha. 
1CH.24.4	Ke esi Eleazar viwo ƒe tatɔwo sɔ gbɔ wu Itamar viwo tɔ la, womã wo, ale be Eleazar viwo ƒe aƒekɔwo ƒe tatɔwo le ame wuiade, eye Itamar viwo ƒe aƒekɔwo tɔ le wo ame enyi. 
1CH.24.5	Edzidze nu hafi ma woa kple eve la, elabena woawoe nye kɔkɔeƒe la nu amegãwo kple Mawu ƒe amegãwo tso Eleazar viwo kple Itamar viwo dome. 
1CH.24.6	Eye agbalẽŋlɔla Semaya, Netaneel vi tso Lewi-viwo dome, ŋlɔ wo ɖi le fia la kple amegãwo, nunɔla Zadok kple Aximelex, Abyatar vi, kpakple nunɔlawo kple Lewi-viwo ƒe aƒekɔwo ƒe tatɔwo ŋku me; ne wodzidze nu ɖe Eleazar ƒe aƒekɔ ɖeka dzi la, ekema wodzidzea nu ɖe Itamar to ɖeka dzi.
1CH.24.7	Dzidze gbãtɔ dze Yoyarib dzi, evelia dze Yedaya dzi, 
1CH.24.8	etɔ̃lia dze Xarim dzi, enelia dze Seorim dzi, 
1CH.24.9	atɔ̃lia dze Milkiya dzi, adelia dze Miyamin dzi, 
1CH.24.10	adrelia dze Hakoz dzi, enyilia dze Abiya dzi, 
1CH.24.11	asiekelia dze Yesua dzi, ewolia dze Sexanya dzi, 
1CH.24.12	wuiɖekɛlia dze Elyasib dzi, wuievelia dze Yakim dzi, 
1CH.24.13	wuietɔ̃lia dze Xupa dzi, wuienelia dze Yesebab dzi, 
1CH.24.14	wuiatɔ̃lia dze Bilga dzi, wuiadelia dze Imer dzi, 
1CH.24.15	wuiadrelia dze Xezir dzi wuienyilia dze Hapizez dzi, 
1CH.24.16	wuiasiekelia dze Petaxya dzi, blavelia dze Yexezkel dzi, 
1CH.24.17	blave vɔ ɖekɛlia dze Yaxin dzi, blave vo evelia dze Gamul dzi, 
1CH.24.18	blave vɔ etɔ̃lia dze Delaya dzi, eye blave vɔ enelia dze Maazya dzi. 
1CH.24.19	Esia nye woƒe ɖoɖomewo hena woƒe dɔwɔwɔ, ne woayi Yehowa ƒe aƒe la me le ɖoɖo, si wo fofo Aron do na wo la nu, abe alesi Yehowa, Israel ƒe Mawu la, de se nɛ ene.
1CH.24.20	Lewi-vi susɔeawo nye esi: Subael tso Amram viwo dome, Yexdeya tso Subael viwo dome, 
1CH.24.21	Yisiya enye tatɔ le Rexabya viwo dome, 
1CH.24.22	Selomot tso Yizhar viwo dome, Yaxat tso Selomot viwo dome. 
1CH.24.23	Xebron viwo nye: Yeriya, amesi nye tatɔ, evelia nye Amarya, etɔ̃lia nye Yaxaziel, enelia nye Yekamam. 
1CH.24.24	Uziel viwo nye: Mixa, Samir tso Mixa viwo dome. 
1CH.24.25	Mixa nɔvi nye Yisiya; Zaxarya tso Yisiya viwo dome. 
1CH.24.26	Merari viwo nye Maxli kple Musi kpakple via Yaazya viwo. 
1CH.24.27	Merari vi, siwo via Yaazya dzi, wonye Soham, Zakur kple Ibri. 
1CH.24.28	Maxli dzi Eleazar, ke eya medzi ŋutsuvia ɖeke o. 
1CH.24.29	Kis towo nye esi Kis vi nye: Yeraxmeel. 
1CH.24.30	Musi viwo nye: Maxli, Eder kple Yerimot. Esiawo nye Lewi-viwo ƒe viwo le woƒe aƒekɔwo nu. 
1CH.24.31	Eye woawo hã dzidze nu abe wo nɔvi Aron viwo ke ene, le fia Dawid, Zadok kple Aximelex kpakple nunɔlawo kple Lewi-viwo ƒe aƒekɔwo ƒe tatɔwo ŋku me; aƒekɔwo ƒe ame tsitsiwo kple woƒe tsɛwo siaa.
1CH.25.1	Eye Dawid kple aʋakɔ la ƒe amegãwo ɖa Asaf viwo, Heman viwo kple Yedutun viwo, amesiwo ƒoa kasaŋku, saŋku kple gakogoe la, hena woƒe subɔsubɔdɔ. Dɔwɔla, siwo asubɔ la ƒe xexlẽme enye si: 
1CH.25.2	Asaf viwo nye: Sakur, Yosef, Netanya kple Asarela Asaf viwo nɔ Asaf, si ƒoa saŋku le fia ƒe ɖoɖo nu la gbɔ. 
1CH.25.3	Yedutun-hawo nye esi: Yedutun viwo nye: Gedalya, Zeri, Yesaya, Xasabya, Matitya kple Simei, wole wo ame ade; woawo tsɔa kasaŋku ƒoa akpedaha kple kafukafuha na Yehowa le wo fofo Yedutun ƒe kpɔkplɔ te. 
1CH.25.4	Heman hawo nye esi: Heman viwo nye: Bukiya, Matanya, Uziel, Sebuel, Yerimot, Xananya, Xanani, Eliata, Gidalti, Romamti-Eser, Yosbekasa, Maloti, Hotir kple Maxasiot. 
1CH.25.5	Amesiawo katã nye fia ƒe nukpɔla, Heman ƒe viwo, ne eƒe dzo nadidi le Mawu ƒe nya nu; elabena Mawu na ŋutsuvi wuiene kple nyɔnuvi etɔ̃ Heman. 
1CH.25.6	Amesiawo katã tsoa gakogoe, saŋku kple kasaŋku ƒoa hãe le Yehowa ƒe aƒe la me le wo fofo Asaf, Heman kple Yedutun ƒe kpɔkplɔ te, abe alesi fia la ɖo ene. 
1CH.25.7	Woxlẽ woawo kple wo nɔvi, siwo srɔ̃ Yehowa ƒe ha la, kpe ɖe hafialawo ŋu, wole ame alafa eve kple blanyi vɔ enyi.
1CH.25.8	Eye wodzidze nu ɖe woƒe dɔ ƒe ɖoɖome dzi hena ɖeviwo kple ame tsitsiwo, nufialawo kple nusrɔ̃viwo siaa. 
1CH.25.9	Dzidze gbãtɔ hena Asaf dze Yosef kple nɔviawo kpakple viawo dzi, wole ame wuieve; evelia dze Gedalya kple nɔviawo kpakple viawo dzi, wole ame wuieve; 
1CH.25.10	etɔ̃lia dze Zakur kple viawo kpakple nɔviawo dzi, wole ame wuieve; 
1CH.25.11	enelia dze Yizri kple viawo kpakple nɔviawo dzi, wole ame wuieve; 
1CH.25.12	atɔ̃lia dze Netanya kple viawo kpakple nɔviawo dzi, wole ame wuieve; 
1CH.25.13	adelia dze Bukiya kple viawo kpakple nɔviawo dzi, wole ame wuieve; 
1CH.25.14	adrelia dze Yesarela kple viawo kpakple nɔviawo dzi, wole ame wuieve; 
1CH.25.15	enyilia dze Yesaya kple viawo kpakple nɔviawo dzi, wole ame wuieve; 
1CH.25.16	asiekelia dze Matanya kple viawo kpakple nɔviawo dzi, wole ame wuieve; 
1CH.25.17	ewolia dze Simei kple viawo kpakple nɔviawo dzi, wole ame wuieve; 
1CH.25.18	wuiɖekɛlia dze Azarel kple viawo kpakple nɔviawo dzi, wole ame wuieve; 
1CH.25.19	wuievelia dze Xasabya kple viawo kpakple nɔviawo dzi, wole ame wuieve; 
1CH.25.20	wuietɔ̃lia dze Subael kple viawo kpakple nɔviawo dzi, wole ame wuieve; 
1CH.25.21	wuienelia dze Malitya kple viawo kpakple nɔviawo dzi, wole ame wuieve; 
1CH.25.22	wuiatɔ̃lia dze Yeremot kple viawo kpakple nɔviawo dzi, wole ame wuieve; 
1CH.25.23	wuiadelia dze Xananya kple viawo kpakple nɔviawo dzi, wole ame wuieve; 
1CH.25.24	wuiadrelia dze Yosbekasa kple viawo kpakple nɔviawo dzi, wole ame wuieve, 
1CH.25.25	wuienyilia dze Xanani kple viawo kpakple nɔviawo dzi, wole ame wuieve; 
1CH.25.26	wuieasikelia dze Maloti kple viawo kpakple nɔviawo dzi, wole ame wuieve; 
1CH.25.27	blavelia dze Eliyata kple viawo kpakple nɔviawo dzi, wole ame wuieve; 
1CH.25.28	blave vɔ ɖekɛlia dze Hotir kple viawo kpakple nɔviawo dzi, wole ame wuieve; 
1CH.25.29	blave vɔ evelia dze Gidalti kple viawo kpakple nɔviawo dzi, wole ame wuieve; 
1CH.25.30	blave vɔ etɔ̃lia dze Maxasiot kple viawo kpakple nɔviawo dzi, wole ame wuieve; 
1CH.25.31	blave vɔ enelia dze Romamti-Eser kple viawo kpakple nɔviawo dzi, wole ame wuieve.
1CH.26.1	Agbonudzɔlawo ƒe hawo nye esi: Amesi tso Korax viwo dome, enye Meselemya, amesi nye Kore, si tso Asaf viwo dome ƒe vi. 
1CH.26.2	Meselemya viwo nye: Zaxarya, si nye ŋgɔgbea, evelia nye Yediael, etɔ̃lia nye Zebadya, enelia nye Yatniel, 
1CH.26.3	atɔ̃lia nye Elam, adelia nye Yoxanan, eye adrelia nye Elyoenai. 
1CH.26.4	Obed-Edom viwo nye: Semaya, si nye ŋgɔgbea, evelia nye Yozabad, etɔ̃lia nye Yoax, enelia nye Saxar, atɔ̃lia nye Netaneel, 
1CH.26.5	adelia nye Amiel, adrelia nye Isaxar, eye enyilia nye Peultai: elabena Mawu yrae. 
1CH.26.6	Wodzi ŋutsuviwo na Semaya, amesiwo nye dziɖulawo le wo fofo ƒe me, elabena wonye ŋutsu kalẽtɔwo. 
1CH.26.7	Semaya viwo nye: Otni, Rafael, Obed kple Elzabad, amesi nɔviwo Elihu kple Semaxya wonye kalẽtɔwo. 
1CH.26.8	Amesiawo katã tso Obed-Edom viwo dome; woawo kple wo viwo kpakple wo nɔviwo nye kalẽtɔwo, eye wokako ɖe dɔ ŋu. Obed-Edom-hawo le ame blaade vɔ eve. 
1CH.26.9	Meselemya viwo kple nɔviawo le wo ame wuienyi, eye wonye kalẽtɔwo. 
1CH.26.10	Xosa, amesi tso Merari viwo dome la ƒe viwo nye: Simri, amesi nye tatɔ; menye eyae nye ŋgɔgbea hafi o, gake fofoa tsɔe ɖo tatɔe, 
1CH.26.11	evelia nye Xilkiya, etɔ̃lia nye Tebalya, eye enelia nye Zaxarya; Xosa viwo katã kple nɔviawo le wo ame wuietɔ̃.
1CH.26.12	Agbonudzɔlawo ƒe ha siawo, siwo nye ŋutsuawo ƒe tatɔwo la ƒe dɔ enye ŋudzɔdzɔ, ne woasubɔ le Yehowa ƒe aƒe la me abe wo nɔviwo ke ene. 
1CH.26.13	Eye wodzidze nu le woƒe aƒekɔwo nu, woɖale sue alo wololo o, hena agbo sia agbo. 
1CH.26.14	Dzidze la dze Selemya dzi ɖe ɣedzeƒe gome; eye wodzidze nu de via Zaxarya, amesi nye adaŋudela nyanu la dzi, eye eƒe dzidze dze anyiehe gome. 
1CH.26.15	Obed-Edom tɔ nye dziehe gome, eye viawo tɔ nye nudzraɖoƒe la. 
1CH.26.16	Supim kple Xosa tɔ nye ɣetoɖoƒe gome le Salexet-gbo la nu le mɔ, si lia to la to, dzɔƒe le dzɔƒe xa. 
1CH.26.17	Lewi-vi ade le ɣedzeƒe gome, wo ame ene le anyiehe gbesiagbe, wo ame ene le dziehe gbesiagbe, eye wo ame eve le nudzraɖoƒe la nu; 
1CH.26.18	esiwo le Parbar le ɣetoɖoƒe gome, wonye: wo ame ene le mɔ to, eye wo ame eve le Parbar. 
1CH.26.19	Esia nye agbonudzɔlawo ƒe hawo tso Korax viwo kple Merari viwo dome.
1CH.26.20	Eye wotsɔ wo nɔvi Lewi-viwo ɖo Mawu ƒe aƒe la ƒe kesinɔnuwo kple nu kɔkɔeawo nu. 
1CH.26.21	Laedan, amesi tso Gerson viwo dome ƒe viwo, siwo nye Gerson vi Laedan ƒe aƒekɔwo ƒe tatɔwo, wonye Yexiel viwo. 
1CH.26.22	Yexiel viwo nye: Zetam kple nɔvia Yoel; woawoe le Yehowa ƒe aƒe la ƒe kesinɔnuwo nu. 
1CH.26.23	Amesiwo tso Amram-hawo, Yizhar-hawo, Xebron-hawo kple Uziel-hawo dome, wonye. 
1CH.26.24	Sebuel, amesi nye Mose vi Gersom ƒe vi, eya le kesinɔnuawo nu. 
1CH.26.25	Eye nɔvia Eliezer viwo nye Rexabya, eya ƒe vi nye Yesaya, eya ƒe vi nye Yoram, eya ƒe vi nye Zixri, eya ƒe vi nye Selomot. 
1CH.26.26	Selomot sia kple nɔviawo wotsɔ ɖo kesinɔnu kɔkɔeawo katã, siwo ŋu ba Dawid kple aƒekɔwo ƒe tatɔwo, ame akpe kple ame alafawo ƒe amegãwo kpakple aʋafiawo kɔ la nu; 
1CH.26.27	aboyonu, siwo wokpɔ tso aʋa me la dome, woɖe wo tsoe heka wo ŋu, ne woatsɔ akpe ɖe Yehowa ƒe aƒe ta tutu ŋui; 
1CH.26.28	hekpe ɖe nusiwo katã ŋu nukpɔla Samuel, Saul, Kis vi, Abner, Ner vi, kpakple Yoab, Zeruya vi, woka la ŋuti. Ne amesiame kɔ nane ŋu la, wotsɔnɛ dea asi na Selomot kple nɔviawo.
1CH.26.29	Wotsɔ Kenanya, amesi tso Yizhar viwo dome la, kple viawo ɖo dɔwɔwɔ nu le Israel, wonye dɔdzikpɔlawo kple ʋɔnudrɔ̃lawo. 
1CH.26.30	Wotsɔ Xebron viwo, siwo nye Xasabya kple nɔviawo ame akpe ɖeka kple alafa adre, siwo nye ame zãzɛwo, ɖo Israel nu le Yordan ƒe go si me le ɣetoɖoƒe gome hena Yehowa ƒe dowo katã kple fia la subɔsubɔ. 
1CH.26.31	Yeriya enye tatɔ le Xebron viwo dome Le Dawid ƒe fiaɖuɖu ƒe ƒe blanelia me la wodo Xebron viwo ƒe ƒome la kpɔ le woƒe aƒekɔwo nu, eye wokpɔ ŋutsu kalẽtɔwo le wo dome le Yaezer le Gilead; 
1CH.26.32	nɔviawo nye ame zãzɛwo, eye wole tatɔ akpe eve kple alafa adre le aƒekɔawo me. Woawo Dawid tso ɖo Ruben-viwo, Gad-viwo kple Manase-viwo ƒe to afã la nu le Mawu kple fia ƒe nyawo katã gome.
1CH.27.1	Esiawo nye Israel-viwo le woƒe xexlẽmewo nu, aƒekɔwo ƒe tatɔwo, ame akpewo kple ame alafawo ƒe amegãwo kpakple woƒe dɔdzikpɔlawo, amesiwo subɔ fia la, ha sia ha le eƒe ɖoɖo nu; wovana, eye wodzona dzinu sia dzinu le ƒe la me; ha sia ha le ame akpe blave vɔ ene.
1CH.27.2	Yasobeam, Zabdiel vi, le ha gbãtɔ nu le dzinu gbãtɔ me; eƒe ha la le ame akpe blave vɔ ene. 
1CH.27.3	Etso Perez-viwo dome, eye wònye aʋafiawo katã ƒe tatɔ le dzinu gbãtɔ me. 
1CH.27.4	Axoxitɔ Dodai le dzinu evelia ƒe ha nu, eye amegã Miklot le eƒe ha la me; eƒe ha la le ame akpe blave vɔ ene. 
1CH.27.5	Aʋafia etɔ̃lia, le dzinu etɔ̃lia me, enye Benaya, nunɔla Yoyada ƒe vi, eya nye tatɔ, eye eƒe ha la le ame akpe blave vo ene. 
1CH.27.6	Benaya sia enye kalẽtɔ le ame blaetɔ̃awo dome, eye wòle ame blaetɔ̃awo nu; evia Amizabad le eƒe ha la me. 
1CH.27.7	Enelia, le dzinu enelia me, enye Asahel. Yoab nɔvi, eye via Zebadya dze eyome; eƒe ha la le ame akpe blave vo ene. 
1CH.27.8	Atɔ̃lia, le dzinu atɔ̃lia me, enye amegã Samhut, amesi nye Yizraxitɔ; eƒe ha la le ame akpe blave vo ene. 
1CH.27.9	Adelia, le dzinu adelia me, enye Ira, Ikes vi, tso Tekoa; eƒe ha la le ame akpe blave vɔ ene. 
1CH.27.10	Adrelia, le dzinu adrelia me, enye Pelonitɔ Xelez tso Efrayim-viwo dome; eƒe ha la le ame akpe blave vo ene. 
1CH.27.11	Enyilia, le dzinu enyilia me, enye Xusatitɔ Sibexai tso Zarxi viwo dome; eƒe ha la le ame akpe blave vɔ ene. 
1CH.27.12	Asiekelia, le dzinu asiekelia me, enye Anatotitɔ Abiezer tso Benyamin-viwo dome; eƒe ha la le ame akpe blave vɔ ene. 
1CH.27.13	Ewolia, le dzinu ewolia me, enye Netofatitɔ Maharai tso Zarxi viwo dome; eƒe ha la le ame akpe blave vɔ ene. 
1CH.27.14	Wuiɖekɛlia, le dzinu wuiɖekɛlia me, enye Piratonitɔ Benaya tso Efrayim-viwo dome; eƒe ha la le ame akpe blave vɔ ene. 
1CH.27.15	Wuievelia, le dzinu wuievelia me, enye Netofatitɔ Xeldai tso Otniel viwo dome, eƒe ha la le ame akpe blave vɔ ene.
1CH.27.16	Amesiwo le Israel-toawo nu, wonye esi: Eliezer, Zixri vi, enye Ruben-viwo ƒe amegã; Simeon-viwo tɔ enye Sefatya, Maaxa vi; 
1CH.27.17	Lewi-viwo tɔ enye Xasabya, Kemuel vi; Aron viwo tɔ enye Zadok; 
1CH.27.18	Yuda-viwo tɔ enye Elihu tso Dawid nɔviwo dome; Isaxar-viwo tɔ enye Omri, Mixael vi; 
1CH.27.19	Zebulon-viwo tɔ enye Yismaya, Obadya vi; Naftali-viwo tɔ enye Yerimot, Azriel vi; 
1CH.27.20	Efrayim-viwo tɔ enye Hosea, Azazya vi; Manase-to afã la tɔ enye Yoel, Pedaya vi; 
1CH.27.21	Manase-to afã, si le Gilead la tɔ enye Ido, Zaxarya vi; Benyamin-viwo tɔ enye Yaasiel, Abner vi; 
1CH.27.22	Dan-viwo tɔ enye Azarel, Yeroxam vi. Amesiawo nye Israel-toawo ƒe amegãwo.
1CH.27.23	Ke Dawid mexlẽ amesiwo xɔ ƒe blave kple amesiwo mekpɔ xɔ nenema haɖe o la, ɖe eme o, elabena Yehowa do ŋugbe be, yeawɔ Israel wòasɔ gbɔ abe dziƒoɣletiviwo ene. 
1CH.27.24	Yoab, Zeruya vi, de asi wo xexlẽ me, ke mewu enu o, elabena eyatae dɔmedzoe va Israel dzi ɖo; eya ŋuti womede xexlẽme la fia Dawid ŋutinya me o.
1CH.27.25	Azmawet, Adiel vi, le fia la ƒe kesinɔnuwo nu, eye Yonatan, Uziya vi, le nusiwo wodzra ɖo ɖe agblewo, duwo, kɔƒewo kple mɔwo me la nu; 
1CH.27.26	Ezri, Kelub vi, le agbledela, siwo ŋlɔa agble la nu; 
1CH.27.27	Simei, Ramatitɔ, le weingblewo nu; eye Zabdi, Sifmitɔ, le wein, siwo wotsɔ tso weingblewo me dzra ɖo la nu. 
1CH.27.28	Baal-Xanan, Gederitɔ, le amiti kple gboti, siwo wodo ɖe tagba la nu; eye Yoas le ami, siwo wodzra ɖo la nu: 
1CH.27.29	Sitrai, Saronitɔ, le nyi, siwo ɖua gbe le Saron la nu; eye Safat, Adlai vi, le nyi, siwo le bali me la nu; 
1CH.27.30	Obil, Ismaeltɔ, le kposɔwo nu; eye Yexdeya, Meronotitɔ, le tedzinɔwo nu; 
1CH.27.31	Yaziz, Hagritɔ, le alẽwo nu. Amesiawo katãe nɔ fia Dawid ƒe kesinɔnuwo nu.
1CH.27.32	Dawid tɔdia Yonatan enye adaŋudela, gɔmesese le esi, eye wonya agbalẽ me; Yexiel, Xaxmoni vi, le fiaviwo gbɔ; 
1CH.27.33	Axitofel enye fia ƒe adaŋudela; Xusai, Arkitɔ, enye fia xɔlɔ̃. 
1CH.27.34	Amesiwo kplɔ Axitofel ɖo, wonye Yoyada, Benaya vi, kple Abyatar; eye fia la ƒe aʋafia enye Yoab.
1CH.28.1	Tele Dawid ƒo Israel ƒe amegãwo katã, toawo ƒe amegãwo, hawo ƒe amegã, siwo subɔa fia la, ame akpewo ƒe amegãwo kple ame alafawo ƒe amegãwo kpakple amesiwo kpɔa fia la kple viawo ƒe kesinɔnuwo kple lãhawo dzi la nu ƒu ɖe Yerusalem hekpe ɖe aƒedzikpɔlawo, kalẽtɔwo kple ŋutsu ŋkumesesẽtɔwo katã ŋu. 
1CH.28.2	Eye fia la tso ɖe tsitrenu gblɔ bena; Nɔvinyewo kple nye dukɔ, miɖo tom! Meɖo ɖe la me be, matu gbɔɖemeƒe na Yehowa ƒe nubablaɖaka la kple mía Mawu ƒe afɔɖodzinu, eye medzra ɖo ɖe elutu ŋu. 
1CH.28.3	Ke Mawu gblɔ nam be: Matu xɔa ɖeke na nye ŋkɔ o, elabena aʋame nenye, eye nekɔ ʋu ɖe anyi. 
1CH.28.4	Eye Yehowa, Israel ƒe Mawu la, dam le fofonye ƒe aƒe blibo la me, be maɖu fia ɖe Israel dzi tegbee, elabena etia Yuda, ne wòanye amegã, eye nye nu nyo eŋu le fofonye Yuda ƒe aƒe me kple fofonye viwo dome, eye wòtsɔm ɖo fia ɖe Israel blibo la nu. 
1CH.28.5	Etia vinye Salomo le vinyewo katã dome, elabena Yehowa na vi geɖem, ne woabɔbɔ nɔ Yehowa ƒe Israel-fiaɖuƒe la ƒe fiazikpui dzi. 
1CH.28.6	Eye wògblɔ nam be: Viwò Salomo netu nye xɔ, eye wòatɔ nye kpɔwo, elabena metia eya, ne wòanye vinye, eye nyea manye fofoa. 
1CH.28.7	Mali ke eƒe fiaɖuƒe la tegbee, nenye be, elé nye sewo kple kɔnuwo me ɖe asi sesĩe, eye wòwɔ wo dzi, abe alesi wòle egbe siawo ene. 
1CH.28.8	Eyata mele nu xlɔ̃m mi le Israel blibo la kple Yehowa ƒe ha la ŋku me kpakple ɖe mía Mawu ƒe to me be: Milé Yehowa, mia Mawu ƒe seawo katã me ɖe asi, eye midi eyome, ne miaxɔ anyigba nyui la, eye mia megbeviwo natsɔe anyi dome tegbee. 
1CH.28.9	Eye wò, vinye Salomo, dze si fofowò ƒe Mawu la, eye nasubɔe kple dzi blibo kpakple luʋɔ blibo, elabena Yehowa dzroa dziwo katã me kpɔna, eye wonya tamesusuwo katã! Ne èdii la, ana be, nakpɔe; ke ne ègblẽe ɖi la, atsɔ wò aƒu gbe tegbee. 
1CH.28.10	Eyata nyae be, Yehowa ɖa wò, be natu xɔ, si anye kɔkɔeƒe; lé dzi ɖe ƒo, eye na wɔe ade goe!
1CH.28.11	Eye Dawid tsɔ xɔ la ƒe akpata, eŋu xɔwo, nudzraɖoƒewo, dzisasrãwo kple xɔ emetɔwo kpakple nutsyɔnu la xɔ ƒe nɔnɔme de asi na via Salomo. 
1CH.28.12	Etsɔ nusiwo katã wobu ɖe ta me la ƒe nɔnɔme de asi nɛ, siwo nye Yehowa ƒe aƒe la ƒe kpɔwo kple eŋu xɔwo katã godoo, Mawu ƒe aƒe la ƒe nudzraɖoƒewo kple nu kɔkɔeawo dzraɖoƒewo; 
1CH.28.13	nunɔlawo kple Lewi-viwo ƒe hawo, Yehowa ƒe aƒe la ƒe subɔsubɔdɔwo katã kple Yehowa ƒe aƒe la ƒe subɔsubɔnuawo katã; 
1CH.28.14	sika ɖe sikanuawo ŋu, alesi atu subɔsubɔnuawo dome ɖesiaɖe nu, 
1CH.28.15	sika ɖe sikakaɖitiawo kple woƒe sikakaɖigbɛawo ŋu, alesi atu akaɖiti ɖesiaɖe kple eƒe akaɖigbɛawo nu; klosalo ɖe klosalokaɖitiawo nu, alesi atu akaɖiti ɖesiaɖe kple eƒe akaɖigbɛwo nu, le alesi woawɔ akaɖiti ɖesiaɖe ŋu ɖoe nu; 
1CH.28.16	sika alesi nu atu ŋkumeɖobolo ƒe kplɔ̃wo dome ɖe siaɖe nu, kple klosalo ɖe klosalokplɔ̃awo ŋu; 
1CH.28.17	sika nyuitɔ ɖe gaflowo, ʋutrewo kple kpluwo kpakple sikagoeawo ŋu, alesi atu goe ɖesiaɖe nu; kple klosalo ɖe klosagoeawo ŋu, alesi atu goe ɖesiaɖe nu; 
1CH.28.18	kple sika nyuitɔ alesi atu dzudzɔdovɔsamlekpui la nu hekpe ɖe sika Kerubiawo, siwo keke aʋala hetsyɔ Yehowa ƒe nubablaɖaka dzi la ƒe tasiaɖam la ŋuti. 
1CH.28.19	Nusiawo katã Yehowa, amesi fia do siawo katã ƒe nɔnɔmem la ƒe asi ŋlɔ nam.
1CH.28.20	Eye Dawid gblɔ na via Salomo bena: Sẽ ŋu, eye lé dzi ɖe ƒo, eye na wòe aɖe goe; megavɔ̃ o, eye dzika megatso ƒowò o; elabena Yehowa Mawu, nye Mawu, li kpli wo, maɖe asi le ŋuwò o, eye magblẽ wò ɖi o, vaseɖe esime na wu Yehowa ƒe aƒe la ƒe dɔwo katã nu! 
1CH.28.21	Kpɔ ɖa, nunɔlawo kple Lewi-viwo ƒe hawo nye esi ɖe Mawu ƒe aƒe la ƒe subɔsubɔdɔwo katã ŋu, eye aɖaŋuwɔla, siwo lɔ̃ le wo ɖokui si hena do vovovowo wɔwɔ kple amegãwo kpakple du ko blibo la, le asiwò me.
1CH.29.1	Tete fia Dawid gblɔ na ameha blibo la bena: Salomo, vinye ɖeka, si Mawu fia la, enye ɖekakpui dzaa, eye do la keke ta, elabena menye amegbetɔ ƒe fiasã wònye o, ke boŋ Yehowa, Mawu tae. 
1CH.29.2	Metso nye ŋusẽ katã dzra ɖo ɖe nye Mawu ƒe aƒe la ŋu; sika ɖe sikanuawo ŋu, klosalo ɖe klosalonuawo ŋu, akɔbli ɖe akɔblinuawo ŋu, gayibɔ ɖe gayibɔ miawo gu, ati ɖe atinuawo ŋu, soham-kpe, kpe, siwo woatsɔ aɖo awuawo ŋu, kpe yibɔwo, kpe ŋɔŋɔewo, kpe xɔasi vovovowo kpakple kpe ɣiwo wosɔ gbɔ taŋtaŋ. 
1CH.29.3	Eye esi wònye ɖe mekpɔ dzidzɔ le nye Mawu ƒe aƒea ŋu ta la, mena nye ŋutɔ nye sika kple klosalo, siwo metu ɖo la, ɖe nye Mawu ƒe aƒe la ŋu kpe ɖe nusiwo katã medzra ɖo ɖe kɔkɔeƒe ƒe xɔ la ŋuti la ŋu: 
1CH.29.4	Ofir-sika talento akpe etɔ̃, klosalo nyuitɔ talento akpe adre, ne woatsɔ afa ɖe xɔwo ƒe gliwo ŋu, 
1CH.29.5	eye woatsɔ wo awɔ sikanuawo katã kple klosalonuawo katã kpakple aɖaŋuwɔlawo ƒe do vovovoawoe. Azɔ, amekae lɔ̃ le eɖokui si be, yeana nu Yehowa egbea?
1CH.29.6	Tete aƒekɔwo ƒe amegãwo, Israel-toawo ƒe amegãwo, ame akpewo kple ame alafawo ƒe amegãwo kpakple fia ƒe dɔwɔlawo ƒe amegãwo lã faa, 
1CH.29.7	eye wona sika talento akpe atɔ̃, ɖariko akpe ewo, klosalo talento akpe ewo, akɔbli talento akpe wuienyi kple gayibɔ talento akpe alafa ɖeka ɖe Mawu ƒe aƒe ƒe ɖo la ŋu. 
1CH.29.8	Eye amesi ke si kpe xɔasi le la, etsɔnɛ na Gerson vi Yexiel, ne woatso awɔ Yehowa ƒe aƒe la ƒe kesinɔnui.
1CH.29.9	Eye dukɔ la kpɔ dzidzɔ le esi wolɔ̃ faa la la, elabena wona nu Yehowa tso dzi blibo me faa; eye fia Dawid hã kpɔ dzidzɔ eteƒe mekɔ o. 
1CH.29.10	Tete Dawid kafu Mawu le ameha blibo la ŋku me gblɔ bena: Woakafu wò Yehowa, mía fofo Israel ƒe Mawu, tso mavɔ me yi mavɔ me! 
1CH.29.11	Yehowa, tɔwòe nye gãnyenye kple ŋusẽ, ŋutikɔkɔe, bubu kple kafukafu, elabena nusianu, si le dziƒo kple anyigba la, tɔwòe. Yehowa, tɔwòe nye fiaɖuƒe, eye wòe ɖo kpo ɖe nusiwo katã ƒe ŋkɔ de dzi la dzi. 
1CH.29.12	Kesinɔnu kple bubu tso gbɔwò, eye nèɖu fia ɖe nusianu dzi; gãnyenye kple ŋusẽ le asiwò me, eye gbɔwò wòtsona be, amea ɖe nazu gã, eye woakpe ŋusẽ. 
1CH.29.13	Eyata, mia Mawu, míele akpe dam na wo, eye miele wò ŋutikɔkɔe ƒe ŋkɔ la kafum; 
1CH.29.14	elabena ameka menye, eye ameka nye dukɔ la nye, be, miekpɔ ŋusẽ hena nu faa alea? Elabena nuwo katã tso gbɔwò, eye asiwò me miexɔ wo le hetsɔ na wò. 
1CH.29.15	Elabena amedzrowo míenye le ŋkuwò me, eye amegbɔmewo míenye abe mía fofowo katã ene; míaƒe ŋkeke le abe vɔvɔli ene le anyigba dzi, eye mɔkpɔkpɔ mele eŋu o. 
1CH.29.16	Yehowa, mía Mawu, nu gbogbo siawo, siwo mieƒo ƒu, be míatsɔ atu xɔ na wò hena wò ŋkɔ kɔkɔea la, tso asiwò me, eye tɔwòe nye wo katã. 
1CH.29.17	Nye Mawu, menyae be, wòe dzroa dziwo me kpɔna, eye dzimekɔkɔ nyoa ŋuwò. Nye dzime ko mena nusiawo katã faa; eye azɔ mekpe wò dukɔ, si le afisia kple dzidzɔ, be wona nu wò faa. 
1CH.29.18	Yehowa, mía fofowo Abraham, Isak kple Israel ƒe Mawu, dzra susu kple tameɖoɖo sia ɖo ɖe wò dukɔ ƒe dzi me tegbee, eye natrɔ woƒe dziwo ɖe ŋuwò! 
1CH.29.19	Eye na dzi blibo vinye Salomo, ne wòalé wò sewo, nufiafiawo kple ɖoɖowo me ɖe asi wòawɔ nuawo katã aɖe goe, eye woatu fiasã, si ŋu medzra nuawo ɖo ɖo la!
1CH.29.20	Eye Dawid gblɔ na ameha blibo la bena: Mikafu Yehowa, mia Mawu la! Tete ameha blibo la kafu Yehowa, wo fofowo ƒe Mawu la, eye wobɔbɔ hede ta agu ɖe Yehowa kple fia la ŋku me. 
1CH.29.21	Esi ŋu ke la, wowu vɔsalãwo na Yehowa, eye wotsa nyitsu akpe ɖeka, agbo akpe ɖeka kple alẽvi akpe ɖeka sa numevɔ na Yehowa hekpe ɖe nunovɔsawo ŋu, eye wosa akpedavɔ geɖe ɖe Israel blibo la ta. 
1CH.29.22	Woɖu nu no nu le Yehowa ŋku me gbemagbe kple dzidzɔ geɖe, eye woɖo fia Salomo, Dawid vi, zi evelia, wosi ami nɛ heɖo amegãe na Yehowa, eye wòsi ami na Zadok heɖo nunɔlae. 
1CH.29.23	Eye Salomo bɔbɔ nɔ Yehowa ƒe fiazikpui la dzi hezu fia ɖe fofoa Dawid teƒe, eye dzɔgbenyuie le eŋu. Israel blibo la ɖo toe, 
1CH.29.24	eye amegãwo katã kple kalẽawo kpakple fia Dawid ƒe viwo katã hã de ta fia Salomo le. 
1CH.29.25	Yehowa wo Salomo gã ŋutɔŋutɔ le Israel blibo la ŋku me, eye wòtso fiaɖuɖu, si ŋu kafukafu le la nɛ, esi tɔgbe menɔ fia, siwo ɖu Israel dzi do ŋgɔ nɛ la si o.
1CH.29.26	Dawid, Isai vi la, ɖu fia ɖe Israel blibo la dzi. 
1CH.29.27	Ɣeyiɣi, siwo woɖu fia ɖe Israel dzi la, le ƒe blane; eɖu fia le Xebron ƒe adre, eye woɖu fia le Yerusalem ƒe blaetɔ̃ vɔ etɔ̃. 
1CH.29.28	Eku amegã belibeli hafi ku, eye agbenɔnɔ, kesinɔnu kple bubu ti kɔ nɛ, eye via Salomo zu fia ɖe eteƒe.
1CH.29.29	Fia Dawid ŋutinyawo, tsãtɔwo kple megbetɔwo la, kpɔ ɖa, woŋlɔ wo ɖe nukpɔla Samuel ŋutinyawo, nyagblɔɖila Natan ŋutinyawo kple nukpɔla Gad ŋutinyawo me 
1CH.29.30	hekpe ɖe eƒe dziɖuɖuwo katã, eƒe nu tsu wɔwɔwo kple nya, siwo dzɔ ɖe eya ŋutɔ kple Israel kpakple anyigba dzi fiaɖuƒewo katã dzi la ŋuti.
2CH.1.1	Eye Salomo, Dawid vi la, li ke le eƒe fiaɖuɖu la me, Yehowa, eƒe Mawu, no kplii, eye wòwɔe gã ŋutɔ. 
2CH.1.2	Eye Salomo ƒo nu kple Israel blibo la, ame akpawo kple ame alafawo ƒe amegãwo, ʋɔnudrɔ̃lawo kple Israel blibo la ƒe amegãwo katã, amesiwo nye aƒekɔwo ƒe amegãwo; 
2CH.1.3	eye ameha blibo la kpe ɖe Salomo ŋu woyi vosaƒe le Gibeon, elabena Mawu ƒe agbadɔ, si Yehowa ƒe dɔla Mose wɔ le gbe dzi la, le afima. 
2CH.1.4	Ke Dawid ɖatsɔ Mawu ƒe aɖaka la tso Kiryat-Yearim va teƒe, si wòwɔ nɛ lã, elabena ewo agbadɔ nɛ ɖe Yerusalem. 
2CH.1.5	Eye akɔblivɔsamlekpui, si Bezaleel, Xur vi Uri ƒe vi ɖi ɖe Yehowa ƒe nɔƒe la ŋgɔ la, le afima, eye Salomo kple ameha la wodii. 
2CH.1.6	Eye Salomo sa numevɔ akpe ɖeka le afima le akɔblivɔsamlekpui, si le Yehowa ŋku me le Mawu ƒe agbadɔa gbɔ la dzi.
2CH.1.7	Eye Mawu ɖe eɖokui fia Salomo le zã ma me gblɔ nɛ bena: Bia nusi mana wo! 
2CH.1.8	Salomo ɖo ŋu na Mawu bena: Eve fofonye Dawid nu ŋutɔ, eye netsɔm ɖo fia ɖe eteƒe. 
2CH.1.9	Azɔ Yehowa Mawu, nɔ wò nya, si negblɔ na fofonye Dawid la dzi, elabena wòe tsɔm ɖo fia ɖe dukɔ, si sɔ gbɔ abe anyigbake ene la dzi. 
2CH.1.10	Eyata na nunya kple sidzedzem, ne mate ŋu ado adze dukɔ sia ŋgɔ, eye magagbɔ, elabena ameka ate ŋu aɖu fia ɖe dukɔ gã sia dzi? 
2CH.1.11	Eye Mawu gblɔ na Salomo bena: Esi nusia le dzi me na wò, eye mebia ho kple kesinɔnu, bubu kple wò futɔwo ƒe ku kpakple wò agbenɔnɔ didi o, ke boŋ nebia nunya kple sidzedze, be ate ŋu aɖu fia ɖe nye dukɔ, si nu metsɔ wò ɖo fia ɖo dzi la, 
2CH.1.12	eyata metsɔ nu nya kple sidzedze na wò, eye matsɔ ho kple kesinɔnu kpakple bu bu, siwo menɔ fia, siwo do ŋgɔ na wò si, eye womana esiwo adze yowòme si alea o la, akpe ɖe eŋu na wò. 
2CH.1.13	Eye Salomo gbɔ tso vɔsaƒe le Gibeon kple Mawu ƒe agbadɔ la gbɔ va Yerusalem, eye wòdze fiaɖuɖu gɔme ɖe Israel dzi.
2CH.1.14	Eye Salomo ƒo tasiaɖamwo kple sɔdolawo nu fu wole tasiaɖam akpe ɖeka kple alafa ene kple sɔdola akpe wuieve, eye wotsɔ wo ɖo tasiaɖamwo ƒe duwo me kple fia gbɔ le Yerusalem. 
2CH.1.15	Fia la na klosalo kple sika sɔ gbɔ abe kpewo ene le Yerusalem, eye sedertiwo sɔ gbɔ abe gboti, siwo le tagba ene. 
2CH.1.16	Woɖakplɔa sɔwo tso Egipte vɛ na Salomo; fia la ƒe asihawo yina ɖaƒlea sɔhawo kple ga. 
2CH.1.17	Eye ne wogbɔ tso Egipte la, tasiaɖam ɖeka xɔa klosalo sekel alafa ade, eye sɔ ɖeka xɔa sekel alafa ɖeka kple blaatɔ̃. Alea wotsɔa wo yinae na Xititɔwo ƒe fiawo katã kple Aram-fiawo.
2CH.1.18	Eye Salomo di be, yeatu xɔ na Yehowa ƒe ŋkɔ, eye yeatu xɔ na yeƒe fiaɖuƒe la.
2CH.2.1	Eye Salomo xlẽ agbatsɔla akpe blaadre kple kpefula akpe blanyi le towo dzi; wo dzikpɔlawo le ame akpe etɔ kple alafa ade. 
2CH.2.2	Emegbe Salomo dɔ amewo do ɖe Tiro-fia Xuram, ne woagblɔ nɛ bena;. Alesi nèwɔ na fofonye Dawid, eye nèɖo sedertiwo ɖee, be wòatsɔ atu xɔ anɔ eme la, 
2CH.2.3	kpɔ ɖa, mele didim be, matu xɔ na Yehowa, nye Mawu ƒe ŋkɔ, makɔ eŋu nɛ, ne woatɔ dzo atike ʋeʋẽe le eŋku me, woada ŋkumeɖobolo ɖi, eye woasa numevɔ ŋdi kple fiẽ, le dzudzɔgbewo, dzinu yeyewo kple Yehowa, mía Mawu ƒe ŋkekenyuiewo dzi; Israel ƒe dɔ nye esia tegbee. 
2CH.2.4	Xɔ, si mebe, matu la, lolo, elabena mia Mawu la lolo wu mawuwo katã. 
2CH.2.5	Ameka ŋu ŋusẽ le, ne wòatu xɔ nɛ? Elabena dziƒowo kple dziƒowo ƒe dziƒowo melolo nɛ o; ameka menye, ne mahayi xɔ tu ge nɛ; ɖe menye dzudzɔ ko mate ŋu ado le eŋku me oa? 
2CH.2.6	Eyata do ŋutsu aɖaŋutɔa ɖe ɖem, amesi nya sika kple klosalo, akɔbli kple gayibɔ, aɖabɛ dzĩtɔ, ka dzẽ kple aɖabɛ blɔtɔ ŋu dɔwɔwɔ, eye wonyã aliŋɔŋlɔ la, wòava akpe ɖe aɖaŋutɔ, siwo le gbɔnye le Yuda kple Yerusalem, amesiwo fofonye Dawid do la ŋuti. 
2CH.2.7	Eye do sedertiwo, sesewutiwo kple papawutiwo dem tso Libanon, elabena menyae bena, wò amewo nya Libanontiwo lalã, eye nye amewo akpe ɖe wò amewo ŋu, 
2CH.2.8	ne woaƒo atiwo nu ƒu nam taŋtaŋ, elabena xɔ, si tu ge mala la, alolo eteƒe makɔ o. 
2CH.2.9	Kpɔ ɖa, matsɔ lu kor akpe blave kple ƒo kor akpe blave woanye nuɖuɖu na wò dɔla, siwo le atiawo lãm, hekpe ɖe wein bat akpe blave kple ami bat akpe blave ŋu.
2CH.2.10	Tete Tiro-fia Xuram ŋlɔ ɖe agbalẽ me ɖo ɖe Salomo bena: Esi Yehowa lɔ̃ eƒe dukɔ ŋuti la, eyata wotsɔ wò ɖo fiae ɖewo dzi. 
2CH.2.11	Eye Xuram gblɔ bena: Woakafu Yehowa, Israel ƒe Mawu, si wɔ dziƒo kple anyigba, eye wòna vi nyanu fia Dawid, amesi si gɔmesese kple nunya le, ne wòatu xɔ na Yehowa, eye wòatu xɔ na eƒe fiaɖuƒe. 
2CH.2.12	Eyata mele Xuram Abi ɖom ɖe wò, amesi nye aɖaŋutɔ, eye nunya le tagba ne; 
2CH.2.13	Dan-vinyɔnuwo dometɔ ɖeka ƒe vi wònye, ke fofoa nye Tirotɔ; enya sika kple klosalo, akɔbli kple gayibɔ, kpe kple atiwo, aɖabɛ dzĩtɔ kple blɔtɔ, aklala kple: nyagãdzi ŋu dɔwɔwɔ, enya nɔnɔme vovovowo ɖeɖe, eye wòbua aɖaŋu vovovo, siwo woɖo ne la ŋu, be woakpe ɖe wò aɖaŋuawo kple nye aƒetɔ, fofowò Dawid ƒe aɖaŋuawo ŋu. 
2CH.2.14	Eye naɖo lu kple ƒo, ami kple wein, siwo ŋu nya nye aƒetɔ gblɔ la, ɖe wò dɔlawo; 
2CH.2.15	ekema miatso atiawo le Libanon-to dzi, alesi nu nèhiã, eye míabla wo tatata ato ƒu dzi ava Yafo na wò, eye nava afɔ wo ayi Yerusalem.
2CH.2.16	Eye Salomo xlẽ amedzro, siwo katã le Israel-nyigba dzi, le alesi fofoa Dawid xlẽ wo la nu, wole ŋutsu akpe alafa ɖeka blaatɔ̃ vɔ etɔ̃ kple alafa ade. 
2CH.2.17	Etso wo dometɔ akpe blaadre wo agbatsɔlawoe, etsɔ ame akpe blanyi wɔ kpefulawoe le towo dzi, eye ame akpe etɔ̃ kple alafa ade nye dzikpɔlawo, amesiwo kpɔ dukɔ la dzi le dɔwɔwɔ me.
2CH.3.1	Eye Salomo dze Yehowa ƒe xɔ la tutu gɔme le Yerusalem; ɖe Moriya-to, si dzi wòɖe eɖokui fia fofoa Dawid le la dzi, ɖe teƒe, si Dawid dzra ɖo ɖe Yebusitɔ Ornan ƒe lugbɔƒe. 
2CH.3.2	Edze etutu gɔme le eƒe fiaɖuɖu ƒe ƒe enelia me le ɣleti evelia ƒe ŋkeke evelia dzi 
2CH.3.3	Esi Salomo le Mawu ƒe xɔ la tu ge la, ale wòɖo egɔme anyi enye si: didime le abɔklugui tsãtɔ blaade, eye eƒe kekeme le abɔklugui blave, 
2CH.3.4	akpata, si le xɔ la ƒe kekeme ŋgɔ ƒe didime le abɔklugui ewo, eye kɔkɔme; le abɔklugui alafa ɖeka kple blave, eye wòfa sika nyuitɔ ɖe eme. 
2CH.3.5	Eklã sesewuʋuƒowo ɖe xɔ lolotɔ me, eye wòfa sika nyuitɔ ɖe wo ŋu, eye wòɖe detiwo kple kɔsɔkɔsɔwo ɖe wo me. 
2CH.3.6	Eɖo kpe xɔasi xɔ la me, ne wòanye atsyɔ, eye sika la nye Parwayim-sika. 
2CH.3.7	Efa sika ɖe xɔ la me, ɖe daɖedziawo, kpuiawo, gliawo kple ʋɔtruawo ŋu, eye woŋlɔ Kerubiwo ɖe gliawo ŋu. 
2CH.3.8	Ewɔ kɔkɔefewo ƒe kɔkɔeƒe ƒe xɔ la wòdidi abɔklugui blave ɖe xɔ la ƒe kekeme nu, eye eƒe kekeme le abɔklugui blave, eye wòfa sika nyuitɔ talento alafa ade ɖe eme. 
2CH.3.9	Gatagbadzɛawo ƒe kpekpeme le sika sekel blaatɔ̃, eye wòfa sika ɖe xɔ etametɔwo me. 
2CH.3.10	Ekpa Kerubi eve ɖe kɔkɔeƒewo ƒe kɔkɔeƒe ƒe xɔ la me, eye wòfa sika ɖe wo ŋu. 
2CH.3.11	Kerubiawo ƒe aʋalawo didi abɔklugui blave; ɖeka ƒe aʋala ɖeka le abɔklugui atɔ̃, eye wòtɔ Kerubi evelia ƒe aʋala. 
2CH.3.12	Kerubi evelia ƒe aʋala ɖeka le abɔklugui atɔ̃, eye wòtɔ xɔ la ƒe gli, aʋala evelia le abɔklugui atɔ̃, eye wòtɔ Kerubi evelia ƒe aʋala. 
2CH.3.13	Kerubi siawo keke aʋala me wòle abɔklugui blave, wotsi tre ɖe woƒe afɔwo dzi, eye wòtrɔ mo de xɔ la. 
2CH.3.14	Eye wòtsɔ aɖabɛ blɔtɔ kple dzĩtɔ ƒe ka, ka dze kple ka ɣi lɔ̃ xɔmetsovɔ la, eye wòlɔ̃ Kerubiwo ɖe eme.
2CH.3.15	Ewɔ sɔti eve ɖe xɔ la nu, wokɔ abɔklugui blaetɔ̃ vɔ atɔ̃, eye wòɖo ta na wo wòkɔ abɔklugui atɔ̃. 
2CH.3.16	Ewɔ kɔsɔkɔsɔwo ɖe gaɖɔwo ŋu hetsɔ ɖo sɔtiawo ta me, eye wòwɔ yevuboɖa alafa ɖeka hetsɔ de kɔsɔkɔsɔawo ŋu. 
2CH.3.17	Eye wòtu sɔtiawo ɖe akpata la nu, ɖeka le ɖusi me, eye evelia le mia me; ena ŋkɔ ɖusimetɔ be Yaxin, eye wòna ŋkɔ miametɔ be Boaz.
2CH.4.1	Eye wòwɔ akɔblivɔsamlekpui la, edidi abɔklugui blave, eye wòkɔ abɔklugui ewo. 
2CH.4.2	Eye wòkɔ gazɔ la wòle tegblẽ, tso etoga ɖeka vaseɖe toga keme le abɔklugui ewo, ekɔ abɔklugui atɔ̃, eye ka abɔklugui blaetɔ̃ atui akpe ɖo. 
2CH.4.3	Wowɔ treklɔnutsetsewo ɖe eto godoo va kpe, wo ame ewo le abɔklugui ɖeka; treklɔnutsetsea wo le agbaka eve me ƒo xlã gazɔ la, eye wokɔ wo kplii ɖekae. 
2CH.4.4	Ele nyi wuieve dzi; wo ame etɔ dze ŋgɔ anyiehe, eye wo ame etɔ̃ dze ŋgɔ ɣetoɖoƒe, wo ame etɔ̃ dze ŋgɔ dziehe, eye wo ame etɔ̃ dze ŋgɔ ɣedzeƒe; gazɔ la nɔ wo dzi, eye wo katã tre agɔmegbɔ ɖe eme lɔƒo. 
2CH.4.5	Etri asibide ene ƒe kekeme, eye eto le abe kpluto ene heɖi dzogbenya seƒoƒo; bat akpe etɔ̃ anɔ eme. 
2CH.4.6	Eye wòwɔ gagba ewo; etsɔ wo ame atɔ̃ ɖo ɖusi me, eye wòtsɔ wo ame atɔ̃ ɖo mia me, esiwo me woaklɔ nuwo ɖo; woawo me woakpala numevɔsa ƒe lãwo ɖo, ke gazɔ la li, bena nunɔlawo nale tsi ɖe eme. 
2CH.4.7	Ewɔ sikakaɖi; ewo ɖe woƒe ɖoɖo la nu eye wòtsɔ wo ɖa ɖe dodonuxɔ la me, wo ame atɔ̃ le ɖusi me, eye wo ame atɔ̃ le mia me. 
2CH.4.8	Ewɔ kplɔ̃ ewo hetsɔ da ɖe dodonuxɔ la me, wo ame atɔ̃ le ɖusi me, eye wo ame atɔ̃ le mia me; eye wòwɔ sikatre alafa ɖeka. 
2CH.4.9	Eye wòtɔ nunɔlawo ƒe kpɔ kple kpɔ gãtɔ, ekpa kpɔ la ƒe agbowo, eye wofa akɔbli ɖe agboa wo ŋu. 
2CH.4.10	Eye wotsɔ gazɔ la ɖo ɖusi me kpa dzi le ɣedzeƒe gome ʋã ɖe dziehe.
2CH.4.11	Eye Xuram wɔ zewo, sofiwo kple trewo. Ale Xuram wu Mawu ƒe xɔ ŋu ɖɔ la nu na fia Salomo, 
2CH.4.12	sɔti eveawo kple woƒe ta mligo, siwo le sɔti eveawo dzi, 
2CH.4.13	yevuboɖa alafa ene ɖe gaɖɔ eveawo ŋu; yevuboɖawo le agbaka eve me le gaɖɔ ɖeka ŋu, ne woaxe la mligo, siwo le sɔti eveawo dzi la ŋu; 
2CH.4.14	ewɔ anyinɔwo kple gagbawo ɖe anyinɔawo ŋu; 
2CH.4.15	gazɔ ɖeka kple nyi wuieve, siwo le ete; 
2CH.4.16	zewo, sofiwo kple gaflowo. Eye Xuram-Abi tsɔ akɔbli, si ŋu wozrɔ̃, wɔ nusiwo katã kpe ɖe wo ŋu la, na fia Salomo hena Yehowa ƒe aƒe la. 
2CH.4.17	Eye fia la na wokɔ wo ɖe nɔnɔme, sii wotsɔ anyi wɔe la me le Yordan-nutowo me le Sukot kple Zeredata dome. 
2CH.4.18	Salomo wɔ nusiawo katã taŋtaŋ, elabena akɔbliawo mele dada me o. 
2CH.4.19	Eye Salomo tsɔ sika nyuitɔ wɔ Mawu ƒe aƒe la me nuwo katã: sikavɔsamlekpui la kple kplɔ̃, siwo dzi woada ŋkumeɖobolo ɖo, 
2CH.4.20	akaɖitiawo kple woƒe akaɖigbɛ, siwo anɔ bibim le megbexɔ la ŋgɔ ɖe ɖoɖo la nu. 
2CH.4.21	Seƒoƒoawo, akaɖigbɛawo kple ɖovulãnuawo nye sika nyuitɔ; eye xɔla ƒe ʋɔtruwo, siwo nye kɔkɔe ƒe wo ƒe kɔkɔeƒe ƒe ʋɔtruwo kple kɔkɔeƒe la ƒe ʋɔtruwo la, nye sika.
2CH.5.1	Ale wowu dɔ blibo, si Salomo wɔ hena Yehowa ƒe aƒea la nu, eye Salomo tsɔ fofoa Dawid ƒe nunana, siwo ŋu wòkɔ, siwo nye klosalo kple sika kpakple nuawo katã la, dada de Mawu ƒe aƒe la ƒe nudzraɖoƒe. 
2CH.5.2	Ɣemaɣi Salomo ƒo Israel-ame tsitsiwo, toawo ƒe tatɔwo katã kple Israel-viwo ƒe aƒekɔwo ƒe amegãwo nu ƒu ɖe Yerusalem, ne wòaɖatsɔ Yehowa ƒe nubablaɖaka la tso Dawid ƒe du, si nye Zion la me vɛ. 
2CH.5.3	Tete Israel-ŋutsuwo katã kpe ta de fia la gbɔ de ŋkekenyuie la dzi le dzinu adrelia me. 
2CH.5.4	Israel-ame tsitsiwo katã va, eye Lewi-viwo kɔ aɖaka la, 
2CH.5.5	eye wotsɔ aɖaka la, Mawu ƒe agbadɔ la kple nu kɔkɔe, siwo katã le agbadɔa me la vɛ; nunɔlawo kple Lewi-viwoe tsɔ wo vɛ. 
2CH.5.6	Eye fia Salomo kple Israel ƒe ameha blibo, si kpe ta ɖe egbɔ la, tsi tre ɖe aɖaka la ŋgɔ, eye wotsɔ alẽwo kple nyiwo, siwo womete ŋu xlẽ alo bu wo o la, sa vɔe. 
2CH.5.7	Eye nunɔlawo kɔ Yehowa ƒe nubablaɖaka la ɖada ɖe eteƒe le Kerubiwo ƒe aʋalawo te le xɔ la ƒe megbexɔ, si nye kɔkɔeawo ƒe kɔkɔeƒe la me. 
2CH.5.8	Kerubiawo keke aʋala ɖe aɖaka la nɔƒe, ale be Kerubiawo tsyɔ aɖaka la kple eŋu kpoawo dzi tso dzi gome. 
2CH.5.9	Kpoawo didi, ale be wokpɔa kpoawo nu le megbexɔ la nu tso kɔkɔeƒe la, ke womekpɔa wo tso gota o, eye wotsi afima vaseɖe egbe. 
2CH.5.10	Naneke mele aɖaka la me o, negbe kpe eve, siwo Mose tsɔ de eme le Xoreb-to la gbɔ, esime Yehowa bla nu kple Israel-viwo, le esime woʋu tso Egipte la koe.
2CH.5.11	Eye wòva me, esime nunɔlawo do tso kɔkɔeƒe la, — elabena nunɔla, siwo katã le eteƒe la, wɔ wo dokui kɔkɔe, ale be womete ŋu de vovo woƒe hawo dome o, — 
2CH.5.12	eye Lewi-viwo, siwo nye hadzilawo katã, Asaf, Heman, Yedutun kple wo viwo kpakple wo nɔviwo do aklalawu, wolé gakogoe, saŋku kple kasaŋku ɖe asi, eye wotsi tre ɖe vɔsamlekpui la ƒe ɣedzeƒe gome, eye nunɔla alafa ɖeka kple blave le kpẽ kum le wo gbɔ, 
2CH.5.13	esime kpẽkulawo kple hadzilawo kafu Yehowa, eye woda akpe ne zi ɖeka yoo, esime kpẽawo, gakogoeawo kple hadzinuawo ɖi sesĩe, eye esime wokafu Yehowa be: eƒe dome nyo, eye eƒe amenuveve li tegbee la, tete alilikpo yɔ Yehowa ƒe xa la; 
2CH.5.14	eye nunɔlawo mete ŋu nɔ te, be woasusɔ o, le alilikpoawo ta, elabena Yehowa ƒe ŋutikɔkɔe yɔ Mawu ƒe xɔ la.
2CH.6.1	Ɣemaɣi Salomo gblɔ bena: Yehowa gblɔ be, yeanɔ alilikpo dodo me; 
2CH.6.2	ke metu xɔ na wò, be nanɔ eme kple teƒe, si nanɔ tegbee. 
2CH.6.3	Tete fia la trɔ kɔ heyra Israel ƒe ameha blibo la, esime wole tsitrenu. 
2CH.6.4	Eye wògblɔ bena: Woakafu Yehowa, Israel ƒe Mawu, si tsɔ eƒe nu gblɔ nya na fofonye Dawid, eye wòtsɔ eƒe asi wo edzi hegblɔ bena; 
2CH.6.5	Tso gbesigbe mekplɔ nye dukɔ tso Egipte-nyigba dzi la, nyemetia dua ɖeke le Israel-toawo katã me, be woatu xɔ nam ɖi, ne nye ŋkɔ nanɔ afima o; eye nyemetia ŋutsua ɖeke, be wòanye amegã ɖe nye dukɔ Israel nu o; 
2CH.6.6	ke metia Yerusalem, be nye ŋkɔ nanɔ afima, kple Dawid, be wòanɔ nye dukɔ Israel nu. 
2CH.6.7	Eye fofonye Dawid ɖoe ɖe ta me be, yeatu xa na Yehowa, Israel ƒe Mawu la ƒe ŋkɔ. 
2CH.6.8	Ke Yehowa gblɔ na fofonye Dawid bena: Esi nèɖoe ɖe ta mè be, yeatu xɔ na nye ŋkɔ la, èwɔe nyuie be, nèɖo esia ɖe ta me. 
2CH.6.9	Gake wòa matu xɔ la o, ke boŋ viwò, si ado tso wò ali me la, eya atu xɔ na nye ŋkɔ. 
2CH.6.10	Yehowa wɔ eƒe nya, si wògblɔ la dzi, eye medo ɖe fofonye Dawid teƒe hebɔbɔ nɔ Israel-fiazikpui la dzi, abe alesi Yehowa gblɔ ene, eye metu xɔ na Yehowa, Israel ƒe Mawu la ƒe ŋkɔ, 
2CH.6.11	eye metsɔ aɖaka la, si me nu, si Yehowa bla kple Israel-viwo le la, da ɖe afima.
2CH.6.12	Eye wòtsi tre ɖe Yehowa ƒe vɔsamlekpui la ŋgɔ le Israel-ha blibo la ŋku me, eye wòke eƒe abɔwo ɖo ɖe dziƒo. 
2CH.6.13	Elabena Salomo tsɔ akɔbli wɔ kɔkɔƒea ɖee heda ɖe xɔxɔnu la titina; edidi abɔklugui atɔ̃, keke abɔklugui atɔ̃, eye wòkɔ abɔklugui atɔ̃; eya dzi wòtsi tre ɖo hedze klo le Israel-ha blibo la ŋku me, eye wòke eƒe abɔwo ɖo ɖe dziƒo 
2CH.6.14	gblɔ bena: Yehowa, Israel ƒe Mawu, mawua ɖeke mede nuwò le dziƒo kple anyigba dzi o, èléa nubabla kple amenuveve me ɖe asi na wò dɔla, siwo zɔna le ŋkuwò me kple dzi blibo. 
2CH.6.15	Wò amesi lé nya, si negblɔ na fofonye Dawid la me ɖe asi; ègblɔe kple wò nu, eye netsɔ wò asi wɔ edzi, abe alesi wòle egbe siawo ene. 
2CH.6.16	Azɔ Yehowa, Israel ƒe Mawu, lé nya, si nègblɔ na fofonye Dawid la me ɖe asi, esi nègblɔ be: Ne viwòŋutsuwo lé ŋku ɖe woƒe mɔwo ŋu, eye wozɔ le nye sewo nu, abe alesi nèzɔ le ŋkunye me ene la, ekema wò amesiwo anɔ Israel-fiazikpui dzi la nu matso o. 
2CH.6.17	Eyata Yehowa, Israel ƒe Mawu, nɔ nya, si nègblɔ na wò dɔla Dawid la dzi.
2CH.6.18	Elabena nyateƒee Mawu anɔ amegbetɔwo gbɔ le anyigba dzia? Kpɔ ɖa, dziƒowo kple dziƒowo ƒe dziƒowo melolo na wò o, ʋuu keke xɔ sia, si metu o! 
2CH.6.19	Trɔ ɖe wò dɔla ƒe gbedodoɖa kple kokoƒoƒo ŋu, Yehowa, nye Mawu, ne nase eƒe ɣli kple wò dɔla ƒe gbe, si wòdo ɖa le ŋkuwò me. 
2CH.6.20	Ne wò ŋkuwo nana ʋuʋu ɖe xɔ sia ŋu zã kple keli ɖe teƒe, si ŋu nègblɔ le be, yeatsɔ yeƒe ŋkɔ aɖo la ŋu, eye nase gbe, si wò dɔla ado ɖa le teƒe sia. 
2CH.6.21	Eye ɖo to koko, si wò dɔla kple wò dukɔ Israel aƒo le teƒe sia, eye nasee le nowòƒe le dziƒo; ne èsee la, ekema tsɔe ke!
2CH.6.22	Ne amea ɖe wɔ nuvɔ̃ ɖeehavi ŋu, eye wòbia atam tso esi, be wòaka, eye wòva ka atam la le wò vɔsamlekpui ŋgɔ le aƒewò me la, 
2CH.6.23	ekema nasee le dziƒo, eye nadrɔ̃e na wò dɔlawo ahabu fɔ vodala, eye nana eƒe nuwɔwɔ nava eƒe ta dzi; ke natso afia na nya dzɔdzɔe tɔ, eye nawɔ nɛ le eƒe dzɔdzɔenyenye nu!
2CH.6.24	Ne futɔwo si wò dukɔ Israel, le esi wowɔ nuvɔ̃ ɖe ŋuwò ta, eye wòtrɔ ɖe ŋuwò heʋu wò ŋkɔ me, wodo gbe ɖa heƒo koko na wò le aƒe sia me la, 
2CH.6.25	ekema nasee le dziƒo, eye natsɔ wò dukɔ Israel ƒe nuvɔ̃wo ake wo, eye nagakplɔ wo ava anyigba, si nètsɔ na wo kple wo fofowo la dzi!
2CH.6.26	Ne dziƒo nu xe, eye tsi megale dzadzam o, le esi wowɔ nuvɔ̃ ɖe ŋuwò ta, eye wodo gbe ɖa le teƒe sia heʋu wo ŋkɔ me, eye woɖe asi te woƒe nuvɔ̃wo ŋu, le esi nebɔbɔ wo ɖe anyi ta la, 
2CH.6.27	ekema nasee le dziƒo, eye natsɔ wò dɔlawo kple wò dukɔ Israel ƒe nuvɔ̃wo ake wo, eye nafia mɔ nyui, si dzi woazɔ la wo, eye nana tsi nadza ɖe wo anyigba, si nètsɔ na wo dukɔ wònye woƒe domenyinu la dzi!
2CH.6.28	Ne dɔwuame va anyigba dzi, eɖanye dɔvɔ̃ alo bliwo dze heteku o, nukuwo hlɔ̃ alo ʋetsuviwo kple ŋɔwo va o, ne woƒe futɔwo xaxa wo ɖe woƒe duwo me le anyigba dzi, eɖanye luɖenamea ɖe alo dɔlélea ɖe o, 
2CH.6.29	eye amea ɖe alo Israel-dukɔ blibo la dze si eƒe fuɖename kple veve la, eye wòke eƒe abɔwo me ɖo ɖe xɔ sia dzi la, 
2CH.6.30	ekema nasee le nɔwòƒe le dziƒo, eye natsɔe ake, eye naɖo eteƒe na amesiame le eƒe zɔzɔmewo katã nu, abe alesi nènya eƒe dzii ene, elabena wò ɖeka koe nya amegbetɔviwo ƒe dzi, 
2CH.6.31	ne woavɔ̃ wò, eye woazɔ wò mɔwo dzi ŋkeke, siwo katã wole agbe le anyigba, si nètsɔ na mía fofowo la dzi. 
2CH.6.32	Ne du bubu me ta hã, amesi metso wò dukɔ Israel dome o, ke boŋ anyigba didia ɖe dzi wòtso va le wò ŋkɔ gã, wò asi sesẽ kple wò abɔ, si nedo de dzi ta, eye wòva do gbe ɖa le aƒe sia me la, 
2CH.6.33	ekema nasee le nɔwòƒe le dziƒo, eye nawɔ nusiwo katã ŋuti du bubu me to la le yɔwòm ɖo la, ne anyigba dzi dukɔwo katã nadze si wò ŋkɔ, eye woavɔ̃ wò abe wò dukɔ Israel ene, eye wòadze sii bena, wò ŋkɔ woyɔ ɖe xɔ sia, si metu la ŋu!
2CH.6.34	Ne wò dukɔ ho aʋa de woƒe futɔwo ŋu le mɔ, si dzi nèdɔ wo ɖo, eye woado gbe ɖa na wò aɖo ɖe du sia, si nètia, kple xɔ, si metu na wò ŋkɔ dzi la, 
2CH.6.35	ekema nase woƒe gbedodoɖa kple kokoƒoƒo le dziƒo, eye natso na wo. 
2CH.6.36	Ne wowɔ nuvɔ̃ de ŋuwò, — elabena amegbetɔa ɖeke megbea nuvɔ̃wɔwɔ o — eye nedo dɔmedzoe ɖe wo ŋu hetsɔ wo de asi na lu towo, eye woɖe aboyo wo yi woƒe anyigba dzi, eɖanye kpuiƒe alo didiƒe o, 
2CH.6.37	eye woyi ta me le anyigba, si dzi woɖe aboyo wo yi, eye wotrɔ heƒo koko na wò le anyigba, si dzi woɖe aboyo wo yi la dzi, hegblɔ bena: Miewɔ nuvɔ̃, mieda vo, eye miewɔ nu vlo, 
2CH.6.38	eye wotrɔ de ŋuwò kple woƒe dzi blibo kple luʋɔ blibo le anyigba, si dzi woɖe aboyo wo yii, eye woado gbe ɖa aɖo ɖe anyigba, si nètsɔ na wo fofowo, kple du, si netia, kpakple xɔ, si metu na wò ŋkɔ dzi la, 
2CH.6.39	ekema nase woƒe gbedodoɖa kple kokoƒoƒo le nɔwòƒe le dziƒo, eye natso na wo, eye tsɔ nuvɔ̃, si wowɔ ɖe ŋuwò la, ke wò dukɔ la. 
2CH.6.40	Azɔ nye Mawu, wò ŋkuwo nenɔ ʋuʋu, eye wò towo nenɔ te ɖe gbe, si woaɖo ɖa le teƒe sia la ŋu. 
2CH.6.41	Eyata Yehowa Mawu, mia kple wò ŋusẽ ƒe aɖaka la mitso, ne miayi ɖe wò gbɔɖemeƒe la! Yehowa Mawu, wò nunɔlawo nado xɔxɔ, eye wò ame dzɔdzɔewo nakpɔ dzidzɔ le nu nyuiwo ŋu! 
2CH.6.42	Yehowa Mawu, megagbe wò amesiamina la ƒe ŋku me o, eye nado ŋku wò dɔla Dawid ƒe amenuveve la dzi!
2CH.7.1	Esi Salomo do gbe da vɔ la, dzo tso dziƒo va fiã numevɔsawo kple akpedavɔsawo, eye Yehowa ƒe ŋutikɔkɔe yɔ xɔ la. 
2CH.7.2	Eye nunɔlawo mete ŋu yi ɖe Yehowa ƒe xɔ la me o, elabena Yehowa ƒe ŋutikɔkɔe yɔ Yehowa ƒe xɔ la. 
2CH.7.3	Israel-viwo katã kpɔ, alesi dzo la ɖi ɖe anyi kple Yehowa ƒe ŋutikɔkɔe le xɔ la dzi, tete wobɔbɔ hede ta agu de kpenyigba la dzi, eye wodo gbe ɖa heda akpe na Yehowa, elabena eƒe dɔme nyo, eye eƒe amenuveve li tegbee.
2CH.7.4	Eye fia la kple dukɔ la tsɔ lãwo sa vɔe le Yehowa ŋku me. 
2CH.7.5	Fia Salomo tsɔ nyi akpe blave vɔ eve kple alẽ akpe alafa ɖeka blave sa vɔe. Ale fia la kple dukɔ blibo la kɔ Mawu ƒe xɔ la ŋu enye si. 
2CH.7.6	Nunɔlawo tsi tre ɖe wo nɔƒe, eye Lewi-viwo lé Yehowa ƒe hadzinu, siwo fia Dawid na wowɔ la, ɖe asi, ne woatsɔ Dawid ƒe kafukafuha ada akpe na Yehowa, elabena eƒe amenuveve li tegbee; nunɔlawo tsi tre ɖe wo kasa le kpẽwo kum, eye Israel blibo la le tsitrenu. 
2CH.7.7	Eye Salomo kɔ xɔxɔnu emetɔ, si le Yehowa ƒe xɔ ŋgɔ la ŋu, eye wòtsɔ numevɔ kple akpedavɔsalã ƒe amiwo sa vɔe le afima, elabena akɔblivɔsamlekpui, si Salomo ɖi la, metu numevɔsa, nuɖuvɔsa kple amiawo nu o. 
2CH.7.8	Eye Salomo kple Israel blibo la ɖu ŋkekenyuie la ɣemaɣi ŋkeke adre; ameha gãa ɖe va tso Xamat vaseɖe Egipte-tɔʋu la nu. 
2CH.7.9	Ŋkeke enyilia enye ŋkekenyuie ƒe takpegbe, elabena wokɔ vɔsamlekpui la ŋu ŋkeke adre, eye woɖu ŋkekenyuie la ŋkeke adre. 
2CH.7.10	Le dzinu adrelia ƒe ŋkeke blave vɔ etɔ̃lia dzi la edo mɔ dukɔ la woyi woƒe agbadɔwo me kple dzidzɔ, eye woƒe dzi dze eme le nu nyui, si Yehowa wo na Dawid kple Salomo kpakple eƒe dukɔ Israel la ŋuti.
2CH.7.11	Esi Salomo wu Yehowa ƒe xɔ kple fia ƒe xɔ nu vɔ la, — nusianu, si Salomo ɖo ɖe ta me le Yehowa ƒe aƒe kple eya ŋutɔ ƒe aƒe ŋu la, ewɔe dedie — 
2CH.7.12	Yehowa ɖe eɖokui fia Salomo le zã me gblɔ nɛ bena: Mese wò gbedodoɖa, eye metia teƒe sia wo nye vosaƒe. 
2CH.7.13	Ne mexe dziƒo nu, eye tsi megale dzadzam o, ne medo ʋetsuviwo ɖa, be woaɖu anyigba la, ne meɖo dɔvɔ̃ ɖe nye dukɔ la dome, 
2CH.7.14	eye nye dukɔ, si ŋu woyɔ nye ŋkɔ ɖo la, bɔbɔ eɖokui, wodo gbe ɖa, eye wodi nye ŋku me, eye woɖe asi le woƒe mɔ vɔ̃wo ŋu la, ekema masee le dziƒo, eye matsɔ woƒe nuvɔ̃wo ake wo, eye mayɔ dɔ woƒe anyigba la. 
2CH.7.15	Azɔ nye ŋkuwo anɔ ʋuʋu, eye nye towo anɔ te ɖe gbe, si woaɖo ɖa le teƒe sia la ŋu. 
2CH.7.16	Azɔ metia xɔ sia, eye mekɔ eŋu be, nye ŋkɔ nanɔ afima tegbee, eye nye ŋku kple nye dzi nanɔ afima ɣeawokatãɣi. 
2CH.7.17	Ne èzɔ le ŋkunye me, abe alesi fofowò Dawid zɔ ene, eye nèwɔ nusiwo katã ŋuti mede se na wò le la dzi, eye nèlé nye ɖoɖowo kple nye kɔnuwo me ɖe asi la, 
2CH.7.18	ekema mana wò fiaɖuɖu ƒe fiazikpui nali ke, abe alesi medo ŋugbe na fofowò Dawid gblɔ ene be: Wò amesiwo aɖu fia ɖe Israel dzi la nu matso o! 
2CH.7.19	Ke ne mietrɔ, eye mieɖe asi le nye ɖoɖo kple nye se, siwo mede asi na mi la ŋu, eye mieyi ɖasubɔ mawu bubuwo hede ta agu na wo la, 
2CH.7.20	ekema mate wo ɖa le nye anyigba, si metsɔ na wo la dzi, eye maɖe xɔ sia, si ŋu mekɔ hena nye ŋkɔ la ɖa le ŋkunye me, eye mawɔe wòanye hamelo kple alɔmeɖenu le dukɔwo katã dome. 
2CH.7.21	Eye ne amesiame va to xɔ sia, si ŋkɔ nyɔ tsã la ŋuti yina la, eƒe nu aku, eye woabia bena: Nukata Yehowa wo anyigba sia kple xɔ sia ɖo alea? 
2CH.7.22	Eye woaɖo ŋu be: Esi wogblẽ Yehowa, wo fofowo ƒe Mawu, si kplɔ wo tso Egipte-nyigba dzi la ɖi, eye woku ɖe mawu bubuwo ŋu, wode ta agu na wo, eye wosubɔ wo la, eyata wòhe dzɔgbevɔ̃e siawo katã va wo dzi ɖo.
2CH.8.1	Le ƒe blave, siwo Salomo tsɔ tu Yehowa ƒe xɔ kple eya ŋuta ƒe xɔ megbe la, 
2CH.8.2	Salomo gbugbɔ du, siwo Xuram tsɔ nɛ la tso, eye wòna Israel-viwo nɔ afima. 
2CH.8.3	Eye Salomo ho yi ɖaxɔ Xamat-Zoba. 
2CH.8.4	Eye wòtso Tadmor le gbe dzi kple nudzraɖoƒedu, siwo katã wòtso ɖe Xamat. 
2CH.8.5	Etso Dzigbe-Bet-Xoron kple Anyigbe-Bet-Xo-ron wonye du sesẽwo, siwo ŋu woɖo gli ɖo, eye agbo kple gameti le wo nu. 
2CH.8.6	Etso Baalat kple nudzraɖoƒedu, siwo katã Salomo tso, kpakple tasiaɖamwo kple sɔdolawo ƒe duwo katã hekpe ɖe xɔ, siwo katã Salomo ɖi be, yeatu ɖe Yerusalem, Libanon kple eƒe fiaɖuƒe ƒe anyigba bliboa dzi la ŋuti. 
2CH.8.7	Dukɔ, siwo katã kpɔtɔ le Xititɔwo, Amoritɔwo, Perizitɔwo, Xiwitɔwo kple Yebusitɔwo dome, amesiwo metso Israel dome o la, 
2CH.8.8	woƒe vi, siwo kpɔtɔ ɖe anyigba dzi le wo megbe, amesiwo Israel-viwo metsrɔ̃ gbidigbidi o la, woawo Salomo tso wo yakadɔwɔlawoe vaseɖe egbe. 
2CH.8.9	Ke Salomo metso Israel-viwo dometɔa ɖeke wo kluvii ɖe eƒe dɔwɔwɔ ŋu o, ke boŋ woawo nye eƒe aʋawɔlawo tatɔwo kple tasiaɖamwo kple sɔdolawo ƒe amegãwo. 
2CH.8.10	Fia Salomo ƒe dɔdzikpɔlawo ƒe amegãwo le ame alafa eve kple blaatɔ̃, amesiwo kpɔa dukɔ la dzi. 
2CH.8.11	Ke Salomo kplɔ Farao vinyɔnu la tso Dawid ƒe du la me yi xɔ, si wòtu nɛ la me, elabena egblɔ be: Srɔ̃nyea ɖeke manɔ Israel-fia Dawid ƒe me o, elabena kɔkɔeƒe wònye, le esi Yehowa ƒe aɖaka la va afima ta.
2CH.8.12	Ɣemaɣi Salomo sa numevɔ na Yehowa le Yehowa ƒe vɔsamlekpui, si woɖi ɖe akpala la ŋgɔ la dzi, 
2CH.8.13	eye wosa vɔ le ŋkeke sia ŋkeke ƒe kɔa nu, le dzudzɔgbewo, dzinu yeyewo kple ŋkekenyuiewo dzi, zi etɔ̃ le ƒe ɖeka me, le abolo maʋamaʋã ŋkekenyuiewo, le kwasiɖawo ŋkekenyuiewo kple agbadɔŋkekenyuiewo dzi le Mose ƒe se la nu. 
2CH.8.14	Eɖo nunɔlawo ƒe hawo woƒe subɔsubɔdɔwo nu, le fofoa Dawid ƒe ɖoɖo la nu kple Lewi-viwo woƒe dɔwo nu, ne woakafu, eye woasubɔ le nunɔlawo gbɔ, le ŋkeke sia ŋkeke ƒe kɔa nu, kple agbonudzɔlawo ƒe hawo ɖe agbo sia agbo nu, elabena alea Mawu ƒe ame Dawid de se gblɔ. 
2CH.8.15	Eye womeɖe ɖeke le fia ƒe se, si woɖe ɖe nunɔlawo, Lewi-viwo kple nua wo katã kpakple nudzraɖoƒeawo ŋu la me o. 
2CH.8.16	Ale wowɔ Salomo ƒe dɔ blibo lae tso gbesigbe woɖo Yehowa ƒe xɔ la gɔme anyi, vaseɖe esime wowu enu; wowɔ Yehowa ƒe xɔ la ɖe mii keŋkeŋ.
2CH.8.17	Ɣemaɣi Salomo ho yi Ezyon-Geber kple Elot, le ƒu nu le Edom-nyigba dzi. 
2CH.8.18	Eye Xuram tsɔ ʋuwo ɖe eƒe dɔlawo si ɖo ɖee hekpe ɖe ƒu ŋu dɔwɔlawo ŋu, eye woawo kple Salomo ƒe dɔlawo yi Ofir ɖatsɔ sika talento alafa ene blaatɔ̃ tso afima vɛ na fia Salomo.
2CH.9.1	Eye esi Seba-fianyɔnu se, alesi Salomo ŋkɔ ɖi la, eva Yerusalem kple ameha gãa ɖe kple kposɔ, siwo tsɔ atike ʋeʋẽe, sika geɖe kple kpe xɔasiwo la, be yeatsɔ adzototo ado Salomo akpɔ, eye wòva Salomo gbɔ hegblɔ nya, siwo katã le eƒe dzi me la nɛ. 
2CH.9.2	Eye Salomo ɖo eƒe biabiawo katã ŋu nɛ, biabiaa ɖeke meli, si Salomo do kpo eŋuɖoɖo nɛ o. 
2CH.9.3	Ke esi Seba-fianyɔnu la kpɔ Salomo ƒe nunya kple xɔ, si wòtu, 
2CH.9.4	nuɖuɖu, si nɔa eƒe kplɔ̃ dzi, eƒe dɔlawo ƒe nɔƒewo, eŋu mewo ƒe subɔsubɔ kple woƒe awuwo, eƒe ahakulawo kple woƒe awuwo kpakple numevɔ, si wòsana le Yehowa ƒe me la, gbɔgblɔ bu ɖee, 
2CH.9.5	eye wògblɔ na fia la bena: Nyateƒee nye nya, si mese le nye anyigba dzi le wò nuwo kple wò nunya ŋuti; 
2CH.9.6	ke nyemexɔ woƒe nyawo dzi se o, vaseɖe esime meva kpɔe kple nye ŋkuwo, eye kpɔ ɖa, womegblɔ wò nunya gã la ƒe afã gɔ̃ hã nam o; èƒo nya, siwo mese la ta. 
2CH.9.7	Woayra wò amewo, woayra wò dɔla, siwo nɔa tsitre ɖe ŋkuwò me ɖaa, eye wosea wò nunya la. 
2CH.9.8	Woakafu Yehowa, wò Mawu, amesi ŋu wò nu nyo, be wotsɔ wò ɖo eƒe fiazikpui dzi nènye fia na Yehowa, wò Mawu la. Esi Mawu lɔ̃ Israel, eye wòna nɔƒee tegbee la, eyata wòtsɔ wò ɖo fiae ɖe wo nu, ne nadrɔ̃ ʋɔnu, eye nawɔ nu dzɔdzɔe. 
2CH.9.9	Eye wòna sika talento alafa ɖeka blave kple atike ʋeʋẽe geɖe ŋutɔ kpakple kpe xɔasi wo fia la; womegatsɔ atike ʋeʋẽe vɛ wòɖe esi Seba-fianyɔnu la na fia Salomo la nu kpɔ o. 
2CH.9.10	Eye Xuram ƒe dɔlawo kple Salomo ƒe dɔlawo, amesiwo tsɔ sika tso Ofir vɛ la, he papawutiwo kple kpe xɔasiwo ve. 
2CH.9.11	Eye fia la tsɔ papawutiawo wɔ adzralawo ɖe Yehowa ƒe xɔ kple fia ƒe xɔ ŋu, eye wòtsɔ wo wɔ kasaŋkuwo kple saŋkuwo na hadzilawo; womekpɔ esia tɔgbe le Yuda-nyigba dzi kpɔ tsã o. 
2CH.9.12	Fia Salomo hã na nusiwo katã Seba-fianyɔnu la ɖi, eye wòbia lae hekpe ɖe nusiwo fia la nae le eɖokui si la ŋu. Emegbe eya kple eƒe dɔlawo gbugbɔ heyi eƒe anyigba dzi.
2CH.9.13	Sika, si vana na Salomo le ƒe ɖeka me la ƒe dadame le sika talento alafa ade kple blaade vɔ ade; 
2CH.9.14	ke womebu esiwo nudzralawo kple asitsalawo hena vɛ la, de eme o. Arabia-fiawo katã kple anyigba dzikpɔlawo hã hea sika kple klosalo vanɛ na Salomo. 
2CH.9.15	Eye Salomo tsɔ sika, si woƒo gbabɛ la, wɔ akpoxɔnu gãgã alafa eve, efa sika ƒoƒo sekel alafa ade ɖe akpoxɔnu ɖeka ŋu. 
2CH.9.16	Eyome wotsɔ sika, si woƒo gbabɛ la, wɔ akpoxɔnu ɖagbee alafa etɔ̃, efa sika sekel alafa etɔ̃ ɖe akpoxɔnu ɖeka ŋu, eye fia la tsɔ wo da ɖe Libanon-avexɔ la me. 
2CH.9.17	Fia la tsɔ nyiɖu wɔ fiazikpui gãa ɖe hã, eye wòfa sika nyuitɔ ɖo eŋu. 
2CH.9.18	Atrakpuifɔflɔ ade le fiazikpui la ŋu, eye wòtsɔ sika wɔ afɔdodzimagoevi ɖe fiazikpui la ŋu; alɔ eve le anyinɔƒe la ƒe axawo kple eve dzi, eye dzata eve le tsitre ɖe alɔawo ƒe axawo dzi. 
2CH.9.19	Dzata wuieve le tsitre ɖe atrakpuifɔflɔ adeawo ƒe axawo kple eve dzi le afi kple afi; womewɔ esia tɔgbe le fiaɖuƒea ɖeke me kpɔ o. 
2CH.9.20	Fia Salomo ƒe nunonuwo katã nye sika, eye Libanon-avexɔ ƒe nuwo katã nye sika nyuitɔ. Le Salomo ŋɔli la womebu klosalo ɖe nemi me hã o. 
2CH.9.21	Elabena ʋu, siwo dea Tarsis, siwo me Xuram ƒe dɔlawo le la, le fia la si. Ʋuawo gbɔna tso Tarsis ƒe etɔ zi ɖeka, eye wohea klosalo kple sika, nyiɖu, kesewo kple atsaxewo vanɛ.
2CH.9.22	Ale fia Salomo ɖo kpo ɖe anyigba dzi fiawo katã dzi le kesinɔnu kple nunya gome. 
2CH.9.23	Eye anyigba dzi fiawo katã ɖi Salomo ŋku me, be yewoakpɔ, ne yewoase eƒe nunya, si Mawu de dzi me nɛ la. 
2CH.9.24	Wo dome ɖesiaɖe hea nunanawo vanɛ nɛ ƒeawo tsyo ƒe, siwo nye klosalonuwo kple sikanuwo, awuwo kple aʋawɔnuwo, atike ʋeʋẽe, sɔwo kple tedzisɔwo. 
2CH.9.25	Tasiaɖam ŋu sɔ akpe ene le Salomo si hekpe ɖe tasiaɖamwo kple sɔdola akpe wuieve ŋu, eye wòtsɔ wo ɖo tasiaɖamwo ƒe duwo me kple fia gbɔ le Yerusalem. 
2CH.9.26	Eɖu fia ɖe fiawo katã dzi tso tɔsisi la nu vaseɖe Filistitɔwo ƒe anyigba dzi kple Egipte-liƒowo ŋu. 
2CH.9.27	Eye fia la na klosalo sɔ gbɔ abe kpewo ene le Yerusalem, eye sedertiwo sɔ gbɔ abe gboti, siwo le tagba ene. 
2CH.9.28	Eye woɖakplɔa sɔwo tsoa Egipte kple anyigbawo katã dzi vanɛ na Salomo.
2CH.9.29	Salomo ŋutinya susɔeawo, tsãtɔwo kple megbetɔwo la, woŋlɔ wo ɖe nyagblɔɖila Natan ŋutinya kple Silotɔ Axiya ƒe nyagblɔɖiwo kpakple nukpɔla Yedo ƒe nya, siwo wògblɔ ɖe Yerobeam, Nebat vi ŋu la me. 
2CH.9.30	Salomo ɖu fia le Yerusalem ɖe Israel blibo la dzi ƒe blane sɔŋ. 
2CH.9.31	Eye Salomo mlɔ fofoawo gbɔ, eye woɖii ɖe fofoa Dawid ƒe du la me, eye via Rexabeam zu fia ɖe eteƒe.
2CH.10.1	Eye Rexabeam yi Sixem, elabena Israel blibo la va Sixem, be woatsɔe aɖo fiae. 
2CH.10.2	Esime Yerobeam, Nebat vi la, see la, — elabena ele Egipte, afisi wòsi le fia Salomo nu yi — Yerobeam trɔ gbɔ tso Egipte. 
2CH.10.3	Eye wodɔ ame wòɖayɔe vɛ. Tete Yerobeam kple Israel blibo la va, eye woƒo nu kple Rexabeam bena: 
2CH.10.4	Fofowò na míaƒe kɔkuti la kpe, eyata ka fofowò ƒe dɔ sesẽ kple eƒe kɔkuti kpekpe, si wòɖo mía dzi la, dzi ɖe na mi, ekema miasubɔ wò. 
2CH.10.5	Eɖo ŋu na wo bena: Miva gbɔnye le ŋkeke etɔ̃ megbe! Eye dukɔ la dzo.
2CH.10.6	Tete fía Rexabeam de adaŋu kple ame tsitsi, siwo nɔ fofoa Salomo ŋu le eƒe agbenɔɣi, gblɔ bena: Adaŋu ka miaɖo, be woatsɔ aɖo ŋu na dukɔ sia? 
2CH.10.7	Woɖo ŋu nɛ bena: Ne ekɔ dɔme ɖe dukɔ sia ŋu egbea, nèwɔ wo nyuie, eye neƒo nu kpli wo nyuie la, ekema woasubɔ wò ɖaa. 
2CH.10.8	Ke egbe ame tsitsiawo ƒe adaŋu, si woɖo nɛ la, eye wòɖade adaŋu kple ɖekakpui, siwo nye ehatiwo, eye wonɔa eŋu la, 
2CH.10.9	gblɔ na wo bena: Aɖaŋu ka miaɖo, ne miatsɔ aɖo ŋu na dukɔ, si va gblɔ nam bena: Ka kɔkuti, si fofowò ɖo mía dzi la dzi ɖe na mi? 
2CH.10.10	Tete ɖekakpui, siwo nye ehatiwo la, ɖo eŋu nɛ bena: Ale naɖo ŋu na dukɔ, si va gblɔ na wò bena: Fofowò na míaƒe kɔkuti kpe, eyata ka edzi ɖe na mí la, ahagblɔ na wo enye si: Nye asibide kɔtoetɔ tri wu fofonye ƒe ali. 
2CH.10.11	Fofonye tsɔ kɔkuti kpekpe ɖo mia dzi, ke nye la mana miaƒe kɔkuti la nakpe ɖe edzi na mi: fofonye ƒo mi kple atam, ke nye la maƒo mi kple dziɖegbe!
2CH.10.12	Le ŋkeke etɔ̃agbe la Yerobeam kple dukɔ blibo la va Rexabeam gbɔ, abe alesi fia la gblɔ bena: Miva gbɔnye le ŋkeke etɔ̃agbe ene. 
2CH.10.13	Eye fia la he nya sesẽ kpli wo. Fia Rexabeam gbe ame tsitsiawo ƒe aɖaŋu, 
2CH.10.14	eye wòƒo nu kpli wo le ɖekakpuiawo ƒe aɖaŋuɖoɖo nu bena: Fofonye na miaƒe kɔkuti kpe, ke nye la mana woakpe ɖe edzi na mi; fofonye ƒo mi kple atam, ke nye la maƒo mi kple dziɖegbe! 
2CH.10.15	Ale fia la meɖo to dukɔ la o, elabena Mawue trɔe alea, ne Yehowa nawɔ eƒe nya, si wògblɔ to Silotɔ Axiya dzi na Yerobeam. Nebat vi la dzi.
2CH.10.16	Esi Israel blibo la kpɔ bena, fia la mese yewoƒe gbe o la, dukɔ la ɖo ŋu na fia la bena: Gome ka le Dawid gbɔ na mí, eye domenyinu ka le Isai vi la gbɔ na mi? Israel, amesiame neyi eƒe agbadɔ me! Azɔ Dawid, kpɔ wò aƒe gbɔ! Eye Israel blibo la yi woƒe agbadɔwo me. 
2CH.10.17	Ke Rexabeam ɖu fia ɖe Israel-vi, siwo le Yuda-duwo me la dzi. 
2CH.10.18	Eye fia Rexabeam da Hedoram, amesi le dɔwɔwɔ nu la, ɖo ɖa, ke Israel-viwo ƒu kpee woku. Tete fia Rexabeam wɔ kaba ɖo tasiaɖam hesi yi Yerusalem. 
2CH.10.19	Ale Israel ʋu le Dawid ƒe aƒe la gbɔ vaseɖe egbe.
2CH.11.1	Esi Rexabeam va Yerusalem la, eƒo Yuda kple Benyamin ƒe aƒe la nu ƒu, wole aʋawɔla tiatia akpe alafa ɖeka kple blanyi, ne woaɖawo aʋa kple Israel, eye woagbugbɔ fiaɖuƒe la na Rexabeam. 
2CH.11.2	Tete Yehowa ƒe gbe va Mawu ƒe ame Semaya gbɔ bena: 
2CH.11.3	Gblɔ na Yuda-fia Rexabeam, Salomo vi, kple Israel blibo, si nye Yuda kple Benyamin bena: 
2CH.11.4	Ale Yehowa gblɔ esi: Migaho yi ɖawɔ aʋa kple mia nɔviwò o, mia dome amesiame negbugbɔ yi eƒe me, elabena gbɔnye nya sia tso! Tete woɖo to Yehowa ƒe gbe hegbugbɔ, eye wodzudzɔ aʋahoho ɖe Yerobeam ŋu.
2CH.11.5	Eye Rexabeam nɔ Yerusalem, eye wòtso du sesẽwo ɖe Yuda 
2CH.11.6	Etso Betlexem, Etam, Tekoa, 
2CH.11.7	Bet-Zur, Soxo, Adulam, 
2CH.11.8	Gat, Maresa, Zif, 
2CH.11.9	Adorayim, Laxis, Azeka, 
2CH.11.10	Zora, Ayalon kple Xebron, siwo le Yuda kple Benyamin, wòzu du sesẽwo. 
2CH.11.11	Ewɔ mɔ siawo sesĩe, eɖe aʋafiawo ɖo wo me, eye wòdzra nuɖuɖu, ami kple wein ɖo ɖe wo me; 
2CH.11.12	eda akpoxɔnuwo kple akplɔwo ɖe du sia du me, eye wòna wòzu du sesẽ ŋutɔwo. Yuda kple Benyamin nye etɔ.
2CH.11.13	Eye nunɔlawo kple Lewi-viwo, siwo le Israel bliboa la, tso woƒe anyigbawo katã dzi va egbɔ; 
2CH.11.14	elabena Lewi-viwo gblẽ woƒe duwo kple woƒe anyigbawo ɖi heʋu va Yuda kple Yerusalem, elabena Yerobeam kple viawo nyã wo, be womaganye nunɔlawo na Yehowa o. 
2CH.11.15	Ke eya ŋuta ɖo nunɔlawo na nuxeƒewo kple azizãwo kpakple nyivi, siwo wòwɔ. 
2CH.11.16	Eye amesiwo ƒe dzi le Yehowa, Israel ƒe Mawu la, dim la, tso Israel-toawo katã me dze wo yome va Yerusalem, ne woasa vo na Yehowa, wo fofowo ƒe Mawu la. 
2CH.11.17	Woawoe ti ke Yuda-fiaɖuƒe la, eye wodo ŋusẽ Rexabeam, Salomo vi la, ƒe etɔ̃; elabena woto Dawid kple Salomo ƒe ʋe me ƒe etɔ̃.
2CH.11.18	Eye Rexabeam ɖe Maxalat, Dawid vi Yerimot ƒe vinyɔnu, kple Abixayil, Isai vi Eliab ƒe vinyɔnu; 
2CH.11.19	eya dzi ŋutsuviwo nɛ, siwo nye: Yeus, Semarya kple Zaham. 
2CH.11.20	Eyome wòde Absalom vinyɔnu Maaxa; eya dzi Abiya, Atai, Ziza kple Selomit nɛ. 
2CH.11.21	Eye Rexabeam lɔ̃ Absalom vinyɔnu Maaxa wu srɔ̃awo kple eƒe ahiãwo katã, elabena eɖe srɔ̃ wuienyi, eye wòdze ahiã blaade, eye wòdzi ŋutsuvi blave vɔ enyi kple nyɔnuvi blaade. 
2CH.11.22	Eye Rexabeam tsɔ Abiya, Maaxa vi, ɖo tame le nɔviawo dome, elabena edi be, yeatsɔe aɖo fiae. 
2CH.11.23	Eye wòdze aɖaŋu hemã viawo katã ɖe du sesẽawo katã me le Yuda kple Benyamin ƒe anyigbawo katã dzi, ena nuɖuɖu wo kpaŋkpaŋ, eye, wòɖe srɔ̃ geɖe na wo.
2CH.12.1	Ke esime Rexabeam ƒe fiaɖuƒe la li ke, eye ŋusẽ ɖo eŋu la, eya kple Israel blibo la gblẽ Yehowa ƒe se la ɖi. 
2CH.12.2	Eye wòva me le fia Rexabeam ƒe ƒe atɔ̃lia me be, Egipte-fia Sisak ho ɖe Yerusalem ŋu, le esi womeɖi anukware na Yehowa o ta; 
2CH.12.3	eye tasiaɖam akpe ɖeka kple alafa eve; kple sɔdola akpe blaade kpakple; aʋakɔ, si mele xexlẽ me o la, kpe ɖe eŋu tso Egipte, woawo nye: Lubitɔwo, Sukitɔwo kple Kusitɔwo. 
2CH.12.4	Exɔ Yuda-du sesẽwo, eye wòva keke Yerusalem. 
2CH.12.5	Eye nyagblɔɖila Semaya va Rexabeam kple Yuda-amegã, siwo si le Sisak nu va Yerusalem la gbɔ gblɔ na wo bena; Ale Yehowa gblɔ esi: Esi miegblẽm ɖi la, eyata nye hã metsɔ mi de asi na Sisak. 
2CH.12.6	Tete Israel-amegãwo kple fia la wobɔbɔ wo ɖokui gblɔ bena: Yehowa tɔ dzo! 
2CH.12.7	Eye esi Yehowa kpɔ be, wobɔbɔ wo ɖokui la, Yehowa ƒe gbe va Semaya gbɔ gblɔ bena: Wobɔbɔ wo ɖokui, eyata nyemagblẽ wo o, ke boŋ maxɔ na wo vie, eye nye dɔmedzoe mato Sisak dzi ava Yerusalem dzi o; 
2CH.12.8	gake woasubɔe, ne wòadze si, alesi nye subɔsubɔ kple anyigba dzi fiaɖuƒewo ƒe subɔsubɔ le. 
2CH.12.9	Tete Egipte-fia Sisak ho ɖe Yerusalem ŋu, eye wòlɔ Yehowa ƒe aƒe me, kesinɔnuwo kple fia ƒe aƒe me kesinɔnuwo; nuawo katã wòlɔ hekpe ɖe sikakpoxɔnu, siwo Salomo wɔ la ŋuti. 
2CH.12.10	Eye fia Rexabeam wɔ akɔblikpoxɔnuwo ɖe wo teƒe, eye wòtsɔ wode fia ŋu asrafo, siwo dzɔa fia ƒe aƒe mɔnu la ƒe amegãwo si. 
2CH.12.11	Ne fia la yina ɖe Yehowa ƒe me godoo la, fia ŋu asrafoawo tsoa wo, eye wogagbugbɔa wo va dana ɖe fia ŋu asrafoawo ƒe xa me. 
2CH.12.12	Esi wòbɔbɔ eɖokui ɖe anyi la, eyata Yehowa ƒe dɔmedzoe nu fa ɖe eŋu, eye metsrɔ̃e keŋkeŋ o. Nyuiwɔwɔ nu metso le Yuda keŋ o.
2CH.12.13	Ale fia Rexabeam li ke eɖokui, eye woɖu fia le Yerusalem. Rexabeam xɔ ƒe blane vɔ ɖekɛ, esime wòzu fia, eye woɖu fia ƒe wuiadre le Yerusalem, du, si Yehowa tia le Israel-toawo katã me, be wòatsɔ eƒe ŋkɔ aɖo afima la me. Dadaa ŋkɔ nye Naama, Amoni-nyɔnu. 
2CH.12.14	Eye wòwɔ nusi nye vɔ̃, elabena metsɔ eƒe dzi ɖo Yehowa didi ŋu o.
2CH.12.15	Rexabeam ŋutinyawo, tsãtɔwo kple megbetɔwo la, woŋlɔ wo ɖe nyagblɔɖila Semaya kple nukpɔla Ido ŋutinyawo me. Eye aʋa nɔ Rexabeam kple Yerobeam dome ŋkekeawo katã. 
2CH.12.16	Eye Rexabeam mlɔ fofoawo gbɔ, eye woɖii ɖe Dawid ƒe du la me, eye via Abiya zu fia ɖe eteƒe.
2CH.13.1	Abiya zu fia ɖe Yuda dzi le Yerobeam ƒe ƒe wuienyilia me. 
2CH.13.2	Eɖu fia le Yerusalem ƒe etɔ̃, eye dadaa ŋkɔ nye Mixaya, Uriel vinyɔnu, tso Gibea. Eye aʋa na Abiya kple Yerobeam dome. 
2CH.13.3	Abiya tsɔ ŋutsu kalẽtɔ tiatia akpe alafa ene dze aʋa la gɔmee, eye Yerobeam tso ŋutsu kalẽto tiatia akpe alafa enyi ɖakpe aʋa kplii. 
2CH.13.4	Eye Abiya tsi tre ɖe Zemarayim-to dzi le Efrayim-towo dome gblɔ bena: Yerobeam kple Israel blibo la, miɖo tom! 
2CH.13.5	Ɖe mienyae bena, Yehowa, Israel ƒe Mawu la, tso Israel-fiaɖuƒe la na Dawid kple viawo, ne wòanye dzenubabla tegbee oa? 
2CH.13.6	Ke Yerobeam, Nebat vi, amesi nye Dawid vi, Salomo ƒe dɔla tso, eye wòdze aglã ɖe eƒe aƒetɔ ŋu, 
2CH.13.7	eye yakamewo kple ame ɖigbɔwo ƒo ta kplii ɖe eŋu, eye wodo dzi tsi tre ɖe Salomo vi Rexabeam ŋuti: elabena Rexabeam nye ɖevi, eye dzi mele eƒo, ne wòana te ɖe wo nu o. 
2CH.13.8	Azɔ miele susum be, yewoate ŋu anɔ te ɖe Yehowa ƒe fiaɖuƒe, si le Dawid viwo si me la nu, le esi miesɔ gbɔ fũ, eye sikanyivi, siwo Yerobeam tsa wo mawuwo na mi la, le mia gbɔ ŋuti. 
2CH.13.9	Ɖe menye miawoe nyã Yehowa ƒe nunɔlawo, siwo nye Aron viwo kple Lewi-viwo, eye mieɖo nunɔlawo na mia ɖokui abe anyigba dzi dukɔwo ene oa? Ne amesiame nya tso nyitsuvi ɖeka kple agbo adre vɛ, be woaɖo ye la, ekema wotsɔnɛ ɖoa mawu maɖimawuwo ƒe nunɔlae. 
2CH.13.10	Ke miawo la, Yehowa enye mia Mawu, eye miegblẽe ɖi o; Aron viwo nye nunɔlawo, amesiwo subɔa Yehowa, eye Lewi-viwo le woƒe dɔwo nu; 
2CH.13.11	woawoe tɔa dzo numevɔsa na Yehowa ŋdi sia ŋdi kple fiẽ sia fiẽ, wotsɔa atike ʋeʋẽe doa dzudzɔe, wodaa abolo ɖe kplɔ̃; dzadzɛ la dzi, eye wosia sikakaɖitiawo ƒe akaɖigbɛawo fiẽ sia fiẽ, elabena mielé Yehowa, mía Mawu ƒe ɖoɖowo meɖe asi; ke miawo miegblẽe ɖi. 
2CH.13.12	Kpɔ ɖa, Mawu kple eƒe nunɔlawo le mía nu, eye aseyetsokpẽawo li, be woaku ɖe mia ŋu Israel-viwo, migawɔ aʋa kple Yehowa, mia fofowo ƒe Mawu la o, elabena madze edzi na mi o!
2CH.13.13	Ke Yerobeam na xadelawo trɔ, ne woaɖadze wo dzi le megbe gome; woawo dze ŋgɔ Yuda, eye xadelawo le megbe nɛ. 
2CH.13.14	Eye esi Yuda trɔ la, kpɔ ɖa, wodze aʋa ɖe eŋu le ŋgɔ kple megbe siaa. Tete wodo ɣli yɔ Yehowa, nunɔlawo le kpẽawo kum, 
2CH.13.15	eye Yuda-ŋutsuwo le aʋaɣli dom. Esi Yuda-ŋutsuwo le aʋaɣli dom; la, Mawu si Yerobeam kple Israel blibo la le Abiya kple Yuda ŋgɔ. 
2CH.13.16	Tete Israel-viwo si le Yuda ŋgɔ, eye Mawu tsɔ wo de asi na wo. 
2CH.13.17	Eye Abiya kple eƒe dukɔ la si wo vevie ŋutɔ, eye ŋutsu dana akpe alafa atɔ̃ ku le Israel dome. 
2CH.13.18	Ale wobɔbɔ Israel-viwo ɖe anyi ɣemaɣi, ke Yuda kpɔ ŋusẽ, elabena woziɔ ɖe wo fofowo ƒe Mawu la ŋu. 
2CH.13.19	Abiya ti Yerobeam yome, eye wòxɔ eƒe duwo, siwo nye Betel kple eŋu duwo, Yesana kple eŋu duwo kpakple Efron kple eŋu duwo. 
2CH.13.20	Eye ŋusẽa ɖeke menɔ Yerobeam; ŋu le Abiya ƒe agbenɔɣi o; eye Yehowa ƒoe woku.
2CH.13.21	Eye Abiya ti ke eɖokui; eɖe srɔ̃ ewo, eye wòdzi ŋutsuvi blave vɔ eve kple nyɔnuvi wuiade. 
2CH.13.22	Abiya ŋutinya susɔeawo, eƒe zɔzɔme kple eƒe nuƒoƒowo la, woŋlɔ wo ɖe nyagblɔɖila Ido ƒe ŋutinyagbalẽ me. 
2CH.13.23	Eye Abiya mlɔ fofoawo gbɔ, woɖii ɖe Dawid ƒe du la me, eye via Asa zu fia ɖe eteƒe; eya ŋɔli anyigba la kpɔ gbɔdzɔe ƒe ewo.
2CH.14.1	Eye Asa wo nusi nyo, eye wòdze Yehowa, eƒe Mawu la ŋu. 
2CH.14.2	Eɖe vɔsamlekpui tutowo kple nuxeƒewo ɖa, egbã aƒeliwo, eye wòlã Aserawo 
2CH.14.3	hede se na Yuda bena, woadi Yehowa, wo fofowo ƒe Mawu la, eye woawo eƒe nufiamewo kple eƒe sewo dzi. 
2CH.14.4	Eɖe nuxeƒewo kple ɣelegbawo ɖa le Yuda-duwo katã me, eye fiaɖuƒe la kpɔ gbɔdzɔe le ele. 
2CH.14.5	Etso du sesẽwo ɖe Yuda, elabena anyigba la kpɔ gbɔdzɔe, eye mewo aʋaa ɖeke le ƒe siawo me o, elabena Yehowa na eŋuti fa. 
2CH.14.6	Eye wogblɔ na Yuda bena: Mina míagbugbɔ du siawo atso, miaɖo gli aƒo xlã wo, míatu xa tsralawo, eye miade agbo kple gametiwo wo nu; anyigba la ŋu vo na mi, elabena miedi Yehowa, mia Mawu la; esi miedii la, eyata wòna gbɔdzɔe mi godoo. Tete wotso wo, eye wowɔe de goe dedie. 
2CH.14.7	Eye aʋakɔ nɔ Asa si. Amesiwo tso Yuda, eye wokpla akpoxɔnu kple akplɔ la, wole ame akpe alafa etɔ̃, eye amesiwo tso Benyamin, wokpla akpoxɔnu, eye wodaa da la, wole ame akpe alafa eve kple blanyi; amesiawo katã wonye kalẽtɔwo.
2CH.14.8	Eye Kusitɔ Zerax tsɔ aʋawɔla akpe teƒe akpe kpakple tasiaɖam alafa etɔ̃ ho aʋa ɖe wo ŋu, eye wòva keke Maresa ke. 
2CH.14.9	Eye Asa ho yi ɖakpee, eye wodze aʋa ɖe Zefata-bali la me le Maresa gbɔ. 
2CH.14.10	Tete Asa yɔ Yehowa, eƒe Mawu la, gblɔ bena: Yehowa, amea ɖeke meli kpe ɖe ŋuwò, si axɔ na ame le ame kako kple ame beli ƒe aʋawɔwɔ me o. Yehowa, mía Mawu, xɔ na mí, elabena wòe miede mee, eye le wò ŋkɔ me míeho aʋa ɖe ame gbogbo siawo ŋu; Yehowa, wòe nye mía Mawu, eye amegbetɔa ɖeke mate ŋu axe mɔ na wò o. 
2CH.14.11	Tete Yehowa si Kusiviwo le Asa kple Yuda ŋgɔ, ale be Kusitɔwo si. 
2CH.14.12	Eye Asa kple aʋakɔ, si le eŋu la, ti wo yome vaseɖe Gerar, eye Kusitɔwo tsi aʋa, ale be wo dometɔa ɖeke metsi agbe o; elabena wotsrɔ̃ le Yehowa kple eƒe aʋakɔ la ŋgɔ. Eye woha nu geɖe ŋutɔ. 
2CH.14.13	Wòsi du, siwo katã le Gerar ŋu godoo; elabena Yehowa ƒe vɔvɔ̃ dze wo dzi; eye woha duawo katã, elabena nu geɖe le wo me. 
2CH.14.14	Wogbã lãhawo ƒe agbadɔwo hã, eye wokplɔ alẽ geɖewo kple kposɔwo dzoe hegbugbɔ va Yerusalem.
2CH.15.1	Eye Mawu ƒe gbugbɔ va Azarya, Obed vi dzi; 
2CH.15.2	eye wòyi ɖakpe Asa gblɔ nɛ bena: Asa kple Yuda blibo la kpakple Benyamin, miɖo tom! Yehowa nɔ kpli mi, elabena miena eŋu. Ne mieɖii la, ana be, míakpɔe; ke ne miegblẽe ɖi la, eya hã agblẽ mi ɖi. 
2CH.15.3	Ŋkeke nanewo va yi, le esiwo me Mawu vava la kple nunɔlawo, siwo nye nufialawo, kpakple sea ɖeke mena Israel si o. 
2CH.15.4	Ke esi woɖo xaxa me la, wòtrɔ ɖe Yehowa, Israel ƒe Mawu la ŋu, eye esi woɖii la, ena wokpɔe. 
2CH.15.5	Le ɣemaɣi la ŋutifafaa ɖeke menɔ anyi na amesiwo doa go kple amesiwo gbɔna la o, elabena ŋɔdzi gãa ɖe va anyigba dzi nɔlawo katã dzi. 
2CH.15.6	Dukɔ kple dukɔ kpe, eye ɖu kple du kpe, elabena Mawu tsɔ hiã vovovowo do ŋɔdzi na wo. 
2CH.15.7	Ke miawo milé dzi ɖe ƒo, eye miaƒe asi megado agblɔ o; elabena fetu li na miaƒe dɔwɔwɔ la!
2CH.15.8	Ke esi Asa se nyagblɔɖila Obed ƒe nya siawo kple eƒe nyagblɔɖiawo la, dzi ɖo eƒo, eye wò ɖe ŋunyɔnuwo ɖa tso Yuda-nyigba blibo la dzi kple Benyamin kpakple du, siwo woxɔ ɖe Efrayim-to dzi la me, eɖɔ Yehowa ƒe vɔsamlekpui, si le Yehowa ƒe akpata nu la ɖo, 
2CH.15.9	eye wòƒo Yuda blibo la kple Benyamin kpakple amesiwo tso Efrayim, Manase kple Simeon va dze egbɔ la nu ƒu, elabena ame geɖewo tso Israel va de edzi, esime wokpɔ be, Yehowa, eƒe Mawu la, li kplii. 
2CH.15.10	Eye wova kpe ta ɖe Yerusalem le Asa ƒe dziɖuɖu ƒe ƒe wuiatɔ̃lia me le dzinu etɔ̃lia dzi. 
2CH.15.11	Wotsɔ aboyonu, siwo wotsɔ gbɔe la ƒe ɖewo sa vɔe gbemagbe na Yehowa: nyi alafa adre kple alé akpe adre. 
2CH.15.12	Eye woge ɖe nubabla me, be yewoadi Yehowa, yewo fofowo ƒe Mawu la, tso dzi blibo kple luʋɔ blibo me. 
2CH.15.13	Amesiame, si ke meɖi Yehowa, Israel ƒe Mawu o la, woawui, tso ɖeviwo dzi vaseɖe ame tsitsiwo dzi, eɖanye ŋutsu alo nyɔnu o. 
2CH.15.14	Tete wodo ɣli sesĩe, eye wotso aseye, eye woku kpẽwo kple lãdzowo heka atam na Yehowa. 
2CH.15.15	Yuda blibo la kpɔ dzidzɔ le atamkaka la ŋu, elabena wokae tso dzi blibo me. Wodii kple woƒe lɔlɔ̃nu blibo, eye wòna wokpɔe, eye Yehowa na gbɔdzɔe wo godoo va kpe.
2CH.15.16	Eye fia Asa ɖe dadaa Maaxa hã ɖa, be magaɖu dzi o, elabena ewɔ legba na Asera. Asa mũ legba la, eye wògbãe ɖatɔ dzoe ɖe Kidron-bali la me 
2CH.15.17	Ke womede nuxeƒewo ɖa le Israel o; gake Asa ƒe dzi nɔ blibo le eƒe agbe me ŋkekewo katã me. 
2CH.15.18	Eye wotsɔ fofoa ƒe nu kɔkɔewo kple eya ŋutɔ ƒe nu kɔkɔewo, siwo nye klosalo kple sika kpakple ŋudɔwɔnuawo, yi Mawu ƒe aƒe la me. 
2CH.15.19	Eye aʋaa ɖeke medzɔ kpɔ o, vaseɖe Asa ƒe dziɖuɖu ƒe ƒe blaetɔ̃ vɔ atɔ̃lia me.
2CH.16.1	Le Asa ƒe dziɖuɖu ƒe ƒe blaetɔ̃ vɔ adelia me la Israel-fia Baesa ho ɖe Yuda ŋu, eye wòtso Rama, ne woana be. Yuda-fia Asa ƒe amea ɖeke magaɖo alo agbɔ o. 
2CH.16.2	Tete Asa tsɔ klosalo kple sika le Yehowa ƒe aƒe kple fia ƒe aƒe ƒe nudzraɖoƒe ɖo ɖe Aram-fia Ben-Hadad, amesi le Damasko bena: 
2CH.16.3	Nubabla le mia kpli wò, fofonye kple fofowò dome: kpɔ ɖa, mele klosalo kple sika ɖom ɖe wò, be natu nubabla, si le mia kple Israel-fia Baesa dome la, ne woadzo le gbɔnye. 
2CH.16.4	Tete Ben-Hadad se fia Asa ƒe gbe, eye wòdɔ eƒe aʋafiawo ɖo ɖe Israel-duwo me, eye wòsi Yion, Dan kple Abel-Mayim kpakple Naftali ƒe nudzraɖoƒeduwo katã. 
2CH.16.5	Eye esi Baesa see la, edzudzɔ Rama tsotso, eye wòtasi eƒe dɔ la. 
2CH.16.6	Eye fía Asa kplɔ Yuda blibo la woɖafɔ kpe kple ati, siwo Baesa tsɔ le Rama tsomi la, eye wotsɔ wo tso Geba kple Mizpa.
2CH.16.7	Tete nukpɔla Xanani va Yuda-fia Asa gbɔ ɣemaɣi gblɔ nɛ bena: Esi nède me Aram-fia, eye mède me Yehowa, wò Mawu o la, eyata Aram-fia ƒe aʋakɔ ge le asiwò me. 
2CH.16.8	Alo ɖe Kusitɔwo kple Lubitɔwo menye aʋakɔ gãa ɖe hekpe ɖe tasiaɖamwo kple sɔdolawo ŋu kpaŋkpaŋ oa? Ke esi nède me Yehowa la, ɖe nyemetsɔ wo de asi na wò oa? 
2CH.16.9	Elabena Yehowa ƒe ŋku kpɔa anyigba blibo la dzi, eye woɖoa ŋusẽ amesiwo ku ɖe eŋu kple woƒe dzi blibo. Ewɔ bometsinu; eyata tso fifi la aʋa ano dowòme. 
2CH.16.10	Tete dzi ku Asa ɖe nukpɔla la ŋu, eye wòtsɔe de gaxɔ me, elabena dɔme vee ɖe eŋu te nya la ta. Eye Asa sẽ ŋuta le dukɔ la dometɔa ɖewo ŋu ɣemaɣi.
2CH.16.11	Asa ŋutinya susɔeawo, tsãtɔwo kple megbetɔwo la, woŋlɔ wo ɖe Yuda-fiawo kple lsrael-fiawo ƒe agbalẽ me. 
2CH.16.12	Eye Asa dze da ɖe afɔ le eƒe dziɖuɖu ƒe ƒe blaetɔ̃ va asiekelia me, eye ɖɔ la do gã ɖe edzi; ke mebia gbe Yehowa se le eƒe dɔléle la me o, negbe atikewɔlawo ko. 
2CH.16.13	Eye Asa mlɔ fofoawo gbɔ; eku le eƒe fiaɖuɖu ƒe ƒe blane vɔ ɖekɛlia me. 
2CH.16.14	Eye woɖii ɖe eƒe yɔdo, si wòɖe ɖe Dawid ƒe dua me la me; wotsɔe mlɔ aba, si dzi wotsɔ atike ʋeʋẽe vovovo, siwo atikeɖala veviwo tɔtɔ, da ɖo la dzi, eye wodo dzo gãa ɖe nɛ eteƒe mekɔ o.
2CH.17.1	Eye via Yosafat zu fia ɖe eteƒe, eye wòglã eɖokui ɖe Israel ŋu. 
2CH.17.2	Eɖe asrafowo ɖo Yuda-du sesẽwo katã me, eye wòɖe amewo ɖo Yuda-nyigba dzi kple Efrayim-du, siwo fofoa Asa xɔ la me. 
2CH.17.3	Eye Yehowa nɔ kple Yosafat, elabena ezɔ fofoa Dawid ƒe mɔ tsãtɔwo dzi, eye mebia Baal ta se o; 
2CH.17.4	ke boŋ ebia fofoa ƒe Mawu la ta se, ezɔ le eƒe sewo nu, eye mewɔ Israel ƒe nuwɔwɔ o. 
2CH.17.5	Eyata Yehowa li ke fiaɖuƒe la ɖe esi me, eye Yuda blibo la tsɔ nunanawo na Yosafat, ale be kesinɔnu kple bubu siaa su esi. 
2CH.17.6	Eye esi dzi ɖo eƒo le Yehowa ƒe mɔwo dzi la, eɖe nuxeƒewo kple Aserawo ɖa le Yuda.
2CH.17.7	Le eƒe fiaɖuɖu ƒe ƒe etɔ̃lia me la edɔ eƒe amegãwo: Ben-Xayil, Obadya, Zaxarya, Netaneel kple Mixaya ɖa, ne woaɖafia nu le Yuda-duwo me; 
2CH.17.8	eye Semaya, Netanya, Zebadya, Asahel, Semiramot, Yonatan, Adoniya, Tobiya kple Tob-Adoniya, amesiwo nye Lewi-viwo kpakple nunɔla Elisama kple Yoram kpe ɖe wo ŋu. 
2CH.17.9	Wotso Yehowa ƒe segbalẽ la ɖe asi, eye wofia nu le Yuda, wotsa le Yuda-duwo katã me, eye wofia nu dukɔ la.
2CH.17.10	Tete Yehowa ƒe ŋɔdzi dze anyigba dzi fiaɖuƒe, siwo katã ƒo xlã Yuda godoo la dzi, ale be womewɔ aʋaa ɖeke kple Yosafat o. 
2CH.17.11	Filistitɔwo dometɔa ɖewo tso nunanawo kple klosalo geɖe vɛ na Yosafat, eye Arabiatɔwo hã tsɔ agbo akpe adre kple alafa adre kpakple gbɔ̃tsu akpe adre kple alafa adre vɛ ne. 
2CH.17.12	Eye Yosafat le gã zum ɖe dzi ɖaa ŋutɔ, etu mɔwo, eye wòtso nudzraɖoƒeduwo ɖe Yuda. 
2CH.17.13	Edzra nuɖuɖu geɖe ɖo ɖe Yuda-duwo me, eye ŋutsu aʋawɔla kalẽtɔwo le esi le Yerusalem. 
2CH.17.14	Woƒe amesiwo wotia xlẽ la, wonye esi le woƒe aƒekɔwo nu: Ame akpewo ƒe tatɔ, siwo tso Yuda, wonye: Amegã Adna, ŋutsu kalẽtɔ akpe alafa etɔ̃ te eŋu; 
2CH.17.15	amesi kpe ɖe eŋu, enye amegã Yoxanan, ame akpe alafa eve blanyi le eŋu; 
2CH.17.16	eye amesi kpe ɖe eŋu, enye Amasya, Zixri vi, amesi tso eɖokui na Yehowa faa, ŋutsu kalẽto akpe alafa eve le eŋu. 
2CH.17.17	Esiwo tso Benyamin, wonye: Ŋutsu kalẽtɔ Elyada, ame akpe alafa eve le eŋu, amesiwo kplaa dati kple akpoxɔnu; 
2CH.17.18	amesi kpe ɖe eŋu, enye Yozabad, ame akpe alafa ɖeka kple blanyi le eŋu, amesiwo bla akpa ɖe aʋawɔwɔ ŋu. 
2CH.17.19	Amesiawoe subɔa fia la hekpe ɖe amesiwo fia la ɖo du sesẽwo me le Yuda blibo la ŋuti.
2CH.18.1	Ale kesinɔnu kple bubu su Yosafat si taŋ, eye wòzu Axab ƒe to. 
2CH.18.2	Le ƒea ɖewo megbe la eyi Axab gbɔ le Samaria, eye Axab wu alẽwo kple nyiwo fũ na eya kple amesiwo kpe ɖe eŋu; eye woble enu yi Ramot-Gilead. 
2CH.18.3	Israel-fia Axab gblɔ na Yuda-fia Yosafat bena; Ayi Ramot-Gilead kplima? Eɖo ŋu nɛ bena: Mele abe wò ene, eye wò dukɔ le abe nye dukɔ ene, mayi aʋa la kpli wò! 
2CH.18.4	Ke Yosafat gblɔ na Israel-fia bena: Bia gbe Yehowa se gbɔ! 
2CH.18.5	Tete Israel-fia ƒo nyagblɔɖila alafa ene nu ƒu, eye wògblɔ na wo bena: Maho aʋa yi Ramot-Gilead loo, alo nyemagayi oa? Woɖo ŋu bena: Ho yi, Mawu atsɔe ade asi na fia la! 
2CH.18.6	Tete Yosafat gblɔ bena: De Yehowa ƒe nyagblɔɖilaa ɖeke mele afisia, ne míabia nu le egbɔ oa? 
2CH.18.7	Israel-fia ɖo ŋu na Yosafat bena: Ame ɖeka li, si gbɔ wobiaa gbe Yehowa le; ke melé fui, elabena metoa nya nyuia ɖeke nam le eƒe agbe me ŋkekewo katã me o, negbe vɔ̃a ko; eya nye Mixa, Yimla vi. Yosafat gblɔ bena: Fia la megana nu ƒom alea o. 
2CH.18.8	Tete Israel-fia yɔ aƒedzikpɔla ɖeka gblɔ bena: Yi ɖayɔ Mixa, Yimla vi vɛ fififi! 
2CH.18.9	Eye Israel-fia kple Yuda-fia Yosafat wo dome ɖesiaɖe do fiawu bɔbɔ nɔ eƒe fiazikpui dzi, eye wobɔbɔ no lugbɔƒe le Samaria-gbo nu, eye nyagblɔɖilawo katã le nya gblɔm ɖi le wo ŋku me. 
2CH.18.10	Zedekya, Kenaana vi, tsɔ ga wɔ lãdzowo gblɔ bena: Ale Yehowa gblɔ esi: Esiawo natsɔ atu Aramtɔwo, vaseɖe esime natsrɔ̃ wo avɔ. 
2CH.18.11	Eye nyagblɔɖilawo katã gblɔ nya ɖi alea gblɔ bena: Ho yi Ramot-Gilead, eye adze edzi na wò; elabena Yehowa atsɔe ade asi na fia la. 
2CH.18.12	Eye dɔla, si yi Mixa yɔ ge la, gblɔ ne bena: Kpɔ ɖa, nyagblɔɖilawo ƒe gbe sɔ, eye wogblɔ nya nyui na fia la; eyata wò nya nena abe wo dome ɖesiaɖe ta ene, eye ƒo nu nyuie! 
2CH.18.13	Tete Mixa gblɔ bena: Meta Yehowa ƒe agbe: Ne menye nya, si nye Mawu ato nam la, magblɔ o fi!
2CH.18.14	Esi wòva fia la gbɔ la, fia la gblɔ nɛ bena: Mixa, mího aʋa yi Ramot-Gilead loo, alo migayi oa? Eɖo ŋu be: Miho yi, adze edzi nami, eye woatsɔ wo ade asi na mi! 
2CH.18.15	Tete fia la gblɔ nɛ bena: Zi nenie maka atam na wò be, nato nyateƒe sɔŋ ko nam le Yehowa ƒe ŋkɔ mea? 
2CH.18.16	Eɖo ŋu be: Mekpe Israel blibo la woka xlẽ ɖe towo dzi abe alé, siwo kplɔlaa ɖeke mele wo nu o ene; eye Yehowa gblɔ be; Aƒetɔa ɖeke mele amesiawo nu o, wo dome amesiame negbugbɔ yi eƒe me faa! 
2CH.18.17	Tete Israel-fia gblɔ na Yosafat bena: Nyemegblɔe na wò be, metoa nya nyuia ɖeke nam o, negbe vɔ̃a ko oa? 
2CH.18.18	Eye wògblɔ nɛ be: Azɔ se Yehowa ƒe gbe: Mekpɔ Yehowa wòbɔbɔ no eƒe fiazikpui dzi, eye dziƒoʋakɔ blibo la le tsitre le eƒe ɖusi kple mia me. 
2CH.18.19	Eye Yehowa gblɔ bena: Ameka ayi aɖaflu Israel-fia Axab, ne wòaɖatsi aʋa le Ramot-Gilead a? Amesi be ale, ame keme be ale. 
2CH.18.20	Tete gbɔgbɔa ɖe do ɖe Yehowa ŋku me gblɔ bena: Mayi aɖaflui! Yehowa gblɔ nɛ bena: Aleke nawɔe? 
2CH.18.21	Eɖo ŋu bena: Mayi aɖanye aʋatsogbɔgbɔ anɔ eƒe nyagblɔɖilawo katã, ƒe nu me. Eye wògblɔ bena: Ate ŋu aflui vavã. Heyi ɖawɔ alea! 
2CH.18.22	Eyata kpo ɖa, Yehowa ye ɖe aʋatsogbɔgbɔ wò nyagblɔɖila siawo nu; elabena Yehowa do dzɔgbevɔ̃e ɖe ŋuwò. 
2CH.18.23	Tete Zedekya, Kenaana vi, te va ƒo to me na Mixa gblɔ bena: Afika Yehowa ƒe gbɔgbɔ dzo le gbɔnye yi hafi va ƒo nu kpli wò? 
2CH.18.24	Mixa ɖo ŋu bena: Kpɔ ɖa, àkpɔe le gbesigbe nasi atso xa me ayi xɔ me, be naɣla ɖokuiwò! 
2CH.18.25	Tete Israel-fia gblɔ bena: Milé Mixa, ne miakplɔe agbugbɔ ayi dumegã Amon kple fiavi Yoas gbɔ, 
2CH.18.26	eye migblɔ bena: Ale fia la gblɔ esi: Mitsɔ amesia de gaxɔ me, eye mina abolo via ɖe koe wòaɖu kple tsi via ɖe koe, vaseɖe esime matrɔ agbɔ le ŋutifafa me. 
2CH.18.27	Mixa ɖo ŋu bena: Ne ètrɔ gbɔ le ŋutifafa me la, ekema menye Yehowa ye ƒo nu to dzinye o. Eye wògblɔ bena: Mi dukɔwo katã, miele esema?
2CH.18.28	Tete Israel-fia kple Yuda-fia Yosafat woho yi Ramot-Gilead. 
2CH.18.29	Eye Israel-fia gblɔ na Yosafat bena: Maɖo li nye awuwo, eye mayi aʋa la nu, ke wò la wò awuwo nenɔ ŋuwò! Eye Israel-fia ɖɔ li eƒe awuwo heyi aʋa la nu. 
2CH.18.30	Ke Aram-fia de se na eƒe tasiaɖam-amegãwo gblɔ bena: Migakpe kple ame tsɛ loo alo amegãa ɖeke o, ke boŋ mikpe kple Israel-na ɖeɖeko! 
2CH.18.31	Esi tasiaɖam-amegãwo kpo Yosafat la, woɖe to ɖee, be woakpe kplii, elabena wobu be, eya nye Israel-fia la. Tete Yosafat de asi aƒadodo me; eye Yehowa xɔ nɛ, eye Mawu ble wo dzoe le eŋu. 
2CH.18.32	Esi tasiaɖam-amegãwo kpɔ be, menye Israel-fia lae o la, wotrɔ dzo le eŋu. 
2CH.18.33	Ke ŋutsua ɖe vu eƒe da me heda ɖe ya me, eye wote Israel-fia le gawua kpeƒe. Tete wògblɔ na eƒe tasiaɖamkplɔla bena: Trɔ, ne nakplɔm dzo le aʋa la nu, elabena mexɔ abi! 
2CH.18.34	Aʋa la nu sẽ gbemagbe, eye Israel-fia tsi tre ɖe tasiaɖam la me le Aramtɔwo kasa vaseɖe fiẽ, eve woku, esime ɣe ɖo to.
2CH.19.1	Ke Yuda-fia Yosafat gbugbɔ yi eƒe me le Yerusalem le ŋutifafa me. 
2CH.19.2	Tete nukpɔla Yehu, Xanani vi, yi ɖakpee, eye wogblɔ na fia Yosafat bena: Ame vlo ŋu nèyi ɖakpe ɖoa, eye nèlɔ amesi lé fu Yehowa a? Le esia ta Yehowa ƒe dɔmedzoe va dziwò ɖo. 
2CH.19.3	Ke wokpɔ nyuiwɔwɔa ɖewo le ŋuwò, elabena eɖe Asera wo ɖale anyigba la dzi, eye nètso wò dzi di Mawu.
2CH.19.4	Eye Yosafat no Yerusalem; emegbe egatsa le dukɔ la dome tso Beer-Seba vaseɖe Efrayim-to dzi, eye wòtrɔ wo ɖe Yehowa, wo fofowo ƒe Mawu la ŋu. 
2CH.19.5	Eɖo ʋɔnudrɔ̃lawo Yuda-du sesẽwo katã me le anyigba la dzi, du sia du kple etɔ. 
2CH.19.6	Eye wògblɔ na ʋɔnudrɔ̃lawo bena: Miɖo ŋku anyi le nusi ke miewɔna la me, elabena menye amegbetɔwo miedrɔ̃a ʋɔnu na o, ke boŋ Yehowa ye, eye ele mia gbɔ le ʋɔnudrɔ̃ƒe la. 
2CH.19.7	Eyata Yehowa ƒe ŋɔdzi nelé mi, eye mikpɔ nyuie le miaƒe nuwɔwɔwo me, elabena le Yehowa, mia Mawu gbɔ la, nu madzɔmadzɔ wɔwɔa ɖeke, amedzidedea ɖeke alo zãnuxɔxɔa ɖeke meli o! 
2CH.19.8	Eye Yosafat ɖo Lewi-viwo kple nunɔlawo kpakple Israel ƒe aƒekɔwo ƒe tatɔwo dometɔa ɖewo Yerusalem hã ɖe Yehowa ƒe ʋɔnudɔdrɔ̃wo kple dzrenyawo ŋu. Esi wògbɔ va Yerusalem la, 
2CH.19.9	ede se na wo gblɔ bena: Ale miawɔ anukwaretɔe le Yehowa vɔvɔ̃ me kple miaƒe dzi blibo la enye si: 
2CH.19.10	Ne mia nɔvi, siwo le woƒe duwo me, he nyaa ɖe vɛ na mi, hlɔ̃nya alo nufiamewo, sewo, ɖoɖowo kple kɔnuwo ŋu nya la, ekema mixlɔ̃ nu wo, ne womagaɖi fɔ ɖe Yehowa ŋu, eye dɔmedzoe nava mia kple mia nɔviwo dzi o; alea miawɔ, ne miagaɖi fɔ o. 
2CH.19.11	Kpɔ da, nunɔlagã Amarya le mia nu de Yehowa ƒe nyawo katã ŋu, eye Yuda ƒe aƒe ƒe amegã Zebadya, Ismael vi, li de fia ƒe nyawo katã ŋu, eye Lewi-viwo nye dɔnunɔlawo le mia si. Misẽ ŋu le miaƒe nuwo wɔwɔ me, eye Yehowa anɔ kple ame nyui la!
2CH.20.1	Le esia megbe la Moab-viwo kple Amon-viwo ho aʋa ɖe Yosafat ŋu, eye Meunitetɔwo kpe ɖewo ŋu. 
2CH.20.2	Eye wova gblɔna Yosafat bena: Kpɔ ɖa, ameha gãa ɖe ho ɖe ŋuwò tso Aram, tso ƒu la ƒe go keme dzi, eye kpɔ ɖa, wole Xazezon-Tamar, si nye En-Gedi. 
2CH.20.3	Tete Yosafat vɔ̃, eye wotsɔ eƒe ŋku ɖo Yehowa didi ŋu, eye wòna woɖe gbe ƒã le Yuda blibo la, be woatsi nu aɖɔ. 
2CH.20.4	Eye Yuda va kpe ta, be woaƒo koko na Yehowa; Yuda-duwo katã me wotso, be woadi Yehowa. 
2CH.20.5	Tete Yosafat va Yuda kple Yerusalem ƒe takpekpe la me le Yehowa ƒe me le kpɔ yeye la ŋgɔ 
2CH.20.6	gblɔ bena: Yehowa, mía fofowo ƒe Mawu, de menye wòe nye Mawu le dziƒo kple dziɖula ɖe dukɔwo ƒe fiaɖuƒewo katã dzi oa? Asiwò me ŋusẽ kple kamesesẽ le, eye amea ɖeke mate ŋu ana te ɖe nuwò o. 
2CH.20.7	Ɖe menye wò, mía Mawue, nyã anyigba sia dzi nɔlawo ɖa le wò dukɔ Israel ŋgɔ, eye nètsɔe na xɔ̃wò Abraham ƒe dzidzimeviwo tegbee oa? 
2CH.20.8	Wotso aƒe de edzi, eye wotu kɔkɔeƒe ɖe edzi na wò ŋkɔ la gblɔ bena: 
2CH.20.9	Ne dzɔgbevɔ̃e, yi, tohehe, dɔvɔ̃ kple dɔwuame va mia dzi, eye mieva xɔ sia ŋgɔ kple ŋkuwò me, elabena wò ŋkɔ le xɔ sia me, eye mieɖo ɣli na wò le míaƒe xaxa me la, ekema nasée, eye naɖe mí! 
2CH.20.10	Azɔ kpɔ ɖa, Amon-viwo kple Moab-viwo kpakple amesiwo le Seir-towo dzi, amesiwo dome mèɖe mɔ na Israel, be woato, esime wotso Egipte o, ke boŋ wode axa na wo, eye wometsi wo o la, 
2CH.20.11	kpɔ ɖa, woawoe nye esi, be yewoawɔ vɔ̃ ɖe mia ŋu, eye wova, be yewoanyã mi ɖa tso wò anyigba, si nètsɔ na mi la dzi. 
2CH.20.12	Mia Mawu, madrɔ̃ ʋɔnu wo oa? Elabena ŋusẽa ɖeke mele mía ŋu ɖe ameha gbogbo sia, si ho ɖe mía ŋu la ŋuti o. Mienya nuka wɔ ge míala o, negbe ŋuwò ko míaƒe ŋku le.
2CH.20.13	Eye Yuda blibo la tsi tre ɖe Yehowa ŋku me, keke woƒe vidzĩewo, wo srɔ̃wo kple woƒe viŋutsuwo ke hã le eme. 
2CH.20.14	Tete Yehowa ƒe gbɔgbɔ dze Yexaziel, Zaxarya vi, amesi nye Benaya vi amesi nye Yeiel vi, amesi nye Matanya vi la dzi le takpekpe lãme; enye Lewi-vi tso Asaf viwo dome, 
2CH.20.15	eye wògblɔ bena: Miƒu to anyi, mi Yuda blibo la kple Yerusalem-nɔlawo kpakple wò fia Yosafat! Ale Yehowa le gbɔgblɔm na mi enye si: Migavɔ̃ o, eye ameha gã sia megadzi ŋɔ na mi o, elabena aʋa la menye miaƒe nya o, ke boŋ Mawu tɔe. 
2CH.20.16	Etsɔ la miho ɖe wo ŋu, kpɔ ɖa, woava Haziz-to dzi mɔ dzi, eye miaƒo go wo le bali la nu le Yeruel-gbegbe ŋgɔ. 
2CH.20.17	Miele asi ɖe ge aʋa la me o, ke boŋ mitsi tre ɖi, ne míakpɔ, alesi Yehowa le xɔxɔ ge na mi! Yuda kple Yerusalem, migavɔ̃ o, eye dzika megatso mia ƒo o! Etsɔ la miho ɖe wo ŋu. Yehowa li kpli mi! 
2CH.20.18	Tete Yosafat ɖe ta agu, eye Yuda blibo la kple Yerusalemtɔwo ɖe ta agu ɖe Yehowa ŋku me, eye wodo gbe ɖa na Yehowa. 
2CH.20.19	Eye Lewi-viwo, siwo tso Kehat viwo kple Korax viwo dome la, tsi tre, eye wodo ɣli sesĩe kafu Yehowa, Israel ƒe Mawu la hoo.
2CH.20.20	Eye wòfɔ ŋdi kanya heho ɖo ta Tekoa-gbedzi. Esi woho la, Yosafat tsi tre ɖi gblɔ bena: Miɖo tom, mi Yuda kple Yerusalemtɔwo! Ne miexɔ Yehowa, mia Mawu dzi se la, ekema mianɔ te, eye ne miexɔ eƒe nyagblɔɖilawo dzi se la, ekema adze edzi na mi! 
2CH.20.21	Tete wòɖo aɖaŋu kple dukɔ la be, ne woho la, yeaɖo Yehowa ƒe hadzilawo, siwo ɖoa atsyɔ kɔkɔe hedzia kafukafuha la, akpablalawo ŋgɔ, eye woanɔ ha dzim be: Mida akpe na Yehowa, elabena eƒe amenuveve li tegbee! 
2CH.20.22	Eye wòva me, esime wode asi aseyetsotso me, eye wole kafukafuha dzim la, Yehowa kplɔ xadelawo de Amon-viwo kple Moab-viwo kpakple amesiwo tso Seir-towo dzi, amesiwo ho ɖe Yuda ŋu la, eye wowu wo nɔewo. 
2CH.20.23	Tete Amon-viwo kple Moab-viwo tso ɖe amesiwo tso Seir-towo dzi la ŋuti, wòdza wo ƒu anyi, eye wotsrɔ̃ wo. Eye esi wotsrɔ̃ Seir-to dzi nɔlawo vɔ la, wotsrɔ̃ wo nɔewo. 
2CH.20.24	Esi Yuda va toa ta me le gbea dzi, eye wòtrɔ ɖe ameha la ŋu la, kpɔ ɖa, ame kukuwo ɖo baba ɖe anyigba, eye amea ɖeke mekpɔtɔ o. 
2CH.20.25	Tete Yosafat kple eƒe aʋakɔ la va, be woaha aboyonuawo, eye wokpɔ kesinɔnuwo, awuwo kple nu xɔasiwo le wo dome fũ; eye woha wo, ale be wò wu tsɔtsɔ na wo. Ŋkeke etɔ̃ sɔŋ wole aboyonuawo haha dzi, elabena wosɔ gbɔ ŋutɔ. 
2CH.20.26	Le ŋkeke eneagbe la wokpe ta ɖe kafukafubali la me, elabena afima wokafu Yehowa le; eyata wona ŋkɔ teƒe ma be: kafukafubalime vaseɖe egbe. 
2CH.20.27	Eye Yuda-ŋutsuwo kple Yerusalem-ŋutsuwo katã trɔ gbɔ, eye Yosafat le wo nu hegbɔ va Yerusalem kple dzidzɔ, elabena Yehowa do dzidzɔ na wo ɖe woƒe tutɔwo ŋu. 
2CH.20.28	Eye wogbɔ va Yerusalem hetsɔ saŋkuwo, kasaŋkuwo kple kpẽwo yi Yehowa ƒe aƒe la me. 
2CH.20.29	Eye Mawu ƒe ŋɔdzi lé anyigba dzi fiaɖuƒewo katã, esime wose be, Yehowa wɔ aʋa kple Israel ƒe futɔwo. 
2CH.20.30	Ale Yosafat ƒe fiaɖuƒe la ŋu fa, elabena Mawu na wokpɔ gbɔdzɔe godoo va kpe.
2CH.20.31	Yosafat ɖu fia ɖe Yuda dzi. Exɔ ƒe blaetɔ̃ vɔ atɔ̃, esime wòzu fia, eye woɖu fia ƒe blave vɔ atɔ le Yerusalem. Dadaa ŋkɔ nye Azuba, Silxi vinyɔnu. 
2CH.20.32	Eto fofoa Asa ƒe ʋe me, eye megbe nusi dze Yehowa ŋu la wɔwɔ o. 
2CH.20.33	Ke womeɖe nuxeƒewo ɖa o, eye dukɔ la metsɔ woƒe dzi ɖo wo fofowo ƒe Mawu la ŋu haɖe o. 
2CH.20.34	Yosafat ŋutinya susɔeawo, tsãtɔwo kple megbetɔwo la, woŋlɔ wo ɖe Yehu, Xanani vi fe ŋutinya, si wotsɔ de Israel-fiawo ƒe agbalẽ me la me.
2CH.20.35	Esia megbe la Yuda-fia Yosafat bla nu kple Israel-fia Axazya, amesi nye nu vlo wɔla. 
2CH.20.36	Ebia nu kplu be, yeatu ʋuwo, ne wòayi Tarsis, eye wotu ʋuawo le Ezyon-Geber. 
2CH.20.37	Ke Eliezer, Dodawa vi, tso Maresa gblɔ nya ɖi na Yosafat bena: Esi nebla nu kple Axazya la, eyata Yehowa gblẽ wò dɔwɔwɔ me na wo Tete ʋuawo gbã, eye womete ŋu de Tarsis o.
2CH.21.1	Eye Yosafat mlɔ fofoawo gbɔ, eye woɖu ɖe fofoawo gbɔ le Dawid ƒe du la me, eye via Yoram zu fia ɖe eteƒe.
2CH.21.2	Nɔviaŋutsu, siwo nye Yosafat viwo, wonye Azarya, Yexiel, Zaxarya, Azarya, Mixael kple Sefatya. Amesiawo katã nye Yuda-fia Yosafat ƒe viwo. 
2CH.21.3	Wo fofo na nu geɖe wo, klosalo kple sika kple nu xɔasiwo hekpe ɖe Yuda-du sesẽwo ŋu, ke etsɔ fiaɖuƒe la na Yoram, elabena eya nye ŋgɔgbea. 
2CH.21.4	Eye esi Yoram va ɖo fofoa ƒe fiaɖuƒe la nu, eye woli ke eɖokui la, etsɔ yi wu nɔviawo katã kple Israel-amegãwo dometɔa ɖewo. 
2CH.21.5	Yoram xɔ ƒe blaetɔ̃ vɔ eve, esime wòzu fia, eye woɖu fia ƒe enyi le Yerusalem. 
2CH.21.6	Eye wòto Israel-fiawo ƒe ʋe me, abe alesi Axab ƒe aƒe la wɔ ene, elabena eɖe Axab ƒe vinyɔnu, eye wòwɔ nusi nye vɔ̃ le Yehowa ŋku me. 
2CH.21.7	Ke Yehowa mebe, yeagblẽ Dawid ƒe aƒe la o le nusi wòbia kple Dawid kple alesi wòdo ŋugbe be, yeana akaɖia ɖe eya kple viawo ɖaa la ta.
2CH.21.8	Le eŋɔli Edom dze aglã ɖe Yuda le dziɖuɖu ŋu, eye woɖo fia na wo ɖokui. 
2CH.21.9	Tete Yoram kple amegãwo ho yi, eye tasiaɖamwo katã kpe ɖe wo ŋu. Eye wòva me be, eya kple eƒe amegãwo tso le zã me ɖasi Edomtɔ, siwo ɖe to ɖee. 
2CH.21.10	Ke Edom dze aglã ɖe Yuda ƒe dziduɖu ŋu vaseɖe egbe. Eye Libna hã dze aglã ɖe eƒe dziɖuɖu ŋu le ɣemaɣi, le esi wògblẽ Yehowa fofoawo ƒe Mawu ɖi la ta. 
2CH.21.11	Ewɔ nuxeƒewo hã ɖe Yuda-towo dzi, eye wòna Yerusalemtɔwo subɔ trɔ̃wo, eye woble Yuda.
2CH.21.12	Tete nyagblɔɖila Eliya ɖo agbalẽ ɖee bena: Ale Yehowa, fofowò Dawid ƒe Mawu la, gblɔ esi: Esi meto fofowo Yosafat ƒe ʋe me o, 
2CH.21.13	ke boŋ neto Israel-fiawo ƒe ʋe me, eye nena Yuda kple Yerusalemtɔwo subɔ trɔ̃wo abe Axab ƒe aƒe ene, eye nèwu nɔviwòwo hã, amesiwo tso fofowò ƒe me, eye wonyo wu wò la, 
2CH.21.14	eyata kpɔ ɖa, Yehowa ahe fuwɔame ava wò dukɔ la, viwòwo kple srɔ̃wòwo kpakple wò kesinɔnuwo katã dzi. 
2CH.21.15	Ke wò ŋutɔ la adze dɔ ɖe wò dɔkawo ŋu, eye dɔlele la ana be, nanye wò dɔkawo agbadre.
2CH.21.16	Eye Yehowa dɔ Filistitɔwo kple Arabiatɔwo, amesiwo le Kusiviwo xa la ƒe gbɔgbɔ ɖe Yoram ŋu. 
2CH.21.17	Eye woho va dze Yuda dzi heta kesinɔnu, siwo katã wokpɔ le fia ƒe me la dzoe; wokplɔ viawo kple srɔ̃wo hã dzoe, eye viŋutsua ɖeke mekpɔtɔ nɛ o, negbe viawo ƒe dɔmlɔea Yoaxaz ko. 
2CH.21.18	Eye le nusiawo katã megbe la Yehowa ɖe fu nɛ, eye wòdze dɔ vɔ̃ɖia ɖe ɖe eƒe dɔkawo ŋu. 
2CH.21.19	Eye wòva me le ɣeyiɣia ɖewo megbe, esime ƒe eve va yi la, dɔléle la na wònyè eƒe dɔkawo, eye wòse veve geɖe heku; ke eƒe dukɔ la medo dzoa ɖeke nɛ, abe alesi wodo dzo na fofoawo ene o. 
2CH.21.20	Exɔ ƒe blaetɔ̃ vɔ eve, esime wòzu fia, eye woɖu fia ƒe enyi le Yerusalem; eye wòyi, ke eƒe nu meve amea ɖeke o; woɖii ɖe Dawid ƒe du la me, ke menye ɖe fiawo ɖiƒe o.
2CH.22.1	Eye Yerusalemtɔwo tsɔ eƒe dɔmlɔea Axazya ɖo fia ɖe eteƒe, elabena adzoha, siwo va asaɖa me kple Arabiatɔwo, wu xoxoetɔwo katã. Ale Yuda-fia Yoram ƒe vi Axazya zu fia. 
2CH.22.2	Axazya xɔ ƒe blave vɔ eve, esime wòzu fia, eye woɖu fia ƒe ɖeka le Yerusalem. Dadaa ŋkɔ nye Atalya, Omri ƒe vinyɔnu. 
2CH.22.3	Eya hã to Axab ƒe aƒe la ʋe me, elabena dadaa nye eƒe aɖaŋuɖola le nu vlo wɔwɔ me. 
2CH.22.4	Eye wòwɔ nusi nye vɔ̃ le Yehowa ŋku me abe Axab ƒe aƒe la ene, elabena woawòe nye eƒe aɖaŋuɖolawo le fofoa ƒe ku megbe hena eƒe gbegblẽ. 
2CH.22.5	Eɖo to woƒe aɖaŋuɖoɖowo, eye woho aʋa kple Israel-fia Yoram, Axab vi, yi Ramot-Gilead ɖe Aram-fia Xazael ŋu; ke Aramtɔwo si Yoram 
2CH.22.6	Tete wògbɔ, be woada gbe le ye ŋu le Yezreel, elabena wode abi eŋu le Rama, esime wòwɔ aʋa kple Aram-fia Xazael. Eye Yuda-fia Axazya, Yoram vi yi, be yeakpɔ Yoram. Axab vi la ɖa le Yezreel, elabena ele da lém. 
2CH.22.7	Ke Mawue toto ta me na Axazya, be wòayi Yoram gbɔ. Esi wòva la, eya kple Yoram woho ɖe Yehu, Nimsi vi, amesi Yehowa si ami na, be yeatsrɔ̃ Axab ƒe aƒe la ŋu. 
2CH.22.8	Eye wòva me, esime Yehu le to hem na Axab ƒe aƒea la, ekpa Yuda-amegãwo kple Axazya nɔviwò ƒe viwo, amesiwo subɔa Axazya la, — eye wowu wo. 
2CH.22.9	Edi Axazya, eye wolée, esime wòɣla ɖe Samaria. Eye wokpɔe va Yehu gbɔ, eye wòna wowui hetso ɖi; elabena wogblɔ be, eya nye Yosafat, amesi tso eƒe dzi blibo di Yehowa la ƒe vi. Azɔ amea ɖeke megale Axazya ƒe me, amesi ate ŋu aɖu fia o.
2CH.22.10	Eye esi Axazya dada kpo be, ye vi ku la, etso, eye wowu Yuda ƒe aƒe ƒe fiaƒome blibo la. 
2CH.22.11	Tete fia ƒe vinyɔnu Yoseba fi Yoas, Axazya vi, le fiavi, siwo wu ge woala la dome, eye wòkplɔ eya kple eƒe nonala yi abaxɔ me. Ale fia Yoram ƒe vinyɔnu Yoseba, amesi nye nunɔla Yoyada srɔ̃ la, ɣlae ɖe Atalya, eye mete ŋu wui o, elabena eya nye Axazya nɔvinyɔnu. 
2CH.22.12	Eye wòɣla ɖe wo gbɔ le Mawu ƒe aƒe la me ƒe ade, eye Atalya ɖu anyigba la dzi.
2CH.23.1	Ke le ƒe adrelia me la Yoyada do dzi hebla nu kple ame alafawo ƒe tatɔwo, woawo nye: Azarya, Yeroxam vi, Ismael, Yoxanan vi, Azarya, Obed vi, Maaseya, Adaya vi, kple Elisafat, Zixri vi. 
2CH.23.2	Eye wotsa le Yuda godoo heƒo Lewi-viwo nu ƒu tso Yuda-duwo katã me kple Israel ƒe aƒekɔwo ƒe tatɔwo nu ƒu, eye wova Yerusalem. 
2CH.23.3	Eye ameha blibo la bla nu kple fia la le mawuƒe me; eye wògblɔ na wo bena: Kpɔ ɖa, fiavie aɖu fia, abe alesi Yehowa gblɔ ɖe Dawid viwo ŋu ene. 
2CH.23.4	Ale miawo enye si: Nunɔlawo kple Lewi-viwo, amesiwo le da me ɖo ge le dzudzɔgbe dzi la ƒe akpa etɔ̃lia nadzɔ agbo la nu; 
2CH.23.5	akpa etɔ̃liawo ɖeka nanɔ fia ƒe me, eye akpa etɔ̃liawo ɖeka nanɔ Yesod-gbo la nu, eye dukɔ blibo la nanɔ Yehowa ƒe aƒe la ƒe xɔxɔnuwo. 
2CH.23.6	Amea ɖeke megava Yehowa ƒe aƒe la me o, negbe nunɔlawo kple Lewi-vi, siwo le dɔ wɔm la ko; woawo ko nava, elabena ame kɔkɔewo wonye. Eye dukɔ blibo la nalé Yehowa ƒe ɖoɖowo me ɖe asi. 
2CH.23.7	Lewi-viwo dome amesiame nalé eƒe aʋawɔnu ɖe asi, eye woaɖe to ɖe fia la, ne amea ɖe va aƒea me la, woawui; eye minɔ fia la ŋu, ne eva me alo wòdo. 
2CH.23.8	Eye Lewi-viwo kple Yuda blibo la wɔ, abe alesi nunɔla Yoyada de se pɛpɛpɛ ene, eye amesiame kplɔ eƒe amewo, amesiwo ɖo dɔ me le dzudzɔgbe dzi kple amesiwo do le dɔ me le dzudzɔgbe dzi siaa, elabena nunɔla Yoyada meɖe asi le amehawo ŋu o. 
2CH.23.9	Eye nunɔla Yoyada tsɔ fia Dawid ƒe akplɔwo, akpoxɔnu kple aʋawɔnu, siwo le mawuƒe la me la, na ame alafawo ƒe amegãwo. 
2CH.23.10	Eye wòɖo dukɔ blibo la tso xɔ la ƒe ɖusi me kpa dzi vaseɖe xɔ la ƒe mia me kpa dzi heƒo xlã vɔsamlekpui la kple xɔ la, eye woɖe to ɖe fia la. 
2CH.23.11	Tete wokplɔ fiavi la ɖoe, woɖɔ fiakuku la nɛ, eye wotsɔ se la de asi nɛ: woɖo fiae, eye nunɔla Yoyada kple viawo si ami nɛ, eye wodo ɣli bena: Fia nenɔ agbe!
2CH.23.12	Esi Atalya se dukɔ, si nyã aƒa va le fia la kafum ƒe ɣli la, eyi ɖe dukɔ la gbɔ le Yehowa ƒe aƒe la me. 
2CH.23.13	Ke esi wòkpɔ bena, fia la tsi tre ɖe kɔkɔƒe le mɔ nu, eye amegãwo kple kpẽkulawo le fia la gbɔ, dukɔ hahoo la katã le dzidzɔ kpɔm, eye wole kpẽ kum, eye hadzilawo tsɔ hadzinuwo le kafukafuha dzim la, Atalya dze eƒe awuwo, eye wòdo ɣli bena: Nugbeɖoɖoe! Nugbeɖoɖoe! 
2CH.23.14	Tete nunɔla Yoyada ɖe se na ame alafawo ƒe amegãwo, amesiwo nye aʋakɔ la kplɔlawo, gblɔ na wo bena: Mikplɔe to ameawo domee, eye ne amea ɖe dze eyome la, miwui kple yi; elabena nunɔla la gblɔ be, womawui ɖe Yehowa ƒe aƒe la me o. 
2CH.23.15	Esi wòlée va ɖo afisi sɔwo tona via fiaƒe me la, wowui ɖe afima.
2CH.23.16	Eye Yoyada bla nu kple dukɔ blibo la kpakple fia la be, yewoanye Yehowa ƒe dukɔ. 
2CH.23.17	Tete dukɔ blibo la ge ɖe Baal-ƒe me, wòmũ eƒe vɔsamlekpui ƒu anyi, wogbã eƒe legbawo, eye wowu Baal ƒe nunɔla Matan ɖe vɔsamlekpuia ŋgɔ. 
2CH.23.18	Eye Yoyada tsa Yehowa ƒe aƒe la me dowo de asi na nunɔlawo kple Lewi-viwo, amesiwo me Dawid mã hena Yehowa fe aƒe la, be wòasa Yehowa ƒe numevɔ kple dzidzɔ kpakple hadzidzi le Dawid ƒe ɖoɖo la nu, abe alesi woŋlɔe ɖe Mose ƒe se la me ene. 
2CH.23.19	Eɖo agbonudzɔlawo Yehowa ƒe aƒe la ƒe agbowo nu, be ame makɔmakɔa ɖeke magage ɖe eme o 
2CH.23.20	Tete wòɖe ame alafawo ƒe amegãwo, dukɔ la ƒe ame ŋkutawo kple aƒekɔwo kpakple dukɔ hahoo la katã, eye wokplɔ fia la tso Yehowa-ƒe me heto dzigbegbo la nu yi fiaƒe me, eye wotsɔ fia la ɖo fiazikpui la dzi. 
2CH.23.21	Eye anyigba dzi dukɔ blibo la kpɔ dzidzɔ, eye du la me fa. Ke wowu Atalya kple yi.
2CH.24.1	Yoas xɔ ƒe adre, esime wòzu fia, eye woɖu fia ƒe blane le Yerusalem. Dadaa ŋkɔ nye Zibya tso Beer-Seba. 
2CH.24.2	Eye Yoas wɔ nusi dze Yehowa ŋu le nunɔla Yoyada ƒe agbenɔɣi katã. 
2CH.24.3	Eye Yoyada ɖe srɔ̃ eve ne, eye wòdzi ŋutsuviwo kple nyɔnuviwo.
2CH.24.4	Le nusiawo megbe la Yoas ɖo ɖe ta me be, yeaɖɔ Yehowa ƒe aƒe la ɖo. 
2CH.24.5	Eye wòƒo nunɔlawo kple Lewi-viwo nu ƒu gblɔ na wo bena: Miyi Yuda-duwo me, eye midzɔ ga le Israel blibo la si ƒe sia ƒe, ne miatsɔ aɖo mia Mawu ƒe aƒe la ɖo. Mitsɔ dzo ɖe nusiawɔwɔ ŋu! Ke Lewi-viwo metsɔ dzo ɖe eŋu o. 
2CH.24.6	Tete fia la yɔ Yoyada, si nye tatɔ la, eye wògblɔ nɛ bena: Nukaŋuti meɖi tso Lewi-viwo si be, woaɖaxɔ Yehowa ƒe dɔla Mose ƒe adzɔ, si wòɖo na Israel ƒe ameha la ɖe Mawu ƒe agbadɔ la ŋu la, tso Yuda kple Yerusalem si oa? 
2CH.24.7	Elabena Atalya baɖa ma ƒe viwo gbã Mawu ƒe aƒe la, eye wotsɔ Yehowa ƒe aƒe la ƒe nunana kɔkɔewo katã wɔ Baal tɔe. 
2CH.24.8	Tete fia la de se be, woawɔ aɖakaa ɖe, eye wotsɔe ɖa ɖe Yehowa ƒe aƒe la ƒe agbo nu le egodo. 
2CH.24.9	Eye wòna woɖe gbe ƒã le Yuda kple Yerusalem be, woatsɔ Mawu ƒe dɔla Mose ƒe adzo, si wòɖo na Israel le gbe dzi la, vɛ na Yehowa. 
2CH.24.10	Tete amegãwo katã kple dukɔ blibo la kpo dzidzɔ, eye wotsɔe va ko ɖe aɖaka la me, vaseɖe esime wòyɔ. 
2CH.24.11	Ne wokpɔ be, ga la sɔ gbɔ la, ekema Lewi-viwo tsɔa aɖaka la yia amesi fia la ɖo la gbɔ, eye fia ƒe agbalẽŋlɔla kple nunɔlagã ƒe dɔwɔla vana, eye wotrɔnɛ le aɖaka la me gatsɔnɛ ɖadana ɖe eteƒe. Alea wowɔe gbesiagbe, eye woƒo ga geɖe nu ƒu. 
2CH.24.12	Eye fia la kple Yoyada wotsɔ wo na Yehowa ƒe aƒe la ƒe dɔnunɔlawo, eye woɖatsɔ kpefulawo kple atikpalawo, ne woaɖɔ Yehowa ƒe aƒe la ɖo hekpe ɖe gayibɔ- kple akɔblidɔwɔlawo ŋu, ne woaɖɔ Yehowa ƒe aƒe la do. 
2CH.24.13	Esi dɔnunɔlawo lé dɔa me la, dɔ la de ŋgɔ to wo si me, eye wogaɖɔ Mawu ƒe aƒe la ɖo wòɖo eƒe nɔnɔme, eye wowɔe asi te eŋu. 
2CH.24.14	Ke esi wowɔe vo la, wotsɔ ga susɔea na fia la kple Yoyaɖa, eye wotsɔe wo Yehowa ƒe aƒe la me nuwo, subɔsubɔdɔwɔnuwo kple vɔsanuwo, trewo, sikanuwo kple klosalonuwo. Ale wosa numevɔ le Yehowa ƒe aƒe la me ɖaa le Yoyada ƒe agbenɔɣi katã. 
2CH.24.15	Yoyada tsi, eye agbe tii, eye woku; exɔ ƒe alafa ɖeka kple blaetɔ̃ hafi ku. 
2CH.24.16	Eye woɖii ɖe Dawid ƒe du la me ɖe fiawo gbɔ, elabena ewɔ nyui na Israel kple Mawu kpakple eƒe aƒe la.
2CH.24.17	Le Yoyada ƒe ku megbe la Yuda-amegãwo va de ta agu na ha la, eye fia la ɖo to woƒe gbe. 
2CH.24.18	Wogblẽ Yehowa, wo fofowo ƒe Mawu ƒe aƒe la ɖi, eye wosubɔ Aserawo kple legbawo Tete dɔmedzoe va Yuda kple Yerusalem dzi le woƒe fɔɖiɖi sia ta. 
2CH.24.19	Eye wòɖo nyagblɔɖilawo ɖe wo gbɔ, be woatrɔ wo ɖe Yehowa ŋu, eye woxlɔ̃ nu wo, ke womeɖo to o. 
2CH.24.20	Eye Mawu ƒe gbagba dze nunɔla Yoyada ƒe vi Zaxarya dzi, eye wòtsi tre ɖe dukɔ la ŋku me gblɔ na wo bena: Ale Mawu gblɔ esi: Nukaŋuti míeɖa Yehowa ƒe se dzi, ne dzɔgbenyuiea ɖeke maganɔ mia ŋu o? Esi miegblẽ Yehowa ɖi la, eyata eya hã gblẽ mi ɖi. 
2CH.24.21	Tete wobla ɖe eŋu, eye woƒu kpee le Yehowa ƒe aƒe ƒe xɔxɔnu, le fia la ƒe sedede nu. 
2CH.24.22	Ke fia Yoas meɖo ŋku alesi fofoa Yoyada ve enu la dzi o, eye wowu via. Eye esi wòle kukum la, egblɔ be: Yehowa kpɔe, eye abia eta.
2CH.24.23	Le ƒe ɖeka megbe la Aramtɔwo ƒe aʋakɔ ho ɖe eŋu, eye wova Yuda kple Yerusalem, wowu dukɔ la ƒe amegãwo katã le dukɔ la dome, eye woɖo woƒe aboyonuwo katã ɖe Damasko-fia. 
2CH.24.24	Aramtɔwo va kple aʋakɔ suea ɖe ko hafi, ke Yehowa tsɔ aʋakɔ gã ŋutɔ na wo, le esi wogblẽ Yehowa, wo fofowo ƒe Mawu la ɖi la. Eye wohe to na Yoas. 
2CH.24.25	Eye esi wodzo le egbɔ la, — ele dɔ lém vevie, hafi wogblẽe ɖi, — eƒe dɔlawo bla ɖe eŋu le hlɔ̃, si wòɖo ɖe nunɔla Yoyada ƒe viwo ŋu la ta; eye wowui ɖe eƒe aba dzi. Ale woku, eye woɖii ɖe Dawid ƒe du la me, ke womeɖii ɖe fiawo ɖiƒe o. 
2CH.24.26	Amesiwo bla ɖe eŋu la, wonye esi: Zabad, Amoni-nyɔnu Simeat ƒe vi, kple Yozabad, Moab-nyɔnu Simri ƒe vi. 
2CH.24.27	Viaŋutsuwo kple nya gbogbo, siwo wogblɔ ɖe eŋu kpakple alesi wògbugbɔ Mawu ƒe aƒe la gɔme ɖo anyi la, woŋlɔ wo ɖe ŋutinya, siwo le fiawo ƒe agbalẽ me la me. Eye via Amazya zu fia ɖe eteƒe.
2CH.25.1	Amazya xɔ ƒe blave vɔ atɔ̃ esime wòzu fia, eye woɖu fia ƒe blave vɔ asieke le Yerusalem. Dadaa ŋkɔ nye Yoadan tso; Yerusalem. 
2CH.25.2	Ewɔ nusi dze Yehowa ŋu, ɖeko menye kple dzi blibo o. 
2CH.25.3	Eye esi fiaduƒe la li ke ɖe esi me la, ewu eƒe dɔla, siwo wu fofoa fia la. 
2CH.25.4	Ke mewu wo viwo o, abe alesi Yehowa de se gblɔ woŋlɔ ɖe Mose ƒe segbalẽa me ene be: Fofowo megaku ɖe viwo nu o, eye viwo megaku ɖe fofowo nu o, ke boŋ amesiame nèku ɖe eya ŋutɔ ƒe nuvɔ̃ ta.
2CH.25.5	Eye Amazya ƒo Yuda blibo la kple Benyamin nu ƒu, eye wòɖo wo le woƒe aƒekɔwo, le ame akpewo ƒe amegãwo kple ame alafawo ƒe amegãwo nu. Eye wolia amesiwo xɔ ƒe blave kple edzivɔwo la xlẽ, wole ame tiatia akpe alafa etɔ̃, amesiwo ate ŋu ade aʋa, eye woawɔ akplɔ kple akpoxɔnu ŋu dɔ. 
2CH.25.6	Eye wotsɔ klosalo talento alafa ɖeka ɖatsɔ aʋa ŋutsu kalẽtɔ akpe alafa ɖeka le Israel. 
2CH.25.7	Eye Mawu ƒe amea ɖe va egbɔ gblɔ bena: Oo fia, Israel ƒe aʋakɔ la megayi kpli wò o, elabena Yehowa meli kple Efrayim-viwo katã, amesiwo nye Israel o, 
2CH.25.8	ke boŋ wò ɖeka yi, eye nalé dzi ɖe ƒo le aʋa la me; ne menye nenem o la, Mawu ana natsi wò futɔ si, elabena ŋusẽ le Mawu si, be woaxɔ na ame, alo wòana wòatsi. 
2CH.25.9	Amazya gblɔ na Mawu ƒe ame la bena: Evɔ talento alafa ɖeka, si metsɔ na Israel ƒe amehaawo ɖe? Mawu ƒe ame la ɖo ŋu bena: Yehowa ana nu geɖe wò wu esia. 
2CH.25.10	Eye Amazya ɖe ameha, siwo tso Efrayim va egbɔ la, ɖe vovo, be wòayi wo ɖe. Tete wodo dɔmedzoe ɖe Yuda ŋu ŋutɔ, eye wòtrɔ yi wo de kple dziku heliheli.
2CH.25.11	Ke Amazya lé dzi ɖe ƒo he kplɔ eƒe aʋakɔ la; woho va dzeƒe la me, eye wowu Seir-viwo ame akpe ewo. 
2CH.25.12	Yuda-viwo lé ame akpe ewo agbagbe, eye wokplɔ wo yi agakpe la ta me, eye wotutu wo tso agakpea ta me, eye wo katã gbã yaʋayaʋa. 
2CH.25.13	Ke ameha, siwo Amazya gbugbɔ ɖo ɖa, be womagayi aʋa la kplii o la, yi ɖakaka ɖe Yuda-duwo me tso Samaria vaseɖe Bet-Xoron; wowu ame akpe etɔ̃ le wo dome, eye woha aboyonu geɖe.
2CH.25.14	Esime Amazya ɖu Edomtɔwo dzi, eye wògbɔ la, ehe Seir-viwo ƒe mawuwo gbɔe, eye wòli mawuawo na eɖokui; ede ta agu na wo, eve wòɖo dzudzɔ na wo 
2CH.25.15	Tete Yehowa ɖo dɔmedzoe ɖe Amazya ŋu, eye wòɖo nyagblɔɖilaa ɖe ɖee wògblɔ nɛ bena: Nukaŋuti nèle nu biam mawu, siwo mete ŋu ɖe woƒe dukɔ tso asiwò me o la? 
2CH.25.16	Eye esi wòƒo nu kplii la, egblɔ nɛ bena: Wòe mietsɔ ɖo fia ƒe aɖaŋuɖolaea? Dzudzɔ, ne menye nenem o la, woaƒo wò. Eye nyagblɔɖila la dzudzɔ hegblɔ bena: Menyae be, Mawu ɖo gbegblẽ ɖe ŋuwò, le esi nèwɔ nusia, eye mèɖo to nye aɖaŋuɖoɖo o ta.
2CH.25.17	Eye Yuda-fia Amazya de aɖaŋu heɖo ame ɖe Israel-fia Yoas, amesi nye Yehu vi Yoaxaz ƒe vi, be woagblɔ ne bena: Va, ne míakpe akɔ kple mía nɔewo kpɔ! 
2CH.25.18	Tete Israel-fia Yoas ɖo ame ɖe Yuda-fia Amazya gblɔ bena: Ŋuvegoe, si le Libanon dzi la, dɔ ame ɖo ɖe sederti, si le Libanon dzi, gblɔ bena: Tsɔ viwònyɔnu na vinyeŋutsu, ne wòaɖe. Tete gbemelã, siwo le Libanon dzi la, va nyã avuzi le ŋuvegoe la dzi. 
2CH.25.19	Ele bubum be: kpɔ ɖa, mesi Edomtɔwo; eyata dzi ɖo ƒowò, nèle ɖokuiwò dom ɖe dzi. Tsi aƒe, nukaŋuti nèbe, yeade ɖokuiwò dzɔgbevɔ̃e me, eye mia kple Yuda siaa míatsi? 
2CH.25.20	Ke Amazya meɖo to o, elabena Mawu gbɔ wòtso, be wòatsɔ wo ade asi, le esi wòbia nu Edomtɔwo ƒe mawuwo ta. 
2CH.25.21	Tete Israel-fia Yoas ho, eye eya kple Yuda-fia Amazya wokpe akɔ le Bet-Semes, si nye Yuda tɔ la. 
2CH.25.22	Ke Israel si Yuda, eye wo dome amesiame si yi eƒe agbadɔ me. 
2CH.25.23	Eye Israel-fia Yoas lé Yuda-fia Amazya, amesi nye Axaz vi Yoas ƒe vi la, le Bet-Semes, eye wòkplɔe va Yerusalem; eye wògbã Yerusalem ƒe gli tso Efrayim-gbo la nu vaseɖe dzogoedzigbo la gbɔ, ele abɔklugui alafa ene. 
2CH.25.24	Eye wòlɔ sika kple klosalowo katã kpakple ŋudɔwɔnuawo katã, siwo le Obed-Edom si me le Mawu ƒe aƒe la me, kple fia ƒe aƒe me kesinɔnuwo hekpe ɖe awɔbamewo ŋuti yi Samaria.
2CH.25.25	Le Israel-fia Yoas, Yoaxaz vi ƒe ku megbe la Yuda-fia Amazya, Yoas vi, nɔ agbe ƒe wuiatɔ̃. 
2CH.25.26	Amazya ŋutinya susɔeawo, tsãtɔwo kple megbetɔwo la, woŋlɔ wo ɖe Yuda-fiawo kple Israel-fiawo ƒe agbalẽ me. 
2CH.25.27	Tso esime Amazya trɔ le Yehowa yome la, woɖo nugbe ɖe eŋu le Yerusalem. Tete wòsi yi Laxis; ke wodo ame ɖe eyome ɖe Laxis, eye wowui le afima. 
2CH.25.28	Eye wokɔe ɖo sɔ dzi va ɖi ɖe fofoawo gbɔ le Yuda-du la me.
2CH.26.1	Tete Yuda-dukɔ blibo la tsɔ Uziya, amesi xɔ ƒe wuiade la, ɖo fia ɖe fofoa Amazya teƒe. 
2CH.26.2	Esime fia la mlɔ fofoawo gbɔ la, etso Elot, eye wògagbugbɔe na Yuda. 
2CH.26.3	Uziya xɔ ƒe wuiade, esime wòzu fia, eye woɖu fia ƒe blaatɔ̃ vɔ eve le Yerusalem. 
2CH.26.4	Ewo nusi dze Yehowa ŋu, abe alesi fofoa Amazya wo pɛpɛpɛ ene. 
2CH.26.5	Edi Mawu le Zaxarya, amesi fia Mawu vɔvɔ̃e la ƒe agbenɔɣi katã, eye Mawu na wòdze edzi nɛ le ŋkeke, siwo katã me wòdi Yehowa. 
2CH.26.6	Eye wòho dawo aʋa kple Filistitɔwo, eye wògbã Gat ƒe gliwo, Yabne ƒe gliwo kple Asdod ƒe gliwo, eye wòtso duwo ɖe Asdod kple Filistitɔwo dome. 
2CH.26.7	Eye Mawu de edzi de Filistitɔwo kple Arabiatɔwo, amesiwo nɔ Gur-Baal la, kple Meunitɔwo ŋuti. 
2CH.26.8	Amonitɔwo dzo nu na Uziya, eye eƒe ŋkɔ de Egipte ke, elabena ekpa ŋusẽ tso me. 
2CH.26.9	Uziya tu xɔ tsralawo ɖe Yerusalem, ɖe dzogoedzigbo la, bali me agbo la kple dzogoe la dzi, eye wòwɔ wo sesĩe. 
2CH.26.10	Etu xɔ tsralawo ɖe gbe dzi, eye wòɖe vudo geɖewo, elabena lãho geɖe le esi le bali me kple tagba, eye agbledelawo kple weingbledelawo le esi le towo dzi kple Karmel, elabena elɔ̃a agbledede. 
2CH.26.11	Aʋawɔla kalẽtɔ, siwo hona dea aʋa hamehame la, le Uziya si, agbalẽŋlɔla Yeiel kple dɔdzikpɔla Maaseya tia wo xlẽ le Xananya, amesi tso fia ƒe amegãwo dome ƒe dzikpɔkpɔ te. 
2CH.26.12	Aƒekɔwo ƒe tatɔwo, siwo le aʋawɔla kalẽtɔwo dome ƒe xexlẽme blibo la le ame akpe eve alafa ade; 
2CH.26.13	eye aʋakɔ la le wo si me; aʋawɔla, siwo le klalo la, le ame akpe alafa etɔ̃ kple adre kple alafa atɔ̃, ne woakpe ɖe fia la ŋu ɖe futɔwo ŋuti. 
2CH.26.14	Uziya wo akpoxɔnuwo, akplɔwo, gakukuwo, gawuwo, dawo kple akafomekpewo na aʋakɔ blibo la. 
2CH.26.15	Eye wòwɔ mɔ̃a ɖe, si aɖaŋutɔa ɖe to vɛ la, le Yerusalem, si wotsɔ, da ɖe xɔ tsralawo kple xɔwo ta me, ne woatsɔ ada aŋutrɔwo kple kpe gãwoe. Eƒe ŋkɔ de du, elabena woxɔ nɛ nukutɔe, vaseɖe esime ŋusẽ ɖo eŋu.
2CH.26.16	Ke esi ŋusẽ ɖo eŋu la, ede asi dada me, vaseɖe esime eƒe nuwɔwɔ gblẽ; meɖi anukware na Yehowa, eƒe Mawu la o, eye wòge ɖe Yehowa ƒe gbedoxɔ la me hedo dzudzɔ le dzudzɔdovɔsamlekpui la dzi. 
2CH.26.17	Tete nunɔla Azarya do ɖe eyome, eye Yehowa ƒe nunɔla blanyi, siwo nye ŋutsu kalẽtɔwo la, kpe ɖe eŋu. 
2CH.26.18	Eye wotsi tre ɖe fia Uziya ŋu gblɔ nɛ bena: Uziya, medze wò be, nado dzudzɔ na Yehowa o, negbe nunɔlawo, siwo nye Aron viwo, amesiwo ŋu wokɔ hena dzudzɔdodo la ko. Do go le kɔkɔeƒe la, elabena èwɔ nu tovo, eye Yehowa made bubua ɖeke ŋuwò o. 
2CH.26.19	Tete Uziya ɖo dɔmedzoe, eye wòlé dzudzɔdogba ɖe asi be, wòado dzudzɔ. Ke esi wòdo dɔmedzoe ɖe nunɔlawo ŋu la, anyi ƒo ɖe eƒe ŋgonu le nunɔlawo ŋku me le Yehowa ƒe xɔ la me le dzudzɔdovɔsamlekpui la xa. 
2CH.26.20	Eye esi nunɔlawo ƒe tatɔ Azarya kple nunɔlawo katã trɔ kɔ ɖe eŋu la, kpɔ ɖa, edze anyi ɖe ŋgonu, eye wonyae afɔ tsɔtsɔe tso afima. Eya ŋutɔ hã wɔ kabakaba hedo, le esi Yehowa ƒoe la ta.
2CH.26.21	Ale fia Uziya dze anyi vaseɖe eƒe kugbe, eye wònɔ aga le xɔa ɖe me abe anyidzelawo ene, elabena wotsri Yehowa ƒe aƒe la nɛ, eye via Yotam nɔ fia ƒe aƒe la nu hedrɔ̃ ʋɔnu dukɔ hahoo la. 
2CH.26.22	Uziya ŋutinya susɔeawo, tsãtɔwo kple megbetɔwo la, nyagblɔɖila Yesaya, Amoz vi la, ŋlɔ wo. 
2CH.26.23	Eye Uziya mlɔ fofoawo gbɔ, eye woɖii ɖe agble me le fofoawo gbɔ lɔƒo le fiawo ɖiƒe, elabena wogblɔ be: Anyie wòdze. Eye via Yotam zu fia ɖe eteƒe.
2CH.27.1	Yotam xɔ ƒe blave vɔ atɔ̃, esime wòzu fia, eye woɖu fia ƒe wuiade le Yerusalem. Dadaa ŋkɔ nye Yerusa, Zadok ƒe vinyɔnu. 
2CH.27.2	Ewɔ nusi dze Yehowa ŋu, abe alesi fofoa Uziya wɔ pɛpɛpɛ ene, negbe ɖeko eya mege ɖe Yehowa ƒe gbedoxɔ la me o. Ke dukɔ la gale nu gbegblẽ wɔwɔ dzi ɖaa ko. 
2CH.27.3	Eɖe dzigbegbo ɖe Yehowa ƒe aƒe la ŋu, eye wòɖo Ofel-gli la yi edzi ŋutɔ. 
2CH.27.4	Etso duwo ɖe Yuda-towo dzi, eye wòtu mɔwo kple xɔ tsralawo ɖe avewo me. 
2CH.27.5	Ewɔ aʋa kple Amon-viwo ƒe fia hã, eye woɖu wo dzi, eye Amon-viwo tsɔ klosalo talento alafa ɖeka, lu kor akpe ewo kple ƒo kor akpe ewo nɛ le ƒe ma mè. Nusiawo Amon-viwo tsɔ nɛ le ƒe evelia kple ƒe etɔ̃lia hã me.
2CH.27.6	Ale Yotam kpɔ ŋusẽ, elabena ezɔ le Yehowa, eƒe Mawu la ŋku me. 
2CH.27.7	Yotam ŋutinya susɔeawo, eƒe aʋawɔwɔwo katã kple eƒe nuwɔwɔwo la, woŋlɔ wo ɖe Israel-fiawo kple Yuda-fiawo ƒe agbalẽ me. 
2CH.27.8	Exɔ ƒe blave vɔ atɔ̃, esime wòzu fia, eye woɖu fia ƒe wuiade le Yerusalem. 
2CH.27.9	Eye Yotam mlɔ fofoawo gbɔ, eye woɖii ɖe Dawid ƒe ɖu la me, eye via Axaz zu fia ɖe eteƒe.
2CH.28.1	Axaz xɔ ƒe blave, esime wòzu fia, eye woɖu fia ƒe wuiade le Yerusalem. Mewɔ nusi dze Yehowa ŋu abe fofoa Dawid ene o, 
2CH.28.2	ke boŋ eto Israel-fiawo ƒe ne me, eye wòkɔ legbawo na Baalwo. 
2CH.28.3	Edo dzudzɔ le Ben-Hinom-bali la me, eye wòna viawo to dzo me le dukɔ, siwo Yehowa nyã le Israel-viwo ŋgɔ la ƒe ŋunyɔnuwo nu. 
2CH.28.4	Esa vɔ, eye wòdo dzudzɔ le nuxeƒewo, togbɛwo dzi kple ati damawo katã te. 
2CH.28.5	Tete Yehowa, eƒe Mawu la, tsɔe de asi na Aram-fia, eye wosii, eye woɖe aboyo eƒe ame geɖewo hekplɔ yi Damasko. Wotsɔe de asi na Israel-fia hã, amesi sii vevie ŋuta. 
2CH.28.6	Eye Pekax, Remalya vi, wu ame akpe alafa ɖeka blave, siwo nye kalẽtɔwo sɔŋ, le Yuda le ŋkeke ɖeka dzi, elabena wogblẽ Yehowa, wo fofowo ƒe Mawu la ɖi. 
2CH.28.7	Efrayim ƒe kalẽto Zixri wu fiavi Maaseya kple aƒenua Azrikam kpa kple Elkana, amesi nye evelia, kplɔ fia ɖo. 
2CH.28.8	Eye Israel-viwo ɖe aboyo nyɔnuwo, ŋutsuviwo kple nyɔnuviwo ame akpe alafa eve le wo nɔviwò dome, eye woha woƒe nui geɖewo hã, eye wotsɔ aboyonuawo va Samaria.
2CH.28.9	Ke Yehowa ƒe nyagblɔɖilaa ɖe le afima, si ŋkɔ nye Obed. Eya eyi ɖakpe aʋakɔ, si va Samaria, eye wògblɔ na wo bena: Kpɔ ɖa, Yehowa, mia fofowo ƒe Mawu la, do dɔmedzoe ɖe Yuda ŋu, eye wòtsɔ wo de asi na mi; miaƒe adãwɔwɔ yi ɖale keke dziƒo, eye miewu amewo le wo dome. 
2CH.28.10	Azɔ miele bubum be, miazi Yuda-viwo kple Yerusalem-viwo dzi, ne woanye dɔlaŋutsuwo kple dɔlanyɔnuwo na mia? Ɖe menye fa ɖeɖe sɔŋ ko miawo hã míeɖi ɖe Yehowa, mia Mawu ŋu oa? 
2CH.28.11	Eyata miɖo tom, eye nugbugbɔ aboyome, siwo mieɖakplɔ tso mia nɔviwo gbɔ la na, elabena Yehowa ƒe dɔmedzoe le mia ŋu. 
2CH.28.12	Tete ŋutsuwo tso Efrayim-viwo ƒe tatɔwo dome, woawo nye; Azarya, Yoxanan vi, Berexya, Mesilemot vi, Yexizkiya, Salum vi, kple Amasa, Xadlai vi, eye wotsi tre ɖe amesiwo gbɔ tso aʋa la ŋu, 
2CH.28.13	gblɔ na wo bena: Migakplɔ aboyomeawo va afisia o, elabena fa ko wòanye míaɖi ɖe Yehowa ŋu! Ɖe, miebe, yewoadzi miaƒe nuvɔ̃wo kple miaƒe fɔɖiɖiwo ɖe dzia? Elabena míaƒe fɔɖiɖiwo sɔ gbɔ, eye dɔmedzoe le Israel dzi. 
2CH.28.14	Tete akpablalawo he aboyomeawo kple aboyonuawo va amegãwo kple takpekpe la ŋku me. 
2CH.28.15	Eye ŋutsu, siwo ŋkɔ woyɔ la, tsi tre xa aboyomeawo, wotsɔ awu tso aboyonuawo dome do na amesiwo katã le amama, wotsɔ awuwo kple; afɔkpawo, nuɖuɖu kple nunono na wo, wosi ami na wo, eye wotsɔ amesi wo katã gbɔdzɔ la, ɖo tedziwo dzi hekplɔ wo va wo nɔviwo gbɔ le devedu Yerixo me, eye wògagbugbɔ yi Samaria.
2CH.28.16	Ɣemaɣi fia Axaz da ame ɖo ɖe Asur-fiawo, be woava xɔ na ye. 
2CH.28.17	Ke Edomtɔwo gava, wosi Yuda, eye woɖe aboyo amewo. 
2CH.28.18	Eye Filistitɔwo hã va kaka ɖe tagbaduwo me kple Yuda ƒe dziehe, eye woxe Bet-Semes, Ayalon, Gederot, Soxo kple eŋu duwo. Timna kple eŋu duwo kpakple Gimso kple eŋu duwo, eye wono wo me. 
2CH.28.19	Elabena Yehowa baba Yuda ɖe anyi le Yuda fia Axaz ta, elabena ena Yuda dze ha, eye meɖi anukware na Yehowa o. 
2CH.28.20	Asur-fia Tiglat-Pileser va ƒoe ɖe anyi, ke mekpe asi ɖe asi ŋu nɛ o, hafi boŋ exaxae ɖo, 
2CH.28.21	evɔ wònye Axaz ha Yehowa ƒe aƒe kpakple fia kple amegãwo ƒe aƒe hetsɔ na Asur-fia la hafi, ke egbe kpekpe ɖe eŋu. 
2CH.28.22	Ke Axaz sia gãwo nu tovo ɖe dzi ɖe Yehowa ŋu le ɣeyiɣi, si me woxaxae ɖo. 
2CH.28.23	Esa vo na Damaskotɔ, siwo sii la ƒe mawuwo gblɔ bena: Esi Aram-fiawo ƒe mawuwo kpe ɖe wo ŋu la, eyata nye hã masa vɔ na wo, ne woakpe ɖe nye hã ŋunye! Ke wòtrɔ zu mɔ̃ na eya kple Israel blibo la. 
2CH.28.24	Eye fia la ƒo Mawu ƒe aƒe ŋu dɔwɔnuwo nu ƒu, eye wògbã Mawu ƒe aƒe ŋu dɔwɔnuwo, etu Yehowa ƒe aƒe ƒe ʋɔtruwo, eye wòɖi vɔsamlekpuiwo ɖe dzogoewo katã dzi le Yerusalem. 
2CH.28.25	Ewo nuxeƒewo ɖe Yuda-duwo katã me, ne woaɖo dzudzɔ na du bubu me tɔwo ƒe mawuwo, eye wòdo dziku na Yehowa, fofoawo ƒe Mawu la. 
2CH.28.26	Eŋutinya susɔeawo kple eƒe nuwɔwɔwo katã, tsãtɔwo kple megbetɔwo la, woŋlɔ wo ɖe Yuda-fiawo kple Israel-fiawo ƒe agbalẽ me. 
2CH.28.27	Eye Axaz mlɔ fofoawo gbɔ, eye woɖu ɖe ɖu la me le Yerusalem, elabena wometsɔe yi Israel-fiawo ƒe ɖiƒe o; eye via Xizkiya zu fia ɖe eteƒe.
2CH.29.1	Xizkiya xɔ ƒe blave vɔ atɔ̃, esime wòzu fia, eye wòdu fia ƒe blave va asieke le Yerusalem. Dadaa ŋkɔ nye Abiya, Zaxarya ƒe vinyɔnu. 
2CH.29.2	Eye wòwɔ nusi dze Yehowa ŋu, abe alesi fofoa Dawid wo pɛpɛpɛ ene. 
2CH.29.3	Le eƒe fiaɖuɖu ƒe ƒe gbãtɔ me le dzinu gbãtɔ me la enu Yehowa ƒe aƒe la ƒe ʋɔtruwo, eye wòɖo wo ɖo. 
2CH.29.4	Ena nunɔlawo kple Lewi-viwo va, eye wokpe ta ɖe teƒe la le ɣedzeƒe gome, 
2CH.29.5	eye wògblɔ na wo bena: Mi Lewi-viwo, miɖo tom! Mikɔ mia ɖokui ŋu, eye mikɔ Yehowa, mia tofowo ƒe Mawu ƒe aƒe la ŋu, eye miɖe nu makɔmakɔwo ɖa le kɔkɔeƒe la. 
2CH.29.6	Elabena mía fofowo da vo, eye wowɔ nusi nye vɔ le Yehowa, mia Mawu ŋku me; wogblẽe ɖi, eye woɖe ŋku ɖa le Yehowa, si wotrɔ megbe dee la ƒe nɔƒe la ŋu. 
2CH.29.7	Wodo akpatala ƒe ʋɔtruwo hã, eye wotsi akaɖiawo, wometsɔ dzudzɔdonu la do dzudzɔe o, eye womesa vɔ le kɔkɔeƒe la na Israel ƒe Mawu la o. 
2CH.29.8	Eyata Yehowa ƒe dɔmedzoe va Yuda kple Yerusalem dzi, eye wòwɔ wo wòzu bibidonu, ŋɔdzinu kple alɔmeɖenu, abe alesi miele ekpɔmi kple miaƒe ŋkuwo ene. 
2CH.29.9	Kpɔ ɖa, mía fofowo tsi yi nu, eye woɖe aboyo míaƒe ŋutsuviwo kple míaƒe nyɔnuviwo kpakple mía srɔ̃wo le esia ta? 
2CH.29.10	Azɔ meɖo ɖe ta me be, mabla nu kple Yehowa, Israel ƒe Mawu la, ne eƒe dɔmedzoe nu nala ɖe mía ŋu. 
2CH.29.11	Vinyewo, migawɔ ƒome o, elabena míawoe Yehowa fia, be mianɔ tsitre ɖe eŋku me, miawɔ eƒe dɔwo, eye mianye eƒe subɔlawo kple dzudzɔdolawo.
2CH.29.12	Tete Lewi-viwo tso; amesiwo tso Kehat viwo dome, wonye: Maxat, Amasai vi, kple Yoel, Azarya vi. Amesiwo tso Merari viwo dome, wonye: Kis, Abdi vi, kple Azarya, Yehalelel vi. Amesiwo tso Gerson viwo dome, wonye: Yoas, Zima vi, kple Eden, Yoax vi. 
2CH.29.13	Amesi tso Elizafan viwodome, enye Simri, Yeiel vi. Amesiwo tso Asaf viwo dome, wonye: Zaxarya kple Matanya. 
2CH.29.14	Amesiwo tso Heman viwo dome, wonye: Yexiel kple Simei. Eye amesiwo tso Yedutun viwo dome, wonye Semaya kple Uziel. 
2CH.29.15	Woƒo wo nɔviwo nu ƒu, eye wokɔ wo dokui ŋu, eye wova le fia ƒe sedede kple Yehowa ƒe nya nu, be yewoakɔ Yehowa ƒe aƒe la ŋu. 
2CH.29.16	Eye nunɔlawo ge ɖe Yehowa ƒe xɔ la me, be yewoakɔ eŋu, eye woɖe nu makɔmakɔ, siwo katã wokpɔ le Yehowa ƒe gbedoxɔ me la, do goe va Yehowa ƒe aƒe la ƒe xɔxɔnu, eye Lewi-viwo xɔ wo hetsɔ yi Kidron-tɔʋu la nu. 
2CH.29.17	Wodze eŋu kɔkɔ gɔme le dzinu gbãtɔ ƒe ŋkeke gbãtɔ dzi, eye wova ɖo Yehowa ƒe akpata la me le dzinu la ƒe ŋkeke enyiliagbe hekɔ Yehowa ƒe xɔ la ŋu ŋkeke enyi sɔŋ, eye wowu enu le dzinu gbãtɔ ƒe ŋkeke wuiadelia dzi. 
2CH.29.18	Eye nunɔlawo yi fia Xizkiya gbɔ gblɔ bena: Míekɔ Yehowa ƒe aƒe blibo la kple numevɔsamlekpui la kple eŋu nuwo katã kpakple ŋkumeɖobolokplɔ̃ la kple eŋu nuwo katã ŋuti. 
2CH.29.19	Eye míegaɖɔ nusiwo katã fia Axaz do ŋunyɔe le eƒe fiaɖuɖu me, esime wòda vo la ɖo, eye miekɔ wo ŋu; kpɔ ɖa, wole Yehowa ƒe vɔsamlekpui la ŋgɔ.
2CH.29.20	Tete fia Xizkiya fɔ ŋdi kanya, eye wòƒo dumegãwo nu ƒu heyi Yehowa ƒe aƒe la me. 
2CH.29.21	Eye wokplɔ nyitsu adre, agbo adre, alẽvi adre kple gbɔ̃tsu adre vɛ, be woanye nuvɔ̃vɔsa ɖe fiaɖuƒe la kple kɔkɔeƒe la kpakple Yuda ta. Eye wòde se na Aron viwo, amesiwo nye nunɔlawo, be woasa vɔ le Yehowa ƒe vɔsamlekpui la dzi. 
2CH.29.22	Wowu nyiawo, eye nunɔlawo tsɔ ʋu la wu ɖe vɔsamlekpui la dzi; wowu agboawo, eye nunɔlawo tsɔ ʋu la wu ɖe vɔsamlekpui la dzi; wowu alẽviawo, eye nunɔlawo tsɔ ʋu la wu ɖe vɔsamlekpui la dzi. 
2CH.29.23	Eye wokplɔ nuvɔ̃vɔsa ƒe gbɔ̃tsuawo va fia la kple takpekpe la ŋku me, eye wotsɔ woƒe asiwò da ɖe wo dzi. 
2CH.29.24	Tete nunɔlawo wu wo hetsɔ woƒe ʋu kɔ ɖe vɔsamlekpui la dzi, ne wòanye nuvɔ̃vɔsa, ne woatsɔ alé avu na Israel blibo lae, elabena fia la de se be, numevɔsa la kple nuvɔ̃vɔsa la wonye Israel blibo la tɔ. 
2CH.29.25	Eɖo Lewi-viwo Yehowa ƒe aƒe la me, eye wòlé gakogoewo, saŋkuwo kple kasaŋkuwo ɖe asi le Dawid kple fia ƒe nukpɔla Gad kpakple nyagblɔɖila Natan ƒe sedede nu, elabena Yehowa ye de se la to eƒe nyagblɔɖilawo dzi. 
2CH.29.26	Lewi-viwo le tsitrenu kple Dawid ƒe hadzinuawo, eye nunɔlawo lé kpẽawo ɖe asi. 
2CH.29.27	Eye Xizkiya de se be, woasa numevɔ le vɔsamlekpui la dzi. Azɔ esi wode asi numevɔ sasa me la, Yehowa ƒe ha kple kpẽawo kpakple Israel-fia Dawid ƒe hadzinuawo de asi ɖiɖi me. 
2CH.29.28	Eye ameha blibo la do gbe ɖa, eye hawo kple kpẽawo ɖi, vaseɖe esime wowu numevɔsa la nu. 
2CH.29.29	Esi wowu numevɔsa la nu la, fia la kple eƒe amesiwo katã le eŋu la, dze klo, eye wodo gbe ɖa. 
2CH.29.30	Tete fia Xizkiya kple amegãwo ɖo na Lewi-viwo be, woatsɔ Dawid kple nukpɔla Asaf ƒe nyawo adzi kafukafuhawo na Yehowa. Wodzi kafukafuhawo kple dzidzɔ, eye wode ta agu hedo gbe ɖa. 
2CH.29.31	Emegbe Xizkiya xɔ edzi gblɔ bena: Azɔ miekɔ mia ɖokui ŋu na Yehowa Mite va, ne miasa akpedavɔ kple kafukafuvɔ le Yehowa ƒe aƒe la me! Eye ameha blibo la sa akpedavɔ kple kafukafuvɔ, eye amesiame, si lɔ̃ le eɖokui si lã, sa numevɔ. 
2CH.29.32	Numevɔ, si ameha la sa la, le nyi blaadre, agbo alafa ɖeka kple alẽvi alafa eve, nusiawo katã wotsɔ sa numevɔ na Yehowa. 
2CH.29.33	Eye nunana kɔkɔewo le nyi alafa ade kple alẽ akpe etɔ. 
2CH.29.34	Ke nunɔlawo mesɔ gbɔ, be woako numevɔsalãwo katã o; eyata wo nɔvi Lewi-viwo kpe ɖe wo ŋu, vaseɖe esime dɔ blibo la wu nu. Eye nunɔlawo kɔ wo ɖokui ŋu, elabena Lewi-viwo ƒe dzime kɔ wu nunɔlawo tɔ ɖe wo ɖokui ŋutikɔkɔ ŋu. 
2CH.29.35	Numevɔsa la sɔ gbɔ hekpe ɖe akpedavɔsa ƒe amiwo kple numevɔsa ƒe nunovɔsawo ŋuti. Ale wogaɖo Yehowa ƒe aƒe la me subɔsubɔ te dzi. 
2CH.29.36	Eye Xizkiya kple dukɔ blibo la kpɔ dzidzɔ le nusi Mawu wɔ na dukɔ la ŋuti, elabena ɖeko wòva dzɔ zi ɖeka kpoyi.
2CH.30.1	Eye Xizkiya ɖo ame ɖe Israel blibo la kple Yuda, eye woŋlɔ agbalẽ ɖo ɖe Efrayim kple Manase, be woava Yehowa ƒe aƒe la me le Yerusalem, ne woaɖu ŋutitotoŋkekenyuie la na Yehowa, Israel ƒe Mawu la. 
2CH.30.2	Fia la kple eƒe amegãwo kpakple ameha blibo la ɖo be, woaɖu ŋutitotoŋkekenyuie la le dzinu evelia me. 
2CH.30.3	Elabena womete ŋu ɖui le ɣemaɣi o, elabena nunɔlawo katã mekpɔ kɔ wo ɖokui ŋu haɖe o, eye dukɔ la mekpe ta ɖe Yerusalem o. 
2CH.30.4	Eye nya la dze fia la kple ameha blibo la ŋu. 
2CH.30.5	Eye woɖo kpe nya la dzi be, woaɖe gbe ƒã le Israel blibo la tso Beer-Seba vaseɖe Dan, ne woava ɖu ŋutitotoŋkekenyuie na Yehowa, Israel ƒe Mawu la, le Yerusalem, elabena eteƒe didi womegaɖu kpɔ, abe alesi woŋlɔe ɖi ene o. 
2CH.30.6	Eye duxɔlawo xɔ agbalẽawo le ha la kple eƒe amegãwo si ɖatsa le Israel blibo la kple Yuda, eye wogblɔ le fia ƒe sedede nu bena Israel-viwo, mitrɔ ɖe Yehowa, Abraham, Isak kple Israel ƒe Mawu la ŋu, ne wòatrɔ ɖe miaƒe ame mamleawo, siwo gatso Asur-fia si me la ŋu! 
2CH.30.7	Miganɔ abe mia fofowo kple mia nɔviwo, amesiwo meɖi anukware na Yehowa, wo fofowo ƒe Mawu la o, eye wòtsɔ wo wɔ bibidonui, abe alesi miele ekpɔmi ene la ene o. 
2CH.30.8	Migasẽ ta me abe mia fofowo ene o, ke boŋ mina asi Yehowa, eye miva eƒe kɔkɔeƒe, si ŋu wòkɔ tegbee la, eye misubɔ Yehowa, mia Mawu, ne eƒe dɔmedzoe nu nata ɖe mia ŋu. 
2CH.30.9	Elabena ne mietrɔ ɖe Yehowa ŋu la, ekema futɔwo akpɔ mia nɔviwo kple mia viwo ƒe nublanui, eye woagatrɔ ava anyigba sia dzi, elabena amenuvela kple nublanuikpɔla enye Yehowa, mia Mawu la, eye ne mietrɔ ɖe eŋu la, maɖe kɔ ɖa le mia ŋu o. 
2CH.30.10	Esi duxɔlawo tsa tso du me yi du me le Efrayim-nyigba kple Manase-nyigba dzi vaseɖe Zebulon la, woko wo heɖe alɔme le wo ŋu, 
2CH.30.11	negbe amea ɖewo koe bɔbɔ wo ɖokui ɖe anyi le Aser, Manase kple Zebulon, eye wova Yerusalem. 
2CH.30.12	Mawu ƒe asi va Yuda hã dzi, eye wòna dzi ɖeka ŋugbee wo, be woawɔ fia kple amegãwo ƒe se la dzi le Yehowa ƒe nya nu.
2CH.30.13	Tete ameha gãa ɖe va kpe ta ɖe Yerusalem, be woaɖu abolo maʋamaʋã ŋkekenyuie la le dzinu evelia me, ameha la sa gbɔ ŋutɔ. 
2CH.30.14	Eye wotsi tre fɔ vɔsamlekpui, siwo le Yerusalem, kple dzudzɔdovɔsamlekpuiwo katã ɖaƒu gbe ɖe Kidron-tɔʋu la me. 
2CH.30.15	Woɖu ŋutitotoŋkekenyuie la le dzinu evelia ƒe ŋkeke wuienelia dzi; eye ŋukpe lé nunɔlawo kple Lewi-viwo wokɔ wo ɖokui ŋu hesa numevɔ le Yehowa ƒe aƒe la me. 
2CH.30.16	Wotsi tre ɖe wo nɔƒe le ɖoɖo la nu, abe alesi Mawu ƒe ame Mose de se ene. Lewi-viwo lé lãʋua ɖe asi, eye nunɔlawo hlẽe. 
2CH.30.17	Esi ame geɖewo le ameha la dome, siwo mekɔ wo ɖokui ŋu o la, eyata Lewi-viwo wu ŋutitotoŋkekenyuie ƒe vɔsalãwo na amesiwo nu mekɔ o, ne woakɔ wo ŋu na Yehowa. 
2CH.30.18	Elabena dukɔ la ƒe akpa gãtɔ, siwo ƒe geɖeawo tso Efrayim, Manase, Isaxar kple Zebulon la, mekɔ wo ɖokui ŋu o, eye womeɖu ŋutitotoŋkekenyuie ƒe lã la, abe alesi woŋlɔe ɖi ene o; gake Xizkiya do gbe ɖa ɖe wo ta gblɔ bena: Yehowa, dɔmenyotɔ, atsɔe ake, 
2CH.30.19	amesiame, si tsɔ eƒe dzi ɖo Mawu Yehowa, fofoawo ƒe Mawu didi ŋu, nenye be, mewɔe ɖe kɔkɔeƒe la ƒe kɔkɔenyenye nu o hã. 
2CH.30.20	Tete Yehowa se Xizkiya ƒe gbe, eye wòyɔ dɔ dukɔ la. 
2CH.30.21	Ale Israel-vi, siwo le Yerusalem la, ɖu abolo maʋamaʋã ŋkekenyuie la ŋkeke adre kple dzidzɔ gãa ɖe, eye Lewi-viwo kple nunɔlawo tsɔ Yehowa ƒe hadzinuwo kafu Yehowa gbesiagbe sesĩe. 
2CH.30.22	Eye Xizkiya ƒo nu kple Lewi-vi, siwo katã nya mɔnu le Yehowa ƒe subɔsubɔ ŋu la, xɔlɔ̃tɔe, eye woɖu ŋkekenyuie-vɔsalã la ŋkeke adre, wosa akpedavɔ, eye woʋu go wo ɖokui na Yehowa, wo fofowo ƒe Mawu la.
2CH.30.23	Eye ameha blibo la ɖo be, yewoagaɖui ŋkeke adre, eye woɖui ŋkeke adre sɔŋ kple dzidzɔ. 
2CH.30.24	Elabena Yuda-fia Xizkiya na nyitsu akpe ɖeka kple ale akpe adre ameha la. Eye nunɔla geɖewo kɔ wo ɖokui ŋu. 
2CH.30.25	Tete Yuda ƒe ameha blibo la, nunɔlawo kple Lewi-viwo, ameha blibo, si tso Israel, kpakple amedzro, siwo tso Israel-nyigba dzi, kple esiwo le Yuda la, kpɔ dzidzɔ. 
2CH.30.26	Dzidzɔ gãa ɖe no Yerusalem, elabena tso Israel-fia Salomo, Dawid vi la ŋɔli la esia tɔgbe medzɔ le Yerusalem kpɔ o. 
2CH.30.27	Eye nunɔlawo kple Lewi-viwo tsi tre heyra dukɔ la, eye wose woƒe gbe, eye woƒe gbedodoɖa de eƒe nɔƒe kɔkɔe la le dziƒo.
2CH.31.1	Esi wowu nusiawo katã nu vɔ la, Israel blibo, si va la, ho yi Yuda-duwo me, eye wogbã aƒeliwo, wòmũ Aserawo, eye wogbã nuxeƒewo kple vɔsamlekpuiwo le Yuda blibo la. Benyamin, Efrayim kple Manase, vaseɖe esime wogblẽ wo keŋkeŋ. Emegbe Israel-viwo katã dome amesiame gbugbɔ yi eƒe du me le eƒe anyigba dzi. 
2CH.31.2	Eye Xizkiya ɖo nusiawo kple Lewi-viwo ƒe hawo. Nunɔlawo kple Lewi-viwo ƒe hawo dome ɖesiaɖe le eƒe da nu ɖe numevɔsa kple akpedavɔsa ŋu, eye woasubɔ, woada akpe, eye woakafu le Yehowa ƒe asaɖa la ƒe agbowo nu. 
2CH.31.3	Eye fia la tso eƒe kesinɔnuwo ƒe akpa ɖeka naɖe numevɔsa ŋu: numevɔsa le ŋdi kple fiẽ kple numevɔsa le dzudzɔgbe kple dzinu yeye kpakple ŋkekenyuiewo dzi, abe alesi woŋlɔe ɖe Yehowa ƒe se la me ene. 
2CH.31.4	Eye wòde se na ameha, si nye Yerusalemtɔwo, bena woana nunɔlawo kple Lewi-viwo ƒe gome wo, ne woalé ŋku ɖe Yehowa ƒe se la ŋu koŋ. 
2CH.31.5	Esi nya sia ɖi wose la, Israel-viwo na bli, wein, ami kple anyitsi kpakple agblemenuwo katã ƒe ŋgɔgbetɔwo, wona nuwo katã ƒe ewoliawo taŋtaŋ. 
2CH.31.6	Eye Israel-vi kple Yuda-vi, siwo le Yuda-duwo me la, hã na nyiwo kple alẽwo ƒe ewoliawo kpakple nunana kɔkɔe, siwo ŋu wokɔ na Yehowa, woƒe Mawu la fũ. 
2CH.31.7	Wodze nuawo ƒoƒoƒu gome le dzinu etɔ̃lia dzi, eye wowu enu He dzinu adrelia dzi.
2CH.31.8	Esi Xizkiya kple amegãwo kpo nu ƒoƒuawola, wokafu Yehowa kple eƒe dukɔ Israel. 
2CH.31.9	Eye Xizkiya bia nu ƒoƒuawo ta se le nunɔlawo kple Lewi-viwo gbɔ. 
2CH.31.10	Tete nunɔlagã Azarya tso Zadok-ƒe me ɖo ŋu nɛ gblɔ bena: Tso esime wode asi nudzɔdzɔ tsɔtsɔ me va Yehowa-ƒe me la, mieɖu nu ɖi ƒo, eye wòkpɔtɔ taŋtaŋ, elabena Yehowa yra eƒe dukɔ la, eyata nu gbogbo siawo kpɔtɔ. 
2CH.31.11	Eye Xizkiya de se be, woawɔ xɔwo ɖe Yehowa ƒe xɔ ta ŋu, eye wowɔ wo. 
2CH.31.12	Eye wotsɔ nudzɔdzɔawo, nuwo ƒe ewolia kple nunana kɔkɔeawo de wo me dedie; eye wotsɔ Lewi-vi Xananya dowo nu hekpe ɖe nɔvia Simei, si kplɔe ɖo ŋuti. 
2CH.31.13	Yexiel, Azazya, Naxat, Asahel, Yerimot, Yozabad, Eliel, Yismaxya, Maxat kple Benaya, wonye dzikpɔlawo le Xananya kple nɔvia Simei te, le fia Xizkiya kple Mawu ƒe aƒe me amegã Azarya ƒe ɖoɖo nu. 
2CH.31.14	Eye wotsɔ Kore, Yimna vi, si nye Lewi-vi, eye wònye agbonudzɔla le ɣedzeƒekpa dzi la, ɖo nusiwo wona faa la nu, ne woatsɔ Yehowa ƒe nudzɔdzɔwo kple nu kɔkɔeawo nɛ. 
2CH.31.15	Amesiwo le ete le minɔ lãwo ƒe duwo me, be woatsɔ nuwo na wo nɔviwo ƒe hawo, tsitsiawo kple ɖeviawo siaa dedie la, wonye: Eden, Minyamin, Yesua, Semaya. Amarya kple Sexanya, 
2CH.31.16	negbe ŋutsuvi, siwo ŋkɔ woŋlɔ ɖe dzidzimegbalẽ la me, amesiwo xɔ ƒe etɔ̃ kpakple amesiwo xɔ wu nenema, amesiwo katã va Yehowa ƒe aƒe la me, be yewoawɔ woƒe subɔsubɔdɔwo le woƒe ɖoɖowo nu, abe alesi wohiã gbesiagbe ene la, koe mele eme o; 
2CH.31.17	— woŋlɔ nunɔlawo ƒe ŋkɔwo ɖi le woƒe aƒekɔwo nu, eye woŋlɔ Lewi-viwo ɖi tso amesiwo xɔ ƒe, blave kpakple edzivɔwo dzi la, ɖe woƒe dɔwo kple woƒe hawo nu — 
2CH.31.18	hekpe ɖe amesiwo ŋkɔ woŋlɔ la, kple woƒe vidzĩewo katã, wo srɔ̃wo kple wo ŋutsuviwo kpakple wo nyɔnuviwo, siwo tso ameha blibo la me ŋuti, elabena wowɔ nu kɔkɔeawo ŋu do le nyateƒe me. 
2CH.31.19	Eye woɖe ŋutsu, siwo ŋkɔ woyɔ la, na Aron viwo, siwo nye nunɔlawo le woƒe lãnyiƒewo ƒe duwo me, ne woana nu nunɔlawo dome ŋutsu sia ŋutsu kpakple Lewi-vi, siwo katã ŋkɔ woŋlɔ ɖi. 
2CH.31.20	Alea Xizkiya wɔ le Yuda blibo la, eye wòwɔ nusi nyo kple nusi dzɔ, eye wòle eteƒe la, le Yehowa, eƒe Mawu la ŋku me. 
2CH.31.21	Eye nusiwo katã gome wòdze le Mawu ƒe a ƒe ŋu dɔwo me le nufiafia kple se la nu, be wòatsɔ aɖi eƒe Mawui la, ewɔe kple eƒe dzi blibo, eye wòdze edzi nɛ.
2CH.32.1	Le nya siawo kple nuteƒewɔwɔ siawo megbe la Asur-fia Sanxerib va, eye woho de Yuda ŋu heɖe to ɖe ɖu sesẽwo, eye wòdi be, yeaxɔ wo. 
2CH.32.2	Esi Xizkiya kpɔ be, Sanxerib va, eye wòdo ta me be, yeawɔ aʋa kple Yerusalem la, 
2CH.32.3	ede adaŋu kple eƒe amegãwo kpakple eƒe kalẽtɔwo be, woaxe tsivudo, siwo le dua godo, eye wokpe de eŋu. 
2CH.32.4	Eƒo ameha gãa ɖe nu ƒu, eye woxe vudowo katã kple lɔʋu, si si to anyigba la titina hegblɔ bena, ne Asur-fiawo va la, ne womagakpɔ tsia ɖeke o. 
2CH.32.5	Egla eɖokui, eye wòdɔ gli la ƒe gbagbãƒewo katã do, etu xɔ tsralawo de wo dzi, eye wòɖo gli bubuwo ɖe egodo, eɖo gli ɖe Dawid-du la ƒe Milo ŋu, eye wòwɔ aʋawɔnuwo kple akpoxɔnuwo kpaŋkpaŋ; 
2CH.32.6	eɖo aʋafiawo aʋakɔ la nu, eye wòƒo wo nu ƒu ɖe eɖokui ŋu le ablɔ me le ɖugbo la nu, eye wòƒo nu kpli wo xɔlɔ̃tɔe gblɔ bena: 
2CH.32.7	Mile dzi ɖe ƒo, mise ŋu, eye migavɔ̃ o, Asur-fia kple ame gbogbo, siwo katã le eŋu la, megadzi ŋɔ na mi o, elabena amesi le mia dzi la, ƒo amesi le edzi la ta. 
2CH.32.8	Eya la amegbetɔ ƒe abe li kplii, ke miawo la Yehowa, mia Mawu lae, li kpli mi, ne woakpe ɖe mia ŋu, eye wòawɔ miaƒe aʋawo. Tete dukɔ la ɖo ŋu ɖe Yuda-fia Xizkiya ƒe nyawo ŋu.
2CH.32.9	Le nusiawo megbe la Asur-lia Sanxerib dɔ eƒe dɔlawo ɖo ɖe Yerusalem ɖe Yuda-fia Xizkiya kple Yuda blibo, si le Yerusalem la gbɔ, be woagblɔ bena: — ke eya ŋutɔ kple eƒe amewo katã le Laxis kasa — 
2CH.32.10	Ale Asur-fia Sanxerib gblɔ esi Nuka ŋu miele dzi ɖom ɖo be, míetsi tò me le Yerusalem? 
2CH.32.11	Alo menye ɖe Xizkiya le mia ɖum, be wòana dɔ kple tsikɔ nawu mi miaku, esi wòle gbɔgblɔm be: Yehowa, mía Mawu, aɖe mí tso Asur-fia si me oa? 
2CH.32.12	Ɖe menye Xizkiya siae ɖe eƒe nuxeƒewo kple vɔsamlekpuiwo ɖa hegblɔ na Yuda kple Yerusalem bena: Miɖe ta agu ɖe vɔsamlekpui ɖeka ko ŋgɔ, eye mido dzudzɔ le edzi oa? 
2CH.32.13	Mienya nusi mia kple fofonyewo míewɔ anyigba dzi dukɔwo katã oa? Ɖe anyigba dzi dukɔwo ƒe mawuwo te ŋu de woƒe anyigbawo tso asinye me kpɔa? 
2CH.32.14	Dukɔ, siwo fofonyewo tsrɔ̃ la ƒe mawuwo katã dometɔ kae te ŋu ɖe eƒe dukɔ tso asinye me, ne miaƒe Mawu nahayi mia ɖe ge tso asinye me? 
2CH.32.15	Eyata Xizkiya megable mi, eye wòaganɔ mia flum alea o, eye migaxɔ edzi se o, elabena dukɔ kple fiaɖuƒea ɖeke ƒe mawua ɖeke mete ŋu ɖe eƒe dukɔ tso mía kple fofonyewo si me o, ʋuu keke ne miaƒe mawuwo nahayi mia ɖe ge tso asinye me o. 
2CH.32.16	Eye eƒe dɔlawo gagblɔ nya geɖewo ɖe Mawu Yehowa kple eƒe dɔla Xizkiya ŋu. 
2CH.32.17	Eye woŋlɔ agbalẽ hetsɔ ɖe alɔme le Yehowa, Israel ƒe Mawu la ŋu, gblɔ ɖe eŋu bena: Abe alesi anyigba dzi dukɔwo ƒe mawuwo meɖe woƒe dukɔwo tso asinye me o ene la, nenema ke Xizkiya ƒe Mawu hã maɖe eƒe dukɔ atso asinye me o. 
2CH.32.18	Wodo ɣli sesĩe le Yuda-gbe me ɖo ɖe Yerusalemtɔ, siwo le glia dzi, ne woade vɔvɔ̃ kple ŋɔdzi na wo, eye woaxɔ du la; 
2CH.32.19	eye woƒo nu le Yerusalem ƒe Mawu la ŋu abe anyigba dzi dukɔwo ƒe mawu, siwo nye amegbetɔwo ƒe asinudɔwɔwɔwo la ene.
2CH.32.20	Ke fia Xizkiya kple nyagblɔɖila Yesaya, Amoz vi, wodo gbe ɖa le nya sia ta, eye woɖo ɣli ɖo ɖe dziƒo. 
2CH.32.21	Tete Yehowa dɔ dɔlaa ɖe ɖa wòva tsrɔ̃ ŋutsu kalẽtɔwo katã, aʋakplɔlawo kple amegãwo le Asur-fia ƒe asaɖa la me, eye wògbugbɔ yi eƒe anyigba dzi kple ŋukpe. Eye esi wòyi eƒe mawuwo ƒe me la, eya ŋutɔ ƒe alimeviwo va dzae kple yi ɖe afima. 
2CH.32.22	Ale Yehowa xɔ na Xizkiya kple Yerusalemtɔwo tso Asur-fia Sanxerib kple amewo katã si me, eye wòna gbɔdzɔe wo godoo va kpe. 
2CH.32.23	Ame geɖewo he nunanawo va Yerusalem na Yehowa kple nu xɔasiwo na Yuda-fia Xizkiya. Tso ekema dzi la eƒe ŋkɔ ɖe du le dukɔwo katã dome.
2CH.32.24	Le ŋkeke mawo me la Xizkiya lé dɔ de kuku ge. Eye esi wòdo gbe ɖa na Yehowa la, eƒo nu kplii, eye wòna nukunudzesii. 
2CH.32.25	Ke Xizkiya mezɔ ɖe dɔmenyo, si wòwɔ nɛ la nu o, ke boŋ ede asi dada me, eyata dɔmedzoe va eya kple Yuda kpakple Yerusalem dzi. 
2CH.32.26	Tete Xizkiya kple Yerusalemtɔwo bɔbɔ wo dokui le eƒe dada la ta, eye Yehowa ƒe dɔmedzoe meva wo dzi le Xizkiya ƒe agbenɔɣi o. 
2CH.32.27	Kesinɔnu kple bubu geɖe ŋutɔ su Xizkiya si, eye wòwɔ nudzraɖoƒewo ɖe klosalo kple sika, kpe xɔasiwo kple atike ʋeʋẽewo, akpoxɔnuwo kple nu xɔasi vovovowo ŋu. 
2CH.32.28	Etu nudzraɖoƒewo ɖe bli, wein kple ami ŋu, etu lãxɔ na lã vovovowo, eye wòtɔ kpɔ na lãhawo. 
2CH.32.29	Etso duwo na eɖokui, eye alẽha kple nyiha gãwo le esi, elabena Mawu na kesinɔnu geɖe ŋutɔe. 
2CH.32.30	Eyae nye Xizkiya, si xe Gixon-tɔ la ƒe nugbɔ, eye wòɖe tɔʋu nɛ to Dawid ƒe ɖu la ƒe ɣedzeƒe gome. Nusianu, si Xizkiya wɔ la, dze edzi ne. 
2CH.32.31	Negbe esi wodɔ Babel-amegãwo ƒe ame dɔdɔwo do ɖee, be woabia nukunu, siwo dzɔ le anyigba la dzi ta se la, ko Mawu gblẽe ɖi, be yeadoe akpɔ, ne yeanya nusiwo katã le eƒe dzi me.
2CH.32.32	Xizkiya ŋutinya susɔeawo kple eƒe nu dzɔdzɔe wɔwɔwo la, kpɔ ɖa, woŋlɔ wo ɖe nyagblɔɖila Yesaya, Amoz vi ƒe ŋutegakpɔkpɔwo me ɖe Yuda-fiawo kple Israel-fiawo ƒe agbalẽ me. 
2CH.32.33	Eye Xizkiya mlɔ fofoawo gbɔ, eye woɖii ɖe to dzi mɔ, si yi Dawid viwo ƒe yɔdowo gbɔ la to. Yuda blibo la kple Yerusalemtɔwo ɖe bubu eŋu le eƒe ku me, eye via Manase zu fia ɖe eteƒe.
2CH.33.1	Manase xɔ ƒe wuieve, esime wòzu fia, eye woɖu fia ƒe blaatɔ̃ vɔ atɔ̃ le Yerusalem. 
2CH.33.2	Ewɔ nusi nye vɔ̃ le Yehowa ŋku me le dukɔ, siwo Yehowa nyã le Israel-viwo ŋgɔ la ƒe ŋunyɔnuwo nu. 
2CH.33.3	Egagbugbɔ nuxeƒe, siwo fofoa Xizkiya gbã la tu, eye wòɖi vɔsamlekpuiwo na Baalwo, ewɔ Aserawo, eye wòde ta agu na dziƒonuwo katã hesubɔ wo. 
2CH.33.4	Eɖi vɔsamlekpuiwo ɖe Yehowa ƒe aƒe, si ŋu Yehowa gblɔ le be, yeƒe ŋkɔ anɔ le Yerusalem tegbee la me. 
2CH.33.5	Eɖi vɔsamlekpuiwo ɖe Yehowa ƒe aƒe ƒe xɔxɔnuawo kple eve. 
2CH.33.6	Eya hã na viawo to dzo me le Ben-Hinom-bali la me; esa dzo, eka afa, eye wosa akpase, eye wòɖo ŋɔliyɔlawo kple akunyawɔlawo, eye wòwɔ nu vɔ̃ɖi geɖe le Yehowa ŋku me hetsɔ do dziku ne. 
2CH.33.7	Etso legba, si wòwɔ la, ɖo mawuxɔ me, xɔ, si ŋu Mawu gblɔ le na Dawid kple via Salomo bena: Matsɔ nye ŋkɔ aɖo xɔ sia me tegbee kple Yerusalem, si metia le Israel-towo katã me la. 
2CH.33.8	Nyemena Israel ƒe afɔ nate ɖa le anyigba, si mena wo fofowo la dzi azɔ o, nenye be, wòlé nye sewo, ɖoɖowo kple kɔnuwo, siwo katã mena wo to Mose dzi la me ɖe, asi, eye wowɔ wo dzi ko. 
2CH.33.9	Ke Manase ble Yuda kple Yerusalem wowɔ nu vɔ̃ɖi wu dukɔ, siwo Yehowa tsrɔ̃ ɖa le Israel-viwo ŋgɔ. 
2CH.33.10	Eye Yehowa ƒo nu kple Manase kple eƒe dukɔ la, ke womeɖo toe o.
2CH.33.11	Eyata Yehowa na Asur-fia; ƒe aʋafiawo va ƒo ɖe wo dzi: wode ga Manase heɖe aboyoe, eye woɖe kɔsɔkɔsɔe hekplɔe yi Babel. 
2CH.33.12	Eye esi wòɖo xaxa me la, eƒo, koko le Yehowa, eƒe Mawu la ŋku me, eye wòbɔbɔ eɖokui ɖe anyi vevie le fofoawo ƒe Mawu la ŋku me. 
2CH.33.13	Edo gbe ɖa nɛ, eye wosee nɛ, eɖo to eƒe kokoƒoƒo, eye wògakplɔe va Yerusalem le eƒe fiaɖuƒe la me. Tete Manase dze sii be, Yehowa ye nye Mawu.
2CH.33.14	Esia megbe la eɖo gli kɔtoeto ɖe Dawid ƒe du la ŋu le ɣetoɖoƒe gome to Gixon ŋu le bali la me ɖo ta tɔmelãgbo la nu heƒo xlã Ofel; eye wòɖo wo woka ŋutɔ. Eye woɖo aʋalawo Yuda-du sesẽwo katã me. 
2CH.33.15	Eɖe mawu; tutɔwo kple legba la ɖa le Yehowa ƒe aƒe la me hekpe ɖe vɔsamlekpui, siwo katã wòɖi ɖe Yehowa ƒe aƒe ƒe to dzi kple Yerusalem la ŋuti, eye wotsɔ wo ƒu gbe ɖe dua godo. 
2CH.33.16	Eɖi Yehowa ƒe vɔsamlekpui la, eye wosa akpedavɔ kple kafukafuvɔ le edzi, eye wòde se na Yuda be, woasubɔ Yehowa, Israel ƒe Mawu la. 
2CH.33.17	Negbe ɖeko dukɔ la gasa vɔ le nuxeƒewo, gake Yehowa ye wosanɛ na. 
2CH.33.18	Manase ŋutinya susɔeawo, eƒe gbedodoɖa na eƒe Mawu kple nukpɔlawo ƒe nya, siwo wogblɔ nɛ le Yehowa, Israel ƒe Mawu la ƒe ŋkɔ me la, kpɔ ɖa, woŋlɔ wo ɖe Israel-fiawo ŋutinya me. 
2CH.33.19	Eƒe gbedodoɖa kple alesi woɖo toe, eƒe nuvɔ̃wo katã kple eƒe nu tovo wɔwɔwo kpakple teƒe, siwo wòtu nuxeƒewo do, eye wòtsɔ Aserawo kple legbawo ɖo hafi va bɔbɔ eɖokui la, kpɔ ɖa, woŋlɔ wo ɖe nukpɔlawo ŋutinya me. 
2CH.33.20	Eye Manase mlɔ fofoawo gbɔ, eye woɖii ɖe eƒe xɔ me, eye via Amon zu fia ɖe eteƒe.
2CH.33.21	Amon xɔ ƒe blave vɔ eve, esime wòzu fia, eye woɖu fia ƒe eve le Yerusalem. 
2CH.33.22	Ewɔ nusi nye vɔ̃ le Yehowa ŋku me, abe alesi fofoa Manase wɔ ene, eye Amon sa vɔ na legba, siwo katã fofoa Manase wɔ, eye wòsubɔ wo. 
2CH.33.23	Ke mebɔbɔ eɖokui ɖe anyi le Yehowa ŋku me, abe alesi fofoa Manase va bɔbɔ eɖokui ene o; ke boŋ Amon sia na vodada la sɔ gbɔ ɖe edzi. 
2CH.33.24	Eye eƒe dɔlawo ɖo nugbe ɖe eŋu hewui le eƒe me. 
2CH.33.25	Tete dukɔ hahoo la tsɔ via Yosiya ɖo fia ɖe eteƒe.
2CH.34.1	Yosiya xɔ ƒe enyi, esime wòzu fia, eye woɖu fia ƒe blaetɔ̃ vɔ ɖeke le Yerusalem. 
2CH.34.2	Ewɔ nusi dze Yehowa ŋu, eye wòto fofoa Dawid ƒe ʋe me, eye medze ɖe ɖusi alo mia me o. 
2CH.34.3	Le eƒe fiaɖuɖu ƒe ƒe enyilia me, esime wònye ɖekakpui ko la, ede asi fofoa Dawid ƒe Mawu la didi me, eye le ƒe wuievelia me la ede asi nuxeƒewo, Aserawo, aklama kpakpɛwo kple legba kɔkɔwo ɖeɖe me ɖa le Yuda kple Yerusalem. 
2CH.34.4	Wogbã Baal ƒe vɔsamlekpuiwo kple ɣelegba, siwo le wo dzi la, le eƒe ŋku me, wòmũ Aserawo, eye wogbã aklama kpakpɛwo kple legba kɔkɔwo, eye wotu wo helɔ kɔ ɖe amesiwo sa vɔ na wo la ƒe yɔdowo dzi. 
2CH.34.5	Etɔ dzo nunɔlawo ƒe ƒuwo le woƒe vɔsamlekpuiwo dzi, eye wòklɔ Yuda kple Yerusalem ŋu. 
2CH.34.6	Ewɔe le Manase, Efrayim kple Simeon ƒe duwo, le woƒe aƒedowo me godoo va kpe vaseɖe Naftali. 
2CH.34.7	Eye esi wòmũ woƒe vɔsamlekpuiwo kple Aserawo, gbã legbawo hetu wo, eye wògbã ɣelegbawo katã le Israel-nyigba blibo la dzi la, egbugbɔ va Yerusalem.
2CH.34.8	Le eƒe fiaɖuɖu ƒe ƒe wuienyilia me, esime wòklɔ anyigba kple aƒea ŋu la, edɔ Safan, Azalya vi, kple dumegã Maaseya kpakple Yoax, Yoaxaz vi, amesi nye fia ƒe tsiami la ɖa, be woaɖɔ Yehowa, ete Mawu ƒe aƒe la ɖo. 
2CH.34.9	Eye woyi nunɔlagã Xilkiya gbɔ hetsɔ ga, siwo wohe vu Mawu ƒe aƒe me la na, ga, si Lewi-vi, siwo nye kpuinudzɔlawo, dzɔ le Manase kple Efrayim kpakple Israel ƒe ame kpɔtɔeawo katã, Yuda blibo la kple Benyamin kpakple Yerusalemtɔwo si. 
2CH.34.10	Wotsɔ wo na dɔnunɔlawo, siwo wotsɔ ɖo Yehowa ƒe aƒe la nu, ne woaɖɔ aƒe la ƒe gbagbãƒewo ɖo. 
2CH.34.11	Wotsɔ wo na atikpalawo kple gliɖolawo, ne woaƒle kpe fufuwo kple daɖedzitiwo, ne woawɔ daɖedziwo na xɔ, siwo Yuda-fiawo gblẽ la. 
2CH.34.12	Ŋutsuawo wɔ dɔla le anukware me. Eye wotsɔ Yaxat kple Obadya, amesiwo nye Lewi-viwo tso Merari viwo dome, kple Zaxarya kpakple Mesulam, amesiwo tso Kehat viwo dome, do wo nu; eye wotsɔ Lewi-vi, siwo katã nya saŋkuƒoƒo la, 
2CH.34.13	do agbatsɔlawo nu, woawoe nye dɔ vovovoawo wɔlawo ƒe dzikpɔlawo, eye agbalẽŋlɔlawo, dɔnunɔlawo kple agbonudzɔlawo tso Lewi-viwo dome.
2CH.34.14	Eye esi woyi ga, si wohe va Yehowa-ƒe mee la, tsɔ ge la, nunɔla Xilkiya fɔ Yehowa ƒe se, si wòna to Mose dzi la ƒe agbalẽ la. 
2CH.34.15	Tete Xilkiya xɔ edzi gblɔ na agbalẽŋlɔla Safan bena: Metɔ segbalẽ la le Yehowa-ƒe me! Eye Xilkiya tsɔ agbalẽ la na Safan. 
2CH.34.16	Safan tsɔ agbalẽ la vɛ na fia la, eye wòhe gbe vɛ na fia la gblɔ bena: Nusiwo katã wò dɔlawo ɖo la, wowɔ wo. 
2CH.34.17	Wòtrɔ ga, si wokpɔ le Yehowa-ƒe me la, hetsɔ na dɔnunɔlawo kple dɔwɔlawo. 
2CH.34.18	Emegbe agbalẽŋlɔla Safan gblɔ na fia la bena: Nunɔla Xilkiya tsɔ agbalẽa ɖe nam. Eye Safan xlẽe na fia la. 
2CH.34.19	Esime fia la se se la me nyawo la, edze eƒe awuwo. 
2CH.34.20	Eye fia la de se na Xilkiya kple Axikam, Safan vi, Abdon, Mixa vi, kple agbalẽŋlɔla Safan kpakple fía ƒe subɔla Asaya bena: 
2CH.34.21	Miyi ɖabia nu ɖe mía kple Israel kple Yuda ƒe ame susɔeawo ta le agbalẽ, si wòfɔ la me nyawo ŋuti. Elabena Yehowa ƒe dɔmedzoe, si va mía dzi la, nu sẽ ŋutɔ, le esi mia fofowo melé Yehowa ƒe nyawo me de asi, eye womewɔ nusiwo katã woŋlɔ ɖe agbalẽ sia me la dzi o ta.
2CH.34.22	Tete Xilkiya kple amesiwo fia la dɔ la, woyi nyɔnu-nyagblɔɖila Xulda, amesi nye Salum, si nye Tokhat vi, amesi nye Xasra vi, eye wònye awudzikpɔla, srɔ̃ la gbɔ le dua ƒe to evelia le Yerusalem, eye woƒo nu kplii alea. 
2CH.34.23	Edo ŋu na wo bena: Ale Yehowa, Israel ƒe Mawu la, gblɔ esi: Miagblɔ na ŋutsu, si dɔ mi de gbɔnye la bena: 
2CH.34.24	Ale Yehowa gblɔ esi: Kpɔ ɖa, mahe dzɔgbevɔ̃e kple liƒode, siwo katã woŋlɔ ɖe agbalẽ, si woxlẽ na Yuda-fia me la, ava teƒe sia kple eme nɔlawo dzi; 
2CH.34.25	elabena wogblẽm ɖi, eye wodo dzudzɔ na mawu tutɔwo, ne woatsɔ woƒe asinudɔwɔwɔwo katã ado dziku nam; eyata nye dɔmedzoe va nɔƒe sia dzi, eye enu matso o. 
2CH.34.26	Migblɔ na Yuda-fia, si dɔ mi da, be miaɖabia nu Yehowa ase la bena: Ale Yehowa, Israel ƒe Mawu la, gblɔ esi: Nya, siwo nèse, 
2CH.34.27	na wò dzi bɔbɔ bɔlɔbɔlɔ, eye nèbɔbɔ ɖokuiwò de anyi le Mawu ŋku me, le esi nèse nya, siwo wogblɔ de nɔƒe sia kple eme nɔlawo ŋuti megbe la; esi nèbɔbɔ ɖokuiwò ɖe anyi le ŋkunye me, eye nèdze wò awu heta avi le ŋkunye me la, eyata Yehowa be, ye hã yesee. 
2CH.34.28	Kpɔ ɖa, maɖo wò ɖe fofowòwo gbɔ, eye woaɖi wò ɖe yɔ me le ŋutifafa me, eye wò ŋkuwo makpɔ dzɔgbevɔ̃e, siwo katã mahe ava nɔƒe sia kple eme nɔlawo dzi la ƒe ɖeke o. Eye wohe nya la vɛ na fia la.
2CH.34.29	Tete fia la ɖɔ woƒo Yuda-ame tsitsiwo kple Yerusalem-ame tsitsiwo katã nu ƒu. 
2CH.34.30	Eye fia la, Yuda-ŋutsuwo katã kple Yerusalemtɔwo, nunɔlawo kple Lewi-viwo kpakple dukɔ blibo la, tsitsiwo kple ɖeviwo siaa, woyi Yehowa ƒe aƒe la me, eye woxlẽ nubabla ƒe agbalẽ, si wofɔ le Yehowa-ƒe me la me nyawo katã ɖe woƒe towo me. 
2CH.34.31	Eye fia la tsi tre ɖe enɔƒe, eye wòbia nu kple Yehowa be, yeadze Yehowa yome, eye yealé eƒe sewo, ɖaseɖiɖiwo kple ɖoɖowo me ɖe asi tso dzi blibo kple luʋɔ blibo me, eye yeawɔ nubabla ƒe nyawo, esiwo woŋlɔ ɖe agbalẽ sia me la dzi. 
2CH.34.32	Eye wòna amesiwo katã le Yerusalem kple Benyamin la, ɖo nubabla la me, eye Yerusalemtɔwo zɔ ɖe Mawu, wo fofowo ƒe Mawu ƒe nubabla la nu. 
2CH.34.33	Yosiya ɖe, ŋunyɔnuwo katã le Israel-nyigba-wo katã dzi, eye wozi amesiwo katã le Israel la dzɔ be, woasubɔ Yehowa, woƒe Mawu la. Eye womete ɖa le Yehowa, wo fofowo ƒe Mawu la ŋu le eƒe agbenɔɣi katã o.
2CH.35.1	Yosiya ɖu ŋutitotoŋkekenyuie la na Yehowa le Yerusalem, eye wowu ŋutitotoŋkekenyuie ƒe lã le dzinu gbãtɔ ƒe ŋkeke wuienelia dzi. 
2CH.35.2	Eɖo nunɔlawo woƒe dɔwo nu, eye wòde dzi ƒo na wo le Yehowa ƒe aƒe la ŋu dɔwo me. 
2CH.35.3	Eye wògblɔ na Lewi-viwo, amesiwo fiãa nu Israel blibo la, eye wokɔa wo ŋu na Yehowa la bena: Mitsɔ aɖaka la yi xɔ, si Dawid vi Salomo, Israel-fia, tu la me, eye migatsɔe ɖe abɔta azɔ o. Eyata misubɔ Yehowa, mia Mawu la, kple eƒe dukɔ Israel ko. 
2CH.35.4	Midzra mia ɖokui ɖo hamehame le miaƒe aƒekɔwo nu, abe alesi Israel-fia Dawid kple via Salomo ŋlɔe ɖi ene. 
2CH.35.5	Eye Lewi-viwo ƒe aƒekɔwo ƒe hawo natsi tre ɖe kɔkɔeƒe la ɖe wo nɔvi, siwo nye dukɔ la viwo ƒe hawo ƒe aƒekɔwo nu. 
2CH.35.6	Miwu ŋutitotoŋkekenyuie ƒe lã la, eye mikɔ mia ɖokui ŋu, ne miadzrae ɖo na mia nɔviwo, ne woawɔ nu ɖe Mawu ƒe nya, si wògblɔ to Mose dzi la nu. 
2CH.35.7	Eye Yosiya tsɔ alẽvi kple gbɔ̃vi akpe blaetɔ̃ na dukɔ hahoo la, be woatsɔ wo katã asa ŋutitotoŋkekenyuie ƒe vɔ ɖe amesiwo katã va la ta hekpe ɖe nyi akpe etɔ̃ nu, nusiawo tso fia la ƒe kesinɔnuwo me. 
2CH.35.8	Eye eƒe amegãwo na nu dukɔ la, nunɔlawo kple Lewi-viwo faa. Xilkiya kple Zaxarya kpakple Yexiel, amesiwo nye Mawu ƒe aƒe la ƒe amegãwo la, tsɔ alẽvi kple gbɔ̃vi akpe eve kple alafa ade kple nyi alafa etɔ̃ na nunɔlawo ɖe ŋutitotoŋkekenyuie ƒe vɔsa la ŋu. 
2CH.35.9	Xananya kple via Semaya kple Netaneel, Xasabya, Yeiel kple Yozabad, amesiwo nye Lewi-viwo ƒe amegãwo la, tsɔ alẽvi kple gbɔ̃vi akpe atɔ kple nyi alafa atɔ̃ na Lewi-viwo ɖe ŋutitotoŋkekenyuie ƒe vɔsa la ŋu. 
2CH.35.10	Ale woɖo subɔsubɔ lae; nunɔlawo tsi tre ɖe wo nɔƒe, eye Lewi-viwo li le woƒe hawo nu, abe alesi fia la de se ene. 
2CH.35.11	Wowu ŋutitotoŋkekenyuie ƒe lãwo, eye nunɔlawo hlẽ ʋu la tso wo si me, eye Lewi-viwo ko agbalẽ le wo ŋu. 
2CH.35.12	Woɖe numevɔsawo hetsɔ na dukɔ hahoo la ƒe aƒekɔwo ƒe hawo, ne woatsɔ wo asa vɔe na Yehowa, abe alesi woŋlɔe ɖe Mose ƒe agbalẽ me ene. Alea wowɔ nyiawo hãe. 
2CH.35.13	Womè ŋutitotoŋkekenyuie ƒe lã la le dzo me le ɖoɖo la nu, ko woɖa nunana kɔkɔeawo le gaze, ze kple agbawo me hetsɔ yi na dukɔ hahoo la katã. 
2CH.35.14	Emegbe wowɔe na woawo ŋutɔ ɖokui kple nunɔlawo; elabena nunɔlawo, siwo nye Aron viwo, le dzo tom numevɔsa kple amiawo, vaseɖe esime zã do. Eyata Lewi-viwo wɔe na woawo ŋutɔ ɖokui kple nunɔlawo, siwo nye Aron vi wo hã 
2CH.35.15	Hadzilawo, siwo nye Asaf viwo, le wò nɔƒe le Dawid kple Asaf. Heman kple fiaƒe nukpɔla Yedutun ƒe sedede nu; eye agbonudzɔlawo le agbo sia agbo nu, womedzo le woƒe da nu o, elabena wo nɔvi, Lewi-viwo, ɖa nu na wo. 
2CH.35.16	Ale woɖo Yehowa ƒe subɔsubɔ blibo lae gbemagbe, woɖu ŋutitotoŋkekenyuie la, eye wosa numevɔ le Yehowa ƒe vɔsamlekpui la dzi, abe alesi fia Yosiya de se ene. 
2CH.35.17	Israel-vi, siwo va la, ɖu ŋutitotoŋkekenyuie le ɣemaɣi, eye woɖu abolo maʋamaʋã ŋkekenyuie la ŋkeke adre. 
2CH.35.18	Womeɖu ŋutitotoŋkekenyuie sia tɔgbe le Israel tso nyagblɔɖila Samuel ŋɔli kpo o, eye Israel-fiawo katã meɖu ŋutitotoŋkekenyuie, abe esi Yosiya kple nunɔlawo kple Lewi-viwo, Yuda blibo la kple Israel, si va, kpakple Yerusalemtɔwo ɖu la ene o. 
2CH.35.19	Woɖu ŋutitotoŋkekenyuie sia le Yosiya ƒe fiaɖuɖu ƒe ƒe wuienyilia me.
2CH.35.20	Le nusiawo katã megbe, esime Yosiya ɖo aƒe la ɖo vɔ la, Egipte-fia Nexo ho, be yeaɖawɔ aʋa le Karkemis gbɔ le Frat nu; eye Yosiya ho yi ɖakpee. 
2CH.35.21	Tete wòdo amewo ɖo ɖee, ne woagblɔ nɛ bena: Yuda-fia, nya ka le mia kpli wò dome? Menye ŋuwòe meho ɖo egbea o, ke boŋ ɖe aƒe, si mía kplii míele aʋa dzi la ŋu, eye Mawu be, mawo kaba. Eyata ɖe asi le Mawu, si li kplim la ŋu, ne magagblẽ wò o! 
2CH.35.22	Ke Yosiya metrɔ kɔ le eŋu o, ke boŋ edze avu, be yeawu aʋa kplii, eye meɖo to Nexo ƒe nyawo le Mawu ƒe nya la nu o, eye wòva aʋa wo ge le Megido-bali la me. 
2CH.35.23	Eye aŋutrɔdalawo te fia Yosiya. Tete; fia la gblɔ na eƒe dɔlawo bena: Mikplɔm dzoe, elabena mexɔ abi vevie. 
2CH.35.24	Eye eƒe dɔlawo ɖee le tasiaɖam la me hetsɔ de eƒe tasiaɖam evelia me, eye wokplɔe va Yerusalem. Eye wòku, eye woɖii ɖe fofoawo ɖiƒe, eye Yuda blibo la kple Yerusalem fia na Yosiya. 
2CH.35.25	Eye Yeremya kpa konyifaha le Yosiya ŋu, eye hadzilaŋutsuwo kple hadzilanyɔnuwo katã dzi Yosiya le woƒe konyifahawo me, eye wòzu kɔnu na Israel vaseɖe egbe; kpɔ ɖa, woŋlɔ wo ɖe konyifahawo me. 
2CH.35.26	Yosiya ŋutinya susɔeawo kple eƒe nu dzɔdzɔe wowɔ ɖe Yehowa ƒe se la nu, 
2CH.35.27	eƒe ŋutinya tsãtɔwo kple megbetɔwo la, kpɔ ɖa, woŋlɔ wo ɖe Israel-fiawo kple Yuda-fiawo ƒe agbalẽ me.
2CH.36.1	Eye dukɔ hahoo la tsɔ Yosiya ƒe vi Yoaxaz ɖo fia ɖe fofoa teƒe le Yerusalem. 
2CH.36.2	Yoaxaz xɔ ƒe blave vɔ etɔ̃, esime wòzu fia, eye woɖu fia dzinu etɔ̃ le Yerusalem. 
2CH.36.3	Eye Egipte-fia ɖee le zi dzi le Yerusalem, eye wòtsɔ klosalo talento alafa ɖeka kple sika talento ɖeka he to na dukɔ la, be wòaxe.
2CH.36.4	Egipte-fia tso nɔvia Elyakim ɖo fia ɖe Yuda kple Yerusalem nu, eye wòtrɔ ŋkɔ nɛ be: Yoyakim; ke Nexo kplɔ nɔvia Yoaxaz yi Egipte. 
2CH.36.5	Yoyakim xɔ ƒe blave vɔ atɔ̃, esime wòzu fia, eye woɖu fia ƒe wuiɖekɛ le Yerusalem; eye wòwɔ nusi nye vɔ̃ le Yehowa, eƒe Mawu la ŋku me. 
2CH.36.6	Eye Nebukadnezar, Babel-fia, ho ɖe eŋu, eye wòde kɔsɔkɔsɔe hekplɔe yi Babel. 
2CH.36.7	Eye Nebukadnezar fɔ Yehowa ƒe aƒe la ŋu dɔwɔnua ɖewo yi Babel, eye wòtsɔ wo da ɖe eƒe fiasã me le Babel. 
2CH.36.8	Yoyakim ŋutinya susɔeawo, ŋu-nyɔnu, siwo wòwɔ, kple vɔ̃diwɔwɔ, siwo wokpɔ le eŋu la, kpɔ ɖa, woŋlɔ wo ɖe Israel-fiawo kple Yuda-fiawo ƒe agbalẽ me; eye via Yoyaxin zu fia ɖe eteƒe.
2CH.36.9	Yoyaxin xɔ ƒe wuienyi, esime wòzu fia; eɖu fia dzinu etɔ̃ kple ŋkeke ewo le Yerusalem; eye wòwɔ nusi nye vɔ̃ le Yehowa ŋku me. 
2CH.36.10	Esi ƒe trɔ la, fia Nebukadnezar do woɖakplɔe va Babel, eye wofɔ Yehowa ƒe aƒe me ŋu dɔwɔnu veviwo kpe ɖe eŋu, eye wòtsɔ nɔvia Zedekiya ɖo fia ɖe Yuda kple Yerusalem nu.
2CH.36.11	Zedekiya xɔ ƒe blave vɔ eve, esime wòzu fia, eye woɖu fia ƒe wuiɖekɛ le Yerusalem. 
2CH.36.12	Ewo nusi nye vɔ̃ le Yehowa, eƒe Mawu la ŋku me, eye mebɔbɔ eɖokui na nyagblɔɖila Yeremya, amesi do Yehowa ƒe numegbe la o. 
2CH.36.13	Edze aglã ɖe fia Nebukadnezar, amesi na wòta Mawu nɛ la hã ŋu, esẽ ʋu me, eye wosẽ eƒe ta me, ale be metrɔ ɖe Yehowa, eƒe Mawu la ŋu o. 
2CH.36.14	Eye nunɔlawo ƒe amegãwo katã hã kple dukɔ la wɔ nu tovo geɖe le dukɔwo ƒe ŋunyɔnuwo katã nu, eye wodo gu Yehowa ƒe aƒe, si ŋu wòka le Yerusalem. 
2CH.36.15	Tete Yehowa, wo fofowo ƒe Mawu la, ɖo eƒe dɔlawo ɖe wo enuenu, elabena Yehowa kpɔ eƒe dukɔ kple eƒe nɔƒe la ta. 
2CH.36.16	Ke woɖe alɔme le Mawu ƒe ame dɔdɔawo ŋu, wodo vlo eƒe nyawo, eye woɖu fewu le eƒe nyagblɔɖilawo ŋu, vaseɖe esime Yehowa do dɔmedzoe ɖe eƒe dukɔ ŋu ɖe dzi, eye womete ŋu lé enu o. 
2CH.36.17	Eye wòkplɔ Kaldeatɔwo ƒe fia va ƒu wo, amesi wu woƒe ɖekakpuiwo kple yi ɖe woƒe kɔkɔeƒe la ƒe aƒe me, eye meve ɖekakpuiwo kple ɖetugbiwo, ame tsitsiwo kple amegã ɖeɖiwo nu o; etsɔ wo katã de asi nɛ. 
2CH.36.18	Eye wòlɔ Mawu ƒe aƒe ŋu dɔwɔnuwo katã, gãwo kple sueawo, kple Yehowa ƒe aƒe la me kesinɔnuwo kpakple fia kple amegãwo ƒe kesinɔnuwo; etsɔ wo katã yi Babel. 
2CH.36.19	Wòtɔ dzo Mawu ƒe aƒe la, eye wogbã Yerusalem ƒe gliwo ƒu anyi, wòtɔ dzo woƒe fiasãwo katã, eye wogblẽ woƒe nu xɔasiwo katã. 
2CH.36.20	Ekplɔ amesiwo metsi yi nu o la, yi Babel, eye wòzu eya kple viawo ƒe dɔlawo, vaseɖe esime Persiatɔwo ƒe dziɖuɣi ɖo, 
2CH.36.21	bena Yehowa ƒe nya, si wògblɔ to Yeremya nu la, nava me be: „vaseɖe esime anyigba la nagbɔ ɖe me“. Egbɔ ɖe me le eƒe aƒedoɖiɣi la katã, vaseɖe esime ƒe blaadre nu va yi.
2CH.36.22	Le Persia-fia Kores ƒe ƒe gbãtɔ me la, — bena Yehowa ƒe nya, si wògblɔ to Yeremya nu la, nava me — Yehowa ɖo Persia-fia Kores ƒe gbɔgbɔ, eye wòna woɖe gbe ƒã le eƒe fiaɖuƒe blibo la me, eye wòna woŋlɔ agbalẽ hã bena: 
2CH.36.23	Persia-fia Kores ƒe gbe enye si: Yehowa, dziƒo Mawu la, tsɔ anyigba dzi fiaɖuƒewo katã nam, eye wòde se nam be, matu xɔ na ye ɖe Yerusalem le Yuda. Eyata mi eƒe dukɔ la dome amesiame neyi, eye Yehowa, eƒe Mawu la, anɔ kplii!
EZR.1.1	Le Persia-fia Kores ƒe ƒe gbãtɔ me la — ne Yehowa ƒe nya, si wògblɔ to Yeremya nu la, nava me — Yehowa nya Persia-fia Kores ƒe gbɔgbɔ, eye wòna woɖe gbe ƒã le eƒe fiaɖuƒe blibo la me, eye wòna woŋlɔ agbalẽ hã bena; 
EZR.1.2	Persia-fia Kores ƒe gbe enye si: Yehowa, dziƒo Mawu la, tsɔ anyigba dzi fiaɖuƒewo katã nam, eye wòde se nam be, matu xɔ na ye de Yerusalem le Yuda. 
EZR.1.3	Eyata mi eƒe dukɔ la dome amesiame neyi Yerusalem le Yuda, eye eƒe Mawu anɔ kplii, ne wòatu xɔ na Yehowa, Israel ƒe Mawu, si nye, Mawu le Yerusalem. 
EZR.1.4	Eye amesiwo tsi teƒe, siwo katã wole la, teƒe la nɔlawo natsɔ klosalo kple sika, kesinɔnu kple lãwo na wo akpe de nunana, siwo woana faa, ɖe Mawu ƒe aƒe, si le Yerusalem ŋu la ŋuti.
EZR.1.5	Tete Yuda kple Benyamin ƒe aƒekɔwo, nunɔlawo kple Lewi-viwo, amesiame, si ƒe gbɔgbɔ Mawu nyɔ la, tso be, yewoayi aɖatu Yehowa ƒe xɔ le Yerusalem. 
EZR.1.6	Eye wo gbɔ nɔlawo katã tsɔ klosalonuwo kple sika, kesinɔnuwo kple lãwo kpakple nu xɔasiwo do alɔ na wo hekpe de nusiwo katã wona laa la ŋuti. 
EZR.1.7	Eye fia Kores tsɔ Yehowa ƒe aƒe ma nusiwo Nebukadnezar ɖafɔ tso Yerusalem heva da de eƒe mawuwo ƒe me la na. 
EZR.1.8	Persia-fia Kores na kesinɔnu dzikpɔla Mitredat de wo nu, eye wòxlẽ wo na Yuda ƒe amegã Sesbazar. 
EZR.1.9	Woƒe xexlẽme enye si, sikagba blaetɔ̃ kple klosalogba akpe ɖeka, hɛ blave vɔ asieke, 
EZR.1.10	sikakplu blaetɔ̃, klosalokplu ha evelia tɔwo alafa ene kple ewo kpakple nu bubuwo akpe ɖeka. 
EZR.1.11	Sikanuawo kple klosalonuawo kalã le akpe atɔ̃ alafa ene; Nusiawo katã Sesbazar tsɔ gbɔe, esime aboyomeawo tso Babel va Yerusalem.
EZR.2.1	Anyigbadzitɔ, siwo gbɔ tso aboyo me, amesiwo Babel-fia Nebukadnezar de aboyoe yi Babel, eye wogbɔ va Yerusalem kple Yuda, eye amesiame yi eƒe du me la, wonye esi; 
EZR.2.2	wogbɔ kple Zerubabel, Yesuya, Nexemya, Seraya. Reelaya, Mardoxai, Bilsan, Mizpar, Bigewal, Rexum kple Baana, Israel-dukɔ la ƒe xexlẽme enye si. 
EZR.2.3	Pareos viwo le ame akpe eve alafa ɖeka blaadre vɔ eve. 
EZR.2.4	Sefatya towo le ame alafa etɔ̃ kple blaadre vɔ eve. 
EZR.2.5	Arax viwo le ame alafa adre kple blaaɖre vɔ atɔ̃. 
EZR.2.6	Paxat-Moab vi, siwo tso Yesua viwo kple Yoab viwo dome la, le ame akpe eve alafa enyi kple wuieve. 
EZR.2.7	Elam viwo le ame akpe ɖeka alafa eve kple blaatɔ̃ vɔ ene. 
EZR.2.8	Zatu viwo le ame alafa asieke kple blane vɔ atɔ̃. 
EZR.2.9	Zakai viwo le ame alafa adre kple blaade. 
EZR.2.10	Bani viwo le ame alafa ade kple blane vɔ eve. 
EZR.2.11	Bebai viwo le ame alafa ade kple blave vɔ etɔ̃. 
EZR.2.12	Azgad viwo le ame akpe ɖeka alafa eve kple blave vɔ eve. 
EZR.2.13	Adonikam viwo le ame alafa ade kple blaade vɔ ade. 
EZR.2.14	Bigewai viwo le ame akpe eve kple blaatɔ̃ vó ade. 
EZR.2.15	Adin viwo le ame alafa ene kple blaatɔ̃ vɔ ene. 
EZR.2.16	Ater viwo, siwo nye Xizkayi-hawo, le ame blaasieke vɔ enyi. 
EZR.2.17	Bezai viwo le: ame alafa eta kple blave vɔ etɔ̃. 
EZR.2.18	Yora viwo le ame alafa ɖeka kple wuieve. 
EZR.2.19	Xasum viwo le ame alafa eve kple blave vɔ etɔ̃. 
EZR.2.20	Gibar viwo le eme blaasieke vɔ atɔ̃. 
EZR.2.21	Betlexem viwo le ame alafa ɖeka kple blave vɔ etɔ̃. 
EZR.2.22	Netofa-ŋutsuwo le ame blaatɔ̃ vɔ ade. 
EZR.2.23	Anatot-ŋutsuwo le ame alafa ɖeka kple blave vɔ enyi, 
EZR.2.24	Azmawet viwo le ame blane vɔ eve. 
EZR.2.25	Kiryiat-Arim viwo, Kefira viwo kple Beerot viwo le ame alafa adre kple blane vɔ eta. 
EZR.2.26	Rama viwo kple Geba viwo le ame alafa ade kple blave vɔ dekɛ. 
EZR.2.27	Mixmas ŋutsuwo le ame alafa ɖeka kple blave vɔ eve. 
EZR.2.28	Betel-ŋutsuwo kple Ai-ŋutsuwo le ame alafa eve kple blave vɔ etɔ̃. 
EZR.2.29	Nebo viwo le ame blaatɔ̃ vɔ eve. 
EZR.2.30	Magbis viwo le ame alafa ɖeka kple blaatɔ̃ vɔ ade. 
EZR.2.31	Elam evelia ƒe viwo le ame akpe ɖeka alafa eve kple blaatɔ̃ vɔ ene. 
EZR.2.32	Xarim viwo le ame alafa etɔ̃ kple blave. 
EZR.2.33	Lod viwo, Hadid viwo kple Oni viwo le ame alafa adre kple blave vɔ atɔ̃. 
EZR.2.34	Yerixo viwo le ame alafa eta kple blane vɔ ato. 
EZR.2.35	Senaa viwo le ame akpe eta alafa aɖe kple blaetɔ̃. 
EZR.2.36	Nunɔlawo nye: Yedaya, amesi tso Yesua ƒe me la ƒe viwo le ame alafa asieke kple blaadre vɔ etɔ̃. 
EZR.2.37	Imer viwo le ame akpe ɖeka kple blaatɔ̃ vɔ eve. 
EZR.2.38	Pasxur viwo le ame akpe ɖeka alafa eve kple blane vɔ aɖre. 
EZR.2.39	Xarim viwo le ame akpe ɖeka kple wuiadre. 
EZR.2.40	Lewi-viwo nye: Yesua kple Kadmiel, amesiwo tso Hodaya viwo dome la, ƒe viwo le ame blaadre vɔ ene. 
EZR.2.41	Hadzilawo nye: Asaf viwo le ame alafa ɖeka kple blave vɔ enyi. 
EZR.2.42	Agbonudzɔlawo ƒe viwo nye: Salum viwo, Ater viwo, Talmon viwo, Akub viwo, Xatita viwo kple Sobai viwo; wo katã le ame alafa ɖeka kple blaetɔ̃ vɔ asieke.
EZR.2.43	Gbedoxɔ me dɔwɔlawo nye; Zixa viwo, Xasuia viwo, Tabaot viwo, 
EZR.2.44	Keros viwo, Siaha viwo, Padon viwo, 
EZR.2.45	Lebana viwo, Xagaba viwo, Akub viwo. 
EZR.2.46	Xagab viwo, Samlai viwo, Xanan viwo, 
EZR.2.47	Gidel viwo, Gaxar viwo, Reaya viwo, 
EZR.2.48	Rezin viwo, Nekoda viwo, Gazam viwo, 
EZR.2.49	Uza viwo. Paseax viwo, Besai viwo. 
EZR.2.50	Asna viwo, Meunitɔwo ƒe viwo, Nefusitɔwo ƒe viwo, 
EZR.2.51	Bakbuk viwo, Xakufa viwo, Xarxur viwo, 
EZR.2.52	Bazlut viwo, Mexida viwo, Xarsa viwo, 
EZR.2.53	Barkos viwo, Siserɔ viwo, Temax viwo, 
EZR.2.54	Neziax viwo kple Xatifa viwo.
EZR.2.55	Salomo dɔlawo ƒe viwo nye; Sotai viwo, Soferet viwo, Peruda viwo, 
EZR.2.56	Yaala viwo, Darkon viwo, Gidel viwo, 
EZR.2.57	Sefatya viwo, Xatil viwo, Poxeret-Hazebayim viwo kple Ami viwo. 
EZR.2.58	Gbedoxɔ me dɔwɔlawo katã kple Salomo dɔlawo ƒe viwo le eme alafa etɔ̃ kple blaasieke vɔ eve. 
EZR.2.59	Amesiwo tso Tel-Melax, Tel-Xarsa kple Kerub-Adan-Imer va, eye womete ŋu fia woƒe aƒekɔwo alo woƒe dzɔdzɔme be, Israel yewotso o la, wonye; 
EZR.2.60	Delaya viwo, Tobiya viwo kple Nekoda viwo, wole eme alafa ade kple blaatɔ̃ vɔ eve. 
EZR.2.61	Amesiwo tso nunɔlawo viwo dome, wonye Xabaya viwo, Hakoz viwo kple Barzilai, amesi de srɔ̃ tso Gileadtɔ Barzilai ƒe vinyɔnuwo dome, eye woyɔe le nyɔnuawo ƒe ŋkɔ nu la ƒe viwo. 
EZR.2.62	Amesiwo di woƒe dzidzimegbalẽ, gake womekpɔe o; eyata woɖe nunɔlanyenye la: le wo ŋuti. 
EZR.2.63	Eye anyigba dzikpɔla gblɔ na wo bena, womekpɔ mɔ aɖu nu kɔkɔetɔ ƒe ɖeke, o, vaseɖe esime nunɔlaa ɖe natsɔ Urim kple Tumim adoe hafi.
EZR.2.64	Ameha blibo la le ame akpe blane vɔ eve alafa etɔ̃ kple blaade; 
EZR.2.65	woƒe dɔlaŋutsuwo kple dɔlanyɔnuwo mele eme o, woawo la ame akpe adre alafa etɔ̃ kple blaetɔ̃ vɔ adre. Woƒe hadzilaŋutsuwo kple hadzilanyɔnuwo le ame alafa eve. 
EZR.2.66	Woƒe sɔwo le alafa adre kple blaetɔ̃ vɔ ade, woƒe tedzisɔwo le alafa eve kple blane vɔ atɔ̃; 
EZR.2.67	wole kposɔwo le atam ene kple blaetɔ̃ vɔ atɔ̃, eye tedziwo le akpe ade alafa adre kple blave.
EZR.2.68	Esime wova Yehowa ƒe aƒe, la gbɔ le Yerusalem la, aʋakɔwo; ƒe amegãa ɖewo na nu ɖe Mawu ƒe aƒe la ŋu, ne woagatui ɖe ete ƒe. 
EZR.2.69	Wona nu, alesi woate ŋui wònye kesinɔnu na ɖɔ la, sika dariko akpe blaaɖe vɔ ɖekɛ kple klosalo mine akpe atɔ̃ kpakple nunɔlawo ƒe dziwui alafa ɖeka. 
EZR.2.70	Ale nunɔlawo kple Lewi-viwo kple amesiwo tso dukɔ la dome, hadzilawo, agbonudzɔlawo kple gbedoxɔ me dɔwɔlawo nɔ woƒe duwo me, eye Israel blibo la nɔ woƒe duwo me.
EZR.3.1	Esi Israel-viwo le woƒe duwo me, eye dzinu adrelia ɖo la, dukɔ la va kpe ta de Yerusalem sɔsɔe. 
EZR.3.2	Tete Yesua, Yozadak vi, kple nɔvia, siwo nye nunɔlawo, kpakple Zerubabel, Sealtiel vi, kple nɔviawo wotso, eye wodi Israel ƒe Mawu ƒe vɔsemlekpui la, ne woasa numevɔ le edzi, abe alesi woŋlɔe de Mawu ƒe eme Mose ƒe se la me ene. 
EZR.3.3	Woɖi vɔsamlekpui la ɖe eteƒe, elabena ŋɔdzi ɖo wo ɖe anyigba dzi dukɔwo ŋu, eye wosa numevɔ le edzi ne Yehowa ŋdi kple fiẽ. 
EZR.3.4	Woɖu agbadɔŋkekenyuie la, abe alesi woŋlɔe ɖi ene, eye wosa numevɔ gbesiagbe ɖe xexlẽme le nu, abe alesi woŋlɔe ɖi, eye woɖo na gbesiagbe ene. 
EZR.3.5	Emegbe wosa gbesiagbe-numevɔ, dzinu yeye kple Yehowa ƒe ŋkekenyule kɔkɔewo katã kpakple emesiwo sa vɔ le wo ɖokui si la ƒe numevɔwo. 
EZR.3.6	Tso dzinu adrelia ƒe ŋkeke gbãtɔ dzi wodze numevɔsasa gɔme na Yehowa, esi womekpɔ ɖo Yehowa ƒe gbeɖoxɔ la gɔme anyi haɖe o. 
EZR.3.7	Wotsɔ ga na kpefulawo kple atikpalawo, eye wotsɔ nuɖuɖu kple nunono kpakple ami na Sidontɔ vo kple Tirolɔwo, ne woatsɔ sedertiwo atso Libanon dzi ato ƒu dzi ava Yafo, abe alesi Persia-fia Kores ɖe gbe na woa ene.
EZR.3.8	Esi wogbɔ va Mawu ƒe aƒe la gbɔ le Yerusalem la, Zerubabel, Sealtiel vi, kple Yesua, Yozadak vi, kpakple wo nɔvi susɔeawo, nunɔlawo kple Lewi-viwo kpakple amesiwo katã gbɔ tso abe yo me va Yerusalem la, wodze egɔme le ƒe eve megbe le dzinu evelia me. Woɖo Lewi-vi, siwo xɔ ƒe blave, kpakple edzivɔwo la, ne woana Yehowa ƒe aƒe la ƒe dɔ nu. 
EZR.3.9	Eye Yesua kple viawo kpakple nɔviawo. Kadmiel kple viawo, siwo nye Hodaya viwo, do va sɔsɔe, be yewoanɔ amesiwo le dɔ wɔm le Mawu ƒe aƒea ŋu la nu, nenema ke nye Xenadad viwo kple wo viwo kpakple wo nɔviwo, siwo nye Lewi-viwo.
EZR.3.10	Esi xɔtulawo ɖo gbedoxɔ la gɔme anyi la, nunɔlawo le woƒe awuwo me tsi tre ɖi, eye wotsɔ kpẽwo ɖe asi, eye Lewi-vi, siwo nye Asaf viwo la, tsɔ gakogoewo ɖe asi, ne woakafu Yehowa, abe alesi Israel-fia Dawid ɖo ene. 
EZR.3.11	Wodzi kafukafuha kple akpedaha na Yehowa be. Eƒe dɔme nyo, eye eƒe amenuveve li tegbee ɖe Israel dzi Eye ɖukɔ blibo la tso aseye sesie, esime wole Yehowa kɔfum, le esi woɖo Yehowa ƒe xɔ la gɔme anyi ŋuti. 
EZR.3.12	Ke nunɔlawo kple Lewi-viwo kpakple eƒekɔwo ƒe tatɔwo dometɔ geɖewo, amegã ɖeɖi, siwo kpɔ xɔ gbãtɔ la, esi woɖo xɔ sia gɔme anyi le wo ŋku me la, wofa avi kple ɣli, ke ame geɖewo le aseye tsom hele dzidzɔ kpɔm, eye aƒa ɖe dzi hoo, 
EZR.3.13	ele be dukɔ la mete ŋu de vovo ameha la ƒe dzidzɔseye kple avifagbe dome o; elabena dukɔ la tso dzidzɔseye sesĩ, eye wose ɣli la le didiƒe ke.
EZR.4.1	Ke esi Yuɖa kple Benyamin ƒe ketɔwo se be, aboyoviwo le gbedoxɔ tum na Yehowa, Israel ƒe Mawu la, 
EZR.4.2	wova Zerubabel kple aƒekɔwo ƒe lalɔwo gbɔ gblɔ na wo bena; Míawo hã míatui kpli mi, elabena míele mía Mawu la dim abe míawo ke ene, eye eya míele vɔ sam na tso gbesigbe Asur-fia Asar-Xadon kple mi va afisiae la. 
EZR.4.3	Tem Zerubabel kple Yesua kpakple Israel ƒe aƒekɔwo ƒe tatɔ mamleawo ɖo ŋu na wo bena: Medze be, mía kpli miawo míatu xɔ na mia Mawu la o, ke boŋ míawo ɖeɖe míatui na Yehowa, Israel ƒe Mawu la, abe alesi Persia-fia Kores de se na mi ene. 
EZR.4.4	Eye anyigba dzi dukɔ la do alogblɔdɔ Yuda-dukɔ la, eye wodo ŋɔdzi na wo le xɔ la tutu me. 
EZR.4.5	Wode aɖaŋuɖolawo ɖewo ŋu, be woagblẽ woƒe tameɖoɖo la me, tso Persia-fia Kores ƒe agbenɔɣi katã vaseɖe Persia-fia Dario ƒe fiaɖuɖu me.
EZR.4.6	Esi Axasweros le fia ɖum la, woŋlɔ agbalẽ tso Yudatɔwo kple Yerusalemtɔwo nu le eƒe fiaɖuɖu ƒe gɔmedzedzea me. 
EZR.4.7	Le Artaxsasta ŋɔli la Bislam, Mitredal, Tabeel kple wo nɔvi mamleawo ŋlɔ agbalẽ ɖo ɖe Persia-fia Artaxsasta. Woŋlɔ agbalẽ la ɖe Aramgbe me eye woɖe egɔme ɖe Persia-gbe me. 
EZR.4.8	Aɖaŋumegã Rexum kple agbalẽŋlɔla Simsai woŋlɔ agbalẽ ɖe Yerusalem ŋuti ɖo ɖe fia Artaxsasta bena: 
EZR.4.9	Aɖaŋumegã Rexum kple agbalẽŋlɔla Simsai kpakple wo nɔvi mamleawo, siwo tso Dina, Afarsatax, Tarpal, Afarsa, Arkewa, Babel, Susan, Deha kple Elam, 
EZR.4.10	hekpe ɖe dukɔ bubu, siwo fia ga Asnapar, amesi ŋu bubu le, kplɔ va ɖo Samaria-ɖu me kple anyigba bubu, siwo le tɔsisi la ƒe go keme dzi, kple nya bubuwo. — 
EZR.4.11	Agbalẽ, si woŋlɔ ɖo ɖe fia Artaxsasta la me nya enye si: Wò dɔlawo, ŋutsu, siwo le tɔsisi la ƒe go keme dzi, kple nya bubuwo. 
EZR.4.12	Fia la nanyae be, Yudatɔ, siwo tso gbɔwò va mia gbɔ le Yerusalem la, gale du dzeaglã vɔ̃ɖi la tsom, wole gliawo nu flɔm, eye wole woƒe anyinɔwo ɖɔm ɖo. 
EZR.4.13	Azɔ fia la nanyae be, ne wotso du sia, eye woflɔ gliawo nu la, ekema woagbe nudzɔdzɔ, adzɔ kple mɔtaho nana, eye mlɔe ke la woade fiawɔ bla me. 
EZR.4.14	Eyata esi wonye míawoe ɖua fiasã me dze, eye medze be, míanɔ fia ƒe ŋukpe kpɔm o la, eyaŋuti míele ame ɖom ɖa, ne míana fia la nanyae; 
EZR.4.15	elabena ne wodzro fofowòwo ƒe nyadzɔdzɔgbalẽ me la, ekema akpɔe le nyadzɔdzɔgbalẽ la me, adze sii be, du sia nye aglãdzedu, si be gbegblẽva fiawo kple anyigbawo dzi, eye wodzea aglã le eme tso gbaɖegbe ke; eyatae wogblẽ du sia ɖo. 
EZR.4.16	Eyata míele nanam fia la nanyae be, ne woagatso du sia, eye woflɔ gliawo nu la, ekema esia awɔ be, gomea ɖeke megana asiwò le tɔsisi la ƒe go keme dzi o.
EZR.4.17	Tete fia la ɖo du ɖe adaŋumegã Rexum kple agbalẽŋlɔla Simsai kpakple wo nɔvi bubu, siwo le Samaria kple anyigba bubuwo dzi le tɔsisi la ƒe go keme dzi la bena: Ŋutifafa na mi! kple nya bubuwo. 
EZR.4.18	Agbalẽ, si míeɖo ɖe mí la, woxlẽe nam dedie. 
EZR.4.19	Eye meɖe se be, woadzro eme, eye wokpɔ be, du sia tsia tre ɖe fiawo ŋu tso gbaɖegbe ke, wowɔa ʋunyaʋunya, eye wodzea aglã le eme. 
EZR.4.20	Fia sẽŋuwo nɔ Yerusalem, wokpɔ ŋusẽ ɖe anyigba siwo katã le tɔsisi la ƒe ɣetoɖoƒe gome la dzi, eye wona nudzɔdzɔ kple adzɔ kple mɔtaho wo. 
EZR.4.21	Eyata mide se, ne woaxe mɔ na ŋutsuawo, be womagatso du sia o, vaseɖe esime made se hafi. 
EZR.4.22	Eyata mikpɔ nyuie, ne miagawɔ ƒome le nusia me, be gbegblẽ la nadzi de dzi, eye wòazu hlã na fiawo o.
EZR.4.23	Esi wonya xlẽ Artaxsasta ƒe agbalẽa me nya na Rexum kple agbalẽŋlɔla Simsai kpakple wo nɔviwo la, wowɔ kplakplakpla yi Yudatɔwo gbɔ le Yerusalem, eye wotsɔ sesẽ xe mɔ na wo. 
EZR.4.24	Yemaɣi wodzudzɔ Mawu ƒe xɔdɔ la le Yerusalem, eye wòtsi anyi vaseɖe Persia-fia Dario ƒe fieɖuɖu ƒe ƒe evelia me.
EZR.5.1	Eye nyagblɔɖila Xagai kple Zaxarya, Ido vi, gblɔ nya ɖi na Yuɖatɔ, siwo le Yuda kple Yerusalem, le Israel ƒe Mawu, si le wo nu la ƒe ŋkɔ me. 
EZR.5.2	Ɣemaɣi Zeruhabel, Sealtiel vi, kple Yesua, Yozadak vi, wotso hede asi Mawu ƒe xɔ la tutu me le Yerusalem, eye Mawu ƒe nyagblɔɖilawo le wo ŋu hedo alɔ na wo. 
EZR.5.3	Le ɣemayi la Tatnai, amesi nye anyigba, si le tɔsisi la ƒe go keme dzi la ƒe dzikpɔla, kple Setar-Boznai kpakple wo nɔviwo va wo gbɔ gblɔ na wo bena: Ameka ɖe gbe na mi be, miatu xɔ sia, eye miaflɔ gliawo nu? 
EZR.5.4	Wogblɔ hã bena: Ŋutsu, siwo le xɔ sia tum la ƒe ŋkɔwo ɖe? 
EZR.5.5	Ke woƒe Mawu ƒe ŋku le Yudatɔwo ƒe ame tsitsiawo dzi, ale be womexe mɔ na wo o, vaseɖe esime nya la naɖo Dario gbɔ, eye agbalẽ nava na wo le nya la ŋuti.
EZR.5.6	Agbalẽ, si anyigba, si le tɔsisi la ƒe go keme dzi la ƒe dzikpɔla Tatnai kple Setar-Boznai kpakple wo nɔvi, siwo tso Afarsatex, si le tɔsisi la ƒe go keme dzi, ŋlɔ do de fia Dario la me nya enye si. 
EZR.5.7	Woɖo du ɖee, eye ale wogblɔ enye si. Ŋutifafawo katã na fia Dario! 
EZR.5.8	Fia nenyae be, miede Mawu ga la ƒe xɔ gbɔ le Yuda-nyigba dzi, wotsɔ kpe gãwo le etumi, eye wode atiwo gliawo me, wole dɔ sia dzi kple mo vevi, eye wole ŋgɔ dem le wo si me. 
EZR.5.9	Tete míebia ame tsitsi mawo, eye miegblɔ na wo bena: Ameka de gbe na mi be miatu xɔ sia, eye miaflɔ gli siawo nu? 
EZR.5.10	Míebia woƒe ŋkɔwo hã la se, eye míeŋlɔ ŋutsu siwo nye woƒe tatɔwo le wo nu la ƒe ŋkɔwo, ne mlína nanya wo. 
EZR.5.11	Ale wokpɔ ɖo eŋu na mi enye si. Dziƒo kple anyigba ƒe Mawu la ƒe dɔiawo míenye, eye míele xɔ, si Israel-fia gãa ɖe tu gbaɖegbe ke ƒe nanewo nye esi va yi la tum. 
EZR.5.12	Esi mia fofowo do dziku na dziƒo Mawu la, etsɔ wo de asi na Kaldeatɔ Nebukadnezar, Babel-fia; eya gbã xɔ sia, eye wòɖe aboyo dukɔ la yi Babel. 
EZR.5.13	Ke le Babel-fia Kores ƒe ƒe gbãtɔ me la fia Kores de se be, woatu mawuxɔ sia. 
EZR.5.14	Eye mawuxɔ me nuawo, sikatɔwo kple klosalotɔwo, siwo Nebukadnezar fɔ tso gbedoxɔ me le Yerusalem heyi ada ɖe gbedoxɔ me le Babel la, woawo hã fia Kores fɔ tso gbedoxɔ me le Babel hetsɔ na Sesbazar, amesi wotsɔ ɖo anyigba dzikpɔlae, 
EZR.5.15	eye wògblɔ nɛ bena: Tsɔ nusiawo, ne nayi aɖada ɖe gbedoxɔ me le Yerusalem, eye woagatu mawuxɔ ɖe eteƒe. 
EZR.5.16	Tete Sesbazar sia va ɖo mawuxɔ la ge me anyi le Yerusalem, eye wole etutu dzi tso ɣemaɣi vaseɖe fifi, womekpɔ wu enu o. 
EZR.5.17	Eyata ne edze fia ŋu la, ekema nana woadzro me le fia ƒe nudzradoƒe le Babel le afima be, ele me bena, fia Kores de se be, woata mawuxɔ sia le Yerusalem mahã? Eye alesi fia la kpɔ le eŋu la, woagblɔe ado ɖe mí.
EZR.6.1	Emegbe la fia Dario ɖe se be, woadzro me le agbalẽxɔ, si me wodzraa nuwo ɖo le Babel la me. 
EZR.6.2	Tete wokpɔ agbalẽa ɖe le Axmeta-mɔ̃, si le Media-nyigba dzi la me, eye ŋkuɖodzinya, si woŋlɔ ɖe eme la, enye si. 
EZR.6.3	Le fia Kores ƒe ƒe gbãtɔ me la fia Kores ɖe se be, woatu mawuxɔ ɖe Yerusalem wòanye teƒe, si woasa vɔ le; woaɖo egɔme anyi, eve wòakɔ abɔklugui blaade, akeke abɔklugui blaade. 
EZR.6.4	Woatsɔ kpe gãwo ãɖo amli etɔ̃, eye amli ɖeka nanye ati; ga, si woɔgblẽ ɖe ete la, natso fiaƒe me. 
EZR.6.5	Woagatsɔ mawuxɔ me nuawo, sikatɔwo kple klosalotɔwo, siwo Nebukadnezar ɖafɔ tso gbedoxɔ me le Yerusalem va Babel la, ana woakɔ ayi gbedoxɔ me le Yerusalem le wo teƒe, eye woada wo ɖe mawuxɔ la me. 
EZR.6.6	Eyata Tatnai, anyigba dzikpɔla le tɔsisi la ƒe go keme dzi, kple Setar-Boznai kpakple wo nɔvi, siwo tso Afarsax le tɔsisi la ƒe go keme dzi, mite ɖa tso afima! 
EZR.6.7	Mina woawɔ Mawu ƒe xɔɖɔ la! Yudatɔwo ƒe anyigba dzikpɔla kple Yudatɔwo ƒe ame tsitsiwo netu mawuxɔ sia ɖe eleƒe! 
EZR.6.8	Eye mene wole se ɖeni le nusi miawɔ na Yudatɔwo ƒe ame tsitsiwo, be woatu mawuxɔ sia la ŋuti. Woatsɔ fia ƒe nudzɔdzɔ le tɔsisi la ƒe go keme dzi ƒe gawo ana ŋutsu siawo dedie, eye womagaxe mɔ na wo o. 
EZR.6.9	Eye ne nane le hiahiãm, eɖanye nyitsuvi, agbo alo alẽvi ɖe numevɔsa na dziƒo Mawu la ŋu; lu, dze wein kple ami la, ekema woatsɔ wo na wo gbesiagbe, abe alesi nunɔla gblɔ le Yerusalem ene, eye womahe ɖe megbe o; 
EZR.6.10	ne woado dzodzo ʋeʋẽe na dziƒo Mawu la, eye woado gbe ɖa de fia la kple viawo ƒe agbe ta. 
EZR.6.11	Eye mene wole se dem be, ne amea ɖe trɔ nya sia la, woaɖe ati le eƒe xɔ me aklãe ɖe eŋuti, eye eƒe ate atrɔ zu aɖukpo le nya sia la. 
EZR.6.12	Eye Mawu, si na be, yeƒe ŋkɔ nana afima la, atsrɔ̃ fia sia fia kple dukɔ, si ado eƒe asi ɖa, be yeatsrɔ̃e, eye yeagblẽ mawuxɔ sia le Yerusalem la! Nye Dario ye ɖe sea, ele be, woawoe pɛpɛpɛ!
EZR.6.13	Esi fia Dario nya ɖo ame ɖa ko la, Tatnai, anyigba dzikpɔla le tɔsisi la ƒe go keme dzi, kple Setar-Boznai kpakple wo nɔviwo wɔ pɛpɛpɛ, ahe alesi wogblɔ ene. 
EZR.6.14	Eye Yudatɔwo ƒe ame tsitsiwo tui wòdze edzi na wo le nyagblɔɖila Xagai kple Zaxarya, Ido vi ƒe nyagblɔɖi la nu, eye wotui hewu enu le Israel ƒe Mawu ƒe sedede kple Kores, Dario kpakple Persia-fia Artaxsasta ƒe sedede nu. 
EZR.6.15	Wowu xɔ sia nu vaseɖe dzinu Adar ƒe ŋkeke etɔ̃lia dzi le fia Dario ƒe fiaɖuɖu ƒe ƒe adelia me. 
EZR.6.16	Eye Israel-viwo, nunɔlawo kple Lewi-viwo kpakple aboyome mamleawo kɔ mawuxɔ sia ŋu kple dzidzɔ. 
EZR.6.17	Wotsɔ nyitsu alafa ɖeka, agbo alafa eve kple alẽvi alafa ene sa vɔe le mawuxɔ la ŋutikɔkɔ me, eye wotsɔ gbɔ̃tsu wuieve ɖe Israel toawo ƒe xexlẽme nu sa nuvɔ̃vɔe ɖe Israel blibo la ta. 
EZR.6.18	Eye wo ɖo nunɔlawo le woƒe ɖoɖowo nu kple Lewi-viwo le woƒe hawo nu ɖe mawusubɔsubɔ nu le Yerusalem, ahe alesi woŋlɔ ɖe Mose ƒe agbalẽa me ene. 
EZR.6.19	Eye aboyomeawo ɖu ŋutitotoŋkekenyuie la le dzinu gbãtɔ ƒe ŋkeke wuienelia dzi. 
EZR.6.20	Elabena nunɔlawo kple Lewi-viwo kɔ wo ɖokui ŋu hahoo; wo katã ŋu kɔ, eye wowu ŋutitotoŋkekenyuielã la ɖe aboyomeawo katã kple nunɔlawo kpakple wo ɖokui la. 
EZR.6.21	Eye Israel-vi, siwo gbɔ tso aboyo me la, woɖui hekpe ɖe amesiame, si ɖe eɖokui ɖa tso anyigba dzi dukɔwo ƒe nu makɔmakɔwo me heva wo gbɔ, be yewoadi Yehowa, Israel ƒe Mawu la ŋuti. 
EZR.6.22	Eye woɖu abolo maʋãmaʋã ŋkekenyuie la ŋkeke adre kple dzidzɔ, elabena Yehowa do dzidzɔ na wo, eye wòtrɔ Asur-fia ƒe dzi ɖe wo ŋu be, wòdo ŋusẽ woƒe alɔwo ɖe Israel ƒe Mawu ƒe xɔ la ŋu dɔwɔwɔ ŋuti.
EZR.7.1	Le nya siawo megbe, esime Persia-fia Artaxsasta le fia ɖum la, Ezra ho va; enye Seraya vi, amesi nye Azarya vi, amesi nye Xilkiya vi, 
EZR.7.2	amesi nye Salum vi, amesi nye Zadok vi, amesi nye Axitub vi, 
EZR.7.3	amesi nye Amarya vi, amesi nye Azarya vi, amesi nye Merayot vi, 
EZR.7.4	amesi nye Zeraxya vi, amesi nye Uzi vi, amesi nye Buki vi, 
EZR.7.5	amesi nye Abisua vi, amesi nye Pinexas vi, amesi nye Eleazar vi, amesi nye nunɔlawo ƒe tatɔ, Aron vi la. 
EZR.7.6	Ezra sia ho tso Babel va, enye agbalẽfiala, eye wòbi ɖe Mose ƒe se, si Yehowa, Israel ƒe Mawu, de la me. Fia la na nusiwo kalã wòbia lae, elabena Yehowa, eƒe Mawu ƒe asi le edzi. 
EZR.7.7	Eye amewo tso Israel-viwo, nunɔlawo Lewi-viwo, hadzilawo, agbonudzɔlawo kple gbedoxɔ me dɔwɔlawo dome va Yerusalem kplii le fia la ƒe ƒe adrelia me. 
EZR.7.8	Eva Yerusalem le fia la ƒe ƒe adrelia ƒe dzinu atɔ̃lia me. 
EZR.7.9	Dzinu gbãtɔ ƒe ŋkeke gbãtɔ enye mɔdzegbe tso Babel, eye wòɖo Yerusalem le dzinu atɔ̃lia ƒe ŋkeke gbãtɔi dzi, elabena eƒe Mawu ƒe asi nyui le edzi. 
EZR.7.10	Elabena Ezra tsɔ eƒe dzi ɖo Yehowa ƒe se la me dzodzro ŋu, ne wòawɔ edzi, eye wòafia ɖoɖowo kple kɔnuwo le Israel.
EZR.7.11	Agbalẽ, si na Artaxsasta tsɔ na nunɔla Ezra, amesi nye agbalẽfiala kple Yehowa ƒe se la ƒe nyawo kpakple eƒe ɖoɖowo na Israel ƒe nufiala la me nya enye si. 
EZR.7.12	Artaxsasta, fiawo ƒe fia, ŋlɔe na nunɔla Ezra, amesi nye dziƒo Mawu ƒe seawo fiala kple nya bubuwo. 
EZR.7.13	Nyee de se be, Israel-dukɔ la kple eƒe nunɔlawo kpakple Lewi-viwo dome amesiame, si lɔ̃ le eɖokui si le nye fiaɖuƒe me be, yeayi Yerusalem la, nayi kpli wò! 
EZR.7.14	Elabena na la kple eƒe adaŋumegã adreawoe ɖo wò ɖa be, natsɔ wò Mawu ƒe se, si le asiwo la adzro Yuda kple Yerusalem me akpɔ, 
EZR.7.15	eye natsɔ klosalo kple sika, siwo fia la kple eƒe adaŋumegãwo na Israel ƒe Mawu, si ƒe nɔƒe le Yerusalem la, faa le ayii, 
EZR.7.16	akpe ɖe klosalo kple sika, siwo katã nakpɔ le Babel-nyigba blibo la dzi kple nusiwo dukɔ la kple nunɔlawo ana le wo ɖokui si ɖe Mawu ƒe xɔ, si le Yerusalem ŋu faa la ŋuti. 
EZR.7.17	Eyata tsɔ ga siawo ƒle nyitsuwo, agbowo kple alẽviwo kpakple wo ŋu uuɖuvɔsawo kple nunovɔsawo pɛgɛpɛ, eye natsɔ wo asa vɔe le mia Mawu ƒe aƒe ƒe vɔsamlekpui la dzi le Yerusalem. 
EZR.7.18	Nusianu, si dze mia kple nɔviwo ŋu míebe, yewoawɔ klosalo kple sika susɔeawo la, miwɔe le mía Mawu ƒe lɔlɔ̃nu nu! 
EZR.7.19	Eye nusiwo wotsɔ na wò ɖe subɔsubɔ le wò Mawu ƒe xɔ me ŋu la, tsɔ wo na dedie le wò Mawu ŋku me le Yerusalem. 
EZR.7.20	Eye ne nane hiã le wò Mawu ƒe xɔ la ŋu nèbe, yea ƒle la, ekema na woana wò tso fia ƒe kesinɔnu dzraɖoƒe. 
EZR.7.21	Nye, fia Artaxsasta, mana woade se na kesinɔnu dzikpɔlawo katã le tɔsisi le ƒe go keme dzi be, nusianu, si nunɔla Ezra, amesi nye dziƒo Mawu ƒe sefiala la, abia tso mia si la, mianae pɛpɛpɛ, 
EZR.7.22	vaseɖe klosalo talento alafa, lu kor alafa, wein bat alafa kple ami bat alafa dzi kpakple dze alesi nu wodi. 
EZR.7.23	Woava nusianu, si nye dziƒo Mawu ƒe se la, pɛpɛpɛ ɖe dziƒo Mawu ƒe xɔ la ŋu, elabena nukaŋuti dɔmedzoe ava fia kple viawo ƒe fiaɖuƒe dzi ɖo? 
EZR.7.24	Eye míele nanam mianyae be, amea ɖeke mekpɔ ŋusẽ be, wòaɖo nudzɔdzɔ, adzɔ kple mɔtaho na nunɔlawo, Lewi-viwo, hadzilawo, agbonudzɔlawo, gbedɔxɔ me dɔwɔlawo kple mawuxɔ la ŋu dɔlawo katã o. 
EZR.7.25	Eye wò Ezra ɖo ʋɔnudrɔ̃lawo kple dzikpɔlawo le wò Mawu ƒe nya, si le asiwò la nu, ne woadrɔ̃ ʋɔnu dukɔ, si katã le tɔsisi la ƒe go keme dzi, amesiwo katã nya wò Mawu ƒe seawo, eye amesi ke menya wo o la, mifia woe. 
EZR.7.26	Eye ne amea ɖe mewɔ Mawu ƒe se kple fia ƒe se dzi o la, woabu fɔe ɖe eteƒe, eɖanye wòaku alo woaɖee le ha me o, eɖanye wòaxe fe alo woadee gaxɔ o. 
EZR.7.27	Woakafu Yehowa, mia fofowo ƒe Mawu, si ɖe nusia dzi me na fia la, be wòaɖo atsyɔ̃ na Yehowa ƒe xɔ le Yerusalem, 
EZR.7.28	eye wòna fia la kple eƒe adaŋumegãwo kple fia la ƒe amegã ŋusẽtɔwo katã ve nunye! Eye dzi do ƒonye meƒo tatɔwo nu ƒu tso Israel, ne woayi kplim, elabena Yehowa, nye Mawu ƒe asi le dzinye.
EZR.8.1	Aƒekɔwo ƒe tatɔwo kple woƒe ƒome, siwo tso Babel yi kplim le fia Artaxsasta ƒe fiaɖudu me la ƒe ŋkɔwo nye esi. 
EZR.8.2	Amesi tso Pinexas viwo dome, enye Gerson. Amesi tso Itamar viwo dome, enye Daniel. Amesi tso Dawid viwo dome, enye Xatus, 
EZR.8.3	si tso Sexanya viwo dome. Amesi tso Pareas viwo dome, enye Zaxarya, eye woŋlɔ ŋutsu alafa ɖeka kple blaatɔ̃ kpe ɖe eŋu. 
EZR.8.4	Amesi tso Paxat-Moab viwo ɖome, enye Elyoenai, si nye Zeraxya vi, eye ŋutsu alafa eve kpe ɖe eŋu. 
EZR.8.5	Amesi tso Zatu viwo dome, enye Sexanya, Yexaziel vi, eye ŋutsu alafa etɔ̃ kpe ɖe eŋu. 
EZR.8.6	Amesi tso Adin viwo dome, enye Ebed, Yonatan vi, eye ŋutsu blaatɔ̃ kpe ɖe eŋu. 
EZR.8.7	Amesi tso Elam viwo dome, enye Yesaya, Atalya vi, eye ŋutsu blaadre kpe ɖe eŋu. 
EZR.8.8	Amesi tso Sefatya viwo dome, enye Zebadya, Mixael vi; eye ŋutsu blanyi kpe ɖe eŋu. 
EZR.8.9	Amesi tso Yoab viwo dome, enye Obadya, Yexiel vi; eye ŋutsu alafa eve kple wuienyi kpe ɖe eŋu. 
EZR.8.10	Amesi tso Bani viwo dome, enye Selomit, Yosifya vi; eye ŋutsu alafa ɖeka kple blaade kpe ɖe eŋu. 
EZR.8.11	Amesi tso Bebai viwo dome, enye Zaxarya, Bebai vi; eye ŋutsu blave vɔ enyi kpe ɖe eŋu. 
EZR.8.12	Amesi tso Azgad viwo dome, enye Yoxanan, Hakatan vi; eye ŋutsu alafa ɖeka kple ewo kpe de eŋu. 
EZR.8.13	Amesiwo tso Adonikam vi mlɔeawo dome ƒe ŋkɔwo nye; Elifelet, Yeiel kple Semaya, eye ŋutsu blaade kpe ɖe wo ŋu. 
EZR.8.14	Amesiwo tso Bigewai viwo dome, wonye; Utai kple Zabud, eye ŋutsu blaadre kpe de wo ŋu.
EZR.8.15	Tete meƒo wo nu ƒu ɖe tɔsisi, si si ɖo ta Axawa la nu, eye míeƒu asaɖa anyi ɖe afima ŋkeke etɔ̃; eye esi melé ŋku ɖe dukɔ la kple nunɔlawo dome la, nyemekpɔ Lewi-via ɖeke le afima o. 
EZR.8.16	Tete medɔ Eliezer, Ariel, Semaya, Elnatan, Yarib, Elnatan, Natan, Zaxarya kple Mesulam, amesiwo nye nufialawo. 
EZR.8.17	Medɔ wo ɖe Iɖo, amesi nye tatɔ le Kasifya, eye mede gbe asi na wo, ne woagblɔ na Ido kple nɔvia, siwo nye gbedoxɔ me dɔwɔlawo le Kasifya, be woakplɔ subɔlawo vɛ na mí ɖe mía Mawu ƒe aƒe la ŋu. 
EZR.8.18	Eye esi wònye mía Mawu ƒe asi nyui le mía dzi ta la, wokplɔ Isexei, si tso Maxli, amesi nye Lewi vi, amesi nye Israel vi ƒe viwo dome, kple Serabya kple viawo kpakple nɔviawo vɛ na mí, wole ame wuienyi. 
EZR.8.19	Xasabya kple Yesaya, amesi tso Merari viwo dome, kpe ɖe eŋu; nɔviawo kple wo viwo le ame blave. 
EZR.8.20	Amesiwo tso gbedoxɔ me dɔwɔla, siwo Dawid kple amegãwo na ɖe Lewi-viwo ƒe subɔsubɔ ŋu dome la, le gbedoxɔ me dɔwɔla alafa eve kple blave, woŋlɔ wo katã ƒe ŋkɔwo ɖi.
EZR.8.21	Tete mede gbe ƒã le Ahawatɔsisi la nu be, woatsi nu adɔ, ne míabɔbɔ mía ɖokui ɖe anyi le mía Mawu ŋku me, eye míabia afɔ nyui tsɔtsɔ tso esi na mía ŋutɔwo, mía viwo kple míaƒe kesinɔnuwo katã. 
EZR.8.22	Elabena ŋu le kpeyem be, mabia aʋakɔ kple sɔdolawo le fia si, ne woaxɔ na mí tso futɔvvo si me le mɔta, elabena míegblɔ na fia la bena: Mía Mawu ƒe asi le amesiwo katã dinɛ la dzi hena woƒe nyonyo, ke eƒe ŋusẽ kple dziku le amesiwo katã gblẽnɛ di la dzi. 
EZR.8.23	Ale míetsi nu dɔ, eye míeƒo koko na mía Mawu la le esia ta, eye wowɔ edzi na mi. 
EZR.8.24	Míetia nunɔlawo ƒe amegã wuieve, Serebya kple Xasabya hekpe ɖe wo nɔviwo dometɔ ewo ŋu, 
EZR.8.25	eye meɖa klosalo kple sika kpakple ŋudɔwɔnua, siwo fia kple adaŋumegãwo kple eƒe amegãwo kpakple Israel blibo, si va la na, wonye nunana kɔkɔe na mía Mawu ƒe aƒe la, na wo. 
EZR.8.26	Eye meda nuawo ɖe asi na wo, klosalo talento alafa ade kple blaatɔ̃, klosalonuwo le talento alafa ɖeka, sika le talento alafa ɖeka, 
EZR.8.27	sikakplu blave le dariko akpe ɖeka, kpakple akɔblinu xɔasi eye, siwo daa dzo abe sika ene, eye woƒe esime de sikatɔ nu. 
EZR.8.28	Eye megblɔ na wo be: Míele kɔkɔe na Yehowa, eye nuawo le kɔkɔe, klosalo kple sikawo nye nusiwo wona Yehowa, mía fofowo ƒe Mawu la faa la, 
EZR.8.29	Midzɔ eŋu, eye midzrae ɖo, vaseɖe esime miada wo le Yehowa ƒe aƒe ƒe xɔwo me le nunɔlawo ƒe amegãwo, Lewi-viwo kple Israel ƒe aʋakɔwo ƒe amegãwo ŋku me le Yerusalem. 
EZR.8.30	Tete nunɔlawo kple Lewi-viwo xɔ klosalo kple sika kpakple ŋudɔwɔnu, siwo woda la, be woatsɔ wo ayi mía Mawu ƒe me le Yerusalem.
EZR.8.31	Tete míedze mɔ tso Ahawatɔsisi la nu le dzinu gbãtɔ ƒe ŋkeke wuievelia dzi, be míayi Yerusalem. Eye mía Mawu ƒe asi le mía dzi wòɖe mi tso futɔwo kple mɔ dzi xadelawo si me. 
EZR.8.32	Eye m eya Yerusalem henɔ afima ŋkeke etɔ̃. 
EZR.8.33	Le ŋkeke eneagbe la woda klosalo kple sika kpakple ŋudɔwɔnuawo le mía Mawu ƒe aƒe la me de asi na nunɔla Meremot, Uriya vi; Eleazar, Pinexas vi, kpe ɖe eŋu, eye Yozabad, Yesua vi, kple Noadya, Binui vi, amesiwo nye Lewi-viwo, kpe ɖe wo ŋu. 
EZR.8.34	Woda nuawo katã le woƒe xexlẽme kple kpekpeme nu, eye woŋlɔ kpekpeme blibo la ɣemaɣi. 
EZR.8.35	Eye amesiwo gbɔ tso aboyo me, siwo nye aboyomewo la, sa numevɔ na Israel ƒe Mawu la, nyitsu wuieve ɖe Israel blibo la nu, agbo blaasieke vɔ ade, alẽvi blaadre vɔ adre kple gbɔ̃tsu wuieve woawɔ nuvɔ̃vɔsae, wo katã wotsɔ sa numevɔ na Yehowa. 
EZR.8.36	Wotsɔ fia ƒe seawo de asi na fia la ƒe dziɖulawo kple anyigba dzikpɔlawo le tɔsisi la ƒe go keme dzi, eye wokpe ɖe dukɔ la kple mawuxɔ la ŋu.
EZR.9.1	Eye esi wowu nusiawo nu vɔ la, amegãwo va gbɔnye gblɔ bena: Israel-dukɔ la, nunɔlawo kple Lewi-viwo meɖe wo ɖokui ɖa tso anyigba dzi dukɔ, siwo nye Kanaanitɔwo, Xititɔwo, Perizitɔwo, Yebusitɔwo, Amonitɔwo. Moabitɔwo, Egiptetɔwo kple Amoritɔwo ƒe ŋunyɔnuwo me o; 
EZR.9.2	elabena woawo ŋutɔwo kple wo viŋutsuwo ɖe srɔ̃ tso woƒe nyɔnuviwo dome, ale be ƒome kɔkɔe la tsaka kple anyigba dzi dukɔawo, eye amegãwo kple dzikpɔlawo ƒe asiwo do ŋgɔ le nu tovo sia wɔwɔ me. 
EZR.9.3	Esi mese nya siawo la, medze nye awuwo kple nye awu ʋlaya, mekaka nye taɖa kple nye ge, eye mebɔbɔ nɔ anyi de kɔ to. 
EZR.9.4	Eye amesiwo katã vɔvɔ̃ ɖo le Israel ƒe Mawu ƒe nya, siwo wògblɔ ɖe aboyomeawo ƒe nu tovo wɔwɔ ŋu la, kpe ta ɖe gbɔnye, eye mebɔbɔ nɔ anyi de kɔ to, vaseɖe esime fiẽnuɖuvɔsaɣi ɖo.
EZR.9.5	Eye esi wole fiẽnuɖuvɔ sam la, metsi tre tso nye nuxaxa me, eye nye awu kple nye awu ʋlaya la dzedze, eye medze klo heke nye abɔwo me na Yehowa, nye Mawu la, 
EZR.9.6	gblɔ bena: Nye Mawu, ŋu le kpeyem ŋutɔ, be mawu mo dzi na wo, nye Mawu: elabena míaƒe vodadawo gbɔ mía ta, eye míaƒe fɔɖiɖiwo kɔ yi ɖatɔ keke dziƒo ke. 
EZR.9.7	Tso mía fofowo ŋɔli ke míeda vo geɖe vaseɖe egbe, eye le míaƒe fɔɖiɖi ta wotsɔ mía kple míaƒe fiawo kple míaƒe nunɔlawo de asi na anyigba dzi fiawo, na yi kple aboyoɖeɖe, na haha kple ŋukpedodo, abe alesi wògale egbe siawo ko ene. 
EZR.9.8	Azɔ Yehowa, mía Mawu, ve mía nu vie, ekpɔtɔ ame susɔea ɖewo ɖi na mi, eye wona agbadɔtsyoti mi le eƒe nɔƒe kɔkɔe la, ne mía Mawu nana míaƒe ŋku dzi nakɔ, eye wòakpe ɖe mía ŋu míanɔ agbe vie le miaƒe kluvinyenye me. 
EZR.9.9	Elahena kluviwo míenye, ke mía Mawu megblẽ mí ɖi ɖe míaƒe kluvinyenye la me o, ke boŋ eve mía nu le Persia-fiawo ŋku me, ne woana agbe naɖo mía me, ne míatu mía Mawu le xɔ la, eye míaɖɔ eƒe gli gbagbãwo ɖo, eye gli nano mia si le Yuda kple Yerusalem. 
EZR.9.10	Azɔ mía Mawu, aleke gblɔ ge míala le nusiawo megbe? Elabena míegblẽ wò seawo ɖi, 
EZR.9.11	se, siwo neɖe to wò dɔla nyagblɔɖilawo dzi gblɔ bena: Anyigba, si dzi mieva, be miaxɔe woanye mia tɔ la, anyigba makɔmakɔ wònye to anyigba dzi dukɔwo ƒe nu makɔmakɔ wɔwɔ me, elabena wotsɔ woƒe ŋunyɔnuwo kple woƒe nu makɔmakɔwo na wòyɔ tso go ɖeka yaseɖe go keme 
EZR.9.12	Eyata migatsɔ mia vinyɔnuwo na woƒe viŋutsuwo o, eye migaɖe woƒe vinyɔnuwo na mia viŋutsuwo o; migadi woƒe ŋutifafa kple woƒe nyui tegbee o, ne ŋusẽ naɖo mia ŋu, eye miaɖu anyigba dzi nu nyuitɔwo, eye miagblẽe ɖi na mia viŋutsuwo wòanye wo tɔ tegbee. 
EZR.9.13	Le nusiwo katã va mia dzi le míaƒe nuwɔwɔ vɔ̃ɖiwo kple miaƒe fɔɖiɖi gã ta la megbe la, elabena to míaƒe dzidadawo gbɔ hã la èkpɔtɔ ame ʋeea ɖewo ɖi na mí… 
EZR.9.14	ɖe míagada wò seawo dzi, eye míado ƒome kple dukɔ nyɔŋuwoa? Ɖe màdo dɔmedzoe ɖe mía ŋu, vaseɖe esime miatsrɔ̃ avɔ, eye amea ɖeke makpɔtɔ alo asi oa? 
EZR.9.15	Yehowa, Israel ƒe Mawu, enye dzɔdzɔetɔ, elabena míawoe nye ame susɔeawo, siwo kpɔtɔ ɖi, abe alesi wòle egbe siawo ene. Kpo ɖa, míele míaƒe fɔɖiɖiwo me le ŋkuwò me, elabena míate ŋu anɔ te ɖe nuwò le esia ta o.
EZR.10.1	Esi Ezra do gbeɖa, eye wòʋu eɖokui me, efa avi, eye wòmlɔ mawuxɔ ŋgɔ la, ameha gãa ɖe ŋutɔ tso Israel va kpe ta ɖe egbe ŋutsuwo, nyɔnuwo kple ɖeviwo; elabena dukɔ la fa avi vevie. 
EZR.10.2	Tete Yexiel vi Sexanya, amesi tso Elam viwo dome la, xɔ edzi gblɔ na Ezra bena; Mieto vo ɖe mia Mawu la ŋu, be míeɖe nyɔnu tutɔwo tso anyigba dzi dukɔwo dome, ke mɔkpɔkpɔ gale Israel ŋu le esia ta. 
EZR.10.3	Eyata mina míabla nu kple mía Mawu la, ne míaɖe nyɔnuawo katã kple vi, siwo wodzi la ɖa, le nye aƒetɔ kple amesiwo vɔvɔ̃ ɖo le mía Mawu ƒe sea ŋu la ƒe aɖaŋuɖoɖo nu, eye woawɔe le se la nu! 
EZR.10.4	Tso, elabena nya la le asiwò me, eye míeli kpli wò; le dzi de ƒo, eye nawɔe! 
EZR.10.5	Tete Ezra tsi tre, eye wona, amegã, siwo tso nunɔlawo kple Lewi-viwo kpakple dukɔ blibo la: dome la, woka atam be, yewoawɔ ɖe nya siawo nu. Eye woka atam la. 
EZR.10.6	Tete Ezra fɔ tso mawuxɔ la ŋgɔ heyi Yoxanan, Elyasib vi ƒe xɔ me. Eye esi wòva afima la, meɖu abolo o, eye meno tsi o. Elabena exa nu le aboyomeawo ƒe nu tovo wɔwɔ ŋuti.
EZR.10.7	Tete wona woɖe gbe ƒã na aboyomeawo katã le Yuda kple Yerusalem be, woava kpe ta ɖe Yerusalem. 
EZR.10.8	Ke ne amea ɖe meva le ŋkeke etɔ̃ me o la, woagblẽ eƒe kesinɔnuwo kalã gbidigbidi, eye woaɖe eya ŋulɔ le aboyomewo ƒe ha la me, abe alesi amegãwo kple ame tsitsiwo ɖo ene. 
EZR.10.9	Tete Yuda-ŋutsuwo kple Benyamin-ŋutsuwo va kpe ta ɖe Yerusalem le ŋkeke etɔ̃ megbe le dzinu asiekelia ƒe ŋkeke blavelia dzi, eye dukɔ blibo la haha nɔ anyi ɖe dogba dzi le Mawu ƒe xɔ la ŋgɔ, eye wole dzodzom nyanyanya le nya la kple tsidzadza ta. 
EZR.10.10	Eye nunɔla Ezra tsi tre gblɔ na wo bena Miewɔ nu tovo be, mieɖe nyɔnu tutɔwo, ne miana Israel ƒe fɔɖiɖi nadzi ɖe dzi. 
EZR.10.11	Eyata miʋu mia ɖokui me na. Yehowa, mía Mawu la, eye miwɔ eƒe lɔlɔ̃nu, eye miklã mia ɖokui ɖa tso anyigba dzi dukɔwo kple nyɔnu tutɔwo ŋu! 
EZR.10.12	Tete dukɔ blibo la do ɣli sesĩe ɖo ŋu bena: Alesi nègblɔ la, nenema míawɔ! 
EZR.10.13	Ke dukɔ la sɔ gbɔ, eye wonye tsidzaɣi, be womate ŋu anɔ tsitre ɖe xexe o, eye dɔ la menye ŋkeke ɖeka alo ŋkeke eve tɔ wònye o, elabena míaƒe dzidadawo sɔ gbɔ le nya sia me. 
EZR.10.14	Woaɖo míaƒe amegãwo na ameha blibo la, eye amesiame, si le míaƒe duwo me, ɖe nyɔnu tutɔwo la, nava le ɣeyiɣi tɔxɛ dzi, eve du la ƒe ame tsitsiwo kpe ʋɔnudrɔ̃lawo nakpe de wo ŋu, vaseɖe esime míana mía Mawu ƒe dɔmedzoe nu nafa de mía ŋu le nya sia ta. 
EZR.10.15	Negbe Yonatan, Asahel vi, kple Yaxzeya, Tikwa vi, koe tsi tre de nya la ŋu, eye Mesulam kple Sabetai, amesiwo nye Lewi-viwo la, de wo dzi. 
EZR.10.16	Ke aboyomeawo wɔ nenema, eye wotia nunɔla Ezra kple ŋutsu, siwo nye aƒekɔwo ƒe tatɔwo le woƒe aƒekɔwo nu, amesiame kple eƒe ŋkɔ; eye wodi ʋɔnu le dzinu ewolia ƒe ŋkeke gbãtɔ dzi be, woadzro nya la me. 
EZR.10.17	Eye wowu nya la nu na ŋutsu, siwo katã de nyɔnu tutɔwo, vaseɖe dzinu gbãtɔ ƒe ŋkeke gbãtɔ dzi.
EZR.10.18	Nunɔlãwo ƒe vi, siwo ɖe nyɔnu tutɔwo, wokpɔ le Yozadak vi, Yesua ƒe viwo kple nɔviawo dome la, wonye Maaseya. Eliezer, Yarib kple Gedalya, 
EZR.10.19	eye woɖo be, yewoaɖe asi le yewo siawo bu, eye yewoana agbo ɖeka woawɔ fɔɖivɔsa de yewoƒe fɔɖiɖi la ta. 
EZR.10.20	Amesiwo tso Imer viwo dome la, wonye Xanani kple Zebadya. 
EZR.10.21	Amesiwo tso Xarim viwo dome la, wonye Maaseya, Eliya. Semaya, Yexiel kple Uziya. 
EZR.10.22	Amesiwo tso Pasxur viwo dome la, wonye Elyoenai, Maaseya, Ismael, Netaneel, Yozabad kple Eleasa. 
EZR.10.23	Amesiwo tso Lewi-viwo dome la, wonye Yozabad, Simei, Kelaya, eya enye Kelita, Petaxya, Yuda kple Eliezer. 
EZR.10.24	Amesi tso hadzilawo dome la, enye Elyasib. Amesiwo tso agbonudzɔlawo dome la, wonye Salum, Telem kple Uri. 
EZR.10.25	Esiwo tso Israel, wonye esi. Amesiwo tso Pareos viwo dome la, wonye Ramya, Yiziya, Malkiya. Miyamin, Eleazar, Malkiya kple Benaya. 
EZR.10.26	Amesiwo tso Elam viwo dome la, wonye Matanya, Zaxarya, Yexiel, Abdi, Yeremot kple Eliya. 
EZR.10.27	Amesiwo tso Zatu viwo dome la, wonye Elyoenai, Elyasib, Matanya, Yeremot, Zabad kple Aziza. 
EZR.10.28	Amesiwo tso Bebai viwo dome la, wonye Yoxanan, Xananya, Zabai kple Atlai. 
EZR.10.29	Amesiwo tso Bani viwo dome la, wonye Mesulam, Malux, Adaya, Yasub, Seal kple Yeremot. 
EZR.10.30	Amesiwo tso Paxat-Moab viwo dome la, wonye Adna, Xelal, Benaya, Maaseya, Matanya, Bezaleel, Binui kple Manase. 
EZR.10.31	Amesiwo tso Xarim viwo dome la, wonye Eliezer, Yisiya, Malkiya, Semaya, Simeon, 
EZR.10.32	Benyamin, Malux kple Semarya. 
EZR.10.33	Amesiwo tso Xasum viwo dome la, wonye Matenai, Matata, Zabad, Elifelet, Yeremai, Manase kple Simei. 
EZR.10.34	Amesiwo tso Bani viwo dome ta, wonye Maadai, Amram, Uel, 
EZR.10.35	Benaya, Bedya, Keluhu, 
EZR.10.36	Wanya, Meremot, Elyasib, 
EZR.10.37	Matanya, Matnai, Yaasai, 
EZR.10.38	Bani, Binui, Simei, 
EZR.10.39	Selemya, Natan, Adaya, 
EZR.10.40	Maxnadbai, Sesai, Sarai, 
EZR.10.41	Azareel, Selemya, Semarya, 
EZR.10.42	Salum, Amarya kple Yosef. 
EZR.10.43	Amesiwo tso Nebo viwo la, wonye Yeiel, Matitya, Zabad, Zebina, Yadai, Yoel kple Benaya. 
EZR.10.44	Amesiawo katã ɖe nyɔnu tutɔwo, eye nyɔnuawo dometɔa ɖewo dzi viwo.
NEH.1.1	Nexemya, Haxalya vi ƒe ŋutinyawo nye esi: Le dzinu Kisiew dzi le ƒe blavelia me, esime mele Susa-mɔ̃ me la. 
NEH.1.2	Xanani, amesi tso nɔvinyewo dome la, kple ŋutsua ɖewo tso Yuda va, eye mebia nya wo se le Yudatɔ, siwo nye ame mamle, siwo susɔ tso aboyo me kple Yerusalem la ŋuti. 
NEH.1.3	Tete woɖo ŋu nam bena: Ame mamle siwo susɔ tso aboyo me le anyigba dzi afima la, wole dzɔgbevɔ̃e gã kple ŋukpe me; wogbã Yerusalem ƒe gliwo, eye wotɔ dzo eƒe agbowo.
NEH.1.4	Esi mese nya siawo la, mebɔbɔ nɔ anyi hefa avi, eye mexa nu, ŋkeke geɖe, metsi nu da, eye medo gbe ɖa le dziƒo Mawu la ŋku me 
NEH.1.5	gblɔ bena: Ao, Yehowa, dziƒo Mawu, wò Mawu gã, si ŋu ŋɔdzi le, amesi lea nubabla kple amenuveve me de asi na amesiwo lɔ̃nɛ, eye woléa eƒe seawo me ɖe asi la, 
NEH.1.6	ke wò to, eye naʋu wò ŋkuwo, ne nase wò dɔla ƒe gbe, si, mele dodom ɖa egbe le ŋkuwò me zã kple keli ɖe wò dɔla Israel-viwo ta, eye meʋu Israel-viwo ƒe nuvɔ̃, siwo miewɔ de ŋuwò la me; mía kple fofonye ƒe aƒe hã míewɔ nuvɔ̃. 
NEH.1.7	Míewɔ nu gbegblẽ de ŋuwò, eye míewɔ se, ɖoɖo kple kɔnu, siwo nede asi na wò dɔla Mose la dzi o. 
NEH.1.8	Ɖo ŋu nya, si nègblɔ na wò dɔla Mose bena: Ne míewɔ nu tovo la, ekema maka mi ahlẽ ɖe dukɔwo dome; 
NEH.1.9	ke ne mietrɔ de ŋunye, eye mielé nye sewo me ɖe esi hewɔ wo dzi la, nenyo be, miaƒe amesiwo woɖe aboyoe la, de wòle keke dziƒo ƒe mlɔenu ke hã la, maƒo mia nu ƒu tso afima akplɔ ava teƒe, si metia be, nye ŋkɔ nana afima. 
NEH.1.10	Wò ŋutɔ wò dɔlawo wonye kple wò dukɔ, si nède kple wò ŋusẽ ga kpakple wò alɔ sesẽ. 
NEH.1.11	Oo Aƒetɔ, ke wò to de wò dɔla ƒe gbedodoɖa kple wò dɔla, siwo wò ŋkɔ vɔvɔ dzrona la ƒe gbedodoɖa ŋu, na wòadze edzi na wò dɔla egbea dzro, eye nana ŋutsu sia nave enu! Fia ƒe ahakula menye.
NEH.2.1	Eye wòva me le dzinu Nisan li me le fia Artaxsasta ƒe ƒe blavelia me, esime wein le egbɔ le metso wein la de esi na fia la; — ke nyemeɖo adã le eŋku me kpɔ o. 
NEH.2.2	Tete fia la gblɔ nam be: Nukaŋuti neɖo adã, evɔ mele dɔ lém hafi o? Menye nu bubua ɖekee o, ke boŋ nu xam nele le dzi me. Eyata vɔvɔ̃ ɖom ŋutɔ, 
NEH.2.3	eye meɖo ŋu na fia la bena: Fia nenɔ agbe tegbee! Nukaŋuti nyemaɖo adã o, esi du, si nye fofonyewo, ɖiƒe la, zu aƒedo, eye dzo fiã eƒe agbowo la? 
NEH.2.4	Fia la gblɔ nam be: Nuka biam nèle? Tete mede gbe ɖa na dziƒo Mawu la, 
NEH.2.5	eye meɖo ŋu na fia la bena: Ne edze fia ŋu, eye wò dɔla ƒe nu nyo ŋuwò la, ekema ɖom ɖe fofonyewo ƒe ɖiƒedu la me le Yuda, na magatsoe. 
NEH.2.6	Tem fia la kple fiasrɔ̃, si bɔbɔ nɔ exa la, gblɔ nam bena: Ŋkeke nenie nèle ma zɔ ge, eye gbekagbe natrɔ agbɔ? Esi wòdze fia la ŋu be, wòaɖom ɖa la, meɖo ŋkeke nɛ 
NEH.2.7	gblɔ na fia la bena: Ne edze fia ŋu la, ekema woana agbalẽm matsɔ ana anyigba dzikpɔlawo le tɔsisi la ƒe go keme, be woana matso me ayi, vaseɖe esime made Yuda, 
NEH.2.8	kple agbalẽ matsɔ na fia ƒe ave dzikpɔla Asaf, be wòatsɔ atiwo nam, ne matsɔ akpa mɔ̃ la ƒe agbowo, siwo le gbedoxɔ kple du la ƒe gliwo kpakple aƒe, si me yi ge mala la ŋu. Tete fia la lɔ̃ edzi nam, elabena nye Mawu ƒe asi nyui le dzinye. 
NEH.2.9	Fia la kpe aʋafiawo kple sɔdolawo ɖe ŋunye, eye meva anyigba dzikpɔlawo gbo le tɔsisi la ƒe go keme hetsɔ fia ƒe agbalẽawo na wo. 
NEH.2.10	Ke esi Xoronitɔ Sanebalat kple Amonitɔwo ƒe ɖɔla Tobiya wosee la, dzi ku wo vevie ŋutɔ be, amea ɖe va nyui di ge na Israel-viwo.
NEH.2.11	Esi meva Yerusalem, eye meno afima ŋkeke etɔ̃ la, 
NEH.2.12	mia kple ŋutsu ʋeea ɖewo mietso le zã; ke nyemegblɔ nusi nye Mawu de dzi me nam, be mawo na Yerusalem la, na amea ɖeke o; eye laa ɖeke meno ŋunye o, negbe lã, si mede la koe. 
NEH.2.13	Meto balimegbo la nu le zã me heva ke ɖe lovudo la kple akɔligbo la gbɔ, eye meɖe ŋku ɖe Yerusalem ƒe gli gbagbãwo kple alesi dzo fiã eƒe agbowoe. 
NEH.2.14	Emegbe meyi ŋgɔ heva vudogbo la kple fia ƒe la la gbɔ; ke teƒea ɖeke meli na lã, si le tenye la, be wòato ayi ŋgɔ o. 
NEH.2.15	Eye mete bali la me le zã hede ŋku ɖe gli la, emegbe metrɔ va to balimegbo la nu hegbɔ va aƒe me. 
NEH.2.16	Ke amegãwo menya afisi mede kple nusi meɖawɔ o; eye nyemeka eta na Yudatɔwo nunɔlawo, bubumewo, amegãwo kple dɔwɔla bubuawo o. 
NEH.2.17	Tete megblɔ na wo bena: Miele dzɔgbevɔ̃e, si me míele la kpɔm, be Yerusalem zu aƒeɖo, eye eƒe agbowo fiã oa? Eyata mina míaɖo Yerusalem ƒe gliawo, be womagaɖe alɔme le mía ŋu azɔ o! 
NEH.2.18	Megblɔ nye Mawu ƒe asi nyui, si le dzinye la na wo, eye meto fiaƒe nya, siwo wògblɔ nam la hã na wo. Tete wogblɔ bena: Míatso, eye míaɖo wo! Ale wodo ŋusẽ woƒe asiwo ɖe dɔ nyui la wɔwɔ ŋu.
NEH.2.19	Ke esi Xoronitɔ Sanebalat kple Amonitɔwo ƒe dɔla Tobiya kpakple Arabiatɔ Gesem wosee la, woɖu fewu heɖe alɔme le mia bu gblɔ bena: Nuka nye esi wɔm míele, ɖe miebe, yewoadze aglã ɖe fia ŋua? 
NEH.2.20	Tete meɖo ŋu gblɔ na wo bena: Dziƒo Mawu la ana wòadze edzi na mi, eye mi, eƒe dɔlawo, míatso aɖo wo; ke miawo la gome kple nya kpakple ŋkɔa ɖeke mele mía si le Yerusalem o.
NEH.3.1	Tete nunɔlagã Elyasib kple si nɔviawo, siwo nye nunɔlawo la, wotso, eye woɖe alẽgbo la, wokɔ eŋu, eye woɖe ʋɔtruwo enu; wokɔ eŋu vaseɖe xɔ tsrala Hamea kple xɔ tsrala Xananel gbɔ. 
NEH.3.2	Yerixo-ŋutsuwo kpe ɖe eŋu le gliaɖoɖo me, eye Sakur, Imri vi, hã kpe ɖe eŋu le glia ɖoɖo me. 
NEH.3.3	Sena viwo ɖe tɔmelãgbo la wokpae, eye wode ʋɔtruwo, ʋɔtru ŋu gawo kple ʋɔmedetiwo wo nu: 
NEH.3.4	Meremot, Hakoz vi Uriya ƒe vi, kpe ɖe wo ŋu le glia ɖoɖo me, Mesulam, Mesezabeel vi Berexya ƒe vi, kpe ɖe wo ŋu le glia ɖoɖo me, eye Zadok, Baana vi, kpe ɖe wo ŋu le glia ɖoɖo me. 
NEH.3.5	Eye Tekoatɔwo kpe ɖe wo ŋu le glia ɖoɖo me, ke woƒe bubumewo meɖe la woƒe Aƒetɔ ƒe dɔ la te o. 
NEH.3.6	Yoyada, Peseax vi, kple Mesulam, Besodya vi, wode agbo xoxo la woli kpae, eye wode ʋɔtruwo, ʋɔtru ŋu gawo kple ʋɔmedetiwo wo nu. 
NEH.3.7	Eye Gibeontɔ Melatya kple Melonotitɔ Yadon kpakple Gibeon-ŋutsuwo kple Mizpa-ŋutsuwo, amesiwo dea anyigba dzikpɔla, si le tɔsisi la ƒe go keme ƒe zikpui ŋgɔ la, kpe de wo ŋu le glia ɖoɖo me. 
NEH.3.8	Uziel, Xarhaya vi, amesi tso sikanutulawo dome la, kpe ɖe wo ŋu le glia ɖoɖo me, eye Xananya, amesi tso ami ʋeʋẽe ɖalawo dome la, kpe de eŋu glia ɖoɖo me; eye wodra Yerusalem ɖe enu vaseɖe gli keke la gbɔ. 
NEH.3.9	Eye Refaya, Xur vi, amesi nye Yerusalem-nutowo me ƒe afa ƒe amegã la, kpe ɖe wo ŋu le glia ɖoɖo me. 
NEH.3.10	Yedeya, Xarumaf vi, kpe ɖe wo ŋu le glia ɖoɖo me tso eƒe aƒe kasa, eye Xatus, Xasbneya vi, kpe ɖe eŋu le glia ɖoɖo me. 
NEH.3.11	Milkiya, Xarim vi, kple Xasub, Paxat-Moab vi, woɖo gli la ƒe akpa evelia, eye wotu kpoxɔ tsrala la. 
NEH.3.12	Salum, Xaloxes vi, si nye Yerusalem-nutowo me ƒe afã ƒe amegã la, kpakple vianyɔnuwo wokpe ɖe wo ŋu le glia ɖoɖo me. 
NEH.3.13	Xanun kple Zanoaxtɔwo ɖɔ balimegbo la do; wowu enu, eye woɖe ʋɔtruwo, ʋɔtru ŋu gawo kple ʋɔmedetiwo enu; eye woɖo glia vaseɖe akɔligbo la gbɔ wole abɔklugui akpe ɖeka. 
NEH.3.14	Malkiya, Rexab vi, si nye amegã le weingblenutowo me la, ɖɔ akɔligbo la ɖo; ewu enu, eye wode agbo, ʋɔtru ŋu gawo kple ʋɔmedetiwo enu. 
NEH.3.15	Salum, Kol-Xoze vi, amesi nye amegã le Mizpa-nutowo me la, ɖɔ vudogbo la ɖo; ewu enu, eye wògbã eta me hede agbo kple ʋɔtru ŋugawo kpakple ʋɔmedetiwo enu; edo Selax-ta la ƒe gli, si le fia ƒe abɔ ŋu vaseɖe atrakpui, si ɖiɖi de Dawid ƒe dua me la gbɔ. 
NEH.3.16	Eyome Nexemya, Azbuk vi, amesi nye amegã le Bet-Zur-nutowo ƒe afã me la, ɖɔe ɖo vaseɖe Dawid ƒe yɔdowo kasa kple ta, si woɖe, kpakple kalẽtɔwo ƒe xɔ gbɔ. 
NEH.3.17	Eya yome Lewi-viwo ɖɔe ɖo: Rexum, Bami vi, ɖɔe ɖo; amesi kpe ɖe eŋu le eɖɔɖɔɖo me hena eƒe nutowo me la, enye Xosabye, amesi nye amegã le Kegila-nutowo ƒe afa me. 
NEH.3.18	Eya yome wo nɔviwo ɖɔe ɖo: Bawai, Xenadad vi, amesi nye amegã le Kegila-nutowo ƒe afa me. 
NEH.3.19	Eser, Yesua vi, amesi nye amegã le Mizpa la, kpe ɖe eŋu ɖɔ akpa evelia, si le to dzi mɔ kasa la ɖo vaseɖe aʋawɔnuxɔ, si le dzogoe dzi la gbɔ. 
NEH.3.20	Eya yome Barux, Zabai vi, do vevie ɖɔ akpa evelia ɖo tso dzogoea dzi vaseɖe nunɔla ga Elyasib ƒe aƒe ƒe ʋɔtru nu. 
NEH.3.21	Eya yome Meremot, Xakoz vi Uriya ƒe vi, ɖɔe ɖo yi dzi tso Elyasib ƒe aƒe ƒe ʋɔtru nu vaseɖe Elyasib ƒe aƒe ƒe mlɔenu. 
NEH.3.22	Eya yome nunɔlawo, siwo nye ŋutsuwo tso Yordan-nutowo me la ɖɔe ɖo. 
NEH.3.23	Emegbe Benyamin kple Xasub woɖɔe ɖo le woƒe eƒe kasa; eyome Ananya vi Maaseya ƒe vi Azarya ɖɔe ɖo le eƒe aƒe ŋu. 
NEH.3.24	Eyome Binui, Xenadad vi, ɖɔ akpa evelia ɖo tso Azarya ƒe aƒe gbɔ vaseɖe afisi glia ƒe tɔtrɔƒe, eye vaseɖe dzogoe dzi. 
NEH.3.25	Palal, Uzai vi, ɖɔe ɖo le tɔtrɔƒe la kple xɔ tsrala dzigbetɔ, si le fiasã ŋu le gãxɔ ƒe xɔxɔnu la kasa; eye Pedaya, Paros vi, dze eyome. 
NEH.3.26	Gbedoxɔ me dɔwɔlawo nɔ Ofel dzi vaseɖe tsigbo, si le ɣedzeƒe gome, kple xɔ tsrala, si do gɔ̃ la kasa. 
NEH.3.27	Emegbe Tekoatɔwo ɖɔ akpa evelia ɖo le xɔ tsrala gã, si ɖo gɔ̃ la kasa vaseɖe Ofel ƒe gli gbɔ. 
NEH.3.28	Nunɔlawo ɖɔ sɔgbo la ƒe dzigbe gome ɖo, amesiame le eƒe aƒe kasa. 
NEH.3.29	Emegbe Zadok, Imer vi, ɖɔe ɖo le eƒe aƒe kasa; eya yome Semaya, Sexanya vi, si nye ɣedzeƒegbo la nudzɔla ɖɔe ɖo. 
NEH.3.30	Emegbe Xananya, Selemya vi, kple Xanun, amesi nye Zalaf ƒe vi adelia la, ɖɔ akpa evelia ɖo; eyome Mesulam, Berexya vi, ɖɔe ɖo le eƒe aƒe kasa. 
NEH.3.31	Eya yome sikanutula vi Malkiya ɖɔe ɖo vaseɖe gbedoxɔ me dɔwɔlawo kple nudzralawo ƒe aƒe gbɔ, tso Mifkadgbo la kasa vaseɖe dziƒoxɔ dzogoedzitɔ la gbɔ. 
NEH.3.32	Sikanutulawo kple nudzralawo ɖɔ dziƒoxɔ dzogoedzitɔ kple alẽgbo la dome ɖo.
NEH.3.33	Ke esi Sanebalat se be, míele glia ɖom la, eku dzi nɛ, eye wòdo dɔmedzoe ŋutɔ heɖe alɔme le Yudatɔwo ŋu 
NEH.3.34	gblɔ le nɔviawo kple Samaria-ʋakɔ la ŋku me bena. Nuka wɔm Yudatɔ beli siawo le? Ɖe woazi kpi akpa woa? Ɖe woasa vɔa? Ɖe woawu enu egbea? Eye ɖe woagbɔ agbe kpe, siwo wotɔ dzoe la, tso anyiglãgoawo mea? 
NEH.3.35	Eye Tobiya, Amonitɔ la, de edzi gblɔ bena: Ne wotui ko! Ne abei de edzi la, akaka woƒe kpegli la. 
NEH.3.36	Oo mía Mawu, se alesi wodo vlo mí! Na woƒe fewuɖuɖu nava woƒe ta dzi, eye na woaha wo ayi aboyonyigba dzi. 
NEH.3.37	Megatsyɔ nu woƒe vodada dzi o, eye megaɖe woƒe nuvɔ̃ ɖa le ŋkuwò me o; elabena wodo dziku na wo le gliɖolawo ŋku me. 
NEH.3.38	Ke míeɖo gli la, eye gli blibo la va kpe vaseɖe eƒe kɔkɔme ƒe afa, eye dzi nɔ dukɔ la ƒo ɖe dɔ la ŋu.
NEH.4.1	Ke esi Sanebalat kple Tobiya, Arabiatɔwo kple Amonitɔwo kpakple Asdodtɔwo se be, woɖɔ Yerusalem ŋu gliwo ɖo, eye gbagbãƒeawo ɖe asi xexe me la, dzi ku wo ŋutɔ, 
NEH.4.2	eye wo kalã wobla be, yewoaho aɖawɔ ana kple Yerusalem, eye yewoaɖe ʋunyaʋunya eme. 
NEH.4.3	Ke míawo míedo gbe ɖa na mía Mawu la, eye míeɖe dzɔlawo ɖo wo ŋu keli kple zã le wo ta. 
NEH.4.4	Tete Yuda gblɔ bena: Ŋusẽ vɔ le agbatsɔlawo ŋu, eye anyiglãgoawo sɔ gbɔ akpa, eye míate ŋu aɖo gli la o. 
NEH.4.5	Tete míaƒe futɔwo gblɔ bena; Womegadze sii o, eye womegakpɔ mi o, vaseɖe esime míaɖo wo dome, eye míawu wo ahana dɔ la nu natso. 
NEH.4.6	Ke esi Yudatɔ, siwo tso teƒewo katã le wo gbɔ la, va gblɔ na mi zi ewo be, mítrɔ va yewo gbɔ la, 
NEH.4.7	tete mede amewo do anyigbe gome le glia godo le gbagbagbe; meɖo dukɔ la le woƒe ƒomeawo nu, eye wole woƒe yiwo, akplɔwo kple dawo ɖe asi. 
NEH.4.8	Eye mekpɔe hetsi tre gblɔ na bubumewo, amegãwo kple ame susɔeawo bena: Migavɔ̃ wo o; miɖo ŋku Aƒelɔ gã dziŋɔ la dzi, eye miwɔ aʋa ɖe mia nɔviwo, miaƒe ŋutsuviwo kple miaƒe nyɔnuviwo, mia srɔ̃wo kple miaƒe aƒewo ta!
NEH.4.9	Esime míaƒe futɔwo se be, míenyae, nye Mawu gblẽ woƒe tameɖoɖo me la, tete mí katã míetrɔ va gli la gbɔ, eye amesiame yi eƒe dɔ dzi. 
NEH.4.10	Tso gbemagbe nye ɖekakpuiawo ƒe afa woa dɔ, eye afa evelia léa akplɔ, akpoxɔnu kple da ɖe asi, eye wodo gawu, eye amegãwo tsi tre ɖe Yuda ƒe aƒe blibo la megbe. 
NEH.4.11	Amesiwo le gli ɖom kple agbatsɔlawo siaa tso asi ɖeka le dɔ wɔmi, eye wotsɔ asi ɖeka lé aʋawɔnuwo ɖe asi. 
NEH.4.12	Amesiwo le glia ɖom hã, ta yi ɖe ali hafi le glia ɖom, eye kpẽkula tsi tre ɖe axanye. 
NEH.4.13	Tete megblɔ na bubumeawo kple amegãwo kpakple ame mamleawo bena: Dɔ la sɔ gbɔ, eye wòkeke ta, míekaka ɖe gli dzi, eye amesiame le adzɔge tso nɔvia gbɔ. 
NEH.4.14	Teƒe, si miase kpẽ ƒe ɖiɖi le la, afima miakpe ta ɖe mía gbɔ ɖo; mía Mawu awɔ ana na mí! 
NEH.4.15	Alea míewɔ dɔ lae; woƒe afa léa akplɔ de asi tso agudzedze me, vaseɖe esime ɣletiviwo tona. 
NEH.4.16	Megbiɔ na dukɔ la ɣemaɣi hã bena: Amesiame kple eƒe ɖekakpui natsi Yerusalem ɖɔ, ne woa-nye dzɔlawo na mi le zã me, eye woawɔ ɖɔ le ŋkeke me, 
NEH.4.17	Mia kple nɔvinyewo kple nye ɖekakpuiwo kpakple ŋutsu, siwo nye dzɔlawo le yonyeme la, míeɖe míaƒe awuwo ɖi kpɔ o, eye amesiame ƒe aʋawɔnu le exa.
NEH.5.1	Eye dukɔ la kple wo srɔ̃wo ƒe ɣli ɖi hoo de wo nɔvi Yudatɔwo ŋuti, 
NEH.5.2	Amea ɖewo gblɔ be: Mía viŋuisuwo kple mía vinyɔnuwo sɔ gbɔ, ele na mi be, míaƒle bli aɖu, ne míatsi agbe! 
NEH.5.3	Amea ɖewo gblɔ be: Míatsɔ míaƒe agblewo, míaƒe weingblewo kple míaƒe xɔwo aɖo awɔba aƒle blii le ɖɔŋɔli la. 
NEH.5.4	Eye ame bubuwo gblɔ bena: Míetsɔ míaƒe agblewo kple míaƒe weingblewo ɖo awɔba, bena míate ŋu adzɔ nu na fia la. 
NEH.5.5	Azɔ mía nɔviwo ƒe ŋutilã le abe míaƒe ŋutilã ene, eye wo viwo le abe mía viwo ene; kpɔ ɖa, ele na mí be, míatsɔ mía viŋutsuwo kple mía vinyɔnuwo awɔ kluviwoe, gɔglɔ̃gɔ la mía vinyɔnuwo dometɔa ɖewo zui xoxo, eye ŋusẽa ɖeke mele mía si o, elabena míaƒe agblewo kple míaƒe weingblewo zu eme bubuwo tɔ! 
NEH.5.6	Esi mese woƒe ɣli kple nye siawo la, dɔme vem ŋutɔ. 
NEH.5.7	Tete mede ŋugble, eye mehe nye ɖe bubumeawo kple amegãwo ŋu gblɔ nu wo bena: Miele mía nɔviwo tafam! Eye meɖi ʋɔnu gãa ɖe ɖe wo ŋu 
NEH.5.8	gblɔ na wo bena: Míawo míexɔ mía nɔvi Yudatɔ, siwo wotsɔ dzra na dukɔwo la ƒle, alesi míete ŋui ko la, eye azɔ miawo mietsɔ mia nɔviwo le dzadzram, eye wole wo dzram na mía? Ke wozi kpi, eye womekpɔ nyaa ɖeke ɖo eŋu o. 
NEH.5.9	Tete megblɔ bena: Nusi wɔm miele la, menye o, Esi dukɔ, siwo nye míaƒe futɔwo, le alɔme ɖem le mía ŋu la, ɖe míagbe zɔzɔ le mía Mawu la vɔvɔ̃ mea? 
NEH.5.10	Mía kple nɔvinyewo kple nye ɖekakpuiawo hã míedo ge kple bli gbana na wo; mina míatsɔ fe la ake wo dzro! 
NEH.5.11	Migbugbɔ woƒe agblewo, weingblewo kple amitigblewo kple woƒe xɔwo kpakple ga kple bli, wein kple ami ƒe alafaliawo ɖeka, siwo mieɖo na wo la, na wo egbea! 
NEH.5.12	Tete wogblɔ bena Miagbugbɔ wo ana, eye míabia naneke tso wo si o; miawɔ, abe alesi nègblɔ ene! Meyɔ nunɔlawo vɛ, eye mene woka atam be, woawɔ nya sia dzi. 
NEH.5.13	Meʋuʋu nye akɔnu gblɔ bena: Ale Mawu aʋuʋu amesiame, si mewɔ nya sia dzi o la, tso ele me kple eƒe nuwo gbɔe, eye alea wòaʋuʋui wòaɖi gbɔlo! Tete ameka blibo la do ŋu bena: Neva me! Eye wokafu Yehowa. Eye dukɔ la wɔ nya sia dzi.
NEH.5.14	Tso gbemagbe, esi wode se nam be, mazu anyigba dzikpɔla le Yuda-nyigba dzi la, mia kple nɔvinyewo míeɖu anyigba dzikpɔnu o ƒe wuieve sɔŋ, tso fia Artaxsasta ƒe ƒe blavelia dzi vaseɖe ƒe blaetɔ̃ vɔ evelia dzi. 
NEH.5.15	Anyigba dzi kpɔla tsãtó, siwo nɔ ŋgɔnye la, do agba na dukɔ la, eye woxɔa abolo kple wein wòwu klosalo sekel blane le wo si gbesiagbe, eye woƒe ɖekakpuiwo hã se ŋuta le dukɔ la ŋu; ke nye la nyemewɔ alea o, le vɔvɔ̃ na Mawu ta. 
NEH.5.16	Nye hã mekpe asi ɖe gliɖodɔ sia ŋu eye míeƒle agblea ɖeke o, eye nye ɖekakpuiwo katã kpe ta ɖe ɖɔ la ŋu le afima. 
NEH.5.17	Yudatɔwo kple amegãwo, ame alafa ɖeka kple blaatɔ̃, kpakple amesiwo tso dukɔ, siwo ƒo xlã mi godoo dome va la, siaa nɔa nye kplɔ̃ ŋu. 
NEH.5.18	Nusiwo woɖana gbesiagbe la, wonye: nyitsu ɖeka, alẽ tiatia aɖe kple xewo; nusiawo woɖana ɖe nye ŋutɔ nye akɔta dzi; hekpe ɖe wein vovovowo ŋu fu ɖe ŋkeke ewo nu; to egbɔ hã nyemebia anyigba dzikpɔnu o, elabena ɖɔ la nu se na dukɔ la. 
NEH.5.19	Nye Mawu, edo ŋku nusiwo katã mewɔ na dukɔ la dzi nam hena nye nyui.
NEH.6.1	Eye wòva me, esime Sanebalat, Tobiya kple Arabiatɔ Gesem kpakple míaƒe tutɔ mamleawo se be, mede gliawo, eye gbagbãƒea ɖeke megale eŋu o la, — vaseɖe ɣemaɣi la, nyiemekpɔ de agbo mɔnuwo nu haɖe o — 
NEH.6.2	tete Sanebalat kple Gesem woɖo ame ɖem, be woagblɔ nam bena: Va, ne míakpe le kɔƒeawo me le Onobali la me! Ke ɖe woɖo ɖe ta me be, yewoawɔ vɔ̃m. 
NEH.6.3	Eye medɔ ame ɖo ɖe wo, be woagblɔ na wo bena: Dɔ gã dzi mele, eyata nyemate ŋu ava o. Nukaŋuti dɔ la atsi akpo dzi, eye magblẽe ɖi adzo va mia gbɔa? 
NEH.6.4	Woɖo ame ɖem alea zi ene, eye meɖo ŋu na wo alea. 
NEH.6.5	Tete Sanebalat ɖo eƒe ɖekakpui ɖem zi atɔ̃lia, eye wòlé agbalẽ, si nu wometre o la, ɖe asi. 
NEH.6.6	Ale woŋlɔ ɖe eme enye si: Eɖi le dukɔwo dome wose, eye Gasmu be, mia kple Yudatɔwo mieɖo be, yewoadze aglã, eyata nele glia ɖom, eye nele didim be, yeanye woƒe fia; kple nya bubuwo. 
NEH.6.7	Edo nyagblɔdilawo hã, ne woaɖe gbe ƒã le ŋuwò le Yerusalem be: Fia le Yuda si! Azɔ nya sia le fia la gbɔ de ge. Eyata va, ne míade adaŋu kple mía nɔewo. 
NEH.6.8	Tete medɔ ame ɖee, ne woagblɔ nɛ bena: Nya, siwo nése la, mele eme o, boŋ wò ŋutɔe kpa wo tso wò la me. 
NEH.6.9	Elabena wo katã le didim be, yewoado ŋɔdzi na mí hele susum be, woƒe asiwo ado agblɔ de dɔ la ŋu, eye womawu nu o. Eyata do ŋusẽ nye asiwo! 
NEH.6.10	Eye meyi Semaya, Mehetabeel vi Delaya ƒe vi, amesi do ʋɔ ɖe eɖokui nu la ƒe me, eye wògblɔ bena. Mina míayi gbedoxɔ gãtɔ me le mawuƒe la me, eye míado gbedoxɔ la ƒe ʋɔtruwo; elabena wogbɔna wu wò ge; zã mee wogbɔna wu wò ge. 
NEH.6.11	Tete meɖo ŋu bena: Ame abe nyee ene nana? Nyemayi gbedoxɔ me, be matsi agbea? Nyemele eme yi ge o. 
NEH.6.12	Medze sii be, menye Mawue dɔe o; elabena ɖeko wògblɔ nya ɖi ɖe ŋunye, le esi Tobiya kple Sanebalat wodae ŋunye la ta. 
NEH.6.13	Eyata wodae ɖo, be mavɔ̃, eye mawɔ alea ahawɔ nuvɔ̃, ne nya vɔ̃ naɖi woase ahatsɔ aɖe alɔmee le ŋunye. 
NEH.6.14	Nye Mawu, ɖo ŋku Tobiya kple Sanebalat dzi le woƒe nuwɔwɔ siawo nu hekpe ɖe nyɔnunyagblɔɖila Noadia kple nyagblɔɖila susɔeawo, siwo be, yewoado ŋɔdzi nam la ŋuti.
NEH.6.15	Gli la wu nu le ŋkeke blaatɔ̃ va eve megbe le dzinu Elul ƒe ŋkeke blave vɔ atɔ̃lia dzi. 
NEH.6.16	Esime míate futɔwo katã see la, vɔvɔ̃ ɖo dukɔ, siwo katã ƒo xlã mi godoo va kpe la, eye dzi ɖe le wo ƒo, eye wodze sii bena, mía Mawu gbɔ ɖɔ sia tso wowɔ. 
NEH.6.17	Le ɣemaɣi la Yuda bubumewo ŋlɔ agbalẽ ɖo ɖe Tobiya edziedzi, eye Tobiya hã ɖoe ɖe wo. 
NEH.6.18	Elabena dzoɖuxɔlɔ̃ geɖewo le esi le Yuda, elabena eya nye Sexanya, Arax vi ƒe to, eye via ɖe Berexya vi Mesulam ƒe vinyɔnu. 
NEH.6.19	Woƒo nu nyuie hã le eŋu nam, eye woɖo nye nyawo ɖe egbɔ. Ale Tobiya ɖo agbalẽ ɖa, be yeatsɔ ado ŋɔdzi nam enye si.
NEH.7.1	Esime woɖo gliawo, eye mede agboawo vɔ la, woɖo agbonudzɔlawo, hadzilawo kple Lewi-viwo. 
NEH.7.2	Eye meɖo nɔvinye Xanani kple mɔ̃ la ƒe amegã Xananya Yerusalem nu, elabena enye anukwaretɔ kple mawuvɔ̃la wu ame bubu geɖewo. 
NEH.7.3	Eye megblɔ na wo bena: Womekpɔ mɔ aʋu Yerusalem-gboawo, vaseɖe esime ŋɖɔ naʋu o, eye woado agboawo ade gameti wo me, ne dzɔlawo le wo teƒewo. Eye woɖe dzɔlawo tso Yerusalemtɔwo dome, amesiame le enɔƒe le eƒe aƒe kasa. 
NEH.7.4	Du la nyadri, eye wòlolo, ke amesiwo le eme la, mesɔ gbɔ o, eye womekpɔ tu xɔwo o.
NEH.7.5	Tete nye Mawu dee dzi me nam be, maƒo bubumewo, amegãwo kple dukɔ la nu ƒu, ne maŋlɔ woƒe ŋkɔwo le woƒe ƒomeawo nu. Eye mekpɔ amesiwo gbɔ zi gbãtɔ la ƒe dzidzimegbalẽ, eye ale woŋlɔ ɖe eme enye si. 
NEH.7.6	Anyigbadzitɔ, siwo gbɔ tso aboyo me, amesiwo Nehukadnezar, Babel-fia ɖe aboyoe yi Babel, eye wogbɔ va Yerusalem kple Yuda, amesiame yi eƒe du me la, wonye si; 
NEH.7.7	wogbɔ kple Zerubabel, Yesua, Nexemya, Azarya, Raamya, Naxamani, Mardoxai, Bilsan, Misperet, Bigewai, Nexum kple Baana. Israel-dukɔ la ƒe ŋutsuwo ƒe xexlẽme enye si: 
NEH.7.8	Pareos viwo le eme akpe eve alafa ɖeka kple blaadre vɔ eve. 
NEH.7.9	Sefatya viwo le eme alafa etɔ̃ kple blaaɖre vɔ eve. 
NEH.7.10	Arax viwo le ame alafa ade kple blaatɔ̃ vɔ eve. 
NEH.7.11	Paxat-Moab viwo, siwo tso Yesua kple Yoab viwo dome la, le ame akpe eve alafa enyi kple wuienyi. 
NEH.7.12	Elam viwo le ame akpe ɖeka alafa eve kple blaatɔ̃ vɔ ene. 
NEH.7.13	Zatu viwo le ame alafa enyi kple blane vɔ atɔ̃. 
NEH.7.14	Zakai viwo le ame alafa adre kple blaade. 
NEH.7.15	Binui viwo le ame alafa ade kple blane vɔ enyi; 
NEH.7.16	Bebai viwo le ame alafa ade kple blave vɔ enyi. 
NEH.7.17	Azgad viwo le ame akpe eve alafa etɔ̃ kple blave vɔ eve. 
NEH.7.18	Adonikam viwo le eme alafa ade kple blaade vɔ adre. 
NEH.7.19	Bigewai viwo le ame akpe eve kple blaade vɔ adre. 
NEH.7.20	Adin viwo le ame alafa ade kple blaatɔ̃ vɔ atɔ̃. 
NEH.7.21	Ater viwo, siwo nye Xizkiya-hawo, le ame blaasieke vɔ enyi. 
NEH.7.22	Xasum viwo le ame alafa etɔ̃ kple blave vɔ enyi. 
NEH.7.23	Bezai viwo le ame alafa etɔ̃ kple blave vɔ ene. 
NEH.7.24	Xarif viwo le ame alafa ɖeka kple wuieve. 
NEH.7.25	Gibeon viwo le ame blaasieke vɔ atɔ̃; 
NEH.7.26	Betlexem-ŋutsuwo kple Netofa-ŋutsuwo le ame alafa ɖeka kple blanyi vɔ enyi. 
NEH.7.27	Anatot-ŋutsuwo le ame alafa ɖeka kple blave vɔ enyi. 
NEH.7.28	Bet-Asmawet-ŋutsuwo le ame blane vɔ eve. 
NEH.7.29	Kiryat-Yearim-ŋutsuwo, Ketira-ŋutsuwo kple Beerot-ŋutsuwo le ame alafa adre kple blane vɔ etɔ̃. 
NEH.7.30	Rama-ŋutsuwo kple Geba-ŋutsuwo le ame alafa ade kple blave vɔ ɖekɛ. 
NEH.7.31	Mixmas-ŋutsuwo le ame alafa ɖeka kple blave vɔ eve. 
NEH.7.32	Betel-ŋuisuwo kple Ai-ŋutsuwo le ame alafa ɖeka kple blave vɔ etɔ̃. 
NEH.7.33	Nebo evelia ƒe ŋutsuwo le ame blaatɔ̃ vɔ eve. 
NEH.7.34	Elam evelia ƒe ŋutsuwo le ame akpe ɖeka alafa eve kple blaatɔ̃ vɔ ene. 
NEH.7.35	Xarim viwo le ame alafa etɔ̃ kple blave. 
NEH.7.36	Yerixo viwo le ame alafa etɔ̃ kple blane vɔ atɔ̃; 
NEH.7.37	Lod viwo, Hadid viwo kple Ono viwo le ame alafa aɖre kple blave vɔ ɖekɛ. 
NEH.7.38	Senaa viwo le ame akpe etɔ̃ alafa asieke kple blaetɔ̃.
NEH.7.39	Nunɔlawo: Yedaya, amesi tso Yesua ƒe me la ƒe viwo le ame alafa asieke kple blaadre vɔ etɔ̃. 
NEH.7.40	Imer viwo le ame akpe ɖeka kple blaatɔ̃ vɔ eve; 
NEH.7.41	Pasxur viwo le ame akpe ɖeka alafa eve kple blane vɔ adre; 
NEH.7.42	Xarim viwo le ame akpe ɖeka kple wuiadre. 
NEH.7.43	Lewi-viwo; Yesua kple Kadmiel, amesiwo tso Hodeya viwo dome la ƒe viwo le ame blaadre vɔ ene. 
NEH.7.44	Hadzilawo: Asaf viwo le ame alafa ɖeka kple blane vɔ enyi. 
NEH.7.45	Agbonudzɔlawo: Salum viwo, Ater viwo, Talmon viwo, Akub viwo Xatita viwo kple Sobai viwo, wole ame alafa ɖeka kple blaetɔ̃ vɔ enyi. 
NEH.7.46	Gbedoxɔ me dɔwɔlawo: Zixa viwo, Xasufa viwo, Tabaot viwo, 
NEH.7.47	Keros viwo, Sia viwo, Padon viwo, 
NEH.7.48	Lebana viwo, Xagaba viwo, Salmai viwo, 
NEH.7.49	Xanan viwo, Gidel viwo, Gaxar viwo, 
NEH.7.50	Reaya viwo, Rezin viwo, Nekoda viwo, 
NEH.7.51	Gazam viwo, Uza viwo, Paseax viwo, 
NEH.7.52	Besai viwo, Meunitɔwo ƒe viwo, Nefusitɔwo ƒe viwo, 
NEH.7.53	Bakbuk viwo, Xakufa viwo, Xarxur viwo, 
NEH.7.54	Bazlut viwo, Mexida viwo, Xarsa viwo, 
NEH.7.55	Barkos viwo, Sisera viwo, Temax viwo, 
NEH.7.56	Neziax viwo kple Xatifa viwo. 
NEH.7.57	Salomo ƒe dɔlawo viwo nye: Sotai viwo, Soferet viwo, Perida viwo, 
NEH.7.58	Yaala viwo, Darkon viwo, Gidel viwo, 
NEH.7.59	Sefatya viwo, Xatil viwo, Poxeret-Hazebayim viwo kple Amon viwo. 
NEH.7.60	Gbedoxɔ me dɔwɔlawo katã kple Salomo ƒe dɔlawo viwo le ame alafa etɔ̃ kple blaasieke vɔ eve. 
NEH.7.61	Amesiwo tso Tel-Melax, Tel-Xarsa, Kerul, Adon kpakple Imer va, eye womete ŋu fia woƒe aƒekɔwo alo woƒe dzɔdzɔme be, Israel yewotso o la, wonye: 
NEH.7.62	Delaya viwo, Tobiya viwo kple Nekoda viwo, wole ame alafa ade kple blane vɔ eve. 
NEH.7.63	Amesiwo tso nunɔlawo dome, wonye: Xabaya viwo, Hakoz viwo kple Barzilai, amesi ɖe srɔ̃ tso Gileadtɔ Barzilai vinyɔnuwo dome, eye woyɔe le nyɔnua ƒe ŋkɔ nu la ƒe viwo. 
NEH.7.64	Amesiawo di woƒe dzidzimegbalẽ, gake womekpɔe o, eyata woɖe nunɔlanyenye la le wo dzi. 
NEH.7.65	Eye anyigbanua dzikpɔla gblɔ na wo bena, womekpɔ mɔ aɖu nu kɔkɔe-tɔwo ƒe ɖeke o, vaseɖe esime nunɔla natsɔ Urim kple Tumim adoe hafi.
NEH.7.66	Ameka blibo la le ame akpe blane vɔ eve alafa etɔ̃ kple blaade. 
NEH.7.67	Woƒe dɔlaŋutsuwo kple woƒe dɔlanyɔnuwo mele eme o, woawo le ame akpe adre alafa etɔ̃ kple blaetɔ̃ vɔ adre. Woƒe hadzilaŋutsuwo kple hadzilanyɔnuwo le ame alafa eve kple blane vɔ atɔ̃. 
NEH.7.68	Woƒe sɔwo le alafa adre kple blaetɔ̃ vɔ ade, woƒe tedzisɔwo le alafa eve kple blane vɔ atɔ̃, 
NEH.7.69	kposɔwo le alafa ene kple blaetɔ̃ vɔ atɔ̃, eye tedziwo le akpe ade alafa adre kple blave.
NEH.7.70	Aƒekɔwo ƒe amegãa ɖewo na nu ɖe dɔ la ŋu. Nusiwo anyigba dzikpɔla na hetsɔ de kesinɔnu la me la, wonye: sika dariko akpe ɖeka, ʋutre blaatɔ̃ kple nunɔlawo ƒe dziwui alafa atɔ̃ kple blaetɔ. 
NEH.7.71	Nusiwo aƒekɔwo ƒe amegãa ɖewo na hetsɔ de kesinɔnuawo me de dɔ la, wonye: sika dariko akpe blave, klosalo mine akpe eve kple alafa eve. 
NEH.7.72	Nusiwo dukɔ mamlea na la, wonye: sika dariko akpe blave, klosalo mine akpe eve kple nunɔlawo ƒe dziwui blaade vɔ adre. 
NEH.7.73	Eye nunɔlawo kple Lewi-viwo, agbonudzɔlawo kple hadzilawo kple amesiwo tso dukɔ la me, gbedoxɔ me dɔwɔlawo kple Israel blibo la nɔ woƒe duwo me.
NEH.8.1	Esi Israel-viwo le woƒe duwo me, eye dzinu adrelia do la, dukɔ blibo la ƒo ƒu sɔsɔe ɖe dogba dzi de tsigbo la nu; eye wogblɔ na agbalẽfiala Ezra bena, wòatsɔ Mose ƒe se, si Yehowa de na Israel la ƒe agbalẽ va. 
NEH.8.2	Tete nunɔla Ezra tsɔ se la va ameha la, ŋutsuwo kple nyɔnuwo siaa kpakple amesiame, si ale ŋu ase egɔme la ŋku me le dzinu adrelia ƒe ŋkeke gbãtɔ dzi. 
NEH.8.3	Eye wòxlẽe le dogba dzi le tsigbo la nu le ŋutsuwo kple nyɔnuwo kpakple amesiwo ate ŋu ase egɔme la ŋku me tso ŋdi kanya, vaseɖe esime ɣe ɖo ta, eye dukɔ blibo la ƒe to le te ɖe segbalẽ la ŋu. 
NEH.8.4	Agbalẽfiala Ezra tsi tre ɖe kɔkɔƒe, si wotsɔ ʋuƒo wɔe ɖe nusiawo tɔgbe ŋu, eye Matitya, Sema, Anaya, Uriya, Xilkiya kple Maaseya wotsi tre ɖe exa le ɖusi me, eye Pedaya, Misael, Malkiya, Xasum, Xasbadana, Zaxarya kple Mesulam wole eƒe mia me. 
NEH.8.5	Eye agbalẽfiala Ezra ʋu agbalẽ la le dukɔ blibo la ŋku me, elabena ekɔ de dzi wu dukɔ blibo la; eye esi wòʋui la, dukɔ blibo la tsi tre. 
NEH.8.6	Ezra kafu Yehowa, Mawu gã la, eye dukɔ blibo la wu asi dzi heɖo ŋu bena: Neva me! Neva me! Wobɔbɔ hede ta agu de Yehowa ŋku me, eye wotsyɔ mo anyi. 
NEH.8.7	Dukɔ la tsi wo teƒe, eye Yesua. Bani, Serebya, Yamin, Akub, Sabetai, Hodiya, Maaseya, Kelita, Azarya, Yozabad, Xanan, Pelaya kple Lewi-viwo wode se la me na dukɔ la. 
NEH.8.8	Woxlẽ Mawu ƒe segbalẽ la eme kɔ, eye woɖe eme, ale be wose nusi woxlẽ la gɔme.
NEH.8.9	Tete anyigba dzikpɔla Nexemya kple nunɔla Ezra, amesi nye agbalẽfiala, kpakple Lewi-vi, siwo le eme ɖem na dukɔa la, gblɔ na dukɔ blibo la bena: Ŋkeke sia ŋu kɔ na Yehowa, mia Mawu la, migaxa nu o, eye migafa avi o! Elabena dukɔ blibo le avi fam, esime wose se la me nyawo. 
NEH.8.10	Eye wògblɔ na wo bena: Miyi, ne miaɖu aminu, eye miano aha vivi, eye miɖo ɖe de amesiwo si ɖeke mele o la, elabena ŋkeke sia ŋu kɔ na mia Aƒetɔ la, migaxa nu o; elabena dzidzɔkpɔkpɔ ɖe Yehowa ŋu enye miaƒe mɔ̃ sesẽ. 
NEH.8.11	Eye Lewi-viwo la akɔ na dukɔ blibo la gblɔ bena: Mizi ɖoɖoe, elabena ŋkeke sia ŋu kɔ; eye migaxa nu o! 
NEH.8.12	Tete dukɔ blibo la yi be, yewoaɖaɖu nu ano nu, eye woana nu amewo, eye woatu aglo gã; elabena wose nya, si wogblɔ na wo la gɔme.
NEH.8.13	Le ŋkeke eveagbe la dukɔ blibo la, nunɔlawo kple Lewi-viwo ƒe aƒekɔwo ƒe amegãwo va kpe la de agbalẽfiala Ezra gbɔ, be yewoase se la me nyawo gɔme. 
NEH.8.14	Eye yvokpɔ woŋlɔ ɖe se, si Yehowa de to Mose dzi la me be, Israel-viwo nana agbadɔ me le ŋkekenyuie la dzi le dzinu adrelia me; 
NEH.8.15	eye woado kpo aɖe gbeƒã le woƒe duwo katã me kple Yerusalem be; Mido yi towo dze eye mitso amiti ŋutɔ ƒe alɔwo, gbemiti ƒe alɔwo, mirte ƒe alɔwo, deʋayawo kple afi dɔdɔewo ƒe alɔwo, ne miatsɔ awɔ agbadɔe, abe alesi woŋlɔ ɖi ene! 
NEH.8.16	Tete dukɔ la yi ɖatsɔ wo, eye amesiame wɔ, agbadɔ de eƒe xɔta, woƒe xɔxɔnuwo, mawuƒe la ƒe xɔxɔnuwo kple tsigbo la ƒe ablɔ me kpakple Efrayim-gbo la ƒe ahiɔ me. 
NEH.8.17	Eye ameha blibo si gbɔ tso aboyo me la, wɔ agbadɔwo, eye wonɔ agbadɔwo me, elabena tso Yosua, Nun vi la ŋɔli la Israel-viwo mewɔ alea kpɔ o vaseɖe ŋkeke ma dzi, eye wònye dzidzɔ ga ŋutɔ. 
NEH.8.18	Exlẽ Mawu ƒe segbalẽ la gbesiagbe tso ŋkeke gbãtɔ dzi vaseɖe ŋkeke mlɔetɔ̃ dzi. Woɖu ŋkekenyuie la ŋkeke adre sɔŋ, eye ŋkeke enyilia nye takpegbe, abe alesi wònye kɔnui ene.
NEH.9.1	Le dzinu sia ƒe ŋkeke blave vɔ enelia dzi la Israel-viwo va kpe la, wotsi nu dɔ, wota akpanya, eye ke le ta me na wo. 
NEH.9.2	Eye Israel-ƒome la ɖe eɖokui ɖa tso amedzroviwo katã dome, eye wote va heʋu woƒe nuvɔ̃wo kple wo fofowo ƒe vodadawo me. 
NEH.9.3	Wotsi tre ɖe wo teƒe, eye wotsɔ ŋkeke la ƒe akpa enelia xlẽ Yehowa, woƒe Mawu la ƒe segbalẽ lae, eye wotsɔ akpa enelia ʋu wo ɖokui mea, eye wode ta agu ɖe Yehowa, woƒe Mawu la ŋku me. 
NEH.9.4	Tete Yesua, Bani, Kadmiel, Sebanya, Euni, Serebya, Bani kple Kenani wotsi tre ɖe Lewi-viwo ƒe kɔkɔƒe la, eye wodo ɣli kple gbe sesi na Yehowa, woƒe Mawu la. 
NEH.9.5	Eye Lewi-viwo, siwo nye Yesua, Kadmiel Bani, Xasabneya, Serebya, Hodiya, Sebanya kple Petanya, wogblɔ bena: Mitso, ne miakafu Yehowa mia Mawu la, tso mavɔ me yi mavɔ me! Mikafu eƒe ŋkɔ kɔkɔe, si ƒo kafukafu kple ŋkɔxɔxɔwo katã ta. 
NEH.9.6	Wò ɖeka koe nye Yehowa, wòe wɔ dziƒowo kple dziƒowo ƒe dziƒowo kpakple wo ŋu nuwo katã kple anyigba kple nusiwo katã le edzi, kpakple atsiaƒuwo kple nusiwo katã le wo me la; wòe na agbe wo katã, eye dziƒonuwo le ta dem agu na wò. 
NEH.9.7	Wòe nye Yehowa Mawu, amesi tia Abram, eye nẽkplɔe tso Ur-Kaldea hetsɔ ŋkɔ ne be Abraham. 
NEH.9.8	Eye esi nèkpɔ be, eƒe dzi ɖi anukware le ŋkuwò me la, èbla nu kplii, be yeatsɔ Kanaanitɔwo, Xititɔwo, Amoritɔwo, Perizitɔwo, Yebusitɔwo kple Girgasitɔwo ƒe anyigba ana eƒe dzidzimeviwo, eye nèwɔ wò nya dzi, elabena dzɔdzɔetɔ nènye. 
NEH.9.9	Ekpɔ mía fofowoƒe hiã le Egipte, eye nèse woƒe ɣli le Avaƒu la nu. 
NEH.9.10	Ewɔ dzesiwo kple nukunuwo ɖe Farao kple eƒe dɔlawo katã kpakple eƒe anyigba dzi dukɔ blibo la ŋu; elabena enya be, dadam wole ɖe wo ŋu, eye nède ŋkɔ ɖokuiwò ŋu, abe alesi wògale egbe siawo ko ene. 
NEH.9.11	Emã ƒu la me le wo ŋgɔ, eye woto ƒuƒuiƒe le ƒu la titina; ke èxlã wo yometilawo ɖe tɔ me, abe alesi kpe dzea tɔ sesẽwo me ene. 
NEH.9.12	Ekplɔ wo le ŋkeke me kple alilikpo dodo, eye le zã me kple dzo babla, ne nana mɔ, si woto la dzi nakɔ na wo. 
NEH.9.13	Eɖi va Sinai-to la dzi, eye nẽƒo nu kpli wo tso dziƒo; èna kɔnu dzɔdzɔewo, nufiame, siwo le eteƒe, kpakple ɖoɖo kple se nyuiwo wo. 
NEH.9.14	Ena wonya wò dzudzɔgbe kɔkɔe la, eye nègblɔ sewo, ɖoɖowo kple nufiamewo na wo towò dɔla Mose dzi. 
NEH.9.15	Esi dɔ wu wo la, èna abolo wo tso dziƒo, eye esi tsikɔ wu wo la, èna tsi do tso agakpe me na wo, eye nègblɔ na wo be, woade anyigba, si nèdɔ wò alɔ de dzi be, yeatsɔ na wo la dzi axɔe woanye wo tɔ.
NEH.9.16	Ke mía fofowo da, eye wolia kɔ, womeɖo towò seawo o, 
NEH.9.17	wogbe toɖoɖo, womedo ŋku nukunu, siwo newɔ na wo la dzi o, wolia kɔ, eye woɖo tatɔ na wo ɖokui, be yewoagbugbɔ ayi yewoƒe kluvinyenye me le Egipte. Ke wò la, Mawu, si tsɔa nuvɔ̃wo kena la nènye, ènye amenuvela kple nublanuikpɔla, ènye ame fafa, eye wò amenuveve sɔ gbɔ, eye mègblẽ wo ɖi o. 
NEH.9.18	Esi wokɔ nyivi na wo ɖokui hegblɔ bena: esia nye wò Mawu, si kplɔ wò tso Egipte, eye wobɔ ahɔhlɔ̃ ga hã la, 
NEH.9.19	mègblẽ wo ɖe gbea dzi o le wò nublanuikpɔkpɔ ga la la; alilikpo dodo la medzo le wo gbɔ le ŋkeke me o, be wòakplɔ wo ato mɔ dzii, eye dzo babla la megbe keklẽ na wo le zã me le mɔ, si woto la dzi o. 
NEH.9.20	Ena wò gbɔgbɔ nyui la wo, ne wòafia nu wo; mète wò mana le woƒe nu o, eye esi tsikɔ wu wo la, èna tsi wo. 
NEH.9.21	Ƒe blane sɔŋ nènyi wo le gbea dzi, eye naneke mebia wo o; woƒe avɔwo medo xoxo o, eye woƒe afɔwo mete o. 
NEH.9.22	Etsɔ fiaduƒewo kple dukɔwo, siwo nèkaka ɖe afisiafi la, de asi na wo; eye woxɔ Sixon ƒe anyigba, Xesbon-fia ƒe anyigba kple Basan-fia Og ƒe anyigba wonye wo ta. 
NEH.9.23	Ena wo viwo sɔ gbɔ abe dziƒo ɣletiviwo ene, eye nèkplɔ wo va anyigba, si ŋu nègblɔ le na wo fofowo be, woayi adaxɔe wòanye wo lɔ la dzi. 
NEH.9.24	Ɖeviawo yi ɖaxɔ anyigba la wònye wo tɔ, eye nèbɔbɔ anyigbadzitɔ, siwo nye Kanaanitɔwo, de anyi le wo ŋku me; ètsɔ woƒe fiawo kple anyigba dzi dukɔwio siaa de asi na wo, ne woawɔ wo, alesi dze wo ŋu. 
NEH.9.25	Woxɔ nu sesẽwo kple anyigba wɔnuwo, eye woxɔ aƒe, siwo me kesinɔnu geɖewo le fũ, kple vudo ɖeɖewo, weingblewo kple amitiwo kpakple ati tseku ɖuɖuawo taŋtaŋ; woɖu nu ɖi ƒo ɖa ami, eye wonɔ agbe vivi le wò kesinɔnu geɖeawo me.
NEH.9.26	Tete wosẽ to, eye wodze aglã ɖe ŋuwò, wotsɔ wò se la ƒu gbe ɖe megbe, eye wowu wò nyagblɔɖila, siwo xlɔ̃ nu wo, be wioatrɔ wo ɖe ŋuwò la, eye wobɔ ahɔhlɔ ga. 
NEH.9.27	Eyata nètsɔ wo de asi na woƒe ketɔwo, eye woxaxa wo ɖo; woɖo ɣli na wò le woƒe xaxaɣi la me, eye nèsee le dziƒo heɖo xanametɔwo na wo le wò nublanuikpɔkpɔ gã la nu, amesiwo ɖe wo tso woƒe ketɔwo si me. 
NEH.9.28	Ke esi wonya kpɔ gbɔdzɔe ko la, wogawɔ nu vɔ̃ɖi le ŋkuwò me; tete nètsɔ wo de asi na woƒe futɔwo, eye wonyã avuzi le wo dzi; emegbe wogado ɣli na wò, eye nèsee le dziƒo heɖe wo le wò nublanuikpɔkpɔ gã la nu zi geɖewo. 
NEH.9.29	Exlɔ̃ nu wo, be yeatrɔ wo ɖe wò se la ŋu; ke woda, eye womeɖo to wò se la o hewó nuvɔ̃ ɖe wò kɔnuwo ŋu, evɔ wònye ne amea ɖe wɔ wo dzi la, woana wòanɔ agbe hafi. Wotrɔ megbe ɖe wò kɔ̃, eye wosẽ la me hegbe toɖoɖo. 
NEH.9.30	Ezi kpi kpɔ wo ƒe geɖe, eye nètsɔ wò gbɔgbɔ xlɔ̃ nu wo to wò nyagblɔɖilawo dzi, gake womeɖo toe o, eyata nètsɔ wo ɖe asi na anyigba dzi dukɔwo. 
NEH.9.31	Ke mètsrɔ̃ wo ɖikaa o, eye mègblẽ wo ɖi o le wò nublanuikpɔkpɔ gã la nu elabena Mawu amenuvela kple nublanuikpɔla nènye.
NEH.9.32	Eyata, mía Mawu, wò Mawu gã ŋusẽtɔ, si ŋu ŋɔdzi le, wò amesi lé nubabla kple amenuveve me ɖe asi la, fu, siwo katã dzɔ ɖe mía kple míaƒe fiawo, amegãwo, nunɔlawo, nyagblɔɖila wokple mía fofowo kpakple wò dukɔ blibo la dzi tso Asur-fiawo ŋɔli vaseɖe egbe la, megaɖi nu tsɛ le ŋkuwò me o! 
NEH.9.33	Tɔwò dzɔ le nusiwo katã va mía dzi la me, elabena èwɔe ɖe eteƒe, ke míawo míewɔ nu tovo. 
NEH.9.34	Míaƒe fiawo, amegãwo, nunɔlawo kple mía fofowo mewɔ wò nufiamewo dzi o, eye womelé ŋku ɖe wò sewo kple wò nuxlɔ̃amenya, siwo nètsɔ xlɔ̃ nu wo la ŋu o. 
NEH.9.35	Eye esi wole woƒe fiaɖuƒe me kple wò kesinɔnu gbogbo, siwo nètsɔ na wo dome, eye wole anyigba nyadri wɔnu, si nètsɔ na wo dzi hã la, womesubɔ wò o, eye wometrɔ tso woƒe nuwɔwɔ vɔ̃ɖiawo me o. 
NEH.9.36	Kpɔ ɖa, míezu ɖɔlawo egbe siawo; anyigba, si nètsɔ na mía fofowo, be woaɖu edzi kutsetsewo kple edzi nu nyuiwo la dzie míezu dɔlawo le. 
NEH.9.37	Edzi agblemenu wo le dzidzim ɖe dzi na fia, siwo nètsɔ ɖo mía nu le míaƒe nuvɔ̃wo ta la, woɖu míaƒe ŋutilã kple míaƒe lãwo dzi, alesi dze wo ŋu, eye míeɖo xaxa gã me.
NEH.10.1	Le nusiawo katã megbe la míebla nu ɖikaa, eye míeŋlɔe ɖi na míaƒe amegãwo, míaƒe Lewi-viwo kple míaƒe nunɔlawo, eye míeɖo ŋkɔ ete.
NEH.10.2	Amesiwo ɖo ŋkɔ ete, wonye: anyigba dzikpɔia Nexemya, Xaxalya kple Zedekiya, 
NEH.10.3	Seraya, Azarya, Yeremya, 
NEH.10.4	Pasxur, Amarya, Malkiya, 
NEH.10.5	Xatus, Sebanya, Malux, 
NEH.10.6	Xarim, Meremot, Obadya, 
NEH.10.7	Daniyel, Gineton, Barux, 
NEH.10.8	Mesulam, Abiya, Miyamin, 
NEH.10.9	Maazya, Bilgal kple Semaya; amesiawo nyee nunɔlawo. 
NEH.10.10	Lewi-viwo nyee; Yesua, Azanya vi, Binui, amesi tso Xenadad viwo dome, kple Kadmiel. 
NEH.10.11	Wo nɔviwo nye: Sebanya, Hodaya, Kelita, Pelaya, Xanan, 
NEH.10.12	Mixa, Rexob, Xasabya, 
NEH.10.13	Zakur, Serebya, Sebanya, 
NEH.10.14	Hodiya, Bani kple Beninu. 
NEH.10.15	Dukɔ la ƒe latɔwo nye: Pareos, Paxat-Moab, Elam, Zatu, Bani, 
NEH.10.16	Buni, Azgad, Bebai, 
NEH.10.17	Adoniya, Bigewai, Adin, 
NEH.10.18	Ater, Xizkiya, Azur, 
NEH.10.19	Xodiya, Xasum. Bezai, 
NEH.10.20	Xarif, Anatot, Nebai, 
NEH.10.21	Magpias, Mesulam, Xezir, 
NEH.10.22	Mesezabeel, Zadok, Yadua, 
NEH.10.23	Pelatya, Xanan, Anaya, 
NEH.10.24	Hosea, Xananya, Xasub, 
NEH.10.25	Xaloxes, Pilxa, Sobek, 
NEH.10.26	Rexum, Xasabna, Maaseya, 
NEH.10.27	Axiya, Xanan, Anan, 
NEH.10.28	Malux, Xarim kple Baana.
NEH.10.29	Eye dukɔ la ƒe susɔea, nunɔlawo, Lewi-viwo, agbonudzɔlawo, hadzilawo kple gbedoxɔ me dɔwɔlawo kpakple amesiame, si ɖe eɖokui ɖa tso anyigba dzi dukɔwo dome hetrɔ ɖe Mawu ƒe se la ŋu la, wo srɔ̃wo, wo ŋutsuviwo kple wo nyɔnuviwo, amesiame, si ate ŋu ase egɔme ko la, 
NEH.10.30	wokpe ɖe wo nɔvi, siwo nyee bubumewo la ŋu, eye wota nu heka atam be, yewoazɔ ɖe Mawu ƒe se, si woɖe to Mawu ƒe dɔla Mose dzi la nu, eye yewoalé Yehowa, mía Aƒetɔ ƒe sewo katã, kɔnuwo kple ɖoɖowo me ɖe asi, eye yiewoawɔ wo dzi. 
NEH.10.31	Eya enye bena, míatsɔ mía nyɔnuviwo na anyigba dzi dukɔwo o, eye míaɖe wo nyɔnuviwo na mia viŋutsuwo o. 
NEH.10.32	Ne anyigba dzi dukɔwo tsɔ adzɔnu kple bli vovovowo va dzadzra ge le dzudzɔgbe la, míaƒle wo le wo si le dzudzɔgbe kple ŋkeke kɔkɔewo dzi o; míana agblewo navo le ƒe adrelia me, eye míelĩ fe o.
NEH.10.33	Míebia se na mía dokui be, míana sekel etɔ̃liawo ɖeka ƒe sia ƒe de subɔsubɔ le mía Mawu ƒe aƒe me ŋu, 
NEH.10.34	de ŋkumeɖobolo, gbesiagbe nuduvɔsa kple gbesiagbe numevɔsa, dzudzɔgbevɔsawo kple dzinu yeye vɔsawo kple ŋkekenyuie vɔsawo, akpedavɔsawo kple nuvɔ̃vɔsawo ŋu, be woalé avu na Israel kple mía Mawu ƒe ale ŋu ɖɔwo katã ŋu. 
NEH.10.35	Eye mi nunɔlawo kple Lewi-viwo kpakple dukɔ la míedzidze nu ɖe nakenana dzi, be woatsɔe ava mía Mawu ƒe ate la me ƒe sia le le aƒekɔwo nu le ɣeyiɣi ɖoɖo la dzi, ne woatsɔ ado dzoe ɖe Yehowa, mía Mawu ƒe vɔsamlekpui la dzi, abe alesi woŋlɔe de se la me ene 
NEH.10.36	Woatsɔ agblemenu gbãlɔwo kple ati vovovowo ƒe tsetse ɖesiaɖe ava Yehowa ƒe aƒe la me le sia ƒe. 
NEH.10.37	Woatsɔ mía viŋutsuwo kple míaƒe lãwo ƒe ŋgɔgbeviwo kpakple míaƒe nyiwo kple alẽwo ƒe ŋgɔgbeviwo ava mía Mawu ƒe aƒe la me na nunɔla, siwo le subɔsubɔdɔ wɔm le mía Mawu ƒe aƒe la me, abe alesi woŋlɔe ɖe se la me ene. 
NEH.10.38	Míatsɔ míaƒe amɔwɔ kple míaƒe nudzɔdzɔ, kutsetse vovovowo, wein kple ami ƒe gbãlɔwo avae na nunɔlawo le xɔwo me le mia Mawu le aƒe la me, eye míatsɔ míaƒe agblemenuwo ƒe ewolia na Lewi-viwo, ne Lewi-viwo nava dza nuwo ƒe ewolia le míaƒe agblededuwo katã me. 
NEH.10.39	Eye ne Lewi-viwo le nuawo ƒe ewolia dzɔm la, nunɔla, si nye Aron vi la, nanɔ Lewi-viawo gbɔ, eye Lewi-viawo natsɔ nuawo ƒe ewolia ƒe ewolia ayi nudzradoƒexɔwo me le mía Mawu ƒe aƒe la me. 
NEH.10.40	Elabena xɔ siawo me Israel-viwo kple Lewi-viwo naisɔ bli, wein kple ami dzɔdzɔawo ayii; afima kɔkɔeƒe ƒe nuwo, nunɔla, siwo le subɔsubɔdɔ wɔm, agbonudzɔlawo kple hadzilawo nanɔ; eye míagblẽ mía Mawu ƒe aƒe la ɖi o.
NEH.11.1	Dukɔ la ƒe amegãwo nɔ Yerusalem; ke dukɔ susɔea dzidze nu be, ame ɖekaɖeka natso ame ewoewo dome ava nɔ du kɔkɔe Yerusalem me, ke ame asieke asieke bubuawo nanɔ duwo me 
NEH.11.2	Eye dukɔ la yra ŋutsu, siwo katã lɔ̃ faa be, yewoanɔ Yerusalem. 
NEH.11.3	Anyigba dzikpɔla, siwo nɔ Yerusalem la, wonye si: ke Israel, nunɔlawo Lewi-viwo, gbedoxɔ me dɔwɔlawo kpakple Salomo ƒe dɔlawo ƒe viwo nɔ Yuda-duwo me, amesiame nɔ eƒe anyigba dzi le eƒe du me — 
NEH.11.4	Yuda-viwo kple Benyamin-viwo dometɔ, siwo nɔ Yerusalem, wonye si Amesiwo tso Yuda-viwo dome, wonye. Ataya, Uziya vi Zaxarya vi, amesi enye Amarya vi, amesi enye Sefatya vi, amesi nye Mahalaleel yi tso Perez viwo dome; 
NEH.11.5	kple Maaseya, Barux vi, amesi nye Kol-Xoze vi, amesi nye Xazaya vi, amesi enye Adaya vi, amesi enye Yoyarib vi, amesi nye Zaxarya ve amesi nye Siionitɔ ƒe vi 
NEH.11.6	Perez vi, siwo katã nɔ Yerusalem la, le ŋutsu kalẽtɔ alafa ene kple blaade vɔ enyi. 
NEH.11.7	Benyamin-viwo nye Salu, Mesulam vi, amesi nye Yoed vi, amesi nye Pedaya yi, amesi nye Kolaya vi, amesi nye Maaseya vi, amesi nyee Itiel vi, amesi nyee Yesaya vi; 
NEH.11.8	Gabai, Salai wokplɔe do, wole ame alafa asieke kple blave vɔ enyi. 
NEH.11.9	Yoel, Zixri vi, le wo nu, eye Yuda, Hasenua vi, nye ame evelia le dua nu.
NEH.11.10	Amesiwo tso nunɔiawo dome la, wonye: Yedaya, Yoyarib vi, Yaxin, 
NEH.11.11	Seraya, Xilkiya vi, amesi nye Mesulam vi, amesi nye Zadok vi, amesi nye Merayot vi, amesi nye Axitub vi, eya nye amegã le Mawu ƒe aƒe la me. 
NEH.11.12	Wo nɔvi, siwo le dɔ wɔm le aƒe la me la, wole ame alafa enyi kple blave vɔ eve. Adaya, Yeroxam vi, amesi nye Pelalya vi, amesi nye Amzi vi, amesi nye Zaxarya vi, amesi nye Pasxur vi, amesi nye Malkiya vi. 
NEH.11.13	Nɔvia, siwo nye aƒekɔwo ƒe tatɔwo la, le eme alafa eve kple blane vɔ eve. Amesai, Azareel vi, amesi nye Axzai vi, amesi nye Mesilemot vi, amesi nye Imer vi. 
NEH.11.14	Wo nɔvi, siwo nye ŋutsu kalẽtɔwo la, wole ame alafa ɖeka kple blave vɔ enyi; eye Zabdiel, Hagedolim vi la, le wo nu. 
NEH.11.15	Amesiwo tso Lewi-viwo dome la, wonye Semaya, Xasub vi, amesi nye Azrikam vi, amesi nye Xasabya vi, amesi nye Buni vi. 
NEH.11.16	Zabetai kple Yozabad, amesiwo tso Lewi-viwo ƒe tatɔwo dome, eye wole gotadɔwo nu le Mawu ƒe aƒe la me 
NEH.11.17	Matanya, Mixa vi, amesi nye Zabdi vi, amesi nye Asaf vi, eya nye kafukafuha ƒe henɔ, amesi doa „Mida akpe“ ɖa ɖe gbedodoɖa, kple Bakbukya, amesi nye evelia tso nɔvlawo dome, kpakple Abda, Samua vi, amesi nye Galal vi, amesi nye Yedutun vi. 
NEH.11.18	Lewi-vi, siwo katã le ɖu kɔkɔe la me la, wole ame alafa eve kple blanyi vɔ ene. 
NEH.11.19	Agbonudzɔlawo nye Akub, Talmon kple wo nɔviwo, amesiwo dzɔ agboawo nu, wole ame alafa ɖeka kple blaadre vɔ eve.
NEH.11.20	Ke Israel kple nunɔlawo kpakple Lewi-viwo ƒe ame susɔeawo nɔ Yuda-duwo katã me, amesiame nɔ eƒe anyigba dzi. 
NEH.11.21	Gbedoxɔ me dɔwɔlawo nɔ Ofel dzi, eye Zixa kple Gispa wole gbedoxɔ me ɖɔwɔlawo nu. 
NEH.11.22	Amesi le Lewi-viwo nu le Yerusalem ɖe Mawu ƒe aƒe la ƒe ɖɔwo ŋu la, enye Uzi, Bani vi, amesi nye Xasabya vi, amesi nye Matanya vi, amesi nye Mixa vi tso Asaf vi, siwo nye hadzilawo dome. 
NEH.11.23	Elabena fia la de se na wo, eye wodo kpe gbesiagbe fetu dzi na hadzilawo. 
NEH.11.24	Petaxya, Mesezabeel vi, amesi tso Yuda vi Zerax ƒe viwo la, nye fia ƒe kpeɖeŋutɔ le dukɔ la ƒe nyawo gome. 
NEH.11.25	Yuda-vi, siwo nɔ kɔƒewo me le woƒe agblewo me la, dometɔa ɖewo nɔ Kiryat-Arba kple eƒe kɔƒewo me, Dibon kple eƒe kɔƒewo me, Yekabzeel kple eƒe agbletawo, 
NEH.11.26	Yesua, Molada kple Bet-Pelet, 
NEH.11.27	Xazar-Sual, Beer-Seba kple eƒe kɔƒewo me, 
NEH.11.28	Ziklag, Mexona kple eƒe kɔƒewo me, 
NEH.11.29	En-Rimon, Zora kple Yarmut, 
NEH.11.30	Zanoax, Adulam kple eƒe agbletawo, Laxis kple eƒe agblewo me, Azeka kple eƒe kɔƒewo me. Eye womlo ɖe nu tso Beer-Seba vaseɖe Hinom-bali la me. 
NEH.11.31	Benyamin-viwo dze yome tso Geba le Mixmas, Aya, Betel kple eƒe kɔƒewo 
NEH.11.32	Anatot, Nob, Ananya, 
NEH.11.33	Xazor, Rama. Gitayim, 
NEH.11.34	Xadid, Zeboyim, Nebalat, 
NEH.11.35	Lod kple Ono le atikpalawo ƒe bali la me. 
NEH.11.36	Eye Lewi-viwo ƒe ha, siwo nɔ Yuda la domelɔa ɖewo nɔ Benyamin.
NEH.12.1	Nunɔlawo kple Lewi-vi, siwo gbɔ kple Zerubabel. Sealtiel vi, kpakple Yesua, wo ye Seraya, Yeremya, Ezra, 
NEH.12.2	Amarya, Malux, Xatus, 
NEH.12.3	Sexanya, Rexum, Meremot, 
NEH.12.4	Ido, Ginetoi, Abiya. 
NEH.12.5	Miyamin, Maadya, Bilga, 
NEH.12.6	Semaya, Yoyarib, Yedaya, 
NEH.12.7	Salu, Amok, Xilkiya kple Yedaya. Amesiawo nye nunɔlawo kple wo nɔviwo ƒe tatɔwo le Yesua ŋɔli. 
NEH.12.8	Lewi-viwo nye Yesua, Binui, Kadmiel, Serebya, Yuda kple Matanya; eya kple nɔviawo le kafukafuhadzihawo nu, 
NEH.12.9	Bakbukya kple Uni kpakple nɔviawo tsi tre ɖe wo kasa le woƒe hawo nu. 
NEH.12.10	Yesua dzi Yoyakim, Yoyakim dzi Elyasib, eye Elyasib dzi Yoyada, 
NEH.12.11	Yoyada dzi Yonatan, eye Yonatan dzi Yadua.
NEH.12.12	Nunɔla, siwo nye tatɔwo na aƒekɔwo le Yoyakim ŋɔli la, wonye: Meraya na Seraya; Xananya na Yeremya; 
NEH.12.13	Mesulam na Ezra; Yoxanan na Amarya; 
NEH.12.14	Yonatan na Meluxi; Yosef na Sebanya; 
NEH.12.15	Adna na Xarim; Xelkai na Merayot; 
NEH.12.16	Zaxarya na Ido; Mesulam na Gineton; 
NEH.12.17	Sixri na Abiya, Piltai na Minyamin-Moadya; 
NEH.12.18	Samua na Bilga; Yonatan na Semaya; 
NEH.12.19	Matenai na Yoyarib; Uzi na Yedaya; 
NEH.12.20	Kalai na Salai; Eber na Amok; 
NEH.12.21	Xasabya na Xilkiya; Netaneel na Yedaya.
NEH.12.22	Le Elyasib, Yoyada, Yoxanan kple Yadua ŋɔli la woŋlɔ Lewi-viwo ƒe aƒekɔwo ƒe tatɔwo kple nunɔlawo ɖi le Persiatɔ Dario ƒe fiaɖuɖu me. 
NEH.12.23	Woŋlɔ aƒekɔwo ƒe tatɔ, siwo nye Lewi-viwo, ɖe nyadzɔdzɔgbalẽ la me vaseɖe Yoxanan, Elyasib vi ŋɔli. 
NEH.12.24	Lewi-viwo ƒe aƒekɔwo nye; Xasabya, Serebya kple Yesua, Kadmiel vi; eye wo nɔyiwo tsi tre ɖe wo kasa, be woakafu, eye woada akpe le Mawu ƒe ame Dawid ƒe sedede nu, ameha ɖe ameha yome. 
NEH.12.25	Matanya, Bakbukya kple Obadya, Mesulam, Talmon kple Akub wonye agbonudzɔlawo, siwo dzɔa nudzraɖoƒexɔ, siwo le agboawo nu la ŋu. 
NEH.12.26	Amesiawo nɔ agbe le Yoyakim, Yesua vi, amesi nye Yozadak vi ŋɔli kple anyigba dzikpɔla Nexemya kpakple nunɔla Ezra, amesi nye agbalẽfiala la ŋɔli.
NEH.12.27	Esi wole Yerusalem ŋu gliawo ŋu kɔ ge la, woɖadi Lewi-viwo tso wo nɔƒewo katã vɛ, ne woatsɔ akpedahawo, hadzidziwo, gakogoewo, saŋkuwo kple kasaŋkuwo aɖu glia ŋu kɔkɔ ŋkekenyuie kple dzidzɔ ŋkekenyuie lae. 
NEH.12.28	Tete hadzihawo va kpe ta tso Yerusalem nutowo me godoo kple Netotatitɔwo ƒe agbletawo 
NEH.12.29	kple Bet-Gilgal kple Geba-gblewo me kpakple Azmawet; elabena hadzilawo tso agbletawo na wo ɖokui ɖe Yerusalem ŋu goɖoo. 
NEH.12.30	Nunɔlawo kple Lewi-viwo kɔwo ɖokui ŋu, eye woke dukɔ la, agboawo kple gliawo ŋu. 
NEH.12.31	Mene Yuda-amegãwo de gli la dzi, eye meɖo kafukafuhadziha gã eve, ha ɖeka to glia dzi ɖo ta akoligbo la gbɔ le ɖusi me gome, 
NEH.12.32	wo yomedzelawo nye Hosaya kple Yuda-amegãwo ƒe afa, 
NEH.12.33	Azarya, Ezra kple Mesulam, 
NEH.12.34	Yuda Benyamin. Semaya kple Yeremya. 
NEH.12.35	Nunɔlawo ƒe viwo dometɔa ɖewo, siwo tsa kpẽwo ɖe asi, wonye: Zaxarya, Yonatan vi, amesi nye Semaya vi, amesi nye Matanya vi; amesi nye Mixaya vi, amesi nye Zakur vi, amesi nye Asaf vi. 
NEH.12.36	Nɔvia, siwo nye. Semaya, Azareel, Milalai, Gilalai, Maai, Netaneel, Yuda kple Xanani la wole Mawu ƒe ame Dawid ƒe hadzinuwo ɖe asi, eye agbalẽfiala Ezra dze wo ŋgɔ. 
NEH.12.37	Woɖo ta vudogbo la gbɔ, eye wole ŋgɔmɔ tẽ heto atrakpuiawo dzi va Dawid ƒe du la gbɔ; wolia gli la to Dawid ƒe xɔ gbɔ vaseɖe tsigbo la gbɔ le ɣe dzeƒe gome. 
NEH.12.38	Kafukafuhadziha evelia, si yome mia kple dukɔ la ƒe afã míedze le, to glia dzi le mía me gome ɖo ta kpoxɔ tsrala la gbɔ vaseɖe gli keke la gbɔ. 
NEH.12.39	Wole Efrayim-gbo, ɖu xoxo la ƒe egbe kple tɔmelãgbo le la me va to xɔ tsrala Xananeel kple xɔ tsrala Mea ŋu vaseɖe alẽgbo la gbɔ, eye wotɔ ɖe gaxɔgbo la gbɔ. 
NEH.12.40	Tete kafukafuhadziha eveawo ɖo ɖe Mawu ƒe aƒe la me hekpe ɖe mía kple amegãwo ƒe afã, si le ŋunye la ŋuti. 
NEH.12.41	Elyakim, Maaseya, Minyamin, Mixaya, Elyoenai, Zaxarya kple Xananya, amesiwo nye nunɔlawo la, wolé kpẽwo ɖe asi, 
NEH.12.42	eye Maaseya, Semaya, Eleazar, Uzi, Yoxanan, Malkiya, Elam kple Ezer, amesiwo nye hadzilawo la, dzi ha, eye Yizraxiya le wo nu. 
NEH.12.43	Wosa vɔ geɖe gbemagbe, eye wokpɔ dzidzɔ, elabena Mawu do dzidzɔ gã na wo; nyɔnuwo kple ɖeviwo hã kpɔ dzidzɔ, eye wose Yerusalem ƒe dzidzɔ la ŋkɔ le didiƒe ke.
NEH.12.44	Gbemagbe wodo ŋutsuwo nudzraɖoƒexɔ, siwo me nudzɔdzɔ, nu gbãtɔwo kple nuwo ƒe ewolia le la nu, be woadzɔ nu tso agblededuwo me ade wo me na nunɔlawo kple Lewi-viwo, abe alesi wode see ene; elabena Yuda kpɔ dzidzɔ le nunɔla kple Lewi-vi, siwo tsi tre ɖi, 
NEH.12.45	eye woƒe Mawu ƒe dɔ kple ŋutikɔklɔdɔ le wo si me la ŋuti; eye hadzilawo kple agbonudzɔlawo tsi tre ɖi le Dawid kple via Salomo ƒe se la nu. 
NEH.12.46	Elabena tso gbaɖegbe ke le Dawid kple Asaf ŋɔli amegãwo le hadzilawo kple Mawu ƒe kafukafuhawo kpakple akpedahawo nu. 
NEH.12.47	Le Zerubabel ŋɔli kple Nexemya ŋɔli la Israel blibo la na nu hadzilawo kple agbonudzɔlawo, alesi nu hiã gbesiagbe; wotsɔ nunana kɔkɔeawo na Lewi-viwo, eye Lewi-viwo tsa nunana kɔkɔeawo na Aron viwo.
NEH.13.1	Gbemagbe woxlẽ Mose ƒe segbalẽ la ɖe dukɔ la ƒe to me, eye wokpɔ woŋlɔ ɖe eme be, Amonitɔ kple Moabitɔa ɖeke megava Mawu ƒe ha la me gbeɖegbeɖe o; 
NEH.13.2	elabena wometsɔ abolo kple tsi va kpe Israel-viwo o, eye woda Bileam ɖe wo ŋu, be wòaƒo li aɖe wo, ke mía Mawu trɔ fiƒoɖe la wòzu yayra. 
NEH.13.3	Esime wose sea la, woɖe ame tsakatsakawo katã ɖa le Israel dome.
NEH.13.4	Do ŋgɔ na esia la, nunɔla Elyasib, amesi wotsɔ ɖo mía Mawu ƒe aƒe ƒe xɔwo nu, eye wòɖo ƒome kple Tobiya la, dzra xɔ loloe ɖeka me do nɛ, 
NEH.13.5	afisi wotsɔa numevɔsa, atike ʋeʋẽe kple ŋudɔwɔnuawo, bu, wein kple ami ƒe ewoliawo, siwo nye Lewi-viwo, hadzilawo kple agbonudzɔlawo lɔ kpakple nunɔlawo ƒe nudzɔdzɔ, dana do tsa la. 
NEH.13.6	Ke nyemenɔ Yerusalem, esime nusiawo katã dzɔ o; elabena le Babel-fia Artaxsasta ƒe ƒe blaetɔ̃ vɔ evelia me la meyi ɖe fia la gbɔ. Le ɣeyiɣia ɖewo megbe la, mebia gbe fia la. 
NEH.13.7	Azɔ esi metrɔ va Yerusalem la, medze si nu gbegblẽ, si Elyasib wɔ le esime be, wòɖɔ xɔ ɖeka me do na Tobiya le Mawu ƒe eƒe ƒe xɔxɔnuwo. 
NEH.13.8	Tete dzi kum ŋutɔ, eye mefɔ Tobiya ƒe xɔmenuwo katã ƒu gbe tso xɔ le me. 
NEH.13.9	Emegbe megblɔ be, woakɔ xɔ la ŋu, eye megafɔ Mawu ƒe eƒe ŋu dɔwɔnuawo, nuɖuvɔsa kple atike ʋeʋẽeawo va mee. 
NEH.13.10	Eye mese be, womena Lewi-viwo ƒe gome wo o, eyata Lewi-viwo kple hadzilawo, emesiwo woa subɔsubɔdɔ la, do me amesiame yi eƒe agble me. 
NEH.13.11	Tete meka mo na amegãwo gblɔ bena: Nukaŋuti wogblẽ Mawu ƒe aƒe la ɖi? Eye megaƒo wo nu ƒu hetsɔ wo ɖo wo teƒe. 
NEH.13.12	Azɔ Yuda blibo la tso bli, wein kple ami ƒe ewoliawo ya nudzraɖoƒexɔawo me; 
NEH.13.13	eye metsɔ nunɔla Selemya kple agbalẽŋlɔla Zadok kpakple Pedaya tso Lewi-viwo dome do nudzraɖo ƒexɔwo dzikpɔlawoe, eye Matanya vi Zakur ƒe vi Xanan kpe de wo ŋu; elabena wobu wo anukwaretɔwoe, eye wonye woƒe dɔ be, woamã nu na wo nɔviwo. 
NEH.13.14	Nye Mawu, ɖo ŋui nam, eye megana nye lɔlɔ̃dɔ, si mewɔ ɖe nye Mawu ƒe aƒe kple eƒe subɔsubɔhawo ŋu la nu natsi o!
NEH.13.15	Le ɣemaɣi mekpɔ be, amea ɖewo fiã wein le dzudzɔgbe le, wotsɔ lubablawo va aƒee, eye wotsɔ wein, weintsetse kple gbotitsetse kpakple agba vovovowo do agbae na tedziwo hetsɔ va Yerusalem le dzudzɔgbe la. Tete mexlɔ̃ nu wo le gbesigbe wole nuɖuɖuawo dzram. 
NEH.13.16	Tirotɔ, siwo le dua me hã, tsɔ tɔmelãwo kple adzɔnu vovovo vɛ, eye wodzra wo na Yuda-viwo le Yerusalem le dzudzɔgbe la. 
NEH.13.17	Tete meka mo na Yuda-bubumewo gblɔ na wo bena: Nu gbegblẽ ka nye esi wɔm miele hele kɔ gblẽm do na dzudzɔgbe la? 
NEH.13.18	De menye alea mía fofowo wɔ, eye Mawu he dzɔgbevɔ̃e siawo katã va mía kple nu sia dzi oa? Azɔ míegale dɔmedzoe dzim ɖe dzi hena Israel, eye míele kɔ gblẽm ɖo na dzudzɔgbe laa? 
NEH.13.19	Hafi dzudzɔgbe la naɖo la, mede se be, ne vɔvɔli nye ɖo Yerusalem-gbowo nu ko la, woaɖo agboawo, eye megblɔ be, womegaʋu wo o, vaseɖe esime dzudzɔgbe la nu nayi hafi. Eye meɖe amewo tso nye ɖekakpuiwo dome ɖo agboawo nu, be womagatsɔ agboa ɖeke vɛ le dzudzɔgbe la o. 
NEH.13.20	Ke asitsalawo kple adzɔnu vovovowo dzralawo tsi Yerusalem godo dɔ zi ɖeka kple zi eve. 
NEH.13.21	Tete mexlɔ̃ nu wo gblɔ na wo bena: Nukaŋuti míetsi glia godo ɖɔ? Ne miegawɔe le ekema malé mi! Tso ɣemaɣi dzi la womegava le dzudzɔgbe dzi kpɔ o. 
NEH.13.22	Eye megblɔ na Lewi-viwo be, woakɔ wu ɖokui ŋu, eye woava dzɔ agboawo nu, ne woawo dzudzɔgbe la kɔkɔe. Nye Mawu, ɖo ŋu esia hã nam, eye nakpɔ tanye le wò amenuveve gã la nu!
NEH.13.23	Mekpɔ le ɣemaɣi hã be, Yudatɔwo ɖe nyɔnuwo tso Asdod, Amon kple Moab. 
NEH.13.24	Eye wo viwo ƒe afa doa Asdod-gbe, alo dukɔ si kple dukɔ keme ƒe gbe, ke womenya Yuda-gbedodo o. 
NEH.13.25	Tete meka mo na wo, meƒo fi de wo, meƒo wo dome ŋutsua ɖewo, eye menya ɖa na wo, eye meta Mawu na wo bena: Migatsɔ míaƒe nyɔnuviwo na woƒe ŋutsuviwo o, eye migaɖe woƒe nyɔnuviwo na míaƒe ŋutsuviwo kple mía ŋutɔwo ɖokui o! 
NEH.13.26	Ɖe Israel-fia Salomo mewɔ nuvɔ̃ le esia ta oa? To egbɔ be, fiaa ɖeke mede enu le dukɔ geɖewo dome o, eye wonye ete Mawu ƒe lɔlɔ̃tɔ, eye Mawu tsoe ɖo fia ɖe Israel blibo la nu hã la, dutanyɔnuwo blee de nuvɔ̃ me. 
NEH.13.27	Azɔ woase esia le mía ŋu be, miewɔ nu gbegblẽ gã sia heto vo de mía Mawu la ŋu be, míede dutanyɔnuwoa? 
NEH.13.28	Nunɔlagã Elyasib vi Yoyada viwo dometɔ ɖeka nye Xoronitɔ Sanebalat ƒe to, eye menyãe ɖa le ŋunye. 
NEH.13.29	Nye Mawu, ɖo ŋku, alesi woɖi gbe nunɔlanyenye kpakple nunɔlawo kple Lewi-viwo ƒe nubabla lae la dzi na wo! 
NEH.13.30	Ale mede du bubu me tɔwo katã da le wo dome, eye medo ɖoɖowo hena nunɔlawo kple Lewi-viwo, amesiame le eƒe dɔ nu, 
NEH.13.31	kple ɖoɖowo ɖe nakenana ɖe ɣeyiɣi dzi ŋu kpakple ɖe nu gbãtɔwo. Nye Mawu, ɖo ŋku edzi nam hena nye nyui.
EST.1.1	Eva me le Axasweros ŋɔli — eya nye Axasweros, si ɖu anyigba alafa ɖeka kple blave vo adre dzi, tso India vaseɖe Kus — 
EST.1.2	le ɣemaɣi, esime Axasweros bɔbɔ nɔ eƒe fiazikpui dzi le Susa-mɔ̃ me la, 
EST.1.3	etu aglo na eƒe amegãwo katã kple eƒe dɔlawo le eƒe ftaɖuɖu ƒe ƒe etɔ̃lia me, eye Persia-ʋakɔwo kple Media-ʋakɔwo, bubumewo kple anyigbawo ɖzikpɔlawo le eŋku me; 
EST.1.4	eye wòna wokpɔ eƒe fiaɖuƒe ƒe kesinɔnu veviwo kple eƒe gãnyenye ƒe atsyɔ̃ɖoɖo nyuiawo ŋkeke geɖe, ŋkeke alafa ɖeka kple blanyi sɔŋ. 
EST.1.5	Esi ŋkekeawo de vɔ la, fia la tu aglo na dukɔ blibo, si va Susa-mɔ̃ la me, tso tsitsiwo dzi vaseɖe ɖeviwo dzi ɖe fiasã la ƒe abɔ nu ŋkeke adre sɔŋ. 
EST.1.6	Wotsi avɔ ɣito, dzĩtɔ kple blɔtɔ, siwo ŋu wosa aklala kple aɖabɛ dzĩtɔ ƒe ka ɖo la, ɖe klosalosigɛwo ŋu le kpe xɔasi sɔtiawo ŋu. Wotsɔ sika kple klosalo lɔ̃ kuntrunuwo, ɖo ɖe anyigba, si wotsɔ kpe xɔasi dama, ɣito, hẽtɔ kple yibɔtɔ ɖo la. 
EST.1.7	Woku aha ɖe sikakpluwo me, eye kplu ɖesiaɖe le vovo, eye fia ƒe wein so gbɔ taŋ, abe alesi dze fia ene. 
EST.1.8	Wono aha la le ɖoɖo la nu dzizizi manɔme, elabena fia la ɖo na eƒe me amegãwo katã be, amesiame nawɔ, alesi dze eŋu. 
EST.1.9	Eye fiasrɔ̃ Wasti hã tu aglo na nyɔnuwo ɖe fiasã, si nye fia Axasweros tɔ la me.
EST.1.10	Le ŋkeke adreliagbe, esime wein na fia la, ƒe dzi gbɔ ɖe me la, ede se na aƒe dzikpɔla aɖreawo, siwo nye Mehuman, Bizta, Xarbona, Bigta, Abagta, Zetar kple Xarkas, amesiwo subɔna le fia Axasweros ŋku me la be, 
EST.1.11	woaɖakplɔ fiasrɔ̃ Wasti va fia ŋku me, eye fiakuku nanɔ eta, ne wòafia eƒe tugbedzedze dukɔwo kple fiawo, elabena edze tugbe. 
EST.1.12	Ke fiasrɔ̃ Wasti gbe fia ƒe nya, si wòde aƒe dzikpɔlawo si la, eye meva o. Tete fia la nyrã ŋutɔ, eye dzi bi ɖe dɔ me nɛ. 
EST.1.13	Eye fia la bia gbe, amesiwo nya ɣeyiɣi me la se be: — elabena alea fia la tsɔa eƒe nyawo ɖoa amesiwo nya seawo katã kple ʋɔnudɔdrɔ̃ me la ŋku mee. 
EST.1.14	Amesiwo te ɖe ŋu la, wonye Karsena, Zetar, Admata, Tarsis, Meres, Marsena kple Memuxan; woawoe nye amegã adreawo le Persia kple Media, amesiwo kpɔa fia la ŋku me, eye wonɔa nɔƒe gbãtɔ le fiaɖuƒe la me — 
EST.1.15	Nuka woawɔ fiasrɔ̃ Wasti le se la nu? Elabena mewo fia Axasweros ƒe nya, si wòde aƒe dzikpɔlawo si la dzi o. 
EST.1.16	Tete Memuxan ɖo ŋu le fia kple amegãwo ŋku me bena. Menye fia la ɖeɖeko ŋu fiasrɔ̃ Wasti da vo ɖo o, ke boŋ ɖe amegãwo katã kple dukɔ, siwo katã le fia Axasweros ƒe anyigbawo katã dzi la hã ŋutie. 
EST.1.17	Elabena fiasrɔ̃ ƒe nuwɔwɔ la aɖo nyɔnuwo katã dome, eye woava wo srɔ̃wo kpɔ ge ɖe ƒomevi ahanɔ gbɔgblɔm be: Fia Axasweros be, woakplɔ fiasrɔ̃ Wasti va egbɔe, ke meyi o! 
EST.1.18	Eye egbe sia ke Persia-amegãwo kple Meɖia-amegãwo ƒe srɔ̃wo hã agblɔ alea ɖe fia ƒe amegãwo katã ŋu, ne wose fiasrɔ̃ ƒe nuwɔwɔ la, eye woahe vlododo kple dziku geɖe vɛ. 
EST.1.19	Ne edze fia ŋu la, ekema woade fia ƒe se, eye woaŋlɔe ɖe Persiatɔwo kple Mediatɔwo ƒe se la me, eye womada edzi o be: Wasti mekpɔ mɔ agava fia Axasweros ŋku me o, eye fia la natsɔ eƒe fianyenye ana nyɔnu bubu, si nyo wui. 
EST.1.20	Ne wose fia ƒe se, si wòde le eƒe fiaɖuƒe blibo, si nyadri la me la, ekema nyɔnuwo katã abu wo srɔ̃wo tso tsitsiawo dzi vaseɖe ɖeviawo dzi, 
EST.1.21	Tete nya la dze fia kple amegãwo ŋu, eye fia la wo Memuxan ƒe nya la dzi, 
EST.1.22	eye wòɖo agbalẽ ɖe fia ƒe anyigbawo katã dzi le anyigba sia anyigba kple eƒe nuŋɔŋlɔ kple dukɔ sia dukɔ kple eƒe gbegbɔgblɔ nu be: Ŋutsu sia ŋutsu enye aƒetɔ ɖe eƒe me eye eƒemetɔwo nabui.
EST.2.1	Le nya siawo megbe, esi fia Axasweros ƒe dziku nu fa la, eɖo ŋku Wasti kple nusi wòwɔ kpakple tame, si wòɖo ɖe eŋu la dzi. 
EST.2.2	Tete fia la ƒe ɖekakpuiwo amesiwo subɔnɛ la, gblɔ bena: Ne wodi ɖetugbi dzetugbewo na fia la, 
EST.2.3	eye fia la neɖo dzikpɔlawo ɖe eƒe fiaɖuƒe ƒe anyigbawo katã dzi, ne woaƒo ɖetugbi dzetugbewo katã nu ƒu ɖe nyɔnuwo ƒe aƒe me le Susa-mɔ̃ me, eye woatsɔ wo ade fia ƒe aƒe dzikpɔla Hegai, amesi nye nyɔnuwo ŋudzɔla si me, eye wòasi atike na wo, 
EST.2.4	eye nyɔnuvi, si adze fia ŋu la, eya nanye fiasrɔ̃ ɖe Wasti teƒe! Tete nya la dze fia la ŋu, eye wòwɔ nenema.
EST.2.5	Yuda-ŋutsua ɖe nɔ Susa-mɔ̃ me, amesi ŋkɔ nye Marɖoxai, Yair vi, amesi nye Simei vi, amesi nye Kis vi, enye Benyamintɔ 
EST.2.6	eye woɖe aboyo eya kple aboyomeawo tso Yerusalem hekpe ɖe Yuda-fia Yexonya, amesi Babel-fia Nebukaɖnezar ɖe aboyoe la ŋuti. 
EST.2.7	Eya nyi etɔɖia ƒe nyɔnuvi Hadasa, si nye Ester la wòtsi, elabena tɔ kple nɔ megale esi o. Nyɔnuvi la nyo, eye wòdze tugbe. Eye esi fofoa kple dadaa woku la. Mardoxai xɔe wòzu vianyɔnu. 
EST.2.8	Esime fia ƒe nya kple eƒe se ɖi wose, eye woƒo nyɔnuvi geɖewo nu ƒu ɖe Susa-mɔ̃ me hetsɔ wo de asi na Hegai la, wokplɔ Ester hã va fiasã la me hetsɔ de asi na nyɔnuwo ŋudzɔla Hegai. 
EST.2.9	Nyɔnuvi la dze eŋu, eye wòve enu. Tete wòwɔ kaba, be wòasi atike nɛ, wòana eƒe nuduɖui, eye woatsɔ nyɔnuvi adre, siwo wotia tso fiaƒe me la, akpe ɖe eŋu, eye wòna nɔƒe nyuitɔ eya kple eƒe nyɔnuviwo le nyɔnuwo ƒe aƒe la me. 
EST.2.10	Ke Ester meyɔ eƒe dukɔ kple wo de o, elabena Mardoxai de se nɛ be, megagblɔe o. 
EST.2.11	Eye Mardoxai ɖia tsa gbesiagbe le nyɔnuwo ƒe aƒe la ƒe xɔxɔnu la nu, be yeanya, alesi Ester le kple nusi dzɔ ɖe edzi. 
EST.2.12	Eye ne fia Axasweros gbɔ yiyi ɖo nyɔnuviawo dome ɖesiaɖe dzi, esime wowɔ nɛ le nyɔnuwo ƒe kɔnu la nu dzinu wuieve sɔŋ megbe vo la, — elabena ɣeyiɣi geɖe siawo wogblẽna ɖe woƒe atikesisi ŋu; wosia miremi dzinu ade, eye wosia atike ʋeʋẽe kple nyɔnuwo ƒe ami ʋeʋẽe dzinu ade — 
EST.2.13	ekema nyɔnuvi la yia fia gbɔ, eye wotsɔa nusianu, si wòbia, be yeatsɔ tso nyɔnuwo ƒe me ayi fia ƒe me la nɛ. 
EST.2.14	Ne eyi le fiẽ, eye wòtrɔ gbɔ va nyɔnuwo ƒe aƒe evelia me le ŋdi le fia ƒe aƒe dzikpɔla Saasgaz, amesi nye ahiãwo ŋudzɔla ƒe dzikpɔkpɔ te la, ekema mekpɔ mɔ agayi fia la gbɔ o, negbe ne eƒe nu nyo fia ŋu, eye wòyɔe hafi. 
EST.2.15	Eye esi wòɖo Ester, amesi nye Mardoxai tɔdia Abixayil ƒe vinyɔnu, si wòxɔ wo vianyɔnui dzi, be wòayi fia gbɔ la, mebia naneke o, negbe nusi fia ƒe aƒe dzikpɔla Hegai, amesi nye nyɔnuwo ŋudzɔla ɖo la ko. Eye Ester nu nyo amesiwo katã kpɔe la ŋu. 
EST.2.16	Wokplɔ Ester yi fiasã me le fia Axasweros gbɔ le dzinu ewolia, si nye dzinu Tebet la me, le eƒe fiaɖuɖu ƒe ƒe adrelia me. 
EST.2.17	Eye fia la lɔ̃a Ester wu nyɔnuwo katã, eƒe nu nyo eŋu, eye wòve enu wu ɖetugbiawo katã, etsɔ fiakuku la dɔ nɛ, eye wòtsɔe ɖo fiasrɔ̃e ɖe Wasti teƒe. 
EST.2.18	Eye fia la tu aglo gãa ɖe na eƒe amegãwo katã kple eƒe dɔlawo, si nye Ester ƒe aglo; ena anyigbawo dzinɔlawo dzudzɔ dɔwɔwɔ, eye wòna nu, abe alesi dze fia ene.
EST.2.19	Esi woƒo ɖetugbiwo nu ƒu zi evelia la, Mardoxai bɔbɔ nɔ fia ƒe agbo nu. 
EST.2.20	Ke Ester meyɔ wo de kple eƒe dukɔ o, abe alesi Mardoxai de se nɛ ene, eye Ester ɖo to Mardoxai ƒe gbe, abe alesi wònɔ egbɔ wònyii wòtsi ke ene.
EST.2.21	Le ɣemaɣi, esi Mardoxai bɔbɔ nɔ fia ƒe agbo nu la, fia ƒe aƒe dzikpɔla eve, Bigtan kple Teres, amesiwo tso, agbonudzɔlawo dome la, do dɔmedzoe, eye wodi be, yewoawu fia Axasweros. 
EST.2.22	Tete Mardoxai se nya la, eye wògblɔe na fiasrɔ̃ Ester, eye Ester gblɔe na fia la le Mardoxai ƒe ŋkɔ me. 
EST.2.23	Esi wodzro nya la me kpɔ be, ele me la, wohe wo ame eve la ɖe ati ŋu, eye woŋlɔe ɖe nyadzɔdzɔgbalẽ me na fia la.
EST.3.1	Le nya siawo megbe la fia Axasweros do gã Haman, Hamedata vi, si nye Agagitɔ la, gãe edoe ɖe dzi, eye wotsɔ eƒe zikpui ɖo amegã, siwo katã le eŋu la tɔwo ŋgɔ. 
EST.3.2	Fia ƒe ɖɔla, siwo katã le fia ƒe agbo me la, bɔbɔna dea la agu na Haman, elabena alea fia la de se le, eŋu; ke Mardoxai mebɔnɔna nɛ o, eye mede ta agu hã o. 
EST.3.3	Tete fia ƒe dɔla, siwo le na ƒe agbo me la, gblɔna na Mardoxai bena. Nukaŋuti nele fia ƒe se dzi dam? 
EST.3.4	Esime wole alea gblɔm nɛ gbesiagbe, ke medo toe na wo o la, woɖagblɔe na Haman be, yewoakpo be, woalɔ̃ ɖe Mardoxai ƒe nuwɔwɔ dzi loo; elabena egblɔ be, Yuɖatɔ yenye. 
EST.3.5	Eye esi Haman kpɔ be, Mardoxai mebɔbɔ hede ta agu na ye o la, dzi ku Haman vevie. 
EST.3.6	Ke ebu Mardoxai ɖeɖeko wuwu numaɖinui; elabena woyɔ Mardoxai ƒe dukɔ nɛ. Eyata Haman di be, yeatsrɔ̃ Yudatɔ, siwo katã le Axasweros ƒe fiaɖuƒe blibo la me, siwo nye Mardoxai ƒe dukɔ la.
EST.3.7	Le dzinu gbãtɔ, si nye dzinu Nisan me, le fia Axasweros ƒe ƒe wuievelia me la, woda pur, si nye nudzidzernu le Haman ŋku me le ŋkeke sia ŋkeke dzi kple dzinu sia dzinu me vaseɖe dzinu wuievelia, si nye dzinu Adar me. 
EST.3.8	Tete Haman gblɔ na fia Axasweros bena: Dukɔ ɖekaa ɖe li, si kaka, eye, wòmã ɖe dukɔwo dome le wò fiaduƒe ƒe anyigbawo katã dzi; woƒe sewo to vovo tso dukɔ sia dukɔ tɔ gbɔ, eye womewɔa fia ƒe sewo dzi o; eyata medze fia be, wòazi kpi akpɔ wo alea o. 
EST.3.9	Ne edze fia ŋu la, ekema nena woaŋlɔ agbalẽ, ne woawu wo, eye mada klosalo talento akpe ewo na dzikpɔla wo woatsɔ ade fia ƒe kesinɔnuwo me. 
EST.3.10	Tete fia la ɖe eƒe ŋkosigɛ le asi hetsɔ na Haman, Hamedata vi, Agagitɔ, si nye Yudatɔwo ƒe ketɔ la. 
EST.3.11	Fia la gblɔ na Haman bena: Klosalo la nenɔ anyi ko; gake woawɔ dukɔ: la, alesi dze ŋuwò!
EST.3.12	Tete woyɔ fia ƒe agbalẽŋlɔlawo le dzinu gbãtɔ ƒe ŋkeke wutetɔ̃lia dzi, eye woŋlɔ agbalẽ, abe alesi Haman de see ene, ɖe anyigba sia anyigba ƒe nuŋɔŋlɔ kple dukɔ sia dukɔ ƒe gbegbɔgblɔ nu heɖo ɖe fia ƒe amegãwo kple anyigba dzikpɔla, siwo le anyigba sia anyigba nu kpakple dukɔ sia dukɔ ƒe tatɔwo; woŋlɔe le fia Axasweros ƒe ŋkɔ me, eye wotsɔ fia ƒe ŋkɔsigɛ ɖo ŋkɔ ete. 
EST.3.13	Tete wode agbalẽ la duxɔlawo si ɖo ɖe fia ƒe anyigbawo katã dzi, be woatsrɔ̃ Yudatɔwo katã, woawu wo, eye woagblẽ wo, ɖeviwo kple tsitsiawo, vidzĩewo kple nyɔnuwo siaa le ŋkeke ɖeka dzi le dzinu wuievelia, si nye dzinu Adar ƒe ŋkeke wuietɔ̃lia dzi, eye woaha woƒe nuwo. 
EST.3.14	Agbalẽ la me nya enye si: Woade se le anyigba vovovoawo dzi, eye woana dukɔwo katã nanyae, ne woadzra ɖo ɖi le ŋkeke sia dzi. 
EST.3.15	Tete duxɔlawo yi kaba le fia ƒe nya la nu, eye wode se la le Susa-mɔ̃ me. Eye fia la kple Haman wobɔbɔ nɔ anyi le aha nom; ke ʋunyaʋunya ɖo Susa-du la me.
EST.4.1	Esi Mardoxai se nya, siwo katã dzɔ la, Mardoxai dze eƒe awuwo, ta akpanya, si afi, eye wòto dua titina le ɣli dom sesĩe nublanuitɔe 
EST.4.2	heva fia ƒe agbo nu; elabena amea ɖeke mekpɔ mɔ anɔ akpanya me age ɖe fia ƒe agbo me o. 
EST.4.3	Eye nuxaxa gãa ɖe ɖo Yudatɔwo dome le anyigba, siwo katã dzi fia ƒe nya kple eƒe se la de la dzi, wotsi nu dɔ, wofa avi, eye wofa konyi, eye wo dometɔ geɖewo ta akpanya hesi afi.
EST.4.4	Esi Ester ƒe nyɔnudɔlawo kple eƒe aƒe dzikpɔlawo va toe nɛ la, dzika tso fiasrɔ̃ la ƒo ŋutɔ, eye wòɖo awuwo ɖa, be woatsɔ ado na Mardoxai, ne woaɖe akpanya la le eŋu; ke egbe wo xɔxɔ. 
EST.4.5	Tete Ester yɔ Hatax tso fia ƒe aƒe dzikpɔla, siwo wòɖe, be woasubɔe la dome, eye wòdɔe ɖo ɖe Mardoxai gbɔ, be yeanya nusi dzɔ kple nusi ta wòwɔ alea ɖo. 
EST.4.6	Eye Hatax yi Mardoxai gbɔ le dua ƒe ablɔ, si le fia ƒe agbo nu la me. 
EST.4.7	Tete Mardoxai gblɔ nusiwo katã dzɔ ɖe eɖzi, kple klosalo, si ŋugbe Haman ɖo be, yeada atsɔ de fia ƒe kesinɔnuwo me ɖe Yudatɔwo ta, ne yeatsrɔ̃ wo la ƒe xexlẽme nɛ. 
EST.4.8	Etsɔ se, si wode le Susa, be woatsrɔ̃ wo la ƒe ŋɔŋlɔ ɖe asi nɛ, ne wòaɖatsɔ afia Ester, eye wòagblɔ wo nɛ; eye wòdɔe, be wòayi fia la gbɔ, ne wòaƒo koko nɛ, eye wòaɖe kuku nɛ ɖe eƒe ɖukɔ la ta.
EST.4.9	Eye esi Hatax va gblɔ Mardoxai ƒe nyawo na Ester la, 
EST.4.10	Ester ƒo nu kple Hatax, eye wòɖoe ɖe Mardoxai gbɔ bena: 
EST.4.11	Fia ƒe dɔlawo katã kple fia ƒe anyigbawo dzitɔwo nyae bena, ne ŋutsu alo nyɔnua ɖe yi fia gbɔ le xɔxɔnu emetɔ, eye womeyɔe hafi o la, se ɖeka koe li, be woawui, negbe amesi ke fia la do sikafiatikplo ɖo la, eya koe tsia agbe; ke womeyɔm, be mayi fia la gbɔ o ŋkeke blaetɔ̃ enye si. 
EST.4.12	Eye woɖagblɔ Ester ƒe nyawo na Mardoxai. 
EST.4.13	Tete Mardoxai be, woaɖo ŋu na Ester be: Megasusu be, wòa akpɔ ɖeɖe le fia ƒe me tso Yudatɔwo katã dome o; 
EST.4.14	elabena ne àzi kpi le ɣeyiɣi sia me la, ekema ablɔɖe kple ɖeɖe atso afi bubua ɖe ava na Yudatɔwo, ke mia kple fofowò ƒe aƒe ya miatsrɔ̃ amea ɖe menya nu o, ɖewohĩ ɣeyiɣi sia tae fianyenye la su asiwò ɖo. 
EST.4.15	Tete Ester be, woaɖagblɔ na Mardoxai be: 
EST.4.16	Yi ɖaƒo Yudatɔ, siwo katã le Susa la nu ƒu, eye mitsi nu dɔ le tanye, migaɖu nu o, eye migano nu o zã kple keli ŋkeke etɔ̃ sɔŋ; mía kple nye nyɔnudɔlawo hã míatsi nu adɔ alea, eye manɔ alea ayi fia la gbɔ menye le sekɔ la nu o, eye ne meku la, ɖe meku! 
EST.4.17	Eye Mardoxai yi ɖawɔ pɛpɛpɛ, abe alesi Ester de se nɛ ene.
EST.5.1	Le ŋkeke etɔ̃agbe la Ester do fiawu, eye wòyi fiasã ƒe xɔxɔnu emetɔ, si le fia ƒe xɔ ŋgɔ la. Fia la bɔbɔ nɔ eƒe fiazikpui dzi le fiasã me dze ŋgɔ aƒe la ƒe ʋɔtru. 
EST.5.2	Ke esi fia la kpɔ fiasrɔ̃ Ester wòtsi tre ɖe xoxɔnua la, eve enu; eye fia la lé sikafiatikplɔ ɖe asi do ɖe Ester; tete Ester te va heka asi fiatikplɔ la ta me. 
EST.5.3	Fia la gblɔ nɛ bena: Fiasrɔ̃ Ester, nya ka dzɔ ɖe dziwò, eye nuka dim nèle? Nenye fiaɖuƒe la ƒe afã gɔ̃e hã la, woatsɔe ana wò! 
EST.5.4	Ester ɖo ŋu bena: Ne edze fia ŋu la, ekema fia kple Haman neva kplɔ̃, si meɖo nɛ egbe la ŋu. 
EST.5.5	Tete fia la gblɔ be: Miɖayɔ Haman vɛ kaba, be míawɔ Ester ƒe nya la dzi! Eye fia la kple Haman wova kplɔ̃, si Ester ɖo la ŋu. 
EST.5.6	Esime wole wein nom la, fia la gblɔ na Ester bena: Nuka dim nèle? Woana wò! Eye nuka biam nèle? Nenye fiaɖuƒe ƒe afã gɔ̃e hã la, woawɔ edzi! 
EST.5.7	Ester ɖo ŋu gblɔ bena: Nye biabia kple nye didi enye si: 
EST.5.8	Ne fia la ve nunye, eye ne edze fia la ŋu be, wòana nye nubiabiam, eye wòawɔ nye didi dzi la, ekema, ne fia kple Haman wova kplɔ̃, si magaɖo na wo ŋu la, mawɔ fia ƒe nya la dzi etsɔ.
EST.5.9	Tete Haman do go gbemagbe kple dzidzɔ, eye eƒe dzi gbɔ ɖe eme. Ke esi Haman kpɔ Mardoxai le fia ƒe agbo me metsi tre, ne wòahayi eɖokui ʋã ge le eŋku me o la, dzi ku Haman vevie ŋutɔ ɖe Mardoxai nu; 
EST.5.10	ke Haman zi eɖokui dzi. Esi wòva eƒe me la, edɔ woɖayɔ exɔlɔ̃wo kple srɔ̃a Zeres vɛ. 
EST.5.11	Eye Haman xlẽ eƒe kesinɔnu nyuiawo, via gbogboawo kple nusiwo katã fia la tso ɖoe gãe, kpakple alesi wòtsɔe ɖo amegãwo kple fia ƒe dɔlawo dzi la na wo. 
EST.5.12	Eye Haman gagblɔ bena: Fiasrɔ̃ Ester hã mekpe amea ɖeke kpe ɖe fia ŋu ɖe kplɔ̃, si wòɖo la ŋu o, negbe nye ko; etsɔ hã egakpem kpe ɖe fia la ŋu. 
EST.5.13	Ke nusiawo katã meɖi ve nam o, ŋkeke alesi megale Yudatɔ Mardoxai kpɔm wobɔbɔ nɔ fia ƒe agbo me. 
EST.5.14	Tete srɔ̃ Zeres kple xɔlɔ̃wo katã gblɔ nɛ bena Na, woatu ati wòakɔ abɔklugui blaatɔ̃, eye etsɔ la nagblɔe na fia la, ne woahe Mardoxai ɖe eŋu; emegbe nayi kplɔ̃ ŋu kple dzidzɔ kpakple fia la! Eye nya la dze. Haman ŋu, eye wòna wotu ati la.
EST.6.1	Le zã ma me la fia la tsi zãdomadɔlɔ̃e, eye wògblɔ be, woatsɔ ŋkuɖoɖo nyadzɔdzɔwo dzi ƒe agbalẽ vɛ, eye woxlẽe na fia la 
EST.6.2	Tete wokpɔ woŋlɔ ɖi be Mardoxai ɖe fia ƒe aƒe dzikpɔla eveawo Bigtana kple Zeres, amesiwo tso agbonudzɔlawo dome la gɔme ɖe go be, wodi be, yewoawu fia Axasweros. 
EST.6.3	Tete fia la bia bena: Nuka wowɔ tsɔ de bubu Mardoxai ŋui, eye aleke wodoe ɖe dzii le esia ta? Fia ƒe dɔlawo, siwo le esubɔm la, ɖo ŋu bena: Womewɔ naneke nɛ o. 
EST.6.4	Eye fia la gblɔ be Amekae le xɔxɔnua? — Haman ye va fiasã ƒe xɔxɔnu gbãtɔ be, yeagblɔ na fia la be woahe. Mardoxai ɖe ati, si wòtu nɛ la ŋu. — 
EST.6.5	Tete fia ƒe dɔlawo gblɔ nɛ bena: Kpɔ ɖa, Haman ye tsi tre ɖe xɔxɔnu la! Eye fia la gblɔ be Neva me 
EST.6.6	Esi Haman ge ɖe eme la, fia, la biae bena: Nuka woawɔ na ŋutsu, si ŋu fia le didim be, yeade bubui? Tete Haman bu le eƒe ta me be Ameka gɔ̃ ŋu fia la ade bubui, ne menye nye ko oa? 
EST.6.7	Tete Haman ɖo ŋu na fia la bena: Ne fia la di be, yeade bubu amea ɖe ŋu la, 
EST.6.8	ekema woaɖe fiawu, si fia dona kple sɔ, si fia dona, si ƒe ta fiakuku le la, ɖe go; 
EST.6.9	emegbe woatsɔ awua kple sɔ Ia ade asi na bubumeawo, siwo nye fia: ƒe amegãwo dometɔ ɖeka la, ne wòado na ŋutsu, si ŋu fia di be, yeade bubui la, wòana wòado sɔ ato dua ƒe ablɔ me, eye wòanɔ ɣli dom le eŋgɔ be: Ale woawɔ na ŋutsu, si ŋu fia di be yeade bubui enye si! 
EST.6.10	Tete fia la gblɔ na Haman bena: Netsɔ, natsɔ awua kple sɔ la, eye nawɔ na Yudatɔ Mardoxai, amesi bɔbɔ nɔ fia ƒe agbonu la, abe alesi negblɔ ene; eye megana naneke nato le nya, siwo katã negblɔ la me o! 
EST.6.11	Eye Haman tso awu kple sɔ la, edo awua na Mardoxai, eye wòna wòdo sɔ la to dua ƒe ablɔ me, eye wòle ɣli dom le eŋgɔ be: Ale woawɔ na ŋutsu, si ŋu fia di be, yeade bubui la enye si! 
EST.6.12	Azɔ Mardoxai trɔ va fia ƒe agbo me; ke Haman ɖe abla yi eƒe me, eye wòle nu xam hetsɔ nu tsyɔ ta. 
EST.6.13	Eye Haman xlẽ nusiwo katã dzɔ ɖe edzi la, fia srɔ̃a Zeres kple exɔlɔ̃awo katã. Tete eƒe nunyalawo kple srɔ̃a Zeres wogblɔ nɛ bena. Nenye Yudatɔwo ƒe dzidzimeviwo dome Mardoxai, amesi ŋku me nede asi toyiyi me le tso la, ekema màte ŋu awɔ nanekee o, ke boŋ to kokoko nayi agayi le eŋku me! 
EST.6.14	Esime wogale nu ƒom kplii la, fia ƒe aƒe dzikpɔlawo va kplɔ Haman enumake yi kplɔ̃, si Ester ɖo la ŋu.
EST.7.1	Tete fia la kple Haman wova kplɔ̃ ŋu le fiasrɔ̃ Ester gbɔ. 
EST.7.2	Eye esi wole wein nom la, fia la gabia Ester le ŋkeke evelia dzi be: Fiasrɔ̃ Ester, nuka biam nèle? Woana wò Eye nuka dim nèle? Nenye fiaɖuƒe ƒe afã gɔ̃e hã la, woawɔ edzi na wo! 
EST.7.3	Fiasrɔ̃ Ester ɖo ŋu gblɔ bena: Fia, ne eve nunye, eye ne edze fia ŋu la, ekema woatsɔ nye agbe kem le nye biabia nu, eye woatsɔ nye dukɔ nam le nye didi nu! 
EST.7.4	Elabena wotsɔ mía kple nye dukɔ dzra, be woatsrɔ̃ mí, woawu mí, eye woagblẽ mía dome. Ɖe wònye ɖe wotsɔ mí dzra míenye kluviwo kple kosiviwo la, anye ne mezi kpi, elabena anye ne ketɔ la mana gbegblẽ nava fia dzi o. 
EST.7.5	Tete fia, Axasweros xɔ dzi gblɔ na fiasrɔ̃ Ester bena: Amekae nye amesi ɖo nusia ɖe ta me be, yeawɔ, eye afika eyama le? 
EST.7.6	Ester ɖo ŋu bena: Ketɔ kple futɔ lae nye Haman vɔ̃ɖi sia! Tete Haman ɖi vo le fia kple fiasrɔ̃ ŋku me.
EST.7.7	Ke fia la tsɔ dziku tsi tre le wein la gbɔ heyi fiasã ƒe abɔ me; eye Haman tsi afima, be yeabia eƒe agbe tso fiasrɔ̃ Ester si, elabena ekpɔ be, fia la ɖo dzɔgbevɔ̃e ɖe ye ŋu kplikpaa. 
EST.7.8	Eye esi fia la trɔ tso fiasã ƒe abɔ me va xɔ, si me wono, wein le me la, kpɔ ɖa, Haman tsra ɖe kuntrunu, si dzi Ester nɔ anyi ɖo la dzi, fia la gblɔ be: Fiasrɔ̃ hãe wòbe, yealé sesẽ le aƒe me le gbɔnyea? Esi nya sia nya do le fia nu ko la, wotsyɔ nu mo na Haman xoxo. 
EST.7.9	Eye Xarbona, amesi nye aƒe ɖzikpɔlawo dometɔ ɖeka la, gblɔ le fia ŋku me bena: Kpɔ ɖa, Haman tu atia ɖe ɖe Mardoxai ŋu, evɔ wònye eƒo nu nyuie le fia ŋuti hafi; ele Haman-ƒe me, eye wòkɔ abɔklugui blaatɔ̃! Tete fia la gblɔ be: Mihee ɖe eŋu! 
EST.7.10	Eye wohe Haman ɖe ati, si wotu ɖe Mardoxai ŋu la ŋuti Azɔ fia ƒe dziku la nu fa.
EST.8.1	Gbemagbe fia Axasweros tso Yudatɔwo ƒe ketɔ Haman ƒe aƒe na fiasrɔ̃ Ester. Eye Mardoxai va fia la ŋku me, elabena Ester gblɔ amesi wònye la nɛ. 
EST.8.2	Eye fia la ɖe eƒe ŋkɔsigɛ, si wòxɔ le Haman si la, na Mardoxai. Eye Ester tsɔ Mardoxai ɖo Haman ƒe aƒe nu. 
EST.8.3	Ester gaƒo nu le fia la ŋku me, ede ta agu ɖe eƒe afɔ nu, eye wòfa avi heƒo koko nɛ be, wòagblẽ Agagitɔ Haman ƒe dzɔgbevɔ̃e kple eƒe ta me, si wòɖo ɖe Yudatɔwo ŋu la me. 
EST.8.4	Tete fia la tsɔ, sikafiatikplɔ la do ɖe Ester, eye Ester fɔ hetsi tre ɖe fia la ŋku me 
EST.8.5	gblɔ bena: Ne edze fia la ŋu, eye wòve nunye, ne nya sia nyo fia ŋu, eye nye nu nyo fia ŋu la, ekema nena woaŋlɔ agbalẽ, ne woagblẽ agbalẽ, si Hamedata vi Haman, Agagitɔ, ŋlɔ heɖo ta me be, yeatsrɔ̃ Yudatɔwo le fia ƒe anyigbawo katã dzi la me. 
EST.8.6	Elabena aleke mate ŋu, akpɔ dzɔgbevɔ̃e, si ava nye dukɔ dzi la kple ŋku, eye aleke mate ŋu akpɔ, alesi wole nye ƒɔmetɔwo tsrɔ̃mi la kple ŋku?
EST.8.7	Tete fia Axasweros gblɔ na fiasrɔ̃ Ester kple Yudatɔ Mardoxai bena: Kpɔ ɖa, metsɔ Haman ƒe aƒe na Ester, eye wohe eya ŋutɔ ɖe ati ŋu, le esi wòɖo eƒe asi dzi ɖe Yudatɔwo ŋu la ta. 
EST.8.8	Ke miawo miŋlɔ agbalẽ ɖo ɖe Yudatɔwo le fia ƒe ŋkɔ me, alesi dze mia ŋu, eye mitsɔ fia ƒe ŋkɔsigɛ ɖo ŋkɔ ete; elabena agbalẽ, si woŋlɔ le fia ƒe ŋkɔ me, eye wotsɔ fia ƒe ŋkɔsigɛ ɖo ŋkɔ ete la, womate ŋu atrɔe o. 
EST.8.9	Tete woyɔ fia ƒe agbalẽŋlɔlawo ɣemaɣi le dzinu etɔ̃lia, si nye dzinu Siwan la ƒe ŋkeke blave vɔ etɔ̃lia dzi, eye woŋlɔ agbalẽ la, abe alesi Mardoxai de se pɛpɛpɛ ene, le anyigba sia anyigba ƒe nuŋɔŋlɔ nu, ɖe dukɔ sia dukɔ: ƒe gbegbɔgblɔ, me, le Yudatɔwo ƒe nuŋɔŋlɔ nu, ɖe woƒe gbegbɔgblɔ me, ɖo ɖe Yudatɔwo kple amegãwo, anyigba dzikpɔlawo kple anyigbawo ƒe tatɔwo tso India vaseɖe Kus, wole anyigba alafa ɖeka kple blave vɔ adre 
EST.8.10	Woŋlɔ agbalẽ la le fia Axasweros ƒe ŋkɔ me, eye wotsɔ fia ƒe ŋkɔsigɛ ɖo ŋkɔ ete, eye wòde agbalẽawo duxɔlawo, siwo nye sɔɖolawo, eye wodo fia ƒe sɔ ɖiduwo la, si ɖo ɖa 
EST.8.11	be: Fia la ɖe mɔ na Yudatɔ, siwo le du sia du me be, woaƒo ƒu aʋli woƒe agbe ta, eye woatsrɔ̃: dukɔ kple anyigbawo ƒe aʋakɔ, siwo xaxa wo ɖo la, woawu wo, eye woagblẽ wo dome, vidzĩewo kple nyɔnuwo siaa, eye woaha woƒe nuwo 
EST.8.12	le ŋkeke ɖeka dzi le fia Axasweros ƒe anyigbawo katã dzi le dzinu wuievelia, si nye dzinu Adar ƒe ŋkeke wuietɔ̃lia dzi. 
EST.8.13	Agbalẽ la me nya enye si: Woade se le anyigba vovovoawo dzi, eye woana dukɔwo katã nanyae be: Yudatɔwo nadzra ɖo ɖi le ŋkeke sia dzi, eye woabia hlɔ̃ woƒe futɔwo. 
EST.8.14	Tete duxɔlawo wɔ kaba do fia ƒe sɔ ɖiduwo, eye woyi enumake le fia ƒe nya la nu. Eye wode se la le Susa-mɔ̃ me.
EST.8.15	Eye Mardoxai le fiawu, si nye aɖabɛ blɔtɔ kple aklala me, eɖo sikafiakuku gãa ɖe, eye wòle awu ʋlaya, si nye aklala kple aɖabɛ dzĩto me hedo le fia la gbɔ; eye Susa-du la tso aseye hekpɔ dzidzɔ. 
EST.8.16	Eye wònye dzɔgbenyuie, dzidzɔ, aseyetsotso kple bubu na: Yudatɔwo. 
EST.8.17	Yudatɔwo kpɔ dzidzɔ, wotso aseye, wotu aglo, eye woɖu ŋkekenyuie le anyigbawo katã dzi kple du, siwo katã, me, fia ƒe nya kple eƒe se la de; eye anyigba dzi dukɔwo dometɔ geɖewo trɔ zu Yudatɔwo, elabena Yudatɔwo ƒe ŋɔdzi lé wo.
EST.9.1	Le dzinu wuievelia, si nye dzinu Adar la ƒe ŋkeke wutetɔ̃lia, si dzi woawɔ fia ƒe nya kple eƒe sea dzi la dzi, gbesigbe Yudatɔwo ƒe futɔwo le mɔ kpɔm be, yewoakpɔ ŋusẽ ɖe wo dzi la, nya la trɔ be, Yudatɔwo kpɔ ŋusẽ ɖe woƒe ketɔwo dzi. 
EST.9.2	Tete Yudatɔwo ƒo wo dokui nu ƒu ɖe woƒe duwo me le fia Axasweros ƒe anyigbawo katã dzi, be yewoawu amesiwo katã di yewoƒe dzɔgbevɔ̃e la. Amea ɖeke menɔ te ɖe wo nu o, elabena woƒe ŋɔdzi lé dukɔwo katã. 
EST.9.3	Anyigbawo ƒe tatɔwo katã, amegãwo kple anyigba dzikpɔlawo kpakple fia ƒe dziɖulawo xɔ na Yudatɔwo, elabena Mardoxai ƒe ŋɔdzi le wo 
EST.9.4	Elabena Mardoxai zu gã le na ƒe me, eye eƒe ŋkɔ de anyigbawo katã dzi; elabena ŋutsu Mardoxai le gã zum ɖe dzi ɖaa. 
EST.9.5	Eye Yudatɔwo tsɔ yi dza woƒe futɔwo katã, wowu wo, eye wotsrɔ̃ wo, eye wowɔ woƒe ketɔwo alesi dze wo ŋu. 
EST.9.6	Yudatɔwo wu ŋutsu alafa atɔ̃ le Susa-mɔ̃ me, eye wotsrɔ̃ wo. 
EST.9.7	Wowu Parsandata, Dalfon, Aspata, 
EST.9.8	Porata, Adalya, Aridata, 
EST.9.9	Parmasta, Arisai, Aridai kple Waisata, 
EST.9.10	amesiwo nye Hamedata vi Haman, Yudatɔwo, ƒe ketɔ ƒe ŋutsuvi ewoawo; ke womede asi aboyonuwo ŋu o.
EST.9.11	Gbemagbe wohe amesiwo wowu la ƒe xexlẽme va fia la ŋku me le Susa-mɔ̃ me, 
EST.9.12	Tete fia la gblɔ na fiasrɔ̃ Ester bena, Ne Yudatɔwo wu ŋutsu alafa atɔ̃ le Susa-mɔ̃ me, eye wotsrɔ̃ wo hekpe ɖe Haman vi ewoawo ŋu la, aleke womahawɔ le fia ƒe anyigba mamleawo dzi oa? Azɔ nuka biam nele? Woana wò. Eye nuka dim nègale? Woawɔ edzi. 
EST.9.13	Ester ɖo ŋu bena: Ne edze fia ŋu la, ekema woaɖe mɔ na Yudatɔ, siwo le Susa etsɔ hã, ne woawɔ ɖe egbe ƒe se la nu, eye woahe Haman vi ewoawo ɖe ati ŋu. 
EST.9.14	Tete fia la gblɔ be, woawɔ nenema. Wode se le Susa, eye wohe Haman vi ewoawo ɖe ati ŋu 
EST.9.15	Eye Yudatɔ, siwo le Susa la, ƒo wo ɖokui nu ƒu le dzinu Adar ƒe ŋkeke wuienelia hã dzi, eye wowu ŋutsu alafa etɔ̃ le Susa; ke womede asi aboyonuawo ŋu o. 
EST.9.16	Yudatɔ mamlea, siwo le fia ƒe anyigbawo dzi, ƒo wo ɖokui nu ƒu heʋli woƒe agbe ta, ale be wokpɔ gbɔdzɔe tso woƒe futɔwo si me, eye wowu ame akpe blaadre vɔ atɔ̃ le woƒe ketɔwo dome, ke womede asi aboyonuawo ŋu o. 
EST.9.17	Esia va me le dzinu Adar ƒe ŋkeke wuietɔ̃lia dzi, eye wogbɔ ɖe eme le eƒe ŋkeke wuienelia; si wotsɔ wo aglotugbe kple dzidzɔkpɔgbe la dzi. 
EST.9.18	Ke Yudatɔ, siwo le Susa la, ƒo wo ɖokui nu ƒu le ŋkeke wuietɔ̃lia kple wuienelia dzi, eye wogbɔ ɖe eme le ŋkeke wuiatɔ̃lia, si wotso wo aglotugbe kple dzidzɔkpɔgbe la dzi. 
EST.9.19	Eyata Yudatɔ, siwo le kɔƒewo kple du nuvowo me la, tso dzinu Adar ƒe ŋkeke wuienelia wo dzidzɔkpɔgbe, aglotugbe kple ŋkekenyuie, si dzi woɖoa nuɖuɖu ɖe wo nɔewo le.
EST.9.20	Mardoxai ŋlɔ nya siawo ɖi, eye wòɖo agbalẽ ɖe Yudatɔ, siwo katã le kpuiƒe kple didiƒe le fia Axasweros ƒe anyigbawo katã dzi la 
EST.9.21	hele ɖoɖom na wo be, woaɖu dzinu Adar ƒe ŋkeke wuienelia kple wuiatɔ̃lia ɖaa ƒe sia ƒe, 
EST.9.22	abe ŋkeke, siwo dzi Yudatɔwo kpɔ gbɔdzɔe tso woƒe futɔwo si me, kple dzinu, si dzi woƒe vevewo trɔ zu dzidzɔ, eye nuxaxa trɔ zu ŋkekenyuie ene; ne woatsɔ wo awɔ aglotugbe kple dzidzɔkpɔgbewoe, esiwo dzi woaɖo nuɖuɖu ɖe wo nɔewo, eye woana nu ame dahewo le. 
EST.9.23	Eye Yudatɔwo tsɔ nusi wɔwɔ gɔme wodze kple nusi Mardoxai ŋlɔ na wo la, wo kɔnui. 
EST.9.24	Elabena Hamedata vi Haman, Agagitɔ la, si nye Yudatɔwo katã ƒe ketɔ ɖo ɖe ta me be, yeatsrɔ̃ wo, eye wòda pur, si nye nudzidzenu la, ne yeade ʋunyaʋunya wo me, eye yeatsrɔ̃ wo. 
EST.9.25	Ke esi Ester va fia la ŋku me la, ede se woŋlɔ agbalẽ, be eƒe tame vɔ̃, si wòɖo de Yudatɔwo ŋu la, natrɔ va eya ŋutɔ ƒe ta dzi, eye wohe eya kple viawo de ati ŋu. 
EST.9.26	Eyata wona ŋkɔ ŋkeke siawo be Purim le pur ƒe ŋkɔ nu. Le agbalẽ sia me nyawo katã kple nusi teƒe wokpɔ, kpakple nusi dzɔ ɖe wo dzi la nu, 
EST.9.27	Yudatɔwo ɖoe, eye wotsɔe wɔ kɔnu na woawo ŋutɔ kple woƒe dzidzimeviwo kpakple amesiwo katã aku ɖe wo ŋu la be, woaɖu ŋkeke eve siawo le agbalẽ, si woŋlɔ na wo, kple ŋkeke ɖoɖo la nu, eye womada edzi o; 
EST.9.28	ŋku madzo le ŋkeke sia dzi o, eye woaɖui le dzidzimewo katã kple ƒomewo katã me le anyigbawo katã dzi kple duwo katã me; Purim-ŋkeke siawo nu matso le Yudatɔwo dome o, eye woƒe dzidzimeviwo ƒe ŋku madzo le edzi o.
EST.9.29	Eye fiasrɔ̃ Ester, Abixayil ƒe nyɔnuvi, kple Yudatɔ Mardoxai woŋlɔ agbalẽ zi evelia le Purim ŋuti heté gbe ɖe dzi be, woaɖo kpe eɖzi wòanye kɔnu. 
EST.9.30	Woɖo agbalẽ, si me xɔlɔ̃nyawo kple nyateƒenyawo le la, ɖe Yudatɔwo katã le Axasweros ƒe fiaɖuƒe ƒe anyigba alafa ɖeka kple blave vɔ adreawo dzi, 
EST.9.31	be woaɖo kpe Purim-ŋkekeawo dzi ɖe woƒe ɣeyiɣi dzi, abe alesi Yudatɔ Mardoxai kple fiasrɔ̃ Ester woɖo na wo, kpakple alesi woawo ŋutɔ woɖo nutsitsiɖɔ kple konyifafa na woawo kple woƒe dzidzimeviwo ene. 
EST.9.32	Ester ƒe se la ɖo kpe Purim ƒe ɖoɖowo dzi, eye woŋlɔe ɖe agbalẽ me.
EST.10.1	Fia Axasweros ɖo nuɖzɔɖzɔ na anyigba la kple atsiaƒu me ƒukpowo. 
EST.10.2	Eƒe nu gã wɔwɔwo kple nu klitsu wɔwɔwo katã kpakple Mardoxai ƒe ŋkɔxɔxɔ, alesi fia la ɖo gãe la, woŋlɔ wo ɖe Media kple Persia-fiawo ŋɔli ƒe ŋutinyagbalẽ me. 
EST.10.3	Elabena Yudatɔ Mardoxai enye evelia kplɔ fia Axasweros ɖo, exɔ ŋkɔ le Yudatɔwo dome, eye nɔvia gbogboawo lɔ̃ eƒe nya; edi nyui na eƒe dukɔ, eye wòƒo nu na edeviwo katã ƒe nyonyo.
JOB.1.1	Ŋutsua ɖe nɔ Uz-nyigba dzi, si ŋkɔ nye Hiob. Ŋutsu sia nye ame maɖifɔ, ame dzɔdzɔe kple mawuvɔ̃la, eye wòtsri nu vɔ̃ɖi. 
JOB.1.2	Wodzi ŋutsuvi adre kple nyɔnuvi eta ne. 
JOB.1.3	Eƒe lãwo le ale akpe adre, kposɔ akpe etɔ̃, nyi eveve teƒe alafa atɔ̃ kple tedzinɔ alafa atɔ̃ kpakple dɔla geɖewo fũ. Eye ŋutsu sia ɖo kpo ɖe ɣedzeƒeviwo katã dzi. 
JOB.1.4	Eye viaŋutsuwo tua aglo ɖe woƒe aƒewo me, wo dome ɖesiaɖe le ŋkeke, si dze edzi la dzi, eye wodɔa ame da woɖakpea wo nɔvinyɔnu etɔ̃awo, be woaɖu nu, eye woana nu kple yewo. 
JOB.1.5	Eye ne aglotuɣiawo trɔ va kpe la, Hiob dɔa ame da woɖakɔa wo ŋu. Efɔna ŋdi kanya, eye wòsa numevɔ ɖe wo katã ƒe xexlẽme nu; elabena Hiob gblɔ be: Misela vinyewo wɔ nuvɔ̃, eye wofe Mawu ɖe aga le woƒe dziwo me hĩ. Alea Hiob wona ɣesiaɣi.
JOB.1.6	Eye wòva me gbe ɖeka be, esi mawuviwo va tsi tre ɖe Yehowa ŋku me la, Satana hã le wo dome va. 
JOB.1.7	Tete Yehowa bia Satana be: Afika nètso? Satana ɖo ŋu na Yehowa gblɔ bena: Metso tsatsa ge le anyigba dzi kple tsa ɖi ge le edzi. 
JOB.1.8	Yehowa gblɔ na Satana be: Elé ŋku ɖe nye dɔla Hiob ŋua? Elabena enye ame maɖifɔ, ame dzɔdzɔe kple mawuvɔ̃la, eye wòtsri nu vɔ̃ɖi, eye amea ɖeke mede enu le anyigba dzi ti. 
JOB.1.9	Tete Satana ɖo ŋu na Yehowa gblɔ bena: Dzodzroe Hiob vɔ̃a Mawua? 
JOB.1.10	Ɖe menye wòe tɔ kpɔ ɖe eya ŋutɔ kple eƒe nuwo katã ŋu godoo oa? Eyra eƒe aƒe kpakple eƒe asinudɔwɔwɔwo, eye eƒe lãhawo gbagba ɖe anyigba dzi. 
JOB.1.11	Ke do asi da, ne nade asi nusiwo katã le esi la ŋu kpɔ, be magbe wò nya ɖe ŋkuwo me keŋ oa? 
JOB.1.12	Yehowa gblɔ na Satana be: Kpɔ ɖa, eƒe nuwo katã le asiwò me, ɖeko megade asi eya ŋutɔ ŋu o. Tete Satana dzo le Yehowa ŋku me.
JOB.1.13	Eye wòva me gbe ɖeka be, esi viaŋutsuwo kple vianyɔnuwo le nu ɖum, eye wole wein nom le wo nɔvi xoxoetɔ ƒe me la, 
JOB.1.14	tete ame dɔdɔa de va Hiob gbɔ gblɔ bena: Nyiawo le agble ŋlɔm, eye ledzinɔawo le gbe ɖum le wo xa, 
JOB.1.15	kasia Sabatɔwo va dze wo dzi, wole wo, eye wowu dɔlaawo kple yi, eye nye ɖeka koe kpɔtɔ, be mava gblɔe na wò. 
JOB.1.16	Esi amesia gale nuƒoƒo dzi la, ame bubu va gblɔ bena: Mawu ƒe dzo ge tso dziƒo dze alẽawo kple dɔlaawo dzi hefiã wo, eye nye ɖeka koe kpɔtɔ, be meva gblɔe na wò. 
JOB.1.17	Esi mekpɔ ɖe nu le eme o le ame bubu va gblɔ bena: Kalɖeatɔwo dze aʋalɔgo etɔ̃ va dze kposɔawo dzi, wole wo, eye wowu ɖɔlaawo kple yi, eye nye ɖeka koe kpɔtɔ, be mava gblɔe na wò. 
JOB.1.18	Esi amesia gale nuƒoƒo dzi le ame bubu va gblɔ bena: Esi viwòŋutsuwo kple viwònyɔnuwo le nu ɖum, eye wole wein nom le wo nɔvi xoxoetɔ ƒe me la, 
JOB.1.19	kpɔ ɖa, ya ʋuɖua ɖe tso gbe dzi va lɔ xɔ la ƒe dzogoe eneawo ɖe eme wòmũ dze ɖekakpuiawo dzi woku, eye nye ɖeka koe kpɔtɔ, be meva gblɔe na wò.
JOB.1.20	Tete Hiob tso hedze eƒe awu, elũ eƒe ta, eye wòde ta agu hedo gbe ɖa 
JOB.1.21	gblɔ bena: Amama mele tso ɖanye ƒe ɖɔ me, eye ama ma manɔ agayi Yehowae na, Yehowae gaxɔe, woakafu Yehowa ŋkɔ! 
JOB.1.22	Le nusiawo katã me la Hiob mewɔ nuvɔ̃ o, eye mebu vɔ̃a ɖeke ɖe Mawu ŋu o.
JOB.2.1	Eye wòva me gbe ɖeka, esi mawuviwo va tsi tre ɖe Yehowa ŋku me la, Satana hã le wo dome va tsi tre de Yehowa ŋku me. 
JOB.2.2	Tete Yehowa bia Satana bena: A ika nètso? Satana ɖo ŋu na Yehowa gblɔ bena: Metso tsatsa ge le anyigba dzi kple tsa ɖi ge le edzi. 
JOB.2.3	Yehowa gblɔ na Satana be: Ele ŋku ɖe nye dɔla Hiob ŋua? Elabena enye ame maɖifɔ, ame dzɔdzɔe kple mawuvɔ̃la, eye wòtsri nu vɔ̃ɖi, ye amea ɖeke mede enu le anyigba dzi o. Egale eƒe dzɔdzɔenyenye me ɖe asi ko, ke woa ède adã ta me nam, be magblẽ edome naneke mawɔmawɔe. 
JOB.2.4	Tete Satana ɖo ŋu na Yehowa gblɔ bena: Ŋutigbalẽ ɖe ŋutigbalẽe teƒe, eye amegbetɔ atsɔ nusiwo katã te esi la, ana be eƒe agbe ta. 
JOB.2.5	Ke ɖo wò abɔ ɖa, ne nade asi eƒe ʋu kple eƒe ŋutilã ŋu kpoa, be magbe wo nya me ŋkuwo me keŋ ene oa? 
JOB.2.6	Tete Yehowa gblɔ na Satana bena: Kpa ɖa, ele asiwò me, ɖeko kpɔ eƒe agbe ta!
JOB.2.7	Tete Satana dzo le Yehowa ŋku me hekplɔ ƒoƒoe vɔ̃ɖi ƒu Hiob tso eƒe afɔƒome vaseɖe eƒe dzodome. 
JOB.2.8	Eye wòbɔbɔ nɔ dzowo me hetsɔ sonu gaglɛ le ŋuti kumi. 
JOB.2.9	Tete srɔ̃a gblɔ nɛ bena: Egale wo blibonyenye me ɖe asi koa? Gbe Mawu, ne naku! 
JOB.2.10	Ke eya ɖo ŋu nɛ bena: Eƒo nu, abe alesi nyɔnu abunetɔwo ƒoa nui ene. Miexɔ nu nyuiwo tso Mawu si, ɖe miaxɔ vɔ̃ hã oa? Le nusiawo katã me la Hiob mewɔ nuvɔ̃ kple eƒe nuyiwo o.
JOB.2.11	Esi Hiob ƒe xɔlɔ̃ etɔ̃awo se dzɔgbevɔe, siwo katã dzɔ ɖe edzi la, wo dome amesiame tso wo de: Elifaz tso Teman, Bildad tso Suax, eye Zofar tso Naama; woɖo gbe ɖi kple wo nɔewo be, yewoayi aɖafa nɛ, eye yewoafa akɔ nɛ. 
JOB.2.12	Ke esi wota mo te le adzɔge la, womedze sii o: tete wofa avi kple ɣli, wo dome amesiame dze eƒe awu, eye wohlẽ ke ɖe ya me wòʋuʋu ɖe woƒe ta me. 
JOB.2.13	Eye wobɔbɔ nɔ anyi ɖe anyigba ɖe egbɔ ŋkeke adre kple zã adre; ke wo dometɔa ɖeke meƒo nu kplii o, elabena wokpɔ be, veve la nu sẽ ŋutɔ.
JOB.3.1	Emegbe Hiob ke nu heƒo fi de eƒe dzigbe. 
JOB.3.2	Eye Hiob xɔ edzi gblɔ bena: 
JOB.3.3	Gbesigbe wodzim kple zã, si gblɔ be, wodzi ŋutsuvi la, nebu! 
JOB.3.4	Ŋkeke ma nedo viviti, Mawu megabia eta tso dziƒo o, eye keklẽ megaklẽ ɖe edzi o! 
JOB.3.5	Viviti kple blukɔ negbugbɔe yii, alilikpo dodo netsyɔe edzi, eye zãdokeli neɖo dzikatsoƒoe nɛ! 
JOB.3.6	Viviti nekplɔ zã ma yii, dzi megadzɔe le ƒe me ŋkekewo dome o, eye megana dzinuwo ƒe xexlẽ me o! 
JOB.3.7	Kpɔ ɖa, zã ma neɖi ƒuƒlu, eye aseye megaɖi le eme o! 
JOB.3.8	Amesiwo ɖoa golo ŋkeke, eye wotea ŋu ɖee adã ta me na ʋɔ driba la, nedo ɖiŋu nɛ! 
JOB.3.9	Eƒe ŋukeɣleti neɖo viviti; nelala keklẽ, ke ɖeke megado o, eye megakpɔ agudzedze ƒe aɖaba o! 
JOB.3.10	Elabena mexa danye ƒe vidzidɔ nu o, eye meɣla fuwɔame ɖe nye ŋkuwo o.
JOB.3.11	Nukaŋuti nyemeku ɖe ɖanye ƒe dɔ me oa? Eye esi medo tso dɔ me la, nukaŋuti nyemetso me o? 
JOB.3.12	Nukata wotsɔm do akɔ eye nukata meno no ɖo? 
JOB.3.13	Anye ne memlɔ anyi, eye megbɔ de eme, anye ne medɔ alɔ̃, eye medzudzɔ 
JOB.3.14	kple anyigba dzi fiawo kple adaŋumegãwo, amesiwo tu; ameɖiƒewo na wo ɖokui, 
JOB.3.15	alo kple amegã, siwo si sika bɔ ɖo, amesiwo ƒe yɔdo yɔ kple klosalo 
JOB.3.16	Ɖe mele ahe la gege, si woɖe do ene la, anye ne nyemegali o; eye anye, ne mele abe vidzie, siwo mekpɔ kekeli kpɔ o la ene. 
JOB.3.17	Afima ame nyanyrãwo dzudzɔ agbodzedze le, afima eme gbɔdzɔgbɔdzɔwo gbɔ ɖe eme le. 
JOB.3.18	Gatɔwo hã gbɔ ɖe eme, eye womegale kplɔlawo ƒe gbe sem o. 
JOB.3.19	Ɖeviwo kple tsitsiawo siaa sɔ le afima, eye kluvi vo tso eƒe aƒetɔ si me.
JOB.3.20	Nukaŋuti wòna kekeli ayaɖulawo? Eye wòtsɔ agbe na nuxalawo? 
JOB.3.21	Amesiwo le ku dzɔm, ke meva o, eye wole ŋu tsom nɛ wu kesinɔnuwo; 
JOB.3.22	amesiwo akpɔ dzidzɔ atso aseye, ati kpo, nenyo be, woakpɔ yɔɖo: 
JOB.3.23	ŋutsu, si ƒe mɔ bu ɖee, amesi ŋgɔ Mawu tɔ kpɔ ɖo. 
JOB.3.24	Elabena nye tseɖuɖu xɔ ɖe nuɖuɖu teƒe nam, eye nye hũɖeɖe le dodom abe tsi ene. 
JOB.3.25	Elabena nusi vɔ̃m mele la, va dzinye, eye nusi ŋu mele dzodzom nyanyanya ɖo la, dzɔ ɖe dzinye. 
JOB.3.26	Nyemekpɔ; ŋutilafa, dzudzɔ kple gbɔɖemea ɖeke o tso, hafi veveawo le ga: dom ɖe dzi.
JOB.4.1	Tete Temanitɔ Elifaz xɔ edzi gblɔ bena: 
JOB.4.2	Ne wodo nya ɖe gbɔwò la, ɖe woaɖu dzi na woa? Ke ameka ale ŋu ami nye ɖe dɔ me? 
JOB.4.3	Exlɔ̃ nu ame geɖewo, eye nedo ŋusẽ alɔ gblɔdɔwo. 
JOB.4.4	Wo nya fɔ ame kudɔewo ɖe te, eye nèdo ŋusẽ klo benɔwo. 
JOB.4.5	Azɔ, esi wòɖo dziwò la, wɔna vɔ le ŋuwòa? Azɔ, esi wòdzɔ ɖe dziwò la, dzi ɖe le ƒowòa? 
JOB.4.6	Ɖe menye wò mawuvɔvɔ̃ enye wò dziɖeƒo oa? Eye wò zɔzɔ meɖitɔ la enye wò mɔkpɔkpɔ oa?
JOB.4.7	Bu eme kpɔ! Ameka dome gblẽ fɔmaɖimaɖii kpɔa? Eye afika wotsrɔ̃ ame dzɔdzɔewo le kpɔa? 
JOB.4.8	Le nye nukpɔkpɔ nu la amesiwo ŋlɔa dzɔgbevɔ̃e hetsɔa agbagbadzedze ƒãna la, woawoe xanɛ ha. 
JOB.4.9	Mawu ƒe ƒuƒu gblẽ wo dome, eye eƒe dɔmedzoe gbɔgbɔ na wo nu yi. 
JOB.4.10	Dzata le xɔxlɔ̃m, dzata le gbe ɖem, ke woŋe aɖu na dzataviwo. 
JOB.4.11	Dzata tsrɔ̃, le esi nuléle meli o la, eye dzatãnɔ ƒe viwo ka hlẽ.
JOB.4.12	Gbea ɖe ɖi va gbɔnye dzaa, eye nye to se dalidodo 
JOB.4.13	le zã me ŋutega ƒe tameyiyi me, esime amewo yi alɔ̃ me ʋĩ. 
JOB.4.14	Nye lãme ble fu, dzidzi ƒom, eye nye ƒuwo katã dzo kpekpekpe. 
JOB.4.15	Yea ɖe ƒo va to ŋunye, ɖadoe ɖo to ɖe ŋunye. 
JOB.4.16	Nɔnɔmea ɖe tsi tre ɖe ŋkunye me, ke nyemedze sii o, eye mese gbe bɔlɔea ɖe be: 
JOB.4.17	De ame kodzogbea nye dzɔdzɔetɔ le Mawu ŋku mea? Alo ɖe ŋutsua ɖe dza le ewɔla ŋku mea? 
JOB.4.18	Kpɔ ɖa, meɖoa dzi ɖe eƒe subɔlawo ŋu o, eye wòbua tatra ɖe eƒe dɔlawo ke hã ŋu 
JOB.4.19	ʋuu kekeke wòahayi anyixɔ me nɔlawo nye ge, amesiwo dzɔ tso anyi me, eye wolilia afɔ wo dzi abe agbagblaʋuiwo ene. 
JOB.4.20	Woatugu wo tso ŋdi vaseɖe fiẽ, eye woabu nigbi, amea ɖeke madze sii o. 
JOB.4.21	Ɖe mele eme oa? Ne wotso woƒe agbadɔka le wo ŋu la, ekema wokuna le numanyamanya me.
JOB.5.1	Yɔ ame kpɔ, ɖe amea ɖe atɔ na wò hã? Eye kɔkɔetɔawo dometɔ ka ŋu nèbe, yeatrɔ ɖo? 
JOB.5.2	Ke boŋ dziku wua bometsila, eye abunetɔ kuna ɖe ŋuʋaʋã me. 
JOB.5.3	Mekpɔ bometsilaa ɖe do ke; tete wònyunyɔ ɖe enɔƒe enumake. 
JOB.5.4	Ɖeɖe metso ɖe viawo gbo o, wofanya wo le agbo la me, eye xɔnametɔa ɖeke meli o. 
JOB.5.5	Dɔwuitɔwo mi eƒe agblemenuwo, eye woɖahe wo tso keke ŋuvegoewo me ke, eye tsikɔwuitɔwo ɖa tsyo ɖe eƒe kesinɔnuwo ŋu. 
JOB.5.6	Elabena dzɔgbevɔ̃e medona tsoa ke me o, eye hiãtuame metsoa anyigbatu me o, 
JOB.5.7	ke boŋ wodzi amegbetɔ ɖe hiãtuame ŋu, abe alesi dzoxi dzena yia dzii ene.
JOB.5.8	Nyee wònyea, anye ne matrɔ ɖe Mawu ŋu, eye matsɔ nye nya ade asi na Mawu, 
JOB.5.9	amesi wɔa nu gã, siwo me dzodzro meli o, kple nukunu, siwo mele xexlẽ me o, 
JOB.5.10	amesi naa tsidzadza anyigba, eye woɖoa tsi ɖe lãnyiƒewo. 
JOB.5.11	Edoa ame bɔbɔɖokuiwo de dzi, eye wòkplɔa dzɔgbenyuie ƒua nuxalawo. 
JOB.5.12	Egblẽ ayetɔwo ƒe tameɖoɖo me, be woƒe asiwo magawɔ naneke wòaɖɔ aʋu o. 
JOB.5.13	Eléa nunyalawo le woƒe ayenuwɔwɔ me, eye wònana ayedzelawo tsi klokloklo le woƒe adaŋudede me. 
JOB.5.14	Viviti kpea wo le ŋkeke me, eye wonoa asi tsam le ŋdɔkutsu abe zã me ene. 
JOB.5.15	Ke eɖea ame dahe tsoa yi nu, tsoa woƒe nu me, eye tsoa ŋusẽtɔ si me. 
JOB.5.16	Mɔkpɔkpɔ li na hiãtɔ, eye nu vlo wɔwɔ amia nu.
JOB.5.17	Kpɔ ɖa, woayra amegbetɔ, si Mawu hea to na, eyata megado vlo ŋusẽkatãtɔ ƒe tohename o. 
JOB.5.18	Elabena edea abi eme ŋu, eye wògablanɛ, eƒoa ame, eye eƒe asi daa gbe le eŋu. 
JOB.5.19	Aɖe wò le fukpekpe ade me, eye le adadrelia me la vɔ̃a ɖeke maka esi ŋuwò o. 
JOB.5.20	Le dɔŋɔli la aɖe wò tso ku me, eye le, aʋa me la aɖe wòtso yi nu. 
JOB.5.21	Aɣla de adeɖiƒoame, eye ne gbegblẽ va la, mãvɔ o. 
JOB.5.22	Àko gbegblẽ kple dɔwuame, eye mavɔ̃ anyigba dzi gbemelãwo o. 
JOB.5.23	Elabena mia kple agble me kpewo miabla nu, eye gbemelãwo adze xɔlɔ̃ kpli wò. 
JOB.5.24	Ekema adze sii be, wò agbadɔ ŋu fa, eye ne èɖe ŋku de nɔwòƒe la, naneke mahiã wò o. 
JOB.5.25	Adze sii be, viwòwo sɔ gbɔ, eye wò dzidzimeviwo le abe gbe le anyigbã dzi ene. 
JOB.5.26	Atsi aƒu ga, hafi ayi yɔ me, abe alesi wotsɔa lu bablawo va aƒee le woƒe ɣeyiɣi dzi ene. 
JOB.5.27	Kpɔ ɖa, nusia me míedzro, eye ele eme alea; see eye nadzrae ɖo!
JOB.6.1	Tete Hiob do ŋu gblɔ bena: 
JOB.6.2	Ne woaxada nye dziku, eye woatsɔ nye fukpekpe ade nudanu me kpakplii ɖe! 
JOB.6.3	Ke azɔ la ele kpekpem wu ƒutake, eyata nye nyawo le mɔ tram ɖo. 
JOB.6.4	Elabena ŋusẽkatãtɔ ƒe aŋutrɔ le nye lã me, eye nye gbɔgbɔ no eƒe aɖi; eye Mawu ƒe ŋɔdzidodowo kpe aʋa kplim. 
JOB.6.5	Ɖe gbetedzi xlɔ̃na le gbe mumu gbɔa? Alo de nyitsu ɖea gbe le eƒe nuɖuɖu gbɔa? 
JOB.6.6	Ɖe nu vɔvɔ nya ɖuna, ne womekpɔ dze oa? Alo ɖe vivi le azi ƒe ɣia mea? 
JOB.6.7	Nye luʋɔ gbe asiɖeɖe eŋu: nuɖuɖu nyɔŋu wònye nam. 
JOB.6.8	Oo, ɖe nye didi nava me, eye Mawu nawɔ nye mɔkpɔkpɔ dzi nam! 
JOB.6.9	Ɖe wòadze Mawu ŋu, be wòagbãm gudugudu, wòaɖe ka eƒe esi, eye wòasẽ nye agbeka ɖa la! 
JOB.6.10	Anye ne nye akɔ afa tso, be nyemesẽ nu le kɔkɔetɔ ƒe nyawo ŋu o, eye mati kpo le veve heliheli la me. 
JOB.6.11	Nukae nye nye ŋusẽ, be maɖo dzi, eye nukae nye nye nuwuwu, be magbɔ dzi ɖi? 
JOB.6.12	Nye ŋusẽ la, kpe ƒe ŋusẽ wònyea? Eye nye ŋutilã la, akɔbli wònyea? 
JOB.6.13	Metsi ya me, eye woɖe nu ziɔɖeŋua ɖa le ŋunye.
JOB.6.14	Ne dzi ɖe le amea ɖe ƒo la, ele be, xɔlɔ̃wo nafa tu nɛ, nenye be, edzudzɔ ŋusẽkatãtɔ la vɔvɔ hã. 
JOB.6.15	Nɔvinyewo wɔ alakpanu abe tɔsisi ene; woɖi ta, siwo gbagba go, 
JOB.6.16	siwo tsi babla na woblu, eye sno ɣla ɖe wo me. 
JOB.6.17	Ɣeyiɣi, si dzo ɖo wo me la, womiena, eye ne ŋdɔkutsu nu la, wohuna le wo teƒe. 
JOB.6.18	Asihawo dze gbe to tagba, eye wotsrɔ̃. 
JOB.6.19	Temamɔzɔhawo le afima kpɔm, eye Saha-sihawo le ŋu ɖom ɖe wo ŋu; 
JOB.6.20	ke woƒe mɔkpɔkpɔ zu ŋukpe, eye esi wova afima la, woƒe mo tsi dã. 
JOB.6.21	Alea miawo hã miele ɖeke mee o; miekpɔ ŋɔdzi, eye vɔvɔ̃ ɖo mi. 
JOB.6.22	Ɖe megblɔ be: Mina num, eye mitsɔ miaƒe kesinɔnuwo wɔ nunanae nam, 
JOB.6.23	miɖem tso ketɔ la si me, eye mixɔm le ŋlɔmitɔ si me loo?
JOB.6.24	Mifia num, eye mazi kpoo; eye mlɖe nusi me metra le la, me nam! 
JOB.6.25	Aleke gbegbe ŋusẽ mehele nyateƒe ƒe nyawo mee o! Ke aleke miaƒe nya heɖeameŋuawo le? 
JOB.6.26	Nya tɔe miebe, yewoaɖia? Amesi ɖo ɖikeke me nyawo la, yae wonye. 
JOB.6.27	Nu ko wònye miele dzidzem ɖe tsyɔ̃eviwo dzi, eye mietsɔ mia xɔlɔ̃ le dzadzram. 
JOB.6.28	Azɔ, ne mielɔ̃ la, mitrɔ ɖe ŋunye, nyemaka aʋatso le mia ŋku me akpɔ o. 
JOB.6.29	Mitrɔ dzro, alakpa megana me o, mitrɔ, tɔnyee nye dzɔdzɔea kokoko! 
JOB.6.30	Ɖe alakpa le nye aɖe dzia? Eye ɖe nye veme madze si nu vlo oa?
JOB.7.1	Ɖe menye aʋa mee amegbetɔ le le anyigba dzi oa? Eye ɖe eƒe ŋkekewo mele abe agbatedɔwɔla ƒe ŋkekewo ene oa? 
JOB.7.2	Alesi kluvi ƒe ŋku blãna ɖe vɔvɔli ŋu, eye alesi agbaledɔwɔla nɔa eƒe fetu dzɔmee la, 
JOB.7.3	nenema nyea mexɔ hiãɣletiwoe, eye wotso fuzãwo nam. 
JOB.7.4	Ne memlɔ anyi la, ekema mebuna be: Ɣekaɣi mele fɔfɔ ge? Fiẽ gbɔ hã metsɔ o; eye meƒoa togogoe wòtiam, vaseɖe esime ŋu ɖena le eme. 
JOB.7.5	Nye ŋutilã dze nyẽ, eye wòƒo anyi; nye ŋutigbalẽ lé akpɔ, eye wògagbã tsi, 
JOB.7.6	Nye ŋkekewo ɖia ɖu wu avɔlɔ̃ʋu, eye wo nu yina mɔkpɔkpɔ manɔmee.
JOB.7.7	Mibu eme kpɔ, ƒuƒu enye nye agbe, eye nye ŋku magakpɔ dzɔgbenyule o. 
JOB.7.8	Amesiwo ƒe ŋku le ŋunye la, womagakpɔm o; eye ne wò ŋkuwo dim la, nyemaganɔ anyi o. 
JOB.7.9	Alilikpo buna, eye enu yina; nenema ke, ne amea ɖe yi tsiẽ la, megagbɔna o, 
JOB.7.10	megatrɔna va eƒe me o, eye enɔƒe megadzea si eyama o. 
JOB.7.11	Eyata nye hã nyemaxe mɔ na nye nu o; maƒo nu, esi nye dzi ɖo ŋɔdzi me, eye mafa konyi le nye luʋɔ ƒe vevesese me. 
JOB.7.12	Atsiaƒue menyea, alo bosoe menye, be nèɖe ŋudzɔlawo ɖo ŋunyea? 
JOB.7.13	Ne megblɔ be: Nye aba nefa akɔ nam, eye nye dɔƒe nexɔ nye hlãwo tso nam ti la, 
JOB.7.14	ekema ètsɔa drɔ̃e doa vɔvɔ̃ nam, eye nètsɔa ŋutega ɖoa ŋɔdzi nam, 
JOB.7.15	ale be nye luʋɔ di be, gbɔgbɔtsixe natsi ye ƒo, eye wòlɔ̃ ku wu ƒuɖiɖi glaŋglaŋ sia. 
JOB.7.16	Etim azɔ, nyemebe, manɔ agbe tegbee o. Ɖe asi le ŋunye, elabena ƒuƒu enye nye ŋkekewo.
JOB.7.17	Nuka nye amegbelɔ be, nèɖo kɔkɔe, eye be, nétsɔ wò tame ɖo eŋu? 
JOB.7.18	Eɖoa teƒe nɛ ŋdi sia ŋdi, eye nèdonɛ kpɔna aɖabaƒoƒo sia aɖabaƒoƒo. 
JOB.7.19	Ɣekaɣi naɖe kɔ ɖa le ŋunye, eye naɖe asi le ŋunye, be mami ta tetee? 
JOB.7.20	Ne mewɔ nuvɔ̃ la, nuka wonye mewɔ wò, wò amegbetɔwo ŋn dzɔla? Nukaŋuti nètsɔm ɖo nu dzidzea na ɖokuiwò, be metrɔ zu agba na ɖokuinye? 
JOB.7.21	Nukaŋuti mẽtsɔ nye dzidadawo ke o, eye mèna nye vodadawo nu yi o? Elabena azɔ mele ke me mlɔ ge, eye ne èdim la, nyemaganɔ anyi o.
JOB.8.1	Tete Suaxtɔ Bildad xɔ edzi gblɔ bena: 
JOB.8.2	Zi nenie nanɔ nu ƒom alea, eye wò nu me nya nanye ya ʋuduʋudu? 
JOB.8.3	Ɖe Mawu atrɔ gbo nya dzɔdzɔea? Eye ɖe ŋusẽkatãtɔ atrɔ gbo dzɔdzɔenyenyea? 
JOB.8.4	Nenyo ɖe viwòwo wɔ nuvɔ̃ ɖe eŋu la, ekema eyata wòtsɔ wo ɖe asi na woƒe dzidada ɖo. 
JOB.8.5	Ke ne èdi Mawu vevie, eye nèƒo koko na ŋusẽkatãtɔ la, 
JOB.8.6	ne èdza, eye nèwɔ nu dzɔdzɔe la, ekema adzɔ ŋuwò, eye wòagaɖɔ wò dzɔdzɔenyenye ƒe nɔƒe la ɖo. 
JOB.8.7	Eye ne ele nyaŋui gbã la, ekema àdzi ɖe edzi emegbe.
JOB.8.8	Elabena bia ƒome tsãtɔ se kpɔ, eye nalé ŋku ɖe nusiwo me wo fofowo dzro la ŋu! 
JOB.8.9	Elabena míatvo la etsɔviwo míenye, eye ame makpɔnuteƒewo míenye; elabena míaƒe ŋkekewo le ahe vɔvɔli ene le anyigba dzi. 
JOB.8.10	Woawoe afia nu wò, woagblɔe na wò, eye woahe nyawo ado goe tso woƒe dziwo me be: 
JOB.8.11	Ɖe nyɔnufɛgbe miena ɖe afisi sii mele oa? Eye ɖe aƒla miena tsi makpɔmakpɔea? 
JOB.8.12	Egale mumu ko, eye meɖo sisi me o, ke etrea ƒuƒu na gbewo katã. 
JOB.8.13	Alea wonona na amesiwo kalã ŋlɔ Mawu be la, eye ame vlowo ƒe mɔkpɔkpɔ ɖoa agu. 
JOB.8.14	Eƒe dziɖoɖo ɖe nu ŋu mele naneke me o, eye eƒe mɔkpɔkpɔ le abe yiyiɖɔ ene. 
JOB.8.15	Eziɔna ɖe eƒe xɔ ŋu, ke menɔa tsitrenu o, ekuna ɖe eŋu, ke melina ɖe te o. 
JOB.8.16	Ewɔna mlɔmlɔmlɔ le ɣetotoe nu, eye wòɖea ka ɖe eƒe abɔ me. 
JOB.8.17	Edoa ke ɖe kpewo dzi, eye wòtoa kpewo me. 
JOB.8.18	Ne eɖee da le eteƒe la, ekema teƒe la sẽa nu le eŋu be: Nyemekpɔ wò kpɔ o. 
JOB.8.19	Kpɔ ɖa, ale eƒe mɔ ƒe dzidzɔ le enye si eve bubu miena tso ke me.
JOB.8.20	Kpɔ ɖa, Mawu medoa vlo mawuvɔ̃lawo o, eye meléa nu vɔ̃ɖi wɔlawo ƒe asi o. 
JOB.8.21	Agana nu koko nayɔ wò nume, eye aseyetsotso nano wò nuyi nu. 
JOB.8.22	Ŋukpe ale wò ketɔwo, eye nu tovo wɔlawo ƒe agbadɔ maganɔ anyi o.
JOB.9.1	Hiob ɖo ŋu gblɔ bena: 
JOB.9.2	Nyateƒe, menyae be, ele alea; eye aleke amegbetɔ ƒe nya adzɔ le Mawu gbɔa? 
JOB.9.3	Ne edze eŋu wòbe, yeahe nya kplii la, mate ŋu aɖo akpe ƒe ɖeka ŋu o. 
JOB.9.4	Dzi nyanu le esi, eye eƒe ŋusẽ kako. Ameka tsi tre ɖe eŋu, eye megbe kpɔdodoe o? 
JOB.9.5	Emli towo ɖa, ke womenyae o; etrɔ wo bu anyi le eƒe dɔmedzoe me. 
JOB.9.6	Eʋuʋu anyigba le enɔƒe, ale be eƒe sɔtiwo na. 
JOB.9.7	Ede se na ɣe, eye medze o, eye wòtu nu ɖe ɣletiviwo nu. 
JOB.9.8	Eya ɖeka keke dziŋgɔli me, eye wòzɔ ƒu dzeagbo dzi. 
JOB.9.9	Ewɔ koklovinɔ, avũ kple avũtɔ kple atifieŋu kpakple dzieheɣletiviwo. 
JOB.9.10	Ewɔ nu gã, si me dzodzro meli o, kple nukunu, siwo melexexlẽ me o. 
JOB.9.11	Kpɔ ɖa, eto ŋunye yi, eye nyiemekpɔe o; esa agbe va yi, eye nyemedze sii o. 
JOB.9.12	Kpɔ ɖa, ehoa nu kple ke, ameka axe mɔ na? Ameka agblɔ nɛ be: Nuka wɔm nèle? 
JOB.9.13	Mawu mefaa eƒe dziku nu o, eye Raxab ƒe xɔnametɔwo abɔbɔ ɖe ete. 
JOB.9.14	Aleke nyea mahe nya kplii, eye afika makpɔ ava dzɔdzɔe le le eƒe ŋkume?
JOB.9.15	Ne tɔnye dza ʋuu keke hã la, nyemate ŋu aɖo ŋu nɛ o, koko boŋ maƒo na nyia ʋɔnudrɔ̃la la. 
JOB.9.16	Ne meyɔe, eye wòtɔ nam hã, nyemaxɔe ase be, ele to ɖe nye gbe ŋu o. 
JOB.9.17	Edze dzinye le ahom me, eye wòdzi nye abiwo ɖe dzi naneke mawɔmawɔe. 
JOB.9.18	Mede mɔ nam be, magbɔ o, ke boŋ ena vevesesewo ɖi ƒo nam. 
JOB.9.19	Ne eɖi ŋusẽ nu la, kpɔ ɖa, ŋusẽtɔ enye si; eye nenye ʋɔnudɔdrɔ̃ la, ameka akplɔm ayii? 
JOB.9.20	Ne tanye dzɔ la, nye nu abu fɔm, eye ne nyemeɖi fɔ o hã la, abum bubui. 
JOB.9.21	Nyemeɖi fɔ o! Nyemedze si ɖokuinye o, eye megbe nye agbe! 
JOB.9.22	Wo katã le ɖeka! Eyata mebe: Ame maɖifɔ kple fɔɖila siaa wotsrɔ̃na. 
JOB.9.23	Ne atam de asi amewuwu me ɖe vo me ta, ekema eɖea alɔme te ame maɖifɔwo ƒe vevesese ŋu. 
JOB.9.24	Wotsɔ anyigba de asi na nu vlo wɔlawo, eye wòtsyɔ nu mo na woƒe ʋɔnudrɔ̃lawo. Ne menye eyae o la, ekema amekae wɔe?
JOB.9.25	Nye ŋkekewo le abla dem wu duƒula; wosi, eye womekpɔ dzɔgbenyuiea ɖeke o. 
JOB.9.26	Woyi mii abe aƒlaʋu ene, eye abe alesi hɔ̃ dea agba anyi ɖe nuɖuɖu dzi ene. 
JOB.9.27	Ne mebu be: maŋlɔ nye konyifafa be, madzudzɔ adãɖoɖo, eye makɔ mo la, 
JOB.9.28	ekema nye veveseseawo katã doa vɔvɔ̃ nam, elabena menyae be, mèle tsotso ge nam o. 
JOB.9.29	Fɔɖila menye tso, nukata manɔ agbagba dzem dzodzro ɖo? 
JOB.9.30	Ne mele snotsi, eye meklɔ nye asi de adzalẽtsi me la, 
JOB.9.31	ekema anyrɔm ɖe ba me, eye manyɔ ŋu na nye awuwo. 
JOB.9.32	Elabena menye ame wònye abe nye ene, ne maɖo ŋu nɛ be: na míayi ʋɔnu o. 
JOB.9.33	Nyametsolaa ɖeke mele mía dome, ne wòado asi mí ame eve la dzi o. 
JOB.9.34	Ne eɖe eƒe ameƒoti la ɖa le ŋunye, eve eƒe ŋɔdzi megaɖo vɔvɔ̃ nam o la, 
JOB.9.35	ekema maƒo nu, eye nyemavɔ̃e o; elabena menye alea mele o.
JOB.10.1	Nye agbe le ŋu nyɔm na nye luʋɔ, eyata mana konyifafa naɖo bababa, eye maƒo nu le nye luʋɔ ƒe vevesesewo me. 
JOB.10.2	Megblɔ na Mawu be: Megabu fam o; na manya nusi la nele avu wɔm kplim ɖo! 
JOB.10.3	Ɖe wòle nuwò vivim be, nète ame ɖe anyi, eye nètsɔ nye, wò asinudɔwɔwɔ la, ƒu gbe, eye nèklẽ ɖe ame vlo ƒe adaŋudede dzia? 
JOB.10.4	Ŋutilãŋkue le tawòa? alo ɖe nèkpɔa nu, abe alesi amegbetɔ kpɔa nui enea? 
JOB.10.5	Ɖe wò ŋkekewo le abe amegbetɔ ƒe ŋkekewo enea? Eye wò ƒewo le abe ŋutsu ƒe ƒewo enea? 
JOB.10.6	Hafi nèle nye vodadawo gɔme dim, eye nèle nye nuvɔ̃wo ta biam le sesem, 
JOB.10.7	eya wònye ènyae be, nyemeɖi fɔ o hafi, eye amea ɖeke mate ŋu axɔ ame le asiwò me o.
JOB.10.8	Wò asie mem, eye néwɔ nye afisiafi pɛpɛpɛ tso, hafi natsrɔ̃m mahã? 
JOB.10.9	Ɖo ŋui be, tsue nètsɔ wɔm, eye ɖe nèbe, magatrɔ zu anyia? 
JOB.10.10	Ɖe mèkɔm ɖe anyi abe notsi ene, eye nèna mebla abe notsi kpekẽ ene oa? 
JOB.10.11	Efa ŋutigbalẽ kple lã ɖe ŋunye, eye nède ƒu kple lãmeka menye. 
JOB.10.12	Ena agbe kple amenuvevem, eye wò ametakpɔkpɔ dzra nye gbɔgbɔ ɖo. 
JOB.10.13	Nusia nèɣla ɖe wò dzi me, menyae be, èɖo esia ɖe tame. 
JOB.10.14	Ne mewɔ nuvɔ̃ la, èle ŋudzɔ nam hã, eye mètso nam le vodada me o. 
JOB.10.15	Ne meɖi fɔ la, haha nam! Eye ne tɔnye dzɔ la, nyemafɔ ta dzi o, nye amesi nye ŋukpego, eye mele nye hiã leƒe kpɔm. 
JOB.10.16	Eye ne mefɔe ɖe dzi le, ekema àyɔm ɖe nu abe dzata ene, eye àgawɔ nukunuwo ɖe ŋunye atraɖii. 
JOB.10.17	Aɖo ɖasefo bubuwo ɖe ŋunye ɖaa, àdzi wò dziku ɖe dzi ɖe ŋunye, eye aʋakɔwo anɔ li ɖɔm wo nɔewo atraɖii ɖe ŋunye.
JOB.10.18	Nukaŋuti nèna medo tso danye ƒe dɔ me ɖo? Ɖe wònye ɖe metso me la, anye ne ŋkua ɖeke mekpɔm o; 
JOB.10.19	anye ne nyemeli o, eye anye ne wotsɔm tso danye ƒe dɔme hede yɔ me. 
JOB.10.20	Ɖe nye ŋkekewo mele ʋee ko oa? Nedzudzɔ, eye wòate ɖa le ŋunye, ne magbɔ ɖe eme vie, 
JOB.10.21	hafi mayi, eye nyemagatrɔ agbɔ o, mayi viviti kple blukɔ ƒe anyigba dzi, 
JOB.10.22	anyigba, si dzi viviti do ɖo kpekpekpe, eye wòtɔtɔ hɔlɔhɔlɔ, eye ne ŋu ke la, ele abe blukɔ ene.
JOB.11.1	Tete Naamatɔ Zofar xɔ dzi gblɔ bena: 
JOB.11.2	Ɖe woagbe eŋuɖoɖo na nyawɔlaa? Eye ɖe aɖe gãtɔ tɔ anye dzɔdzɔea? 
JOB.11.3	Wò nyawɔwɔ de ga nu na amewo, ale be nèle fewu ɖum, eye amea ɖeke mede ŋukpe mo na wò o; 
JOB.11.4	eyata nèle gbɔgblɔm be: Nye nufiafia me ko, eye medze le ŋkuwò me. 
JOB.11.5	Oo, ne Mawu ahaƒo nu, eye wòake eƒe nuyiwo de ŋuwò, 
JOB.11.6	eye wòaɖe eƒe nunya ɣaɣlawo afia, be wo gɔme goglo nukutɔe la, ekema adze sii be, Mawu ƒe ŋku dzo le wò vodadaa ɖewo dzi.
JOB.11.7	Ɖe àte ŋu ake ɖe Mawu ƒe agunu ŋua? Alo ale ŋu ade ŋusɛ̃katãtɔ ƒe mlɔeanu kekeakea? 
JOB.11.8	Eka abe dziƒo ene, nuka woa nawɔ? Egoglo wu tsiẽƒe, nuka wòa nunya? 
JOB.11.9	Eƒe dzidzeme didi wu anyigba, eye wòkeke wu atsiaƒu. 
JOB.11.10	Ne eva tso me yi, ele ame, eye wòɖi ʋɔnu la, ameka axe mɔ nɛ? 
JOB.11.11	Elabena enya alakpatɔwo, eye wòkpɔa nu menyo wɔwɔ, evɔ menyanɛ ɖi hafi o. 
JOB.11.12	Ale gegeme hã adze nunya, eye woadzi gbetedzivi wòazu ame.
JOB.11.13	Azɔ ne èdzra wò dzi do, eye nèke wò alɔwo me nɛ, 
JOB.11.14	ne èɖe nu manyomanyo, si le asiwò me la ɖa, eye nu madzɔmadzɔa ɖeke mele wò agbadɔ me o la, 
JOB.11.15	ekema awu wò mo dzi mokaka manɔmee, eye àli ke, eye màvɔ̃ o; 
JOB.11.16	ekema àŋlɔ wò hiãkame be, eye wòanɔ ŋku dzi na wò abe tsi, si si va yi la ene. 
JOB.11.17	Wò agbenɔnɔ me akɔ wu ŋdɔkutsu dzatsɛ, eye ne edo viviti hã la, akɔ ahe ŋdi ene. 
JOB.11.18	Wò dzi adze eme, elabena mɔkpɔkpɔ li, atsa ŋu afisiafi, eye àmlɔ anyi bɔkɔɔ. 
JOB.11.19	Amlɔ anyi, eye amea ɖeke maɖo vodi na wò o, eye ame geɖewo akɔ mo ɖe ŋuwò. 
JOB.11.20	Nu ati kɔ na ame vlowo ƒe ŋkuwo, sitsoƒewo katã abu ɖe wo, eye woƒe mɔkpɔkpɔ la luʋɔ ƒe ƒuƒue.
JOB.12.1	Eye Hiob ɖo du gblɔ bena: 
JOB.12.2	Nyateƒee! Miawo koe nye amewo, eye ne mieku la, ekema nunya ku. 
JOB.12.3	Nye hã nunya le asinye ahe miawo ke ene, eye mia kpli miawo miele kpo ɖeka dzi. Amekae menye nusiawo tɔgbe oa? 
JOB.12.4	Ame ŋutɔ xɔlɔ̃wo ƒe alɔmeɖenu menye tsã, nye amesi yɔa Mawu, eye wòɖoa toe, nye ame dzɔdzɔe kple mawuvɔ̃la anye alɔmeɖenu! 
JOB.12.5	Amesi le dedie buna be, yeado vlo dzɔgbevɔ̃e, eye yeatu nu amesi ƒe afɔ mele te dzi o la. 
JOB.12.6	Adzoblasuwo ƒe agbadɔwo le ŋutifafa me, eye amesiwo le dedie do dziku na Mawu, eye woƒe kɔŋɔŋlɔ nye mawu na wo.
JOB.12.7	Ke bia lãwo se, eye woafia nu wò, kple dziƒoxewo: eye woagblɔe na wo, 
JOB.12.8	kpakple anyigba dzi nutatawo, eye woafia nu wò, eye ƒumelãwo atoe na wò. 
JOB.12.9	Amekae medze sii le nusiawo katã ŋu be, Yehowa ƒe asie wɔ nusiawo oa? 
JOB.12.10	Eya, amesi si me nu gbagbewo katã ƒe luʋɔ kple amegbelɔwo katã ƒe ŋutilã ƒe gbɔgbɔ le! 
JOB.12.11	Ɖe to medoa nya kpɔna, abe alesi veme ɖɔa nuɖuɖu kpɔna ene oa? 
JOB.12.12	Ɖe nunya le amegã ɖeɖiwo si, eye tagbɔ kɔkɔ li na ame tsitsiwoa?
JOB.12.13	Eya si ko nunya kple ŋusẽ, aɖaŋuɖoɖo kple tagbɔ kɔkɔ le. 
JOB.12.14	Kpɔ ɖa, ne egbã nane la, amea ɖeke megatunɛ o, eye ne ede ame xɔ la, amea ɖeke meʋunɛ o. 
JOB.12.15	Kpɔ da, ne exa mɔ na tɔwo la, womiena; ne eɖe asi le wo ŋu la, wowuwlua anyigba. 
JOB.12.16	Eya si me ŋusẽ kple nunya vavãtɔ le, eye etɔ enye mɔtrelawo kple amesiwo kplɔa amewo tre mɔe. 
JOB.12.17	Eɖea aboyo adaŋumegãwo amamae, eye wòdoa tsu ʋɔnudrɔ̃lawo. 
JOB.12.18	Edea fiawo ƒe dzizizi ɖa, eye wòdoa ka ali na wo. 
JOB.12.19	Eɖea aboyo nunɔlawo amamae, eye wòlãa amesiwo ƒo kè ɖe to la, ƒu anyi. 
JOB.12.20	Exɔa nuƒoƒo nyui le nuƒolawio si, eye wòɖea nunya le tagbɔ na amegã ɖeɖiwo. 
JOB.12.21	Etrɔa vlododo kɔna ɖe amegãwo dzi, eye wodoe agblɔ ŋusẽtɔwo ƒe alidziblanu me. 
JOB.12.22	Ekloa nu le nusi ɣia nigbinigbi la dzi tso viviti me, eye wòhea blukɔ vaa kekeli nui. 
JOB.12.23	Enana duwo dzina ɖe dzi, eye wòtsrɔa wo; enana dukɔwo kekea ta, eye wògakplɔa wo dzonɛ. 
JOB.12.24	Egblẽa tagbɔ na anyigba dzi dukɔwo ƒe tatɔwo, eye wònana wotsaa tsa glãla le gbegbe, si mɔa ɖeke mele o. 
JOB.12.25	Wotsaa asi le viviti me akaɖia ɖeke menɔa wo si o, eye wònana wotsaa tsa glãla abe ahamulawo ene.
JOB.13.1	Mikpɔ ɖa, nusiawo katã mekpɔ kple nye ŋkuwo, nye to see, eye wòdzrae ɖo. 
JOB.13.2	Nu alesi nu mienya la, nye hã menyae; míe kple miawo la kpo ɖeka dzi míele. 
JOB.13.3	Ke medi be, maƒo nu kple ŋusẽkatãtɔ, eye wòle dzroyem be, mía kple Mawu míahe nya akpa. 
JOB.13.4	Ke miawo la, ami ɖem miele ɖe aʋatso, eye gbedala dzodzrowo mienye. 
JOB.13.5	Oo, ne miazi ɖoɖoe dzro de; ekema woabu esia nunyae na mi. 
JOB.13.6	Mise ɖokuinye nuɖeɖe dzro, eye milé to ɖe nye nuyiwo ƒe nyaʋiʋli ŋu! 
JOB.13.7	Ɖa miebe, yewoagblɔ nu madzɔmadzɔ ahatsɔ di Mawu ƒe nyonyo, eye miaka aʋatso ahatsɔ ɖi eƒe nyonyoa? 
JOB.13.8	Ɖe miebe, yewoade edzia? Alo ɖe miebe, yewoawɔ dzre ɖe Mawu nua? 
JOB.13.9	Ne edzro mia me kpɔ la, ɖe eteƒe akɔa? Alo ɖe miebe, yewoaflui, abe alesi woflua amegbetɔ enea? 
JOB.13.10	Ahe to na mi kokoko, ne miele ame dzi dem le adze me. 
JOB.13.11	Ɖe eƒe gãnyenye mado ŋɔdzi na mi, eye eƒe vɔvɔ̃ malé mi oa? 
JOB.13.12	Miaƒe nye tsitsiwo nye tofloko, eye miaƒe aʋakpoƒuƒuwo nye anyi ɖeɖe.
JOB.13.13	Miɖe nu ɖa le ŋunye, ne maƒo nu, eye nusi be, yeava dzinye la, neva! 
JOB.13.14	Malé nye ŋutilã ɖe aɖu nu, eye matsɔ nye luʋɔ aɖo nye asi me. 
JOB.13.15	Kpɔ ɖa, ele wu ye ge tsã, eya ko sinu kpɔm mele; ke ɖeko mebe, maʋu go nye zɔzɔme ɖe ŋku me nɛ, 
JOB.13.16	eye esia nye nye dziɖuɖu xoxo, elabena ame vloa ɖeke medona ɖe eŋku me o. 
JOB.13.17	Mise nye nyawo dzro, eye nye nyameɖeɖe nede to me na mi! 
JOB.13.18	Kpɔ ɖa, medzra ɖo ɖe dzrenya la ŋu, eye menyae be, tɔnyee le dzɔdzɔ ge. 
JOB.13.19	Ameka ate ŋu akpe kplim? Eya ko hafi mazi ɖoɖoe, eye maku. 
JOB.13.20	Negbe nu eve ko megawɔm o, ekema nyemaɣla ɖokuinye ɖe ŋkuwò me o: 
JOB.13.21	Te wò asi ɖa le ŋunye, eye wò ŋɔdzi megade dzikatsoƒoe nam o! 
JOB.13.22	Ekema yɔm, eye matɔ, alo nyea maƒo nu, eye nado eŋu nam!
JOB.13.23	Vodada kple nuvɔ̃ nenie le ŋunye? Na manya nye dzidadawo kple nye nuvɔ̃wo! 
JOB.13.24	Nukaŋuti nèɣla wò ŋku me dem, eye nèle buyem wò futɔe? 
JOB.13.25	Ɖe nèbe yeado vodi na aŋgba, si nu ya, alo nayɔ ahɔ̃liti ƒuƒu ɖe nua? 
JOB.13.26	Hafi nètsɔ vevesesewo ɖo dzinye, eye nèna mele nye ɖevime vodadawo ƒe dome nyim; 
JOB.13.27	ède ga nye afɔwo ɖe atiboli ŋu, èle ŋudzɔ hã na nye mɔwo katã, eye nèɖo liƒo na nye afɔƒome; 
JOB.13.28	evɔ wònye menyunyɔ abe nu ŋɔɖua kple avɔ, si agbagblaʋui du la, ene hafi.
JOB.14.1	Amegbetɔ nyanu tɔ dzidzia, eƒe agbe le kpuie, eye fuɖeɖe ti kɔ nɛ. 
JOB.14.2	Edona abe seƒoƒo ene, eye wòyrɔna; esina abe vɔvɔli ene, eye metɔna ɖi o. 
JOB.14.3	Esia tɔgbe ŋu nèke ŋku ɖo, eye nèkplɔm va wò ʋɔnuia? 
JOB.14.4	Ɖe ame dzadzɛ ate ŋu atso ame madzamadza mea? Ɖeka pɛ hã o! 
JOB.14.5	Ne woɖo eƒe ŋkekewo, eƒe dzinuwo ƒe xexlẽme le gbɔwò, eye nèdo liƒo nɛ, si dzi magbɔ o la, 
JOB.14.6	ekema ɖe kɔ ɖa le eŋu, ne wòagbɔ ɖe eme, eye wòakpɔ dzidzɔ, abe alesi agbatedɔwɔla kpɔa dzidzɔ le eƒe ŋkeke ŋu ene!
JOB.14.7	Elabena mɔkpɔkpɔ li na ati; ne wolãe la, ekema egadzena yeye, eye eƒe alɔwo nu metsina o. 
JOB.14.8	Ne eƒe kewo do xoxo le anyigba me, eye eƒe takpo ku le to me la, 
JOB.14.9	tsi ƒe ʋeʋẽ nana be, wògadzena, eye wòtoa alɔ abe atilɔ mumu, si woɖo ene. 
JOB.14.10	Ke ne ŋutsu ku la, emlɔa anyi drana ɖi, eye ne amegbetɔ mia nu la, afika wògale? 
JOB.14.11	Tsi nona le ta me, tɔsisi miena, eye eme ƒuna; 
JOB.14.12	ke ne amegbetɔ mlɔ anyi la, megafɔna o, ŋkeke alesi dziƒowo li la, menyɔna o, eye womenyɔnɛ tsoa eƒe alɔ̃dɔdɔa me o.
JOB.14.13	Oo, ne naxaɣlam ɖe tsiẽƒe, eye nadzram ɖo, vaseɖe esime wò dɔmedzoe nu nafa; naɖo ɣeyiɣi nam, eye naɖo ŋku dzinye emegbe ɖe! 
JOB.14.14	Ne ŋutsu ku la, ɖe wògagbɔa agbea? Le nye aʋamenɔɣiwo katã la manɔ asiɖeɖe le ŋunye lalam. 
JOB.14.15	Àyɔm, eye matɔ na wò, ne wò asinudɔwɔwɔ ƒe nu le dzrowòm. 
JOB.14.16	Ke azɔ la èle nye afɔɖeɖewo xlẽm, eye mèto nye nuvɔ̃ ŋu yi o. 
JOB.14.17	Wodzi nye dzidada ɖa nu me goŋgoŋ hetre enu, eye nègale nye voɖadawo ɖitsim.
JOB.14.18	Ke ne to ŋe dze eme la, etua wɔ, eye agakpe tena ɖa le eteƒe. 
JOB.14.19	Tsi nyia kpewo, eye tsidzadza kplɔa anyigbakewo dzonae, ale nègblẽa amegbetɔ ƒe mɔkpɔkpɔ mee. 
JOB.14.20	Edzea edzi kple ŋusẽ ɖaa, eye enu va yina, ètrɔa eƒe mo bubui henyãnɛ ɖona ɖa. 
JOB.14.21	Ne bubu le viawo ŋu la, menyanɛ o, eye ne woɖi gbɔ la, medzea sii o. 
JOB.14.22	Negbe eya ŋutɔ ƒe ŋutilã ƒe veve ko wòsena, eye eya ŋutɔ ƒe luʋɔ koe xaa nu.
JOB.15.1	Tete Elifaz, Temanitɔ la, ɖo eŋu gblɔ bena: 
JOB.15.2	Ɖe nunyala atsɔ nya tofloko aɖo eŋu, eye ɣedzeƒeya ayɔ eƒe ɖɔmea? 
JOB.15.3	Atsɔ nuƒoƒo, si mele ɖeke me o, kple nya, siwo maɖe ame o la, anɔ eɖokui ta ʋlimia? 
JOB.15.4	Edzudzɔ mawuvɔvɔ̃, eye nèɖi gbɔ tamesusuwo le Mawu ŋku me. 
JOB.15.5	Elabena wò vodada le nu fiam wò nu, eye nètia ayetɔwo ƒe aɖe. 
JOB.15.6	Wò nue le fɔ, bum wò, menye nyee o, eye wò nuyiwoe nye ɖasefowo ɖe ŋuwò.
JOB.15.7	Wòe nye ame gbãtɔ wodzi loo? Wòe tredzɔdzɔ na togbɛwoa? 
JOB.15.8	Ɖe nèse Mawu ƒe adaŋudede kple to, eye nèfi nunya na ɖokuiwòa? 
JOB.15.9	Nuka nènya, eye míawo míenyae o? Nuka gɔme nèse, eye míawo míedze sii o? 
JOB.15.10	Ta ɣi tɔwo kple amegã ɖeɖiwo le míawo hã dome, amesiwo ƒe ŋkeke sɔ gbɔ wu fofowò tɔ. 
JOB.15.11	Ɖe Mawu ƒe akɔfanamewo kple nya bɔbɔe, si gblɔm wole na wò la, nye nu tsɛ na wòa? 
JOB.15.12	Afika wò dzi le fluwòm yinae, eye nukaŋuti wò ŋku le totrom, 
JOB.15.13	be nètrɔ wò dziku ɖe Mawu ŋu, eye wò nu le nyawo dudum le ƒoƒom ɖi? 
JOB.15.14	Nuka nye amegbetɔ, be yeadza, kple nyɔnu tɔ dzidzia, be yeanye ame dzɔdzɔe? 
JOB.15.15	Kpɔ ɖa, meɖoa dzi ɖe eƒe ame kɔkɔewo ŋu o, eye dziƒo medza le eŋku me o, 
JOB.15.16	ʋuu eke, ne wòahayi ame nyɔŋu, ame gbegblẽ, amesi noa nu vlo wɔwɔ abe tsi ene la, nye ge?
JOB.15.17	Mele nya to ge na wò, lé to ɖe ŋunye! Eye nusi mekpe la, eya gblɔ ge mala: 
JOB.15.18	nusi nunyalawo xlẽ fia le wo fofowo ŋu, eye womeɣlae o, 
JOB.15.19	wo, amesiwo ɖeɖe wotsɔ anyigba la na, eye amedzroa ɖeke meto wo dome o. 
JOB.15.20	Ŋɔdzi léa ame vlo le eƒe agbe me ŋkekewo katã me, eye ƒe geɖe siawo wotu ɖo na ŋutasẽla. 
JOB.15.21	Ŋɔdzigbe ɖi le eƒe to me be: Adzoblasu le ƒoƒo ge ɖe edzi le ŋutifafaɣi me. 
JOB.15.22	Mele mɔ kpɔm be, yeasi le viviti nu o, eye ɖe wotiae da ɖi hena yi. 
JOB.15.23	Ele tsa glãla tsam le abolo ta be, afika ɖe le? Enyae be, vivitidogbe le klalo ɖe ye xa. 
JOB.15.24	Ŋɔdzi kple hiã do dzikatsoƒoe na, wodze edzi abe fia, si dzra ɖo ɖe tadede aʋa me ŋu ene. 
JOB.15.25	Elabena eɖo eƒe asi ɖe Mawu ŋu, eye wòdze aglã ɖe ŋusẽkatãtɔ ŋu; 
JOB.15.26	eƒu ɖu ɖe edzi kple kɔ dzeti kpakple akpoxɔnu ƒe kpo titri la. 
JOB.15.27	Eklã ɖe mo gbɔ, eye eƒe alime ɖa ami, 
JOB.15.28	Ena du gbagbãwo kple xɔdowo me, siwo woɖo ɖi de anyiglãgozuzu ŋu. 
JOB.15.29	Eyata makpɔ ho o, eƒe kesinɔnu mali ke o, eye mabi alɔ wòatɔ anyi o. 
JOB.15.30	Masi le viviti nu o, dzoƒaɖe ana eƒe alɔwo naƒu, eye Mawu ƒe nu me ƒuƒu aɖee ɖa. 
JOB.15.31	Megana ŋu ɖom ɖe yakanuwɔwɔ ŋu o, eɖokui flum wòle; elabena axɔ yakanu ɖe eteƒe. 
JOB.15.32	Ava me hafi eƒe ɣeyiɣi naɖo dzi, eye eƒe deʋala made ama o. 
JOB.15.33	Adudu, abe alesi weintsetse gboewo luluna le weinka ŋu ene, eye woadudu abe amiti ƒe seƒoƒo ene. 
JOB.15.34	Elabena ame vlowo ƒe ha medzina ɖe dzi o, eye dzo afiã zãnuxɔlawo ƒe agbadɔ. 
JOB.15.35	Wofɔ agbagbadzedze ƒe fu hetsɔ dzɔgbevɔ̃e dzi, eye alakpa tsi ɖe dɔ me na wo.
JOB.16.1	Tete Hiob ɖo ŋu gblɔ bena: 
JOB.16.2	Mese nusiawo tɔgbe wòsɔ gbɔ azɔ; mi katã la akɔfala ƒuƒluwo mienye. 
JOB.16.3	Nya toflokoawo va azɔa? Nukae ɖu lãme na wò, be nèɖo eŋu? 
JOB.16.4	Nye hã mate ŋu aƒo nu abe miawo ene; ɖe wònye miawoe xa ɖe tenyeƒe la, anye ne matrɔ nyawo aƒo ɖe anyi ɖe mia ŋu, eye maʋuʋu ta ɖe mia ŋu; 
JOB.16.5	anye ne matsɔ nye nu ade dzi ƒo na mi, eye nyemagbe nye nuyi tsɔtsɔ ado haha na mi o! 
JOB.16.6	Ne meƒo nu la, nye veveawo dzi maka aɖe o, eye ne medzudzɔ hã la, ɖe woavɔ nama?
JOB.16.7	Ke azɔ la egbã lãme nam, eye nètsrɔ̃ nye aƒemetɔwo. 
JOB.16.8	Elém, esia nye ɖase; eye nye ƒuɖiɖi tsi tre ɖe ŋunye hele ɖase ɖim ɖe mo nam kaŋ. 
JOB.16.9	Eƒe dɔmedzoe vuvum, eye wòwɔ avu kplim; feɖu aɖukli ɖe ŋunye, eye wòklẽ ŋku ɖe ŋunye abe nye futɔ ene. 
JOB.16.10	Woke woƒe nu ɖe ŋunye baa, woɖu fewu heƒo tome nam, eye wotso ha ɖe ŋunye. 
JOB.16.11	Mawu gblẽm ɖe ɖevi vloewo si me, eye wòtsɔm ɖe asi na ame vlowo. 
JOB.16.12	Meli bɔkɔɔ, tete wògbãm nyanyanya; elé kɔgbɔ nam, eye wòʋuʋum, eye wòtsɔm ɖo nudzidzea na eɖokui. 
JOB.16.13	Eƒe aŋutrɔwo blam kɔtɔɔ, ete nye ayikuwo nublanui makpɔe, eye wòtrɔ nye vevegoe kɔ ɖe anyigba. 
JOB.16.14	Ede abi ŋunye gadee de dzi, eye wòlũ de dzinye abe kalẽtɔ ene. 
JOB.16.15	Metɔ akpanya ɖe nye ŋutigbalẽ ŋu, eye metsɔ nye dzo ɖe ke me. 
JOB.16.16	Mefa avi, nye mo ɖo ʋusrã, eye ku ƒe vɔvɔli le nye aɖabawo dzi, 
JOB.16.17	evɔ wònye nu madzɔmadzɔa ɖeke mele nye asiwo me o, eye alakpa mele nye gbedodoɖa me o hafi.
JOB.16.18	Anyigba, megatsyɔ nye nu dzi o, eye nye aʋadodo megakpɔ nɔƒea ɖeke o! 
JOB.16.19	Kpɔ ɖa, nye ɖasefo le dziƒo fifia hã, eye tanyeʋlila le dzi! 
JOB.16.20	Xɔ̃nyewo le fewu ɖum le ŋunye, eye nye ŋku le aɖatsi fam na Mawu, 
JOB.16.21	be wòatso na ŋutsu la le eya kple Mawu dome, kple amegbetɔvi la le eya kple xɔlɔ̃a dome. 
JOB.16.22	Elabena nye ƒe ʋeeawo le dedem, eye mayi demagbɔnugbe.
JOB.17.1	Nu ti kɔ na nye gbɔgbɔ, nye ŋkekewo nu tsi, eye yɔdo enye tanye. 
JOB.17.2	Nyateƒe, fewuɖuɖu ɖe to ɖem, eye nye ŋku le woƒe dzrehehewo teƒe kpɔm. 
JOB.17.3	Wò ŋutɔ xɔ nya ɖe nunye le gbɔwò! Ameka gɔ̃e gali ana asim? 
JOB.17.4	Elabena èɣla nunya ɖe woƒe dzi, eyata mana woƒe alɔ naɖe dzi o. 
JOB.17.5	Amesi tsɔ xɔlɔ̃wo ɖe awɔba me la, viawo ƒe ŋkuwo atsi. 
JOB.17.6	Etsɔm wɔ hameloe na dukɔwo, eye ame, ne woaɖe la ɖe mo na ko manye tsã. 
JOB.17.7	Nye ŋku tsi vi le nuxaxa ta, eye nye ŋutilã ŋu nuwo katã le abe vɔvɔli ene. 
JOB.17.8	Ame dzɔdzɔe ƒe nu ku le esia ta, eye dzi ku ame maɖifɔ ɖe ame vɔ̃ɖi la ŋu. 
JOB.17.9	Ke ame dzɔdzɔe alé eƒe mɔ ɖe asi sesĩe, eye asi dzadzɛ tɔ akpɔ ŋusẽ ɖe edzi.
JOB.17.10	Ke mi kalã mitrɔ va ko; nyemele nunyalaa ɖeke kpɔ ge le mia dome o. 
JOB.17.11	Nye ŋkekewo nu yi; nye tameɖoɖo, siwo xɔ nye dzi me la, me gblẽ. 
JOB.17.12	Wobe, yewoatsɔ zã awɔ ŋkekee, kekeli natsɔ de gbɔnye kpuie wu viviti. 
JOB.17.13	Ne mele ŋu ɖom ɖe tsiẽƒe ŋu abe nye aƒe ene, eye meɖo nye aba de viviti me, 
JOB.17.14	ne meyɔ yɔdo be fofonye, eye nyẽwo be danye kple nɔvinyenyɔnu la, 
JOB.17.15	afika gɔ̃e nye mɔkpɔkpɔ la le? Amekae le nye mɔkpɔkpɔ la kpɔm? 
JOB.17.16	Nenye be, mía kplii míegbɔ de me le ke me la, ekema ayi tsiẽƒe ƒe gametiwo gbɔ.
JOB.18.1	Tete Suaxtɔ Bildad ɖo ŋu gblɔ bena: 
JOB.18.2	Ɣekaɣi miawɔ nyaʋa ase ɖo? Midze nunya gbã, emegbe hafi miaƒo nu! 
JOB.18.3	Nukaŋuti wobu mí lãwoe, eye míenye bometsilawo le mía ŋku me? 
JOB.18.4	Tsiã, wò amesi vuvu wò ŋutɔ ɖokuiwò le wò dɔmedzoe me, wò tae anyigba azu aƒeɖo, eye woate agakpe ɖa le eteƒea?
JOB.18.5	Ke ame vɔ̃ɖi ƒe akaɖi tsina, eye eƒe dzoƒaɖe meklẽna o. 
JOB.18.6	Kekeli doa viviti le eƒe agbadɔ me, eye eƒe akaɖi tsina le eta me. 
JOB.18.7	Eƒe afɔ legbe ɖeɖe tona ɖe eme, eye eya ŋutɔ ƒe adaŋudede ƒunɛ anyi. 
JOB.18.8	Elabena wonyãnɛ wòtsɔa eƒe afɔ dea ɖɔ me, eye wòzɔa mɔ̃ka dzi. 
JOB.18.9	Adoboli miãna ɖe afɔkpo dzi nɛ, eye mɔ̃ka ɖenɛ. 
JOB.18.10	Wotrea ƒoɖetoe nɛ, eye wolia eƒe mɔ̃ de etoƒe. 
JOB.18.11	Ŋɔdzidodowo doa dzikatsoƒoe nɛ, eye woyɔnɛ de nu kplikplikpli. 
JOB.18.12	Eƒe dzɔgbevɔ̃e tsia dɔmeɣee de eŋu, eye gbegblẽ nɔa klalo de exa. 
JOB.18.13	Eƒe ŋutilã ŋu nuwo duduna, eye ku ƒe ŋgɔgbevi ɖua eƒe ŋutilã ŋu nuwo. 
JOB.18.14	Woaɖee ɖa le eƒe agbadɔ, si ŋu wòle ŋu ɖom ɖo la me, eye nu akplɔe aƒu fia dziŋɔla. 
JOB.18.15	Nusi menye etɔ o la, nɔa eƒe agbadɔ me, eye wokɔa aŋɔ ɖe enɔƒe. 
JOB.18.16	Eƒe kewo kuna ɖe to me, eye eƒe alɔwo yrɔna ɖe dzi me. 
JOB.18.17	Womeɖoa ŋku edzi le anyigba dzi o, eye eƒe ŋkɔ buna le ablɔ me. 
JOB.18.18	Wotua asii tsoa kekeli me dona ɖe viviti me, eye wonyãnɛ ɖa le xexeame. 
JOB.18.19	Vi alo tɔgbuiyɔvia ɖeke manɔ esi le eƒe dukɔ dome o, eye amea ɖeke makpɔtɔ ɖe enɔƒe o. 
JOB.18.20	Ɣetoɖoƒetɔwo ƒe nu aku le eƒe ŋkeke la ŋu, eye ɣedzeƒetɔwo ƒe tame able fu. 
JOB.18.21	Alea nu madzɔmadzɔ wɔla ƒe nɔƒewo nɔna, eye alea amesi ŋlɔ Mawu be la, ƒe teƒe nɔna.
JOB.19.1	Eye Hiob ɖo ŋu gblɔ bena: 
JOB.19.2	Ɣekaɣi mianɔ nuxaxa dom na nyee luʋɔ, eye miatsɔ nyawo agbãm nyanyanya ase ɖo? 
JOB.19.3	Zi ewo sɔŋ enye si mieɖo vlom, eye ŋu mele mia kpem, be míele funyafunya wɔmem o! 
JOB.19.4	Eye nenye vavãe metra la, ekema nye tatra la le nye ɖeka dzinye. 
JOB.19.5	Nenyo vavãe míebe, yewoawɔ mia ɖokui ga ɖe ŋunye, eye miafia nye ŋukpem la, 
JOB.19.6	ekema minyae be, Mawu wɔ nu madzɔmadzɔ ɖe ŋunye, eye wòda ɖɔ ɖe ŋunye godoo va kpe.
JOB.19.7	Kpɔ ɖa, meyɔ ame le ŋutasesẽ ta, gake wometɔ nam o; meɖo ɣli le xɔname ŋuti, ke wometso nam o. 
JOB.19.8	Etɔ kpɔ ɖe nye mɔ dzi, efɔflɔ meli o, eye wòlɔ viviti ƒo ɖe nye afɔtoƒewo. 
JOB.19.9	Eklo nye bubu ɖa le ŋunye, eye wòɖe fiakuku le ta nam. 
JOB.19.10	Egbãm keŋkeŋ, eye nyemegali o, eye wòho nye mɔkpɔkpɔ abe ati ene. 
JOB.19.11	Ena eƒe dɔmedzoe bi ɖe ŋunye, eye wòbum abe eƒe futɔwo ene. 
JOB.19.12	Tete eƒe adzohawo ɖo, woɖe mɔ ɖe ŋunye, eye woƒu asaɖa anyi ɖe nye agbaɖɔ ŋu godoo va kpe. 
JOB.19.13	Eɖe nɔvinyeŋutsuwo ɖa le ŋunye, eye xɔ̃nyewo trɔ bubui ɖem keŋ. 
JOB.19.14	Nye ƒometɔwo gbe nye nya, eye nye ame nyanyɛwo ŋlɔm be. 
JOB.19.15	Nye aƒemetɔwo kple nye dɔlanyɔnuwo le buyem amedzroe, eye mezu ame tutɔ le woƒe ŋku me. 
JOB.19.16	Meyɔ nye dɔlaŋutsu, metɔ o, eye ele nam be, matsɔ nye nu aƒo koko nɛ. 
JOB.19.17	Nye nume le ʋeʋẽm ɖe srɔ̃nye, eye mele ya ɖem ɖe nye alimeviwo. 
JOB.19.18	Ɖeviwo ke ha le vlo domem, eye ne mebe, metso la, wonɔa nu ƒom le ŋunye. 
JOB.19.19	Xɔ̃nye veviwo le ŋunyɔmem, eye amesiwo melɔ̃na la, tso ɖe ŋunye. 
JOB.19.20	Nye ŋutigbalẽ kple nye ŋutilã le ɖe nye ƒu ŋu, negbe nye nye koe kpɔtɔ. 
JOB.19.21	Mive nunye, xɔ̃nyewo, mive nunye! Elabena Mawu ƒe asi ƒoni. 
JOB.19.22	Nukaŋuti miele yonyeme tim abe Mawu ene, eye nye ŋutilã meɖi ƒo na mi kpɔ oa?
JOB.19.23	Oo, ɖe woaŋlɔ nye nyawo ɖi, eye woade wo agbalẽ me, 
JOB.19.24	woatsɔ ganuŋlɔnu aɖe wo ɖe agakpe dzi, eye woade wo me, kple tsumi! 
JOB.19.25	Ke nyea menyae be, nye xɔnametɔ le agbe, eye mlɔe ke la ado ɖe anyigba me. 
JOB.19.26	Eye ne nye ŋutilã vuvu yaʋayaʋa, eye nye ŋutilã megali o la, makpɔ Mawu. 
JOB.19.27	Makpɔe na ɖokuinye, nye ŋutɔ nye ŋkuwo akpɔe, eye menye ame bubu o. Ele nye ayikuwo dzrom le dɔ me. 
JOB.19.28	Ne miegblɔ be, aleke míawɔ ati eyome? eye be: nya la ƒe agunu le gbɔnye la, 
JOB.19.29	ekema yi netso dzika ƒo na mi; elabena yi wotsɔna hea to na vodada sia tɔgbe; ne mianyae be, ʋɔnudɔdrɔ̃ li.
JOB.20.1	Tete Naamalɔ Zofar do ŋu gblɔ bena: 
JOB.20.2	Esi metsi dzi le ɖokuinye me la, eyata nye susuwo ɖo eŋu nam. 
JOB.20.3	Manɔ nya heɖeameŋu, si nye nye dzu la sem, eye wòatsɔ nya toflokowo anɔ eŋu ɖom nam. 
JOB.20.4	Ɖe menya nusi li tso tititi ke, esime woɖo amegbetɔwo anyigba dzi la o be: 
JOB.20.5	Ame vlowo ƒe aseyetsotso nu mesena yina o, eye ame vɔ̃ɖi ƒe dzidzɔ nɔa anyi aɖabaƒoƒo ɖeka koa? 
JOB.20.6	Ne eƒe gãnyenye de dziƒo, eye eƒe ta ɖatɔ alilikpo la, 
JOB.20.7	aɖo agu ɖikaa abe eƒe mi ene; eye amesiwo kpee la, abia be: Afika eyama le? 
JOB.20.8	Enu ayi abe drɔ̃ekuku ene, eye womagakpɔe o, eye wòabu abe zã me ŋutega ene. 
JOB.20.9	Ŋku, si kpɔe la, magakpɔe akpɔ o; eye enɔƒe hã magakpɔe o. 
JOB.20.10	Viawo anyo dɔme na ame dahewo, eye woƒe asi agbugbɔ eƒe kesinɔnuwo ana. 
JOB.20.11	Ŋusẽ dzodzo nɔ eƒe ƒuwo ŋu, ke woa kplii womlɔ ke me. 
JOB.20.12	Ne nu vɔ̃ɖi vivi le nu me nɛ, eye wòɣlae ɖe eƒe aɖe te, 
JOB.20.13	eɖo nuxi, meɖe asi le eŋu o, eye wògblẽe ɖe eƒe veme la, 
JOB.20.14	ekema eƒe nuɖuɖu atrɔ le eƒe dɔkaviwo me azu da kpui ƒe veve ɖe dɔme nɛ. 
JOB.20.15	Emi kesinɔnu, eye ele nɛ be, wòadzɔe; Mawu aɖee atso eƒe ɖɔ me. 
JOB.20.16	Eno da kpui ƒe aɖi, eye ƒli ƒe aɖi wui, 
JOB.20.17	Makpɔ dzidzɔ le tɔʋuwo kple tɔsisiwo, esiwo me anyitsi kple notsi kpekẽ le sisim la la ŋu o. 
JOB.20.18	Egbugbɔ nusi wòwɔ ɖɔ kpɔ la na, eye memii o; eye mekpɔ dzidzɔ le nusi wòɖɔ li la ŋu o. 
JOB.20.19	Elabena ete ame dahe ɖe anyi, eye wògblẽe ɖi; exɔ xɔ, si metu o la sesẽe. 
JOB.20.20	Elabena atsi dzodzodzoe le eɖokui me, ke matsɔ eƒe nu veviwo aɖe eɖokuii o. 
JOB.20.21	Naneke mekpɔtɔ o le eƒe nutsuɖuɖu la, eyata eƒe dzɔgbenyuie matɔ ɖi o. 
JOB.20.22	Ne nu bɔ ɖe esi kpaŋ la, ŋɔdzi alée be, hiãtɔwo ƒe asiwo katã le ye dzi va ge. 
JOB.20.23	Esime wòle eƒe ƒoɖo yɔm kple nuɖuɖu la, eɖe ga eƒe dɔmedzoe heliheli la ɖe eŋu, eye wòna wòdza ɖe edzi le nuaɖuƒe. 
JOB.20.24	Ne esi le ga yibɔ lãnu nu la, ekema akɔblida aƒo ɖee. 
JOB.20.25	Ehoe wòdo le eƒe lã me, eye esi ga dadzo la ɖo tso eƒe vevegoe me la, ŋɔdzi lée. 
JOB.20.26	Wodzra vivitiwo katã ɖo ɖi ɖe eƒe kesinɔnuwo ŋu; dzo, si womeƒlɔ ɖo o la, fiãe, eye wòɖuɖɔ nusi kpɔtɔ ɖe eƒe agbaɖɔ me la ƒiaƒiaƒia! 
JOB.20.27	Dziƒo aklo nu le eƒe vodada dzi, eye anyigba atso ɖe eŋu. 
JOB.20.28	Wòalɔ eƒe me gblemenuwo adzoe, eye wòado dzodzo yayaya le Mawu ƒe dɔmedzoe ŋkeke la dzi. 
JOB.20.29	Esia nye ame vlo ƒe gome tso Mawu gbɔ kpakple domenyinu, si woɖo ɖi nɛ tso Mawu gbɔ.
JOB.21.1	Tete Hiob ɖo ŋu gblɔ bena: 
JOB.21.2	Oo, misee, mise nye nuƒoƒo dzro, eye esia anye miaƒe akɔfaname. 
JOB.21.3	Migbɔ dzi ɖi nam, ne maƒo nu vɔ, hafi miaɖe alɔme le ŋunye. 
JOB.21.4	Amewo ŋue mele konyi fam ɖo loo, eye nukaŋuti magbɔ dzi ɖi ɖo? 
JOB.21.5	Mitrɔ ɖe ŋunye, eye miaƒe nu neku, eye mitsɔ asi ɖo nu! 
JOB.21.6	Hm, ne meɖo ŋku edzi la, vɔvɔ̃a ɖoam, eye nye lãme blea fu.
JOB.21.7	Nukaŋuti ame vɔ̃ɖiwo tsia agbe, wokua amegã, eye woƒe ŋusẽ dzina ɖe edzi? 
JOB.21.8	Wo viwo lia ke le wo gbɔ kple woƒe dzidzimeviwo le wo ŋku me. 
JOB.21.9	Woƒe aƒewo nɔa ŋutifafa me, ŋɔ medzia wo o, eye Mawu ƒe atam mevaa wo dzi o. 
JOB.21.10	Eƒe nyitsu yɔa asi, eye menyea dzodzro o; eƒe nyinɔ dzia vi, eye fu megena le eƒo o. 
JOB.21.11	Woɖea woƒe ŋutsuviwo doa goe abe lãha ene, eye wo viwo nɔa adzrɔ ɖim. 
JOB.21.12	Wonɔa ha dzim ɖe gakogoe kple gakasaŋku ŋu, eye wonɔa dzidzɔ kpɔm ɖe dze ƒe ɖiɖi ŋu. 
JOB.21.13	Woɖua woƒe ŋkekewo le dzidzɔ me, eye le adahaƒoƒo ɖeka me woɖoa agu yia tsiẽƒe. 
JOB.21.14	Ke wogblóna na Mawu be: Te ɖa le mía gbɔ, míele naneke dim, be míanya le wò mɔwo ŋu o. 
JOB.21.15	Ameka nye ŋusẽkatãtɔ, ne míasubɔe, eye viɖe ka wònye na mí, ne míaɖe kuku nɛ?
JOB.21.16	Kpa ɖa, woƒe dzɔgbenyuie mele wo si me o; eyata ame vɔ̃ɖiwo ƒe adaŋudede nede megbe xaa tso gbɔnye! 
JOB.21.17	Zi nenie ame vɔ̃ɖiwo ƒe akaɖi mehetsina, eye woƒe gbegblẽ mehevaa wo dzi o? Emãa woƒe gome na wo le eƒe dɔmedzoe me, 
JOB.21.18	be woanɔ abe gbe ƒuƒu le ya nu ene, abe tsro, si ahom kplɔna dzonae ene. 
JOB.21.19	Mawu ɖo nuxi dzɔgbevɔ̃e ɖi na viawo. Aɖo eteƒe nɛ, be wòa ʋẽe ase! 
JOB.21.20	Eƒe ŋkuwo akpɔ eya ŋutɔ ƒe gbegblẽ, eye wòano ŋusẽkatãtɔ ƒe dziku heliheli la.
JOB.21.21	Elabena eƒe aƒe me nya ka tsɔ egbɔ le emegbe, nenye be, wotsi eƒe dzinuwo ƒe xexlẽme nu? 
JOB.21.22	Ɖe wobe, yewoafia nunya Mawu, eya amesi drɔ̃a ʋɔnu dziƒotɔwoa? 
JOB.21.23	Amea ɖe ku, esime wole dzɔgbenyuie geɖe me, esime wòɖe dzi ɖi, eye wòli bɔkɔɔ; 
JOB.21.24	eƒe zewo yɔ fũ kple notsi, eye ami yɔ eƒe ƒuto me. 
JOB.21.25	Ke ame bubu ku, esime eƒe luʋɔ le nu xam, eye mede nu nu nyui ŋu kpɔ o. 
JOB.21.26	Wo kple eve la womlɔ wo nɔewo gbɔ le ke me, eye nyẽwo ɖi ba ɖe wo dzi. 
JOB.21.27	Kpɔ ɖa, menya miaƒe susuwo kple tame vɔ̃, siwo ɖom miele ɖe ŋunye. 
JOB.21.28	Ne miele gbɔgblɔm be, afika ŋutasẽla ƒe aƒe le, eye afika agbadɔ, si me ame vɔ̃ɖiwo nɔ la, le hã la, 
JOB.21.29	ɖe miebia mɔzɔlawo se, eye mielé to ɖe woƒe nuteƒekpɔkpɔwo ŋu be, 
JOB.21.30	wokpɔa ame vɔ̃ɖi ta le gbegblẽɣi, eye wotsonɛ ɖi le dɔmedzoedogbe oa? 
JOB.21.31	Ameka agblɔ eƒe zɔzɔme ɖe ŋku me nɛ kaŋ, eye ne eƒo nu la, ameka aɖo eteƒe nɛ? 
JOB.21.32	Emegbe wokplɔnɛ ɖo yia yɔdo gbɔe, eye woganɔa eƒe yɔɖo ŋu dzɔm. 
JOB.21.33	Bali me anyikɔwo vivi enu, eye xexeame katã tsɔ eƒe afɔ, abe alesi wodo ŋgɔ nɛ bibibi ene. 
JOB.21.34	Aleke mianɔ akɔ fam nam ɖe ya me? Miaƒe ŋuɖoɖowo la, alakpa ɖeɖe ko wonye.
JOB.22.1	Eye Temanitɔ Elifaz ɖo ŋu gblɔ bena: 
JOB.22.2	Ɖe ŋutsu enye viɖenu na Mawua? Kpao, boŋ nunyala enye viɖenu na eya ŋutɔ ɖokui ko. 
JOB.22.3	Ne ènye ame dzɔdzɔe la, ɖe ŋusẽkatãtɔ tsɔ ɖe le emea? Eye ne fɔɖiɖi mele wò zɔzɔme ŋu o la, viɖe ka wònye nɛ? 
JOB.22.4	Ɖe wòle to hem na wò le wò mawuvɔvɔ̃ ta, eye wòkplɔ wò yi ʋɔnuia? 
JOB.22.5	Ɖe wò nu vɔ̃ɖi wɔwɔ mekeke ta, eye seƒeɖo meli na wò vodadawo oa? 
JOB.22.6	Elabena èxɔ awɔbanu le nɔviwòwo si yakatsyɔ, eye nèɖe avɔ le avɔkoewɔlawo ŋu. 
JOB.22.7	Mèna tsi amesiwo gbafa ƒo la wono o, eye nète abolo dɔwuitɔwo. 
JOB.22.8	Ŋutsu alɔkpa sesẽ tɔ tɔ enye anyigba la, eye ame ŋkutatɔ anɔ edzi. 
JOB.22.9	Eɖo ahosiwo ɖa asi gbɔlo, eye wogbã alɔ na tsyɔeviwo. 
JOB.22.10	Eyata adoboliwo kpe ta ɖe ŋuwò godoo, eye vɔvɔ ɖo dzikatsoƒoe na wò zi ɖeka. 
JOB.22.11	Mèle viviti kple tsiɖɔɖɔ, si nyè tsyɔ dziwò la, kpɔm oa?
JOB.22.12	Ɖe Mawu mekɔ abe dziƒo ene oa? Eye kpɔ alesi ɣletivi kɔkɔtɔwo gbɔ metsɔe o ɖa! 
JOB.22.13	Eye wòa nele gbɔgblɔm be: Nuka Mawu nya? De wòate ŋu adrɔ̃ ʋɔnu to alilikpo dodo mea? 
JOB.22.14	Alilikpowo xe eŋku me, ale be mele nu kpɔm o, eye wòle tsatsam le dziƒo ƒe goawo dzi. 
JOB.22.15	Ɖe nèbe, yealé blemamɔ, si ame gbegblẽwo zɔ la, me ɖe asia? 
JOB.22.16	Amesiwo wotsrɔ̃ ɖa, hafi woƒe ɣeyiɣi la ɖo edzi, eye woƒe agunu lolo zu tɔsisi. 
JOB.22.17	Amesiwo gblɔ na Mawu be: Te ɖa le mía gbɔ, nuka ŋusẽkatãtɔ awɔ mí hã? 
JOB.22.18	Evɔ wonye etsɔ kesinɔnuwo yɔ xɔ na wo taŋ hafi. Ame vɔ̃ɖiwo ƒe adaŋudede nede megbe xaa tso gbɔnye! 
JOB.22.19	Ame dzɔdzɔewo akpɔ eteƒe; eye dzi adzɔ wo, eye ame maɖifɔ aɖu fewu le wo ŋu be: 
JOB.22.20	Wotsrɔ̃ míaƒe adikãtɔwo vavã, eye dzo fiã woƒe nuwo!
JOB.22.21	Dze xɔlɔ̃ kplii, eye ŋuwò afa, elabena to esia me dzɔgbenyuie ava dziwò. 
JOB.22.22	Xɔ nufiafia tso eƒe nu me, eye eƒe nuƒoƒo nede dzigbɔ na wò! 
JOB.22.23	Ne ètrɔ de ŋusẽkatãtɔ ŋu, eye nèbɔbɔ ɖokuiwò ɖe anyi la, ne èɖe nu manyomanyo ɖa le wò agbadɔ me, 
JOB.22.24	eye nètsɔ to me sika kɔ ɖe ke me kple Ofir-sika kɔ ɖe tɔʋu ƒe kpekuiwo me la, 
JOB.22.25	ekema ŋusẽkatãtɔ anye sika kple klosalo na wò gleglegle. 
JOB.22.26	E, ekema àkpɔ dzidzɔ le ŋusẽkatãtɔ ŋu, eye àwu wò mo dzi na Mawu. 
JOB.22.27	Ne edo gbe ɖa nɛ la, aɖo to wò, eye àwɔ wò adzɔgbeɖeɖe dzi. 
JOB.22.28	Ne èɖo nane ɖe tame la, adze edzi na wò, eye kekeli aklẽ ɖe wò mawo dzi. 
JOB.22.29	Ne wole to yim la, ekema ãgblɔ be: Míva dzi! Exɔna na amesi bɔbɔ eɖokui ɖe anyi. 
JOB.22.30	Aɖe ame ɖifɔ hã; eye woaɖee le wò asiwo ƒe dzadzɛnyenye ta.
JOB.23.1	Eye Hiob ɖo ŋu gblɔ bena: 
JOB.23.2	Wobu nye konyifafa aglãdzedzee egbea hã, eye eƒe asi nu se ɖe nye hũɖeɖe dzi. 
JOB.23.3	Oo, ne mahanya, afisi matu eyama le, eye made kekeke enɔƒe de! 
JOB.23.4	Matsɔ nye nya aɖo eŋku me, eye nye nume ayɔ fũ kple ɖokuitaʋlinyawo; 
JOB.23.5	ne menya, alesi wòaɖo eŋu nam, eye madze si nya, si wòagblɔ nam. 
JOB.23.6	Ɖe wòatsɔ eƒe ŋusẽ triakɔ la awɔ aʋa kplima? Kpao ke boŋ akpɔ dzinye! 
JOB.23.7	Eye ame dzɔdzɔe ahe nya kplii, eye tɔnye adzɔ, madza le nye ʋɔnudrɔ̃la gbɔ ɖikaa.
JOB.23.8	Kpɔ da, mete ɣedzeƒe gome, mele afima o; mete ɣetodoƒe gome, nyemekpɔe o. 
JOB.23.9	Ne ele nu wɔm le anyiehe la, nyemekpɔnɛ o; eye ne etrɔ ɖo ta dziehe la, nye ŋku metunɛ o. 
JOB.23.10	Elabena edze si nye mɔ nyanyɛ la, eye ne adom akpɔ la, matsi anyi abe sika ene. 
JOB.23.11	Nye afa mede eƒe afɔɖeɖewo ƒu o, melé ŋku ɖe eƒe mɔ ŋu, eye nyemedze o. 
JOB.23.12	Nyemete ɖe aga le eƒe nuyi ƒe sewo ŋu o, eye medzra eƒe nu me nyawo ɖo wu nye ŋutɔ nye se. 
JOB.23.13	Ke eya la metrɔna o, ameka axe mɔ na? Ne nane dzroe la, ewɔnɛ! 
JOB.23.14	Aƒo nye nya la ade goe, eye esia tɔgbe geɖe le tame nɛ: 
JOB.23.15	Eyata vɔvɔ̃ ɖom le eŋku me, eye ne meyi tame la, dzidzi ƒoam. 
JOB.23.16	Mawu ɖe dzi le ƒonye, eye ŋusẽkatãtɔ ɖo dzikatsoƒoe nam. 
JOB.23.17	Elabena menye viviti la ta wòtsrɔm ɖo o, eye menye nye ŋutɔ tae blukɔ tsyɔm ɖo o.
JOB.24.1	Nukaŋuti ŋusẽkatãtɔ meɖo nuxi ɣeyiɣiatvo o, eye xɔlɔ̃awo mekpɔa eƒe ŋkekewo o? 
JOB.24.2	Wotrɔa liƒowo, eye woɖaa adzo lãhawo kple lãkplɔlawo. 
JOB.24.3	Wokplɔa tsyɔ̃evi ƒe tedzi dzonɛ, eye wotsɔa ahosi ƒe nya ɖoa awɔbae; 
JOB.24.4	wotua asi ame dahewo ɖa le mɔ dzi, eye anyigba dzi hiãtɔwo sina ɣlana. 
JOB.24.5	Kpɔ ɖa, woyia woƒe dɔ dzi abe gbetedzi le gbedzi ene; wofɔna ŋdi kanya ɖe nuhaha ŋu, eye gbegbe naa nuɖuɖu wo hena wo viwo. 
JOB.24.6	Woŋea nu le agble me le zã, eye wofɔa nu dzɔdzɔe le ame vɔ̃ɖi ƒe weingble me. 
JOB.24.7	Womlɔa anyi amama le zã avɔ makpɔm eye nutsyɔtsyɔ mele wo si le vuvɔ me o. 
JOB.24.8	Tsi gãwo ƒoa wo le towo dzi tea wo ŋu; wodoa akɔ na agakpewo, elabena bebeƒe meli na wo o. 
JOB.24.9	Woɖaa adzo tsyɔ̃evi le dada ƒe akɔ, eye woxɔa awɔbanu le ame dahe si. 
JOB.24.10	Wole yiyim amama, avɔ mele wo ŋu o, eye wole lu bablawo tsam domeɣeɣee. 
JOB.24.11	Wole ami ɖam le woƒe gliwo domee, eye wole wein fiãm, gake tsikɔ le wo wum. 
JOB.24.12	Kudɔƒolawo le ŋeŋem le duwo me, eye amesiwo woɖa nui la, le ɣli dom, gake Mawu melé ŋku ɖe nu gbegblẽ wɔwɔ la ŋu o. 
JOB.24.13	Woawoe nye kekeli ƒe futɔwo, womedzea si eƒe mawo o, eye wometoa etoƒe o. 
JOB.24.14	Ne ŋu le ɖeɖem le eme la, hlɔ̃ɖola tsona heƒoa ame dahe kple hiãtɔ ƒua anyi, eye le zã me la ewɔa nu abe fiafitɔ ene. 
JOB.24.15	Ŋutsu ahasitɔ ƒe ŋku le zãɖoɖo ŋu wòle gbɔgblɔm be, ŋkua ɖeke mele ye kpɔ ge o, eye wòtsɔ nu tsyɔ ma. 
JOB.24.16	Wodzea zã ɖe aƒewo ŋu; wodoã ʋɔ ɖe wo ɖokui nu le ŋkeke me, eye womenyaa keli o. 
JOB.24.17	Elabena viviti tsiɖitsiɖi le na wo katã abe agudzedze ene, eye wodzea xɔlɔ̃ zãblukɔ ƒe ŋɔdzi. 
JOB.24.18	Eɖia du le tɔ dzi, eye woaƒo fi ade eƒe domenyinu le anyigba dzi, be magato weingblemɔ o. 
JOB.24.19	Tsiẽƒe kplɔa nuvɔwɔlawo dzonɛ, abe alesi kuɖiɖi kple ŋdɔ heliheli kplɔa sno yina ene. 
JOB.24.20	Dadaa ƒe akɔ aŋlɔe be, avivi nyẽwo nu, eye womagaɖo ŋku edzi o; woaŋe ame vlo abe ati ene, 
JOB.24.21	eya amesi ha konɔ, siwo medzi via ɖeke o, eye mewɔ dɔmenyo na ahosiwo o. 
JOB.24.22	Etsɔa eƒe ŋusẽ léa ŋutasẽla ɖe asi didie, eye amesi megaɖo ŋu ɖe agbenɔnɔ ŋu o la, gafɔna ɖe tsitrenu. 
JOB.24.23	Enana wònɔa dedie, eziɔna ɖe eŋu, eye eƒe ŋkuwo nɔa eƒe mawo ŋu. 
JOB.24.24	Wodoa wo ɖe dzi, eteƒe didina vie ko wo nu va yina; woɖoa agu hekuna abe ame bubuwo ene, eye wolãa wo abe ahɔ̃liti ƒe tagbɔ ene, 
JOB.24.25	Ne mele alea o la, amekae aɖe aʋatso nam, eye wòagblẽ nye nuƒoƒo me?
JOB.25.1	Tete Suaxtɔ Bildad ɖo ŋu gblɔ bena: 
JOB.25.2	Dziɖuɖu le esi, eye ŋɔdzi le eŋu; enaa ŋutifafa le dzi me ʋi. 
JOB.25.3	Ameka ate ŋu axlẽ eƒe aʋakɔwo, eye ameka tame eƒe kekeli mele oa? 
JOB.25.4	Aleke amegbetɔ ƒe nya adzɔ le Mawu gbɔ, eye nyɔnu tɔ dzidzia adze? 
JOB.25.5	Kpɔ ɖa, ɣleti ke hã meɖina, eye ɣletiviwo me mekɔna le eƒe ŋku me o, 
JOB.25.6	ʋuu kekeke woahayi amegbetɔ, si nye nyẽ, kpakple ame, si nye ŋɔ la, nye ge!
JOB.26.1	Eye Hiob ɖo ŋu gblɔ bena: 
JOB.26.2	Ame kudɔe ŋue nye esia nèkpe ɖoa, eye alɔ beli enye esia nèxɔ naa? 
JOB.26.3	Aɖaŋu pɛ nye esia nèɖo na ame manyanu, eye nètrɔ nunya ƒo ɖi dududua? 
JOB.26.4	Ameka ƒe nyawo nèva gblɔ, eye ameka ƒe gbɔgbɔe do tso mewò? 
JOB.26.5	Vɔvɔliwo le ʋuʋum nyanyanya le tsiwo kple wo me nuwo te. 
JOB.26.6	Tsiẽƒe tsi go le eŋku me, eye woklo nu le ketu me dzi, 
JOB.26.7	eya, amesi keke anyiehe ɖe ya me, eye meku anyigba ɖe naneke ŋu o; 
JOB.26.8	amesi blaa tsiwo ɖe alilikpowo me, eye alilikpoawo medzena le wo ŋu o; 
JOB.26.9	amesi xea eƒe fiazikpui ŋku me hekekea alilikpo ɖe edzi. 
JOB.26.10	Eɖe liƒo ɖe tɔwo dzi godoo, vaseɖe afisi kekeli ke ɖe viviti ŋu le. 
JOB.26.11	Dziƒosɔtiwo le dzodzom kpekpekpe, eye dziku tso wo ƒo le eƒe ŋɔdzidoname la, 
JOB.26.12	Eƒe ŋusẽ nana ƒu dzea agbo, eye wògbãa ƒu me lãtsu gudugudu le eƒe nunya nu. 
JOB.26.13	Eƒe ƒuƒu na dziŋgɔli me kɔ, eye eƒe asi ƒo nu ɖe ʋɔ dranyi, si le sisim la. 
JOB.26.14	Kpɔ ɖa, esiawo nye eƒe mɔwo to ko, eye nusi sem miele la, enye dalidodo. Ke ameka ate ŋu abe eƒe ŋusẽ ƒe gbeɖeɖe gɔme?
JOB.27.1	Tete Hiob ƒo nu yii dzi gblɔ bena: 
JOB.27.2	Meta Mawu, amesi gbe afiatsotso nam la, ƒe agbe, kple ŋusẽkatãtɔ, amesi do nuxaxa na nye luʋɔ la; 
JOB.27.3	ŋkeke alesi nye gbɔgbɔ le menye, eye Mawu ƒe gbɔgbɔ le ŋɔti me nam la, 
JOB.27.4	ne nye nuyi ahagblɔ nu madzɔmadzɔ, eye nye aɖe agblɔ alakpanya fĩ! 
JOB.27.5	Nede megbe xaa tso gbɔnye, be matso na mi; nyemasẽ nu le nye fɔmaɖimaɖi ŋu, vaseɖe esime mamia nu o. 
JOB.27.6	Malé nye dzɔdzɔenyenye me ɖe asi sesie, eye nyemaɖe asi le eŋu o, nye dzi maɖo vlo nye ŋkekewo dometɔ ɖeka hã o. 
JOB.27.7	Nye futɔ anɔ abe ame vɔ̃ɖi ene, eye nye adikãtɔ abe ame madzɔmadzɔ ene.
JOB.27.8	Elabena nuka nye ame vlo ƒe mɔkpɔkpɔ, ne Mawu lã eƒe luʋɔ, eye wòhoe ɖaa? 
JOB.27.9	Ɖe Mawu ase eƒe ɣli, ne xaxa va edzia? 
JOB.27.10	Alo ɖe wòakpɔ dzidzɔ le ŋusẽkatãtɔ ŋu, eye wòayɔ Mawu ɣesiaɣia? 
JOB.27.11	Mafia nu mi le Mawu ƒe asi ŋu, eye nyemaɣla nusi ŋusẽkatãtɔ ɖo la o. 
JOB.27.12	Kpɔ ɖa, mi katã miekpɔe. Nukaŋuti miege ɖe susu dzodzro siawo me? 
JOB.27.13	Esia nye ame vɔ̃ɖiwo ƒe gome tso Mawu gbɔ kple ŋutasẽlawo ƒe ɖomenyinu, si woxɔna tsoa ŋusẽkatãtɔ la gbɔ. 
JOB.27.14	Ne viawo dzi ɖe dzi la, ekema yi tae wonye, eye abolo maɖi ƒo na eƒe dzidzimeviwo o. 
JOB.27.15	Dɔvɔ̃ atsɔ̃ amesiwo kpɔtɔ nɛ la, aɖe yɔ me, eye eƒe ahosiwo mafa avi o. 
JOB.27.16	Ne eli kɔ klosalo abe ke ene, eye wotu avɔ ɖo abe anyi ene la, 
JOB.27.17	ekema ɖeko wòtu wo ɖo dzro; ame dzɔdzɔe atsɔ wo ata, eye ame maɖifɔ ama klosaloawo. 
JOB.27.18	Etu eƒe xɔ ahe agbagblaʋui ene, eye wòɖi agbaɖɔ, si dzɔla tu. 
JOB.27.19	Kesinɔtɔe wònye mlɔ anyi, ke magamlɔe zi evelia o; enu eƒe ŋkuwo, eye enu yi. 
JOB.27.20	Ŋɔdzi ɖi kpee abe tɔɖɔɖɔ ene, eye ya ʋuɖuʋuɖu lɔe ɖe nu le zã me. 
JOB.27.21	Ɣedzeƒeya de asi ete hekɔe yii, eye wòkplɔe dzoe le eteƒe. 
JOB.27.22	Eyru aŋutrɔ ɖe edzi, eye meve enu o, eye wòsi le eƒe asi nu afɔ tsɔtsɔe. 
JOB.27.23	Woƒu akpe ɖe ete, eye wòɖu tse ɖe eŋu wòdzo le enɔƒe.
JOB.28.1	Elabena klosalofɔƒe li, eye sika, si wolólona la, teƒe li. 
JOB.28.2	Wokua ga yibɔ tso to me, eye kpe wolólona wòzua akɔbli. 
JOB.28.3	Woɖo seƒe na viviti, eye wodi kpe, si le viviti tsiɖitsiɖi me la, le goawo katã me keŋkeŋ. 
JOB.28.4	Woɖe do wòyi to ʋi tso dzitatɔwo gbɔ; amesiwo ku de ya me le agba sem le eme la, le adzɔge tso amewo gbɔ, eye afɔ sia afɔ ŋlɔ wo be. 
JOB.28.5	Nuɖuɖu tsoa anyigba me, ke wowlua ete, abe alesi dzo wlua; nui ene. 
JOB.28.6	Safir le eƒe kpewo me, eye afima wokpɔa sikawo le; 
JOB.28.7	woawo nye mɔ, si hɔ̃ medze sii, eye aʋako ƒe ŋku mekpe kpɔ o; 
JOB.28.8	mɔ, si dzi gbemelã ɖaɖadzrawo mele, eye dzata mezɔ kpɔ o. 
JOB.28.9	Edo asi kpa sesẽwo dzi, eye wòwlu towo gome. 
JOB.28.10	Eɖe toƒewo ɖe agakpewo me, eye eƒe ŋku kpɔ nu xɔasi vovovowo. 
JOB.28.11	Exe mɔ na tsiwo, be womagaɖuɖu o, eye wòhe nusi ɣla le va kekeli nui.
JOB.28.12	Ke nunya le, afika wotunɛ le? Eye afika nye gɔmesese ƒe nɔƒe? 
JOB.28.13	Amesi ɖeke menye egbɔ mɔ o, eye womekpɔnɛ le agbagbeawo ƒe anyigba dzi o. 
JOB.28.14	Agume gblɔ be: Mele menye o! Eye atsiaƒu be: Mele gbɔnye o! 
JOB.28.15	Womenaa sika nyuitɔ ɖe eta o, eye womedaa klosalo ɖe eƒe home nu o. 
JOB.28.16	Womaɖae akpe ɖe Ofir-sika nyuitɔ, soham-kpe kple satir-kpe xɔasiwo ŋu o. 
JOB.28.17	Womabu sika kple ahuhɔ̃e ɖe eŋu o, eye womatsɔ sikanuwo aɖɔ lii o. 
JOB.28.18	Womayi sui kple gbloti ŋkɔ yɔ ge ɖe eŋu o, eye nunya ƒe emesinɔnɔ nyo wu adzagba. 
JOB.28.19	Kus ƒe Topas-kpe meɖe enu o, eye womadae akpe ɖe sika dzɔdzɛtɔ ŋu o. 
JOB.28.20	Afika gɔ̃e nunya dzɔ tso? Eye afika nye gɔmesese nɔƒe? 
JOB.28.21	Eɣla ɖe agbagbeawo katã ƒe ŋkuwo, eye wòbe ɖe dziƒoxewo. 
JOB.28.22	Aʋlime kple ku le gbɔgblɔm be: Miele hũhũhũ sem le eŋu kple míaƒe towo. 
JOB.28.23	Mawu nya egbɔ mɔ, eye wòdze si enɔƒe. 
JOB.28.24	Elabena ele kekeke anyigba ƒe mlɔeanu kpɔm, eye wòkpɔa nusi le dziƒo blibo la te, 
JOB.28.25	ne wòana yia ƒe kpekpemee, eye wòado dzidzeme na tsi. 
JOB.28.26	Esi wòɖo seƒe na tsidzadza, eye wòɖo toƒe na dziɖegbe ƒe dzokeke la; 
JOB.28.27	ekpɔe, eye wòɖee fia, eɖoe te, eye wòdzro eme kpɔ hã, 
JOB.28.28	hegblɔ na amegbetɔwo be: Kpɔ ɖa, Aƒetɔ la vɔvɔ̃ enye nunya, eye vɔ̃tsitsri enye gɔmesese.
JOB.29.1	Eye Hiob yii eƒe nuƒoƒo dzi gblɔ bena: 
JOB.29.2	Oo, ɖe wòanɔ num ehe dzinu tsãtɔwo kple ŋkeke, siwo me Mawu kpɔ tanye la ene: 
JOB.29.3	esime eƒe akaɖi klẽ ɖe tanye me, eye meno eƒe kekeli me hezu to viviti me la: 
JOB.29.4	esime menɔ nye edameŋkekewo me, eye Mawu ha ha kplim le nye agbadɔ me; 
JOB.29.5	esime ŋusẽkatãtɔ gale gbɔnye, eye vinyewo ɖe to ɖem godoo; 
JOB.29.6	esime notsi kpekẽ ƒo nye afa bliba, eye ami ɖo le agakpe me le axanye la! 
JOB.29.7	Ne medo to agbo nu heyi ɖua me, eye meɖo nye zikpui ablɔ me gli, 
JOB.29.8	eye ɖekakpuiwo kpɔm la, ekema wobena, eye ame tsitsiwo tsona henɔa tsitrenu, 
JOB.29.9	amegãwo tɔna kɔ̃ le nuƒoƒo me hetsɔa asi ɖoa nu, 
JOB.29.10	gbɔgblɔ buna ɖe bubumewo, eye woƒe aɖe léna ɖe aŋɔme na wo. 
JOB.29.11	Elabena to, si se nye nya la, kafuam hedia nyuie nam, eye ŋku, si kpɔm la, nyɔa nye ŋkɔ.
JOB.29.12	Elabena mexɔna na ame ɖahe, si le ɣli dom la, kple tsyɔ̃evi, si xɔnametɔa ɖeke meli na o la. 
JOB.29.13	Ame tsiasi ƒe yayra vaa dzinye, eye mewɔa ahosi ƒe dzi wòtsoa aseye. 
JOB.29.14	Dzɔdzɔenyenye enye nye awu, si medona, eye nye nu dzɔdzɔe wɔwɔ le abe awu ʋlaya kple tablanu ene. 
JOB.29.15	Menye ŋku na ŋkuagbãtɔ, eye menye afɔ na bunɔ. 
JOB.29.16	Fofoe menye na ame dahewo, eye media ame manyamanya ƒe ʋɔnunyagɔme. 
JOB.29.17	Mefea glã na nu madzamadzɔ wɔla, eye meɖea adzonu le eƒe aɖu dzi.
JOB.29.18	Mebu be, mía kple nye atɔ koe atsrɔ̃, eye nye ŋkekewo asɔ gbɔ abe ke ene, 
JOB.29.19	nye kèwo ake nu de tsi ŋu, eye zãmu atsi nye alɔwo me; 
JOB.29.20	nye bubu anɔ yeye zum le ŋunye daa, eye nye dati mado xoxo le asinye o. 
JOB.29.21	Amewo léa to de ŋunye henɔa nye asinu dzɔm, eye wozina vi ɖe nye adaŋudede ŋu. 
JOB.29.22	Ne meƒo nu la, amea ɖeke megaƒonɛ o, eye nye nyawo nyɔna ɖe wo dzi. 
JOB.29.23	Wole lalayem abe tsidzadza ene, eye woƒe veme ƒu abe ɖe keletsi ŋu ene. 
JOB.29.24	Ne dzi ɖe le wo ƒo la, mekoa nu na wo ŋɔnyɔe, eye womete ŋu nana nye nukomo la ɖoa adã o. 
JOB.29.25	Ne melé mɔ yi wo dome la, ekema mebɔbɔ noa anyi abe woƒe tatɔ ene, eye menɔa anyi gli abe fia le aʋakɔwo dome kple amesi le akɔ fam na konyifalawo ene.
JOB.30.1	Azɔ nye tsɛwo, amesiwo fofowo medzem be, mana woade ha kple nye lãkplɔvũwo gɔ̃ hã o la, le koyem. 
JOB.30.2	Nuka woƒe alɔkpa sesẽ nye nam? Tsitsinyenye bu ɖe wo. 
JOB.30.3	Hiã kple dɔwuame na wolé ayi, eye wokuko gbegbe, si nye gbedzi ƒeƒle la. 
JOB.30.4	Amesiwo ke aŋɔto le avekɔewo te, eye dɔli ƒe ke enye woƒe nuɖuɖu. 
JOB.30.5	Wonyã wo le ha me, eye wole ɣli dom ɖe wo ta abe fiafitɔwo ene. 
JOB.30.6	Wonɔa ne dziŋɔwo, dowo kple agadowo me. 
JOB.30.7	Wole xɔxlɔ̃m le avekɔewo dome, eye woƒo ta kpli de aŋɔkawo te. 
JOB.30.8	Bometsilawo kple ame ɖigbɔwo ƒe viwo wonye, amesiwo wotsɔ atam nya ɖa le anyigba dzi. 
JOB.30.9	Azɔ metrɔ zu lodonu na wo, eye mezu alɔmeɖenu na wo. 
JOB.30.10	Wole ŋu nyɔmem, wodea megbe le ŋunye, eye womegbea taɖeɖe ɖe mo nam o. 
JOB.30.11	Elabena atso nye daka, eye wòbɔbɔm ɖe anyi, eye wòna woɖaa ɖadzra le ŋkunye me. 
JOB.30.12	Ɖevi vloewo tsia tre ɖe ŋunye le ɖusi me, wotutua nye afɔ ɖa, eye wotaa mɔ ɖe ŋunye, be yewoagblẽm. 
JOB.30.13	Wogblẽa nye toƒe, eye wo, amesiwo xɔnamelɔa ɖeke meli na o la, kpea asi ɖe nye dzɔgbevɔ̃e ŋu. 
JOB.30.14	Wogbã gli gbawoo hegbɔna, eye wole nu gblẽm hezɔna ɖe eme. 
JOB.30.15	Ŋɔdzidodo trɔna ɖe ŋunye; woyɔa nye bubu ɖe nu abe ya ene, eye nye dzɔgbenyuie nu yina ahe alilikpo ene.
JOB.30.16	Azɔ nye luʋɔ lólo gbanaa ɖe dɔme nam, eye hiãŋkekewo lém. 
JOB.30.17	Wowlua nye ƒuwo me le zã heɖea wo ɖa le ŋunye, eye ɖunyelawo megbɔna ɖe eme o. 
JOB.30.18	Kuɖiɖi na nye awu gblɔ ɖe ŋunye, eye wole ŋunye abe nye awutewui ƒe kɔme ene. 
JOB.30.19	Wotsɔm ƒu gbe ɖe ba me, eye mele abe ke kple afi ene. 
JOB.30.20	Medoa ɣli yɔa wò, ke mètɔna nam o; metsia tre ɖi, eye mèléa ŋku de ŋunye o. 
JOB.30.21	Etrɔ zu ŋutasẽla de ŋunye, eye nètsɔa wò asi sesẽ wɔa avu kplim. 
JOB.30.22	Ekɔam ɖe dzi mezɔa ya me, eye nènana menyina de ahom me keŋkeŋ. 
JOB.30.23	Elabena menyae be, àkplɔm ade asi na ku, eye mayi xɔ, si me agbãgbeawo katã ƒoa ta kpli do la me. 
JOB.30.24	Ke ne wole to yim la, ɖe wo meɖoa asi ɖe dzi oa? Eye ne woɖo dzɔgbevɔ̃e me la, ɖe womeɖoa boboe oa? 
JOB.30.25	De nyemete avi ɖe amesi ɖo ɣeyiɣi sesẽ me la ŋu kpa oa? Eye ɖe nye luʋɔ mexa nu ɖe ame dahe ŋu kpɔ oa? 
JOB.30.26	Elabena mekpɔ mɔ na nyui, ke vɔ̃ va; mekpɔ kekeli sinu, ke viviti do. 
JOB.30.27	Nye dɔkaviwo le tòtom klɔklɔklɔ atraɖii, eye hiãŋkekewo ƒo ɖe dzinye. 
JOB.30.28	Menyɔ tsiɖitsiɖi le yiyim, evɔ menye ɣee fiãm o; metso le takpekpe me hele boboe dom. 
JOB.30.29	Mezu agbotoewo nɔvi kple hati na golowo. 
JOB.30.30	Nye ŋutigbalẽ nyɔ tsiɖitsiɖi heflo le ŋunye, eye dzoxɔxɔ na nye ƒuwo fiã. 
JOB.30.31	Nye gakasaŋku do konyifagbe, eye nye dze ƒe ɖiɖi zu avigbe.
JOB.31.1	Mebla nu kple nye ŋku, eye aleke lawɔ malé ŋku ɖe ɖetugbi ŋu? 
JOB.31.2	Nuka ahanye nye gome mo Mawu gbɔ le dzi me, kpakple nye domenyinu tso ŋusẽkatãtɔ gbɔ le dziƒo ʋi ma? 
JOB.31.3	Ɖe gbegblẽ mevaa ame vɔ̃ɖi dzi, eye dzɔgbevɔ̃e vaa nu vɔ̃ɖi wɔlawo dzi oa? 
JOB.31.4	Ɖe mele nye mɔwo kpɔm, eye wòxlẽa nye afɔɖeɖewo katã oa? 
JOB.31.5	Nenye ɖe metsɔ aʋatsokaka ɖo dɔe, eye nye afɔ tsona ɖe alakpadada ŋu la, 
JOB.31.6	ekema nedam le nudanu nyuitɔ dzi, eye Mawu nadze si nye fɔmaɖimaɖi. 
JOB.31.7	Ne nye afɔ da le mɔ dzi, nye dzi dze nye ŋku yome, eye ɖinuwɔwɔa ɖe le ɖe asi ŋu nam la, 
JOB.31.8	ekema maƒã nu, eye ame bubu naɖui, eye woaho nye nu miemiewo kple ke.
JOB.31.9	Ne woflu nye dzi ɖe nyɔnu ŋu, eye mede xa ɖe hanyevi ƒe ʋɔtru nu la, 
JOB.31.10	ekema srɔ̃nye netu wɔ na ame bubu, eye ame tutɔ nedɔ egbɔ. 
JOB.31.11	Elabena ŋukpenanu enye esia, eye se me dzedze wònye le ʋɔnudrɔ̃lawo ŋku me. 
JOB.31.12	E, dzo wònye, si abi nu vaseɖe tsiẽƒe ke, eye wòafiã nye agblemenuwo katã kple ke.
JOB.31.13	Ne nye dɔlaŋutsu kple nye dɔlanyɔnu do nya me kplim, eye megbe woƒe nya dzɔdzɔe la, 
JOB.31.14	nuka mawɔ, nenye be, Mawu tso? Eye ne edzro eme kpɔ la, aleke made eŋu nɛ? 
JOB.31.15	Ɖe menye amesi mem ɖe vidzidɔ me la, me eya hã, eye ame ɖekae wɔ mí ɖe dɔme oa? 
JOB.31.16	Ɖe mete ame dahewo ƒe nudidi wo, eye mene nu ti kɔ na ahosiwo ƒe ŋkuwoa? 
JOB.31.17	Ɖe nye ɖeɖe meɖu nu, eye nyemena tsyɔ̃evi ɖul kplim oa? 
JOB.31.18	Kpao, ke boŋ enɔ gbɔnye tsi tso nye ɖevime abe fofoa gbɔ ene, eye tso keke danye ƒe dome ke mefia mɔnui. 
JOB.31.19	Ne mekpɔ ame ɖoko avɔ mele eŋu o, eye nutsyɔtsyɔ mele ame dahe si o la, 
JOB.31.20	ɖe eƒe alime meyram, eye nye alẽwo ƒe tu de dzo lãme nɛ oa? 
JOB.31.21	Ne menye nye asi de tsyɔ̃evi ŋu, le esi xɔnamelɔ le asinye le dua me ta la, 
JOB.31.22	ekema nye abɔta nege le abɔgba ŋu, eye nye abɔ netu ɖa le ekpeƒe! 
JOB.31.23	Elabena gbegblẽ, si tso Mawu gbɔ la, do ŋɔdzi nam, eye nyemate ŋu anɔ te de eƒe gãnyenye nu o.
JOB.31.24	Ne meɖo dzi ɖe sika ŋu, eye megblɔ na sika nyuitɔ be: wò ŋue mele ŋu ɖom ɖo; 
JOB.31.25	ne mekpɔ dzidzɔ be, nye kesinɔnuwo sɔ gbɔ, eye nye alɔ wɔ dɔ kpɔ nu geɖe; 
JOB.31.26	ne mekpɔ alesi ɣe le keklẽmi, kple alesi dzinu le yiyim le atsyɔ̃ mee, 
JOB.31.27	eye woflu nye dzi le adzame megbugbɔ nye asi ŋu na wo la, 
JOB.31.28	ekema esia hã anye se me dzedze le ʋɔnudrɔ̃lawo ŋku me; elabena meda alakpa na Mawu le dzi. 
JOB.31.29	Ɖe mekpɔ dzidzɔ le nye ketɔ ƒe dzɔgbevɔ̃e ŋu, eye meti kpo, esime vɔ dzɔ ɖe edzia? 
JOB.31.30	Kpao, nyemena nye nu wɔ nuvɔ̃ o, eye nyemedi eƒe ku to ɖiŋudodo nɛ me o. 
JOB.31.31	Ɖe aƒenye me tɔwo menɔa gbɔgblɔm bena: Amekae meɖu eƒe lã ɖi ƒo oa? 
JOB.31.32	Amedzro metsia xexe dɔna o, ke boŋ meʋua nye ʋɔ na mɔzɔla. 
JOB.31.33	Ɖe metsyɔ nu nye dzidadawo dzi abe amegbetɔ ene, eye meɣla nye fɔɖiɖi ɖe akɔnua? 
JOB.31.34	Ɖe menɔa ame geɖewo vɔ̃m, eye ƒomewo ƒe vlododo nɔa ŋɔ dzim nam, eyata ɖoɖoe zina le ŋunye, eye nyemedona ɖe ʋɔtru nu oa?
JOB.31.35	Oo, ɖe amea ɖe naɖo tom! Kpɔ ɖa, nye nuŋɔŋlɔ enye si, ŋusẽkatãtɔ neɖo eŋu nam! Nye adikãtɔ ƒe nuŋɔŋlɔ ɖe? 
JOB.31.36	Vavã, malée ɖe abe, eye maxatsae ɖe ta abe atsyɔ̃ɖonu ene. 
JOB.31.37	Mato nye afɔɖeɖewo ƒe xexlẽme nɛ, eye mate ɖe eŋu abe amegã ene. 
JOB.31.38	Ne nye agble nɔa ɣli dom ɖe ŋunye, eye eƒe boliƒowo kalã nɔa avi fam, 
JOB.31.39	ne meɖu eme nu femaxemaxe, eye mene gbɔgbɔ ɖo le agbletɔ me la, 
JOB.31.40	ekema ŋu nemie ɖe lu teƒe, eye gbe vɔe nemie ɖe ƒo teƒe!
JOB.31.40	Hiob gblɔ eƒe nya vɔ.
JOB.32.1	Eye ŋutsu etɔ̃awo dzudzɔ nya ŋuɖoɖo na Hiob, elabena edo eɖokui ame dzɔdzɔe. 
JOB.32.2	Tete dzi ku Elihu, Buzitɔ Baraxel ƒe vi, amesi tso Ram-ƒome la me la; Hiob ŋue dzi kui ɖo, elabena ebu eɖokui dzɔdzɔetɔe wu Mawu; 
JOB.32.3	eye exɔlɔ̃ etɔ̃awo ŋue dzi kui do, elabena womekpɔ nyaa ɖeke aɖo ŋu atsa abu fɔ Hiob o. 
JOB.32.4	Ke Elihu tsɔ nyawo le Hiob dzɔmi, elabena ame kemeawo nye xoxo nɛ. 
JOB.32.5	Eye esi Elihu kpɔ be, nya ŋuɖoɖo vɔ le ŋutsu etɔ̃awo nu la, dzi kui.
JOB.32.6	Eye Buzitɔ Elihu, Baraxel vi la, xɔ dzi gblɔ bena: Ɖevi menye, ke miawo mietsi ƒo wɔ, eya ta dzi mele ƒonye o, eye mele vɔvɔ̃m be, maɖe nye nunyanya afia mi. 
JOB.32.7	Mebu be: Tsitsi neƒo nu, eye ƒe geɖe nede nunya fia! 
JOB.32.8	Ke gbɔgbɔ la le amegbetɔwo me, eye ŋusẽkatãtɔ ƒe gbɔgbɔ fia nunya wo. 
JOB.32.9	Nunya mele tsitsi me o, eye menye amegã ɖeɖiwo koe nyaa nusi le teƒe la o. 
JOB.32.10	Eyata mebe, mido tom, nye hã made nye nunyanya afia! 
JOB.32.11	Kpɔ ɖa, medzɔ míaƒe nyawo sinu, eye melé to ɖe miaƒe gɔmesesewo ŋu, be miakpɔ nya vavãa ɖe hĩ! 
JOB.32.12	Melé ŋku ɖe mia ŋu, ke mia dometɔa ɖeke mena Hiob ƒe nu ɖe ga alo ɖo eƒe nyawo ŋu nɛ o. 
JOB.32.13	Ɖeko migagblɔ bena: Míedo go nunya, Mawu koe akpe ɖe dzi, menye amegbetɔ o. 
JOB.32.14	Ke medo nyaa ɖeke ɖe gbɔnye o; eye menye miaƒe nyawo tsɔ ge mala aɖo eŋu nɛ o. 
JOB.32.15	Dzi ɖe le wo ƒo, womagate ŋu aɖo eŋu o, eye gbɔgblɔ bu ɖe wo.
JOB.32.16	Eye ɖe nyea manɔ lalam, esi womele nu ƒom o, wozi ɖoɖoe, eye nya ŋuɖoɖo megale wo ŋu o laa? 
JOB.32.17	Nye hã maɖo tɔnye nua ŋu, eye maɖe nye nunya afia! 
JOB.32.18	Elabena nya yɔm banaa, eye helehele tsi akɔta nam. 
JOB.32.19	Kpɔ na, nye dɔme le abe wein, si nu wotu nu ɖo la ene, eye wòbe, yeawó abe lãgbalẽgolo yeye ene. 
JOB.32.20	Maƒo nu, ne nye akɔta nave; make nye nuyiwo, eye maɖo eŋu. 
JOB.32.21	Nyemade ame dzi o, eye nyemavivi nume na amea ɖeke o. 
JOB.32.22	Elabena nyemenya alesi wovivia numee o; anye, ne nye wɔla aɖem ɖa bɔbɔe.
JOB.33.1	Azɔ, Hiob, se nye nyawo, eye naƒu to anyi ɖe nye nuƒoƒowo katã ŋu! 
JOB.33.2	Kpɔ ɖa, meke nye nu, eye nye aɖe le nu ƒom le nye nu me. 
JOB.33.3	Nye nyawo tso dzi dzadzɛ me, eye nunya, si tso nye nuyiwo me la dza. 
JOB.33.4	Mawu ƒe gbɔgbɔe wɔm, eye ŋusẽkatãtɔ ƒe gbɔgbɔe gbɔ agbem. 
JOB.33.5	Ne ele ŋuwò la, ɖo ŋu nam; bla akpa de ŋunye, eye nadze avu ɖi! 
JOB.33.6	Kpɔ da, Mawu tae menye abe wò ke ene, eye tsue woka me nye hãe. 
JOB.33.7	Kpɔ da, megana madzi ŋɔ na wò o, eye nye asi megale ɖe dziwò o!
JOB.33.8	Eƒo nu de nye to me, eye wò nyawo ɖi mese be: 
JOB.33.9	„Medza, dzidada mele ŋunye o, ŋunye kɔ, eye vodada mele ŋunyie o: 
JOB.33.10	kpɔ ɖa, ekpɔ nane le ŋunye, eye wòbum abe eƒe futɔ ene, 
JOB.33.11	de ga nye afɔ ɖe atiboli ŋu, eye wolé ŋku de nye mɔwo katã ŋu.“ 
JOB.33.12	Kpɔ ɖa, mele eŋu ɖdom na wò be: Tɔwò medzɔ le esia me o, elabena Mawu kpe wu amegbetɔ. 
JOB.33.13	Nukaŋuti nele dzra wɔm kplii, le esi medo wò nyawo katã ŋu na wò o taa? 
JOB.33.14	Elabena Mawu ƒoa nu le mɔ si kple mɔ keme dzi, ke womedzea sii o.
JOB.33.15	Le drɔ̃ekuku kple zã me ŋu-tega me, ne amewo yi alɔ̃ me, eye wole alɔ̃ dɔm le aba dzi la, 
JOB.33.16	eʋua to na amegbetɔwo, eye wòɖoa kpe woƒe tohehe dzi, 
JOB.33.17	ne woate amegbetɔ da le eƒe nuwɔwɔ ŋu, eye wòaɖe dàdaa le ŋutsu la me, 
JOB.33.18	ne wòaxɔ eƒe luʋɔ tso yɔdo si me, eye eƒe agbe magatsi aŋutrɔ nu o. 
JOB.33.19	Wotsɔa vevesese hã hea to nɛ le eƒe aba dzi, eye eƒe ƒuwo nɔa eɖum ƒuƒuƒu. 
JOB.33.20	Nuɖuɖu nyɔa ŋu nɛ, eye eƒe luʋɔ nyɔa ŋu eƒe nuɖuɖu lɔlɔ̃a. 
JOB.33.21	Lã vɔ le eŋu, ale be meganya le kpɔkpɔm o, eye eƒe ƒu, siwo medzena tsã o la, tsi go glaŋglaŋ; 
JOB.33.22	ale be eƒe luʋɔ gogo yɔdo, eye eƒe agbe gogo saɖagatsi.
JOB.33.23	Ke ne dɔla ɖeka, si nye nyaxɔlaɖakɔtɔ, tso akpewo dome la va, be yeaɖe nusi nye amegbetɔ ƒe dɔ la afiae, 
JOB.33.24	eye wòve enu hegblɔ bena: Ɖee, ne magayi yɔdo me o, elabena wolé avum la, 
JOB.33.25	ekema dzo aɖo eƒe lãme abe ɖekakpui ene, eye wòagaɖo eƒe ɖekakpuiŋkekewo me. 
JOB.33.26	Edo gbe ɖa na Mawu, eye wòve enu hekpɔ eƒe ŋku me dzidzɔtɔe, eye wòɖo amegbetɔ ƒe dzɔdzɔenyenye teƒe nɛ. 
JOB.33.27	Adzi ha na amewo agblɔ bena: Mewɔ nuvɔ̃, eye metrɔ gbo nu dzɔdzɔe la, ke womeɖo eteƒe nam o. 
JOB.33.28	Eɖe nye luʋɔ, ale be meyi yɔ me o, eye nye agbe kpɔ dzidzɔ le kekeli ŋu. 
JOB.33.29	Kpɔ ɖa, nusiawo katã Mawu wɔna na ame zi eve kple zi etɔ̃, 
JOB.33.30	ne yeaxɔ eƒe luʋɔ tso yɔdo si, eye agbe ƒe kekeli naklẽ nɛ. 
JOB.33.31	Hiob, ɖo ŋku anyi, eye nalé to ɖe ŋunye! Lé wò nu, eye na maƒo nu! 
JOB.33.32	Ne nya le asiwò la, ekema ɖo ŋu; ƒo nu, eye matso na wò kpoo: 
JOB.33.33	ke ne mele alea o la, ekema lé to ɖe ŋunye, zi ɖoɖoe, eye mafia nunya wò!
JOB.34.1	Eye Elihu xɔ dzi gblɔ bena: 
JOB.34.2	Mi nunyalawo, mise nye nyawo, eye mi nugɔmeselawo, milé to ɖe ŋunye! 
JOB.34.3	Elabena to doa nya kpɔna, abe alesi veme ɖɔa nuɖuɖu kpɔna ene. 
JOB.34.4	Mina míahe nya dzɔdzɔe atu anyi, ne míadze si nusi nyo la le mía dome. 
JOB.34.5	Elabena Hiob be: „Tɔnye dzɔ, gake Mawu gbe afiatsotso nam; 
JOB.34.6	wobum aʋatsokalae, evɔ wònye tɔnye dzɔ hafi: gbedala meli na nye aŋutrɔbi o, evɔ wònye nyemeda vo o hafi.“ 
JOB.34.7	Afika amea de le abe Hiob ene, amesi le ɖiŋudoname nom abe tsi ene, 
JOB.34.8	eya kple ame vlowo le ha bɔm, eye eya kple ame vɔ̃ɖiwo le afɔ ɖeka dzi? 
JOB.34.9	Elabena egblɔ be: „Menye viɖe na amegbetɔ, ne edze xɔlɔ̃ kple Mawu o.“
JOB.34.10	Eyata, mi ŋutsu nunyalawo, milé to ɖe ŋunye! Nede megbe xaa be, Mawu nawɔ nu vɔ̃ɖi, eye ŋusẽkatãtɔ nawɔ nu madzɔmadzɔ; 
JOB.34.11	ke boŋ eɖoa eteƒe na amegbetɔ le eƒe nuwɔwɔ nu, eye wònana wòvaa me na ŋutsu le eƒe zɔzɔme nu. 
JOB.34.12	Nyateƒee, Mawu mewɔa nu vɔ̃ɖi o, eye ŋusẽkatãtɔ la metea nya dzɔdzɔe ɖe to o. 
JOB.34.13	Ameka tsa anyigba ɖe asi nɛ, eye ameka ɖo xexeme godoo la gɔme anyi? 
JOB.34.14	Ne edia eɖokui tɔ ko, eye wògbugbɔ eƒe gbɔgbɔ kple eƒe agbe gagbɔ ɖe eɖokui me la: 
JOB.34.15	ekema ŋutilãwo katã nu ayi, eye amegbetɔ agazu ke. 
JOB.34.16	Ne nunya le asiwò la, ekema se nya siawo, eye nalé to ɖe nye nyawo ƒe ɖiɖi ŋu! 
JOB.34.17	Ɖe amesi lé fu nya dzɔdzɔe la, ale ŋu aɖu dzia? Eye ɖe nébe, yeabu fɔ dzɔdzɔetɔ, si nye ŋusẽtɔ la? 
JOB.34.18	Ɖe wokpɔ mɔ agblɔ na fia be: yakame, eye na amegã be: ame vɔ̃ɖia? 
JOB.34.19	Eya, amesi medea amegãwo dzi o, eye meɖia kesinɔtɔwo ƒe nya wua ame dahewo tɔ o, elabena wo katã la eƒe asinudɔwɔwɔ wonye. 
JOB.34.20	Woku ɖe aɖabaƒoƒo ɖeka me, dukɔwo ƒe mo tsyɔ zi le zãtiƒe, eye wo nu vi: woɖe ŋusẽtɔwo ɖa, ke menye to amegbetɔwo ƒe asi dzi o. 
JOB.34.21	Elabena etsɔ ŋku ɖo amegbetɔ ƒe mɔwo ŋu, eye wòle eƒe afɔɖeɖewo katã kpɔm. 
JOB.34.22	Viviti kple blukɔa ɖeke meli, si me nu vɔ̃ɖi wɔla abe ɖo o. 
JOB.34.23	Elabena meɖoa ŋkeke na amegbetɔ, be wòava ʋɔnu le Mawu ŋku me o. 
JOB.34.24	Egbãa ŋusẽtɔwo gudugudu, eye wòtsɔa bubuwo ɖoa wo teƒe. 
JOB.34.25	Esi wònya woƒe nuwɔnawo la, eyata wòtua asi wo ƒua anyi le zã me, eye woagbã gudugudu. 
JOB.34.26	Eƒoa wo abe ame vɔ̃ɖiwo ene le dutoƒo; 
JOB.34.27	elabena wode megbe le eŋu, eye womelé ŋku ɖe eƒe mɔwo ŋu o, 
JOB.34.28	eye womehe ame dahewo ƒe ɣlidodo va eŋku me, ne wòase hiãtɔwo ƒe ɣlidodo o. 
JOB.34.29	Ne ena gbɔɖeme va aƒe la, ameka abu fɔe? Eye ne eɣla eƒe mo la, ameka ate ŋu akpɔe? Ke eƒe ŋkn le dukɔwo kple amegbetɔwo katã ŋu, 
JOB.34.30	be ame vlowo magaɖu dzi, eye woanye mɔ̃ka na dukɔ la o.
JOB.34.31	Ɖe amea ɖe gblɔ na Mawu kpɔ be: Mekpe fu, evɔ wònye nyemewɔ vɔ̃a ɖeke o hafia? 
JOB.34.32	Nusi kpɔm nyemele o la, fiaem, eye ne mewɔ nu madzɔmadzɔa ɖe la, nyemagawɔe azɔ oa? 
JOB.34.33	Ɖe wòaɖo eteƒe le wò susu nua? Wò ŋue nu mele dzedzem o, eyata kpɔ eme natsɔ, menye nye o. Eye ne ènya nane la, gblɔe! 
JOB.34.34	Nugɔmeselawo kple nunyala, siwo le to ɖomem la agblɔ nam be: 
JOB.34.35	„Nunya mele Hiob ƒe nuƒoƒo me o, eye tamebubua ɖeke mele eƒe nyawo me o. 
JOB.34.36	Oo, ɖe woate Hiob akpɔ atraɖii le ŋuɖoɖo, si wòna abe eme vlowo ene la ta! 
JOB.34.37	Elabena etsɔ vɔ̃ɖiwɔwɔ kpe ɖe eƒe nuvɔ̃wo ŋu, ele alɔme ɖem le mía dome, eye wòle nu geɖe ƒom ɖe Mawu ŋu.
JOB.35.1	Eye Elihu xɔ edzi gblɔ bena: 
JOB.35.2	Nya nyui enye sia gblɔm nèle be: „Tɔnye dzɔ wu Mawu tɔa?“ 
JOB.35.3	Elabena ele gbɔgblɔm be: Viɖe ka wònye nam? Eye ne nyemele nuvɔ̃ wɔm o hã la, viɖe ka gɔ̃ wònye nam? 
JOB.35.4	Maɖo eŋu na mia kple xɔ̃wòwo! 
JOB.35.5	Fɔ kɔ te, nalé ŋku ɖe dziƒo, eye kpɔ alilikpo, siwo le tawòme boo la ɖa! 
JOB.35.6	Ne éwɔ nuvɔ̃ la, nuka nèwɔe, eye newò nu vɔ̃ɖi wɔwɔ sɔ gbɔ la, edomee nagblẽa? 
JOB.35.7	Ne ènye ame dzɔdzɔe la, nuka tsɔm nèle nɛ? Alo nuka wòaxɔ le asiwò? 
JOB.35.8	Ame abe wò ene, wò vɔɖiwɔwɔ ava dziwò ke; eye wò amegbetɔvi, wò dzɔdzɔenyenye ava dziwò!
JOB.35.9	Wodoa ɣli le ameteɖeanyi geɖewo ta, eye wodoa boboe le ŋusẽtɔ ƒe alɔkpa ta; 
JOB.35.10	ke womegblɔna be: Afika Mawu, nye wɔla, amesi na kafukafuhawo le zã me, 
JOB.35.11	amesi fia nu mi wu anyigba dzi lãwo, eye wòde nunya tagbɔ na mí wu dziƒoxewo la le o. 
JOB.35.12	Wodo ɣli le ame vɔ̃ɖiwo ƒe dadaa ta, ke meɖo eŋu o. 
JOB.35.13	Yakanyawo koe Mawu mesena o, eye ŋusẽkatãtɔ la meléa ŋku ɖe eŋu o. 
JOB.35.14	Azɔ nèle gbɔgblɔm hã be, yemele ekpɔm o. Nya la le eŋku me, dzɔ esi nu ko! 
JOB.35.15	Ke azɔ, esi eƒe dɔmedzoe mehe to na ame, eye metsɔ ɖeke le vodada geɖewo ƒe nya me o la, 
JOB.35.16	eyata Hiob ƒo nu yakatsyɔ, eye wòlɔ nyawo ƒo ɖi, nunyaa ɖeke mele wo me o.
JOB.36.1	Eye Elihu ƒo nu yi dzi gblɔ bena: 
JOB.36.2	Kpɔ asinyenu vie, eye mafia nu wò, elabena nya gali woagblɔ ɖe Mawu ŋu. 
JOB.36.3	Mahe nye nunya tso adzɔge vɛ, eye matso na nye wɔla. 
JOB.36.4	Elabena nytateƒee, alakpa mele nye nyawo me o, eye nunyala kpamkpam enye si le gbɔwò.
JOB.36.5	Kpɔ ɖa, Mawu lolo, eƒe nunya ƒe ŋusẽ tri akɔ, ke medoa vlo amea ɖeke o, 
JOB.36.6	Menana ame vɔ̃ɖiwo nɔa agbe o, eye wòtsona na hiãtɔwo. 
JOB.36.7	Meɖea eƒe ŋku ɖa le ame dzɔdzɔewo ŋu o, eye wònana wobɔbɔ nɔa fiawo gbɔ le fiazikpuiwo dzi ɖaa, ne woatsi kɔkɔƒe. 
JOB.36.8	Ne wode kɔsɔkɔsɔ wo, eye wole hiã ƒe ka me la, 
JOB.36.9	eɖea woƒe nuwɔwɔ kple woƒe dzidadawo fiaa wo, le esi wodo wo ɖokui ɖe dzi ta: 
JOB.36.10	eʋua to na wo ɖe tohehe la ŋu hegblɔna be, woatrɔ tso woƒe nu vɔ̃ɖi wɔwɔwo me. 
JOB.36.11	Ne woɖo to, eye wosubɔe la, ekema woawu woƒe ŋkekewo nu le dzɔgbenyuie me kple woƒe ƒewo nu le dzidzɔ me. 
JOB.36.12	Ke ne womeɖo to o la, ekema woatsi aŋutrɔ nu, eye wo nu ayi le numanyamanya me. 
JOB.36.13	Dɔmedzoe le dzi ta na eme vlowo, eye ne ede ga wo la, womeƒoa koko o, 
JOB.36.14	ale be wokuna le ɖekakpui dzodzoe me, eye woƒe agbe nɔna abe matrewɔla tɔ ene. 
JOB.36.15	Ke etsɔa hiã ɖea hiãtɔwoe, eye wòtsɔa xaxa nua to na woe.
JOB.36.16	Aɖe wò hã tso xaxa ƒe ve me ayi teƒe keke, afisi mexaxa o, eye nusiwo ava wò kplɔ̃ dzi la, ada ami nyanyanya. 
JOB.36.17	Ke ne ame vɔ̃ɖi ƒe afiatsotso yɔ mewò fũ la, ekema afiatsotso kple tohehe adze dziwò. 
JOB.36.18	Elabena dɔmedzoe megaflu wò nayi fewu ɖu ge o, eye tawòƒlega gbogboawo megakplɔ wò trae o. 
JOB.36.19	Ɖe wò ɣli, si nèɖo le hiã me kple wò kutrikukuwo katã ate ŋu ade nane nua? 
JOB.36.20	Zã si kplɔ dukɔwo ɖa le wo teƒe ƒiaƒiaƒia la, meganɔ dzrowòm o. 
JOB.36.21	Kpɔ ɖokuiwò dzi nyuie! Megatrɔ ɖe yakanu ŋu o, elabena èlɔ̃a eya wu hiã.
JOB.36.22	Kpɔ ɖa, Mawu tsɔa eƒe ŋusẽ wɔa nu tsuwo; eye ameka nye nufiala abe eya ene? 
JOB.36.23	Ameka ɖo eƒe mɔwo nɛ, eye ameka kpɔ mɔ agblɔ nɛ be: Ewɔ nu manyomanyo? 
JOB.36.24	Ke boŋ ɖo eƒe nuwɔwɔ, siwo ŋu amegbetɔwo dzia ha le la, ɖe dzi! 
JOB.36.25	Amegbetɔwo katã kpɔa dzidzɔ le eŋu, eye kodzogbea kpɔnɛ tsoa adzɔge. 
JOB.36.26	Kpɔ ɖa, Mawu tri akɔ, mele nyanya me na mí o, eye eƒe ƒewo gɔmedidi meli o. 
JOB.36.27	Elabena ehea tsi toŋtoŋwo yia dzii, eye eƒe afuwo dzaa tsi, 
JOB.36.28	woɖuɖuna tsoa alilikpowo me, eye wonyɔna ɖe ame geɖewo dzi. 
JOB.36.29	Ɖe amegbelɔa ɖe nya, alesi wokekea alilikpowo me, kple alesi eƒe agbaɖɔ dzena kprrr… laea? 
JOB.36.30	Kpɔ ɖa, ekeke kekeli ɖe eɖokui dzi, eye wòtsɔ afu, si ɖo tso atsiaƒu me la, tsyɔ eɖokui dzi. 
JOB.36.31	Elabena eya wòtsɔna hea to na dukɔwo, eye wònaa nuɖuɖu wo kpaekpaŋ. 
JOB.36.32	Eɣla dzikedzo ɖe eƒe asiawo kple eve me, eye wòdɔe ɖa ɖe eƒe ketɔwo ŋu. 
JOB.36.33	Eƒe gbeɖeɖe le boblo domi, eye eƒe dɔmedzoe le ŋu ʋãm ɖe nu vɔ̃ɖi wɔwɔ ŋu.
JOB.37.1	Ẽ, esia na nye dzi lã kpokpokpo, eye wòbu ɖe dɔ me nam. 
JOB.37.2	Oo, mise eƒe gbeɖeɖe hoo kple bublu, si dona tsoa eƒe nu me la ɖa! 
JOB.37.3	Eɖea asi eŋu ɖona ɖe dziƒo blibo la te, eye eƒe dzikedzo dea anyigba ƒe mlɔeanu. 
JOB.37.4	Emegbe wòxlɔ̃na, eye wòɖea gbe fiatɔe, naneke mexea mɔ nɛ o, ke boŋ wosea eƒe gbe. 
JOB.37.5	Mawu ɖea gbe nukutɔe, ewɔa nu gã, si mele nyanya me o. 
JOB.37.6	Elabena egblɔna na sno bena: Dza ɖe anyigba dzi! eye na tsidzadza gã be: Ɖuɖu yoo! 
JOB.37.7	Enana amewo katã dea asi asitɛ me, ne amegbetɔwo katã nadze si eƒe nuwɔwɔ. 
JOB.37.8	Gbemelã yia bebeƒe, eye wògbɔna ɖe eme le emlɔƒe. 
JOB.37.9	Ahom tsoa dziehe, eye vuvɔ tsoa anyiehe. 
JOB.37.10	Mawu ƒe ƒuƒu nana tsi blana, eye tɔ kekewo ƒoa ƒu ɖeka. 
JOB.37.11	Etsɔa tsi ɖoa agba na alilikpowo, eye eƒe dzikedzo kakaa alilikpowo me, 
JOB.37.12	eye wòtrɔna ƒoa xlã godoo le eƒe kpɔkplɔ nu, ne wòawɔ nusiwo katã woɖo nɛ la le anyigba bliboa dzi. 
JOB.37.13	Enana wòvana, ne wòatsɔe ahe to na anyigba dzi nɔlawo loo, alo ne wòawɔ dɔmenyo na woe.
JOB.37.14	Hiob, lé to de esia ŋu, zi ɖoɖoe, eye nalé ŋku de Mawu ƒe nukunuwo ŋu! 
JOB.37.15	Enya alesi Mawu dɔa dɔwoe, eye wònana kekeli dona tsoa eƒe alilikpowo mea? 
JOB.37.16	Ɖe enya alesi alilikpowo nɔa agba sami, nusi nye nunyala ŋutɔŋutɔ ƒe nukunuwɔwɔa? 
JOB.37.17	Wo, amesi ƒe awuwo xɔa dzo, nenye be, dzieheya na anyigba ɖo ho anyi la, 
JOB.37.18	mi kpakpliie xa dziŋgɔli, si le abe ahuhɔ̃e, si wokɔ ene la gobaa? 
JOB.37.19	To nusi míaɖagblɔ nɛ la, na mi! Elabena míate ŋu ahe nyaa ɖeke ayi eŋku mee o le míaƒe viviti la ta. 
JOB.37.20	Ɖe woaɖagblɔ nɛ be, mele nu ƒo gea? Alo ɖe amea ɖe bi be, woatsrɔ̃ea? 
JOB.37.21	Eye azɔ womele kekeli, si le keklẽm le alilikpowo me la, kpɔm o; ke ne ya ƒo to edzi la, eŋu kɔna. 
JOB.37.22	Sika tsoa anyiehe, eye atsyɔ̃ɖoɖo, si dzia ŋɔ la, le Mawu ŋu. 
JOB.37.23	Ŋusẽkatãtɔ la, amea ɖeke matui o, eƒe ŋusẽ tri akɔ, ke metea se kple dzɔdzɔenyenye blibo ɖe to o. 
JOB.37.24	Eyata amegbetɔ navɔ̃e. Meléa ŋku ɖe amesiwo katã bua wo ɖokui nunyalawoe la ŋu o.
JOB.38.1	Eye Yehowa ɖo ŋu na Hiob le dziya me gblɔ bena: 
JOB.38.2	Amekae tsɔ nuƒoƒo, si nunyaa ɖeke mele eme o la, blu aɖaŋuɖoɖo mee? 
JOB.38.3	Tso, nasa avɔ ɖe ali abe ŋutsu ene; mabia nya wò, eye nafia num!
JOB.38.4	Afika nènɔ, esime meɖo anyigba gɔme anyi? Ne nunya le tagbɔ na wò la, ekema gblɔe! 
JOB.38.5	Ameka ɖo eƒe dzidzeme? Enyae tso! Alo ameka da dzidzeka nɛ? 
JOB.38.6	Nuka dzi wodo egɔme anyi do, eye ameka ɖo eƒe dzogoedzikpe, 
JOB.38.7	esime ŋukeɣletiviwo katã le aseye tsom, eye Mawu ƒe viwo katã gli kple dzidzɔa? 
JOB.38.8	Ameka tso ʋɔtruwo xe mɔ na atsiaƒu, esime wòdo tso vidzidɔ me? 
JOB.38.9	Esime metsyɔ alilikpo nɛ, eye medzii goŋgoŋ ɖe blukɔ me; 
JOB.38.10	meɖo liƒo nɛ, eye mede gameti kple agbo enu 
JOB.38.11	hegblɔ bena: Afii nava se ɖo, eye mayi ŋgɔ o; eye afii wò tsotsoe kpakawo aƒo ɖoa?
JOB.38.12	Le wò agbe me ŋkekewo me la, ɖe nèɖe se na ŋɖi kpɔ, eye néfia agudzedze ƒe nɔƒee, 
JOB.38.13	ne wòalé anyigbatoga aʋuʋu ame vɔ̃ɖiwo ɖa le eŋua? 
JOB.38.14	Etrɔna abe tsu, si wonyã ene, eye nɔnɔmewo tsia anyi abe avɔ ene. 
JOB.38.15	Woaxɔ kekeli le ame vɔ̃ɖi si, eye woaŋe abɔ, si woɖo ɖe dzi la. 
JOB.38.16	Ɖe nede atsiaƒu dzɔƒe, eye nèzɔ egɔme kpɔa? 
JOB.38.17	De woʋu ku ƒe agbo na wò, eye nekpɔ blukɔ tsiɖitsiɖi ƒe agbo kpɔa? 
JOB.38.18	Ekpɔ anyigba ƒe kekemea? Ne enya nusiawo katã la, gblɔe!
JOB.38.19	Kekeli gbɔ mɔ ɖe, eye afika nye viviti ƒe nɔƒe, 
JOB.38.20	ne nakplɔ wo ayi woƒe liƒo dzii, eye nanya woƒe aƒe gbɔ mɔa? 
JOB.38.21	Enyae tso, elabena ɣemaɣi wodzi wò, eye wò ŋkekewo ƒe xexlẽme sɔ gbɔ! 
JOB.38.22	Ɖe nède afisi wodzra sno ɖo, eye nèkpɔ afisi woƒo dzikpewo nu ƒu do, 
JOB.38.23	esiwo metu do ɖe xaxaɣi, avuwɔgbe kple aʋakpegbe ŋua? 
JOB.38.24	Mɔ ka kekeli mãna tona, eye afika ɣedzeƒeya tona kakana ɖe anyigba dzi? 
JOB.38.25	Ameka ɖo toƒe na tsidzadza gãwo kple mɔ na dziɖegbe kple dzikedzo, 
JOB.38.26	ne tsi nadze ɖe anyigba, si dzi amegbetɔ mele o, kple gbedadaƒo, afisi amea ɖeke mele o, 
JOB.38.27	ne woana tagba kple gbegbe naɖi kɔ, eye gbe mumu namie? 
JOB.38.28	Ɖe fofo li na tsidzadza, eye zãmũ ƒe tagegewo la, ameka dzi wo? 
JOB.38.29	Ameka ƒe dɔ mee tsi babla tso, eye ameka dzi dziƒo ƒe miãtsi bablawo? 
JOB.38.30	Tsiwo lía abe kpe ene, eye tɔwo ŋgɔ bla ɖekae. 
JOB.38.31	Wòe saa atifieŋuwo ƒe ka, alo wòe ɖea ka avũ kple avũtɔa? 
JOB.38.32	Wòe kplɔa ŋukeɣletivi doa goe, eye wòe kplɔa koklovinɔ kple viawoa? 
JOB.38.33	Enya dziƒo ƒe sewoa, alo wòe ɖoa eƒe dziɖuɖu ɖe anyigba dzia? 
JOB.38.34	A le ŋu aɖe gbe na alilikpo be, tsi geɖe nanyẽ atsyɔ dziwòa? 
JOB.38.35	Ate ŋu ada dzikedzowo, eye woayi ava gblɔ na wò be: Míawoe nye esia? 
JOB.38.36	Ameka tsɔ nunya ɖo alilikpo tsiɖitsiɖi me, eye ameka na gɔmesese yamenuwo? 
JOB.38.37	Ameka tsɔ nunya xlẽ alilikpowoe, eye ameka trɔ dziƒotsigoewo ƒo ɖe anyi, 
JOB.38.38	ale be anyigba wɔ agbi heƒuna, eye anyikɔwo léna ɖe wo nɔewo ŋu?
JOB.38.39	Wòe kaa ade na dzatanɔ, eye nèfaa dɔwuame nu na dzataviwo, 
JOB.38.40	ne wotsyɔ akɔ anyi ɖe dowo me, eye wode xa ɖe avedodoewo mea? 
JOB.38.41	Ameka ɖaa nuɖuɖu na akpaviã, ne viawo le ɣli dom na Mawu, eye wole tsa glãla tsam nuɖuɖu makpɔmakpɔe?
JOB.39.1	Ènya agamegbɔ̃ewo ƒe vidziɣia? eye ɖe nèdze si ɣeyiɣi, si fu ɖua zinɔwoa? 
JOB.39.2	Exlẽ dzinu, alesi fu nɔa wo ƒom eye ènya ɣeyiɣi, si wodzia via? 
JOB.39.3	Wodzea klo heda wo viawo ɖi, eye wovona tso woƒe vevesesewo me. 
JOB.39.4	Ŋusẽ ɖoa wo viawo ŋu, eye wotsina le gbe me, wodzona, eye womegagbɔna vaa wo gbɔ o. 
JOB.39.5	Ameka na ablɔɖe gbetedzi? Eye ameka tu ka gbetedzi, 
JOB.39.6	si metsɔ gbegbe wɔ aƒe na, eye metsɔ dzeƒe wɔ eƒe nɔƒee? 
JOB.39.7	Du me howɔwɔ le kokoe ɖim nɛ, eye mele kplɔla ƒe ɣlidodo sem o. 
JOB.39.8	Ele ŋu tsam na gbeɖuƒe le towo dzi, eye wòle gbe mumu ɖesiaɖe yome mɔ dim. 
JOB.39.9	Ɖe tò alɔ̃ asubɔ wò kpoo, eye wòatsi wò lãto gbɔ adɔa? 
JOB.39.10	Ɖe àte ŋu ade ka tò ɖe agbleŋlɔnu ŋu, alo wòagudu bali me le yowòmea? 
JOB.39.11	Ɖe naɖo ŋu ɖe eŋu, le esi ŋusẽ kako le esi ta, eye natsɔ wò dɔ agblẽ ɖe esi mea? 
JOB.39.12	Ɖe naɖo dzi ɖe eŋu be, atsɔ wò agblemenuwo ava aƒee, eye wòaƒo wo nu ƒu ɖe wò ava mea?
JOB.39.13	Golonɔ ƒoa aʋala kpakpakpa, ke damixe ƒe aʋala kple fu ye wònyea? 
JOB.39.14	Kpao, hafi boŋ eɖaa eƒe azi ɖe anyigba, eye wònana ke dzodzoe ƒoa wo; 
JOB.39.15	ke eŋlɔnɛ be, be woaɖo afɔ edzi, eye gbemelãwo agbãe. 
JOB.39.16	Esẽa ŋuta le viawo ŋu, abe menye eto wonye o ene; eye ne eƒe agbagbadzedze zu dzodzro ha la, ŋɔ medzinɛ o. 
JOB.39.17	Elabena Mawu na nunya bu ɖee, eye mena gɔmesesea ɖekee o. 
JOB.39.18	Ne edzo ʋanana la, ekoa sɔ kple edola.
JOB.39.19	Wòe na ŋusẽ sɔa, eye wòe tsa kɔdza tsyɔ kɔ ŋu nɛa? 
JOB.39.20	Wòe na wòdzoa kpo abe ʋetsuvi enea? Eƒe gbagba fuxefuxe enye ŋɔdzi. 
JOB.39.21	Ele anyigba kam, ekpɔa dzidzɔ le eƒe ŋusẽ ŋu, eye wòyina ɖakpea akpablalawo. 
JOB.39.22	Vɔvɔ̃ ɖoa nukokoe ne, ŋɔ medzinɛ o, eye metrɔa megbe dea yi o. 
JOB.39.23	Daku, akplɔ kple tunuhlo le zi dom ɖe eŋu. 
JOB.39.24	Enyrã, eye wòdze agbo heka anyigba le dadam, eye ne kpẽ di hã la, metɔna o. 
JOB.39.25	Ne kpẽ ɖi la, exlɔ̃na be: Eɖo dzi loo! Aʋa kple aʋafia ƒe gbedeɖe kpakple aʋaɣli ƒe ya le edzi dzem tso adzɔge ke!
JOB.39.26	Wò nunya nue aʋako dzona, eye wòkekea eƒe aʋala ɖoa ta dziehe lena? 
JOB.39.27	Ɖe hɔ̃ dzona le wò nya nu, eye wòwɔa eƒe atɔ de kɔkɔƒea? 
JOB.39.28	Enɔa agakpewo dzi, eye wòwɔa atɔ ɖe agakpewo to kple towo ƒe tsutsuèaƒe. 
JOB.39.29	Afima wòtsaa ŋu nuɖuɖu tsona, eye eƒe ŋku kpɔa keke didiƒe ke. 
JOB.39.30	Viawo noa ʋu, eye afisi ame tsiaʋawo le la, afima wònɔna.
JOB.40.1	Eye Yehowa ɖo ŋu na Hiob gblɔ bena: 
JOB.40.2	Ɖe nyaheɖeameŋula ahe nya kple ŋusẽkatãtɔa? Amesi fia nyanyɛ Mawu la, neɖo eŋu! 
JOB.40.3	Tete Hiob ɖo ŋu na Yehowa gblɔ bena: 
JOB.40.4	Kpɔ ɖa, nyemele ɖeke me o nya ka matsɔ aɖo eŋu na wò? Maɖo asi nu.
JOB.40.5	Meƒo nu zi ɖeka, eye meɖe nu le eme; meƒo evevea, eye nyemagawɔe azɔ o. 
JOB.40.6	Tete Yehowa ɖo ŋu na Hiob le dziya me gblɔ bena: 
JOB.40.7	Sa ava ɖe ali abe ŋutsu ene, mabia nya wò, eye nafia num! 
JOB.40.8	Ɖe nagblẽ nye afiatsotso me, eye nabu fɔm be, tɔwòe nye dzɔdzɔea? 
JOB.40.9	Ɖe abɔ le asiwò abe Mawu ene, eye nate ŋu aɖe gbe abe eya enea? 
JOB.40.10	Ekema tsɔ bubu kple gãnyenye ɖo atsyɔ̃e, eye naɖo fianyenye kple ŋutikɔkɔe! 
JOB.40.11	Trɔ wò dɔmedzoe ƒo ɖe anyi duu, fɔ ŋku ɖe dadalawo katã dzi, eye nabɔbɔ wo ɖe anyi! 
JOB.40.12	Lé ŋku ɖe dadalawo katã dzi, te wo ɖe anyi, eye naho ame vɔ̃ɖiwo ɖa le wo teƒe! 
JOB.40.13	Ɖi wo katã ɖe ke me, eye nam nu ɖe woƒe mo nu ɖe blukɔ me! 
JOB.40.14	Ekema nye hã makatu wò be, wò nuɖusi xɔ na wò.
JOB.40.15	Kpɔ tɔmenyi, si mewɔ kpe ɖe ŋuwò ɖa! Eɖua gbe abe nyi ene. 
JOB.40.16	Kpɔ ɖa, eƒe ŋusẽ le eƒe ali me, eye eƒe ŋusẽ le eƒe ƒodokawo me. 
JOB.40.17	Eli eƒe asike ɖe dzi abe sederti ene, eye eƒe atagbo me kawo ɖo wo nɔewo me kunyakunya. 
JOB.40.18	Eƒe ƒuwo le abe akɔbliyetiwo ene, eye eƒe ƒuwo le abe gakpɔti ene. 
JOB.40.19	Eya nye Mawu ƒe nuwɔwɔwo ƒe gbãtɔ, eye ewɔla tsɔ yi de asi nɛ. 
JOB.40.20	Elabena nuɖuɖu miena ɖe towo dzi ne eye gbemelãwo katã ɖia adzrɔ le afima. 
JOB.40.21	Egbɔna ɖe eme le tɔŋgɔtrefe le, eye wòɣlana ɖe aƒlawo me le si me. 
JOB.40.22	Aguŋgbawo ɖo vɔvɔli ɖe edzi, eye amutiwo ɖe to ɖee. 
JOB.40.23	Kpɔ ɖa, ne tɔsisi ɖe ati ʋɔ me la, dzika metsoa eƒo o, eye ne Yordan le ƒoƒom ɖe nuti ŋu nɛ hã, enɔa anyi bɔkɔɔ. 
JOB.40.24	De amea ɖe ate ŋu alée le ŋgɔdze, eye wòaƒo ka ɖe ŋɔti me nɛa?
JOB.40.25	Ɖe nate ŋu atsɔ ƒu aɖee loo, eye natsɔ ka amimi eƒe aɖe ɖe anyia? 
JOB.40.26	Ɖe nate ŋu aƒo keti ɖe ŋɔti me nɛ, eye natsɔ ƒu aŋɔ alɔxatsa nɛa? 
JOB.40.27	Ɖe wòaƒo koko na wò ʋuu, eye wòaƒo nu kpli wò kple gbe bɔlɔea? 
JOB.40.28	De wòabla nu kpli wò, eye natsɔe awɔ ɖɔlae tegbeea? 
JOB.40.29	Ɖe nafe le eŋu abe xevi ene, eye nade kae na wò nyɔnuviwoa? 
JOB.40.30	Ɖe ɖɔkplɔlawo doa asi ɖe eŋu, eye womãnɛ ɖe asitsalawo domea? 
JOB.40.31	Àte ŋu aŋɔ eƒe ayi kple akplɔ, eye naƒo ʋã ɖe eƒe ta? 
JOB.40.32	Ka asi eŋu kpɔ, eye nanyae be, avu wòanye! Mãgawɔe evevea o.
JOB.41.1	Kpɔ ɖa, eƒe mɔkpɔkpɔ azu dzodzro: ne ekpɔe tete ko la, aɖo baba ɖe anyi. 
JOB.41.2	Amea ɖeke meɖoa nu tamee, be wòaʋuʋui o; eye ameka ate ŋu anɔ te ɖe nunya? 
JOB.41.3	Ameka tre nu nanam, ne maɖo eteƒe nɛ? Nusiwo le dziƒo blibo la te la, tɔnye wonye.
JOB.41.4	Nyemazi ɖoɖoe le eƒe ŋutinuwo, eƒe ŋusẽ gbogboawo kple eƒe nɔnɔme dzeani la ŋu o. 
JOB.41.5	Ameka aklo ava le eŋu, eye ameka aɖo eƒe aɖuwo domee? 
JOB.41.6	Ameka aʋu eƒe ŋku me ʋɔtruwo? Ŋɔdzi ƒo xlã eƒe aɖuwo. 
JOB.41.7	Eƒe akpoxɔnu trikpawo nye adegbeƒonu, eye wolè ɖe wo nɔewo ŋu kpaɖikpãɖi. 
JOB.41.8	Womimi ɖe wo nɔewo ŋu, ale be ya metoa wo domee o. 
JOB.41.9	Ɖesiaɖe ku ɖe nɔvia ŋu, eye wode alɔ wo nɔewo me, ale be womate ŋu amã o. 
JOB.41.10	Eƒe nyenyẽ kea dzo, eye eƒe ŋkuwo le abe agudzedze ƒe aɖabawo ene. 
JOB.41.11	Kakati bibiwo dona tsoa eƒe nu me, eye dzoxiwo hlẽna ŋeŋeŋe. 
JOB.41.12	Dzudzɔ dona tsoa eƒe ŋɔti me, abe alesi wòdona tsoa ze, si te wotsɔ keti do dzo ɖo wòle fiefiẽm la me ene. 
JOB.41.13	Ne egbɔ la, akawo léa dzo, eye dzoƒaɖewo dona tsoa eƒe nu me. 
JOB.41.14	Ŋusẽ le eƒe kɔ me, eye ŋɔdzi le ɣe ɖum le eŋgɔ. 
JOB.41.15	Eƒe dɔyi medzɔ gblɔyi o, ke boŋ edo akpa ɖe eŋu kpaɖikpaɖi. 
JOB.41.16	Eƒe dzi do akpa abe kpe ene, edo akpa abe te ene, 
JOB.41.17	Ne etso la, dzidzi ƒoa ŋusẽtɔwo, eye ŋɔdzi nana woluluna. 
JOB.41.18	Ne wotsɔ lãnu ɖe eŋu, eɖanye yi alo akplɔ o, eɖanye fiavi alo aŋutrɔ o la, exɔa akpo. 
JOB.41.19	Ebua ga yibɔ abe gbe ƒuƒu ene kple akɔbli abe ati nyunyɔ ene. 
JOB.41.20	Aŋutrɔ menyãnɛ o, eye akafokpewo nɔna nɛ ahe ahɔ̃liti ene. 
JOB.41.21	Ebua kpoviakpoe abe ahɔ̃liti ene, eye ne akplɔ le ʋɔ lũm la, eɖia kokoe nɛ. 
JOB.41.22	Eƒe dɔmegbɔ nye sonugaglɛ ɖaɖɛwo, eye wòɖena ɖe ba me abe luƒotasiaɖam ene. 
JOB.41.23	Enana tɔ gɔme fiẽna wlɔwlɔwlɔ abe nuɖaze me ene, eye wòblua atsiaƒu abe amiɖaze me ene. 
JOB.41.24	Eyome dea mumutsi, eye tɔa dzi funa tii. 
JOB.41.25	Etɔgbea ɖeke mele anyigba dzi o; nuwɔwɔ, si ŋɔ medzina o la, wònye. 
JOB.41.26	Eklẽa ŋku ɖe nu gãwo katã; eya nye fia ɖe lã ɖaɖadzratvo katã dzi.
JOB.42.1	Tete Hiob ɖo ŋu na Yehowa gblɔ bena: 
JOB.42.2	Azɔ menyae be, ate ŋu awɔ nuwo katã, eye nusi nèdo la, mesesẽna na wò o. 
JOB.42.3	Ameka tsoa numanyamanya tsyɔa adaŋudede dzia? Eyata megblɔ nya, siwo gɔme nyemese o, kple nusiwo kɔ wum, eye nyemedze si wo o la. 
JOB.42.4	Ɖo to, ne maƒo nu; mabia nya wò, eye nafia num! 
JOB.42.5	Wogblɔ nya le ŋuwò mese; ke azɔ la nye ŋkuwo kpɔ wò. 
JOB.42.6	Eyata megbe nye nyawo, eye wovem le ke kple afi me.
JOB.42.7	Eye wòva me, esi Yehowa ƒo nusiawo kple Hiob vɔ megbe la, Yehowa gblɔ na Temanitɔ Elifaz bena: Nye dɔmedzoe bi ɖe mia kple xɔ̃wò eveawo ŋu, elabena mieƒo nu nyuia ɖeke le nunya abe nye ɖɔla Hiob ene o. 
JOB.42.8	Eyata milé nyitsu adre kple agbo adre, eye miyi nye dɔla Hiob gbɔ, ne wòasa numevɔ na mi, eye nye dɔla Hiob naɖe kuku ɖe mia ta; elabena eya ke ƒe ŋku me makpɔ, hafi nyiemaɖo bometsitsi la teƒe na mi o; elabena mieƒo nu nyuia ɖeke le ŋunye abe nye dɔla Hiob ene o. 
JOB.42.9	Tete Temanitɔ Elifaz, Suaxtɔ Bildad kple Naamatɔ Zofar woyi ɖawɔ, abe alesi Yehowa gblɔ na wo ene; eye Yehowa kpɔ Hiob ŋku me.
JOB.42.10	Eye Yehowa gaɖo Hiob tè, le esi wòde kuku ɖe xɔlɔ̃awo ta la ŋuti; eye Yehowa dzi nusiwo katã nɔ Hiob si tsã la, ɖe dzi zi gbɔ zi eve. 
JOB.42.11	Eye nɔviaŋutsuwo kple nɔvianyɔnuwo katã kpakple eƒe ame nyanyɛ tsãtɔwo katã va egbɔ; woɖu nu kplii le eƒe me, eye wodo baba nɛ hefa akɔ nɛ le dzɔgbevɔ̃e, siwo katã Yehowa he va edzi la ta, eye wo dome amesiame tsɔ kesita ɖekaɖeka kple sikasigɛ ɖekaɖeka nɛ. 
JOB.42.12	Yehowa yra Hiob fifia wu tsã, eye alẽ akpe wuiene, kposɔ akpe ade, nyi eveve teƒe akpe ɖeka kple tedzinɔ akpe ɖeka nɔ esi. 
JOB.42.13	Ŋutsuvi adre kple nyɔnuvi etɔ̃ nɔ esi. 
JOB.42.14	Ena ŋkɔ nyɔnuvi gbãtɔ be Yemima, evelia be Kezia, eye etɔ̃lia be Keren-Hapux. 
JOB.42.15	Womekpɔ nyɔnu dzetugbea ɖeke le anyigba blibo la dzi ahe Hiob vinyɔnuwo ene o; eye wo fofo na anyigba wo ɖe wo nɔviŋutsuwo dome. 
JOB.42.16	Esia megbe Hiob ganɔ agbe ƒe alafa ɖeka kple blane, eye wòkpɔ viawo kple eƒe tɔgbuiyɔviwo, dzidzime ene sɔŋ. 
JOB.42.17	Hiob tsi, eye agbenɔnɔ tii, hafi wòku.
PSA.1.1	Woayra amesi mezɔna ɖe ame vɔɖiwo ƒe aɖaŋuɖoɖo nu o, amesi metsia tsitre ɖe nuvɔ̃wɔlawo fe mɔ dzi o, eye menɔa anyi ɖe fewuɖulawo ƒe ha me o; 
PSA.1.2	ke boŋ fekpɔa dzidzɔ le Yehowa ƒe se la ŋu, eye wòdea ŋugble le eƒe se la ŋu zã kple kelí. 
PSA.1.3	Eyama ɖi ati, si woɖo ɖe tɔʋuwo to, si tsena le etseɣi, eye eƒe aŋgbawo melũa xe o; eye nusianu, si wówɔna la, ewɔnɛ wua nu nyuie!
PSA.1.4	Ame vɔɖiwo ya mele alea o, ke boŋ wole abe tsro, si ya lɔna ɖe nu ene. 
PSA.1.5	Eyata ame vɔ̃ɖiwo manɔ te le ʋɔnudɔdrɔ̃ me o, eye nuvɔ̃wɔlawo mana te ɖe ame dzɔdzɔewo ƒe ha me o. 
PSA.1.6	Elabena Yehowa nya ame dzɔdzɔewo ƒe mɔ, ke ame vɔ̃ɖiwo ƒe mɔ buna gbidi.
PSA.2.1	Nukaŋuti dukɔwo le nyanyrãm, eye anyigba dzi dukɔwo le tame bum dzodzro? 
PSA.2.2	Anyigba dzi fiawo tso, eye amegãwo ƒo takpli ɖe aɖaŋu me ɖe Yehowa kple eƒe amesiamina ŋu. 
PSA.2.3	Mina míatso woƒe kawo, eye míaɖe woƒe gawo aƒu gbe le mía ŋu!
PSA.2.4	Amesi bɔbɔ nɔ dziƒo la, le nu kom, eye Aƒetɔ la le alɔme ɖem le wo ŋu. 
PSA.2.5	Emegbe aƒo nu kpli wo le eƒe dɔmedzoe me, eye wòado ŋɔdzi na wo le eƒe dziku me. 
PSA.2.6	Ke nye la meɖo fianye le Zion, nye to kɔkɔe la dzi.
PSA.2.7	Mele tameɖoɖo la gblɔ ge afia: Yehowa gblɔ nam be: Vinye nènye, egbea medzi wò. 
PSA.2.8	Biam, eye matsɔ dukɔwo awɔ wò domenyinu kple anyigba ƒe mlɔenuwo awɔ tɔwòe! 
PSA.2.9	Àtsɔ gatikplɔ ato wo nyanyanya, eye agbã wo ahe zemela ƒe ze ene!
PSA.2.10	Eyata mi fiawo, mídze nunya, eye mina woaxlɔ̃ nu mi, mi anyigba dzi ʋɔnudrɔ̃lawo! 
PSA.2.11	Misubɔ Yehowa kple vɔvɔ̃, eye mitso aseye kple dzodzo nyanyanya! 
PSA.2.12	Migbugbɔ nu na via, be megado dɔmedzoe, eye miatsrɔ̃ le mɔ ta o! Elabena esusɔ ʋee, eƒe dɔmedzoe nafla. Woayra amesiwo katã sii tso la!
PSA.3.1	Dawid ƒe ha, esime wòsi le via Absalom nu.
PSA.3.2	Yehowa, aleke nye ketɔwo sɔ gbɔ ale! Ame geɖewo tso ɖe ŋunye. 
PSA.3.3	Ame geɖewo le gbɔgblɔm le ŋunye be: Xɔnamea ɖeke mele Mawu gbɔ nɛ o! Sela.
PSA.3.4	Ke wò, Yehowa, enye nye akpoxɔnu kple nye bubu, eye wòe fɔ nye ta ɖe dzi. 
PSA.3.5	Metso gbenye yɔ Yehowa, eye wòtɔ nam tso eƒe to kɔkɔe ta dze. Sela.
PSA.3.6	Memlɔ anyi, eye meɖɔ alɔ; meganyɔ, elabena Yehowa lém ɖe asi. 
PSA.3.7	Ame akpe nane, siwo ho ɖe to ɖem goɖoo la, mele ŋɔ dzim nam o. 
PSA.3.8	Tso, Yehowa, nye Mawu, xɔ nam! Elabena wòe ƒo tome na nye futɔwo katã, eye nʋŋe aɖu na ame vɔ̃ɖiwo. 
PSA.3.9	Yehowa si me xɔname le. Wò yayra neva wò dukɔ dzi! Sela.
PSA.4.1	Dawid ƒe ha na kasaŋkutɔwo ƒe henɔ.
PSA.4.2	Ne meyɔ wò la, tɔ nam, nye dzɔdzɔenyenye ƒe Mawu, wò amesi na alɔmeɖeƒem le xaxa me; ve nunye, eye nase nye gbedodoɖa! 
PSA.4.3	Mi ŋutsu ƒe viwo, zi nenie miaɖi gbɔ nye bubu, yakanu nanɔ mía ŋu nyom, eye míanɔ aʋatso yome dim? Sela. 
PSA.4.4	Ke mínyae be, Yehowa tia mawumeme na eɖokui! Yehowa senɛ, ne meyɔe. 
PSA.4.5	Dzi neku mi, ke migawɔ nuvɔ̃ o! Miƒo nu le dzi me le míaƒe abawo dzi, eye mizi ɖoɖoe! Sela. 
PSA.4.6	Misa dzɔdzɔenyenyevɔ, eye miɖo ŋu ɖe Yehowa ŋu!
PSA.4.7	Ame geɖewo le gbɔgblɔm be: Ameka ana míakpɔ nu nyui kple ŋku? Oo, Yehowa, na wò ŋku me kekeli naklẽ ɖe mía dzi! 
PSA.4.8	Ede dzidzɔ nye dzi me wu wo le ɣeyiɣi, si me bli kple wein bɔ ɖe wo si. 
PSA.4.9	Mamlɔ anyi le ŋutifafa me adɔ alɔ̃ enumake: elabena wò, Yehowa ɖeɖeko ana manɔ dedie.
PSA.5.1	Dawiɖ ƒe ha na dzekulawo ƒe henɔ.
PSA.5.2	Yehowa, nye nyawo nede tome na wò, se nye hũɖeɖe, 
PSA.5.3	eye nalé to de nye ɣlidodo ŋu, fianye kple Mawunye, elabena wòe mele gbe dom ɖa na. 
PSA.5.4	Yehowa, se gbenye le ŋdi, medzra ɖo ɖe ŋuwò le ŋdi hele asiwo nu kpɔm. 
PSA.5.5	Elabena Mawu, si nu tovo wɔwɔ medzea eŋu o la, nènye, nu vɔ̃ɖi wɔla menɔa gbɔwò o. 
PSA.5.6	Adegbeƒolawo menɔa te ɖe ŋkuwò me o; èléa fu nu vlo wɔlawo katã. 
PSA.5.7	Etsrɔ̃a aʋatsokalawo; Yehowa tsria hlɔ̃me kple alakpatɔ. 
PSA.5.8	Ke nyea mage ɖe aƒewò me le wò amenuveve geɖe la nu, eye mavɔ̃ wò ahade ta agu ɖe wò gbedoxɔ kɔkɔe ta nu.
PSA.5.9	Yehowa, kplɔm le wò dzɔdzɔenyenye la nu le nye ketɔwo ta; ta wò mɔ ɖe ŋgɔnye! 
PSA.5.10	Elabena nya vavãa ɖeke mele woƒe nu me o, gbegblẽ le woƒe dzi me, woƒe veme enye yɔdo nuvo, eye wovivia nu me kple woƒe aɖe. 
PSA.5.11	Mawu, bu fɔ wo! Woƒe adaŋudedewo netsɔ wo ƒu anyi, tu asi wo ƒu anyi le woƒe dzidada gbogboawo ta, elabena wodze aglã ɖe ŋuwò! 
PSA.5.12	Amesiwo katã ɖoa ŋu ɖe ŋuwò la, nakpɔ dzidzɔ, woatso aseye tegbee, elabena èkpɔ wo ta; amesiwo katã lɔ̃ wò ŋkɔ la, nado ɖe ŋuwò hoo! 
PSA.5.13	Yehowa, wòe yraa ame dzɔdzɔe, eye netsɔã amenuveve ƒoa xlãe abe akpoxɔnu ene.
PSA.6.1	Dawid ƒe ha na gbe gã kasaŋkutɔtvo ƒe henɔ.
PSA.6.2	Oo, Yehowa, megaka mo nam le wò dɔmedzoe me o, eye megahe to nam le wò dziku me o! 
PSA.6.3	Yehowa, ve nunya, elabena nu te ŋunye belibeli; da gbe le ŋunye, elabena ŋɔdzi lé nye ƒuwo! 
PSA.6.4	Dzidzi ƒo nye luʋɔ ŋutɔ! Eye wò Yehowa, vaseɖe ɣekaɣie?
PSA.6.5	Yehowa, trɔ kɔ, ne naɖe nye luʋɔ, xɔ nam le wò amenuveve la ta! 
PSA.6.6	Elabena ŋkuɖoɖo dziwò meli le ku me o, eye ameka akafu wò le tsiẽƒe! 
PSA.6.7	Meɖea hũ ʋuu ɖeɖi tea ŋunye, meƒoa aɖatsi nye aba bekee zã sia zã, eye aɖatsi ƒoa nye dɔƒe. 
PSA.6.8	Nuxaxa na nye ŋkuwo le ayi, nu te wo ŋu le nye ketɔwo katã ta.
PSA.6.9	Mi nu vlo wɔlawo katã, mite da le gbɔnye, elabena Yehowa se nye avigbe la. 
PSA.6.10	Yehowa se nye kokoƒoƒo. Yehowa xɔa nye gbedodoɖa alɔ eve. 
PSA.6.11	Ŋu akpe nye futɔwo katã, eye dzidzi aƒo wo ŋutɔ; woagbugbɔ, eye woƒe mo atsi da enumake.
PSA.7.1	Dawid ƒe konyifaha, si wodzi na Yehowa, le Benyamintɔ Kus ƒe nyawo ta.
PSA.7.2	Yehowa, nye Mawu, mesi wò tso, xam tso yonyemetilawo katã si me, eye naɖem, 
PSA.7.3	ne womagalem avuvu abe dzata ene, eye xɔnametɔa ɖeke manɔ anyi o! 
PSA.7.4	Yehowa, nye Mawu, ne mewɔ nusia, nu tovo le ɖe asi ŋu nam, 
PSA.7.5	eye mewɔ vɔ̃ ɖe xɔ̃nye ŋu la, — eva wonye meɖe amesi lé fum yakatsyɔ la hafi — 
PSA.7.6	ekema futɔ neti yonyeme, eye wòatum, nefanyam ɖe anyigba, eye wòate nye bubu ɖe ke me! Sela.
PSA.7.7	Tsi tre, Yehowa, le wò dɔmedzoe me; tso ɖe nye ketɔwoƒe agbodzedze ŋu, eye nadzɔ ŋunye, wò amesi ɖo ʋɔnudɔdrɔ anyi la! 
PSA.7.8	Dukɔwo ƒe amehawo ɖe to ɖe wò, to wo dzi nagbugbɔ ayi dziƒo! 
PSA.7.9	Yehowa enye dukɔwo ƒe ʋɔnudrɔ̃lã. Drɔ̃ ʋɔnum, Yehowa, de nye dzɔdzɔenyenye kple fɔmaɖimaɖi, si le ŋunye la nu! 
PSA.7.10	Na ame vɔ̃ɖiwo ƒe nu vɔ̃ɖi wɔwɔ nu natso, eye nali ke ame dzɔdzɔe la; elabena wò, Mawu dzɔdzɔe la, édzroa dziwo kple ayikuwo me kpɔna.
PSA.7.11	Nye akpoxɔnu le Mawu si, eya xɔna na amesiwo ƒe dzi toa mɔ ɖeka la. 
PSA.7.12	Mawu enye ʋɔnudrɔ̃la dzɔdzɔe kple Mawu, si dzi kuna daa. 
PSA.7.13	Ne amea de metrɔ tame o ta, enyrea eƒe yi, evua eƒe da me ɖi, eye wònɔa adeklo dzi. 
PSA.7.14	Edzidzenɛ kple lãnuwo, eye wòdraa dzo eƒe aŋutrɔwo. 
PSA.7.15	Kpɔ ɖa, nu vɔ̃ɖi wɔwɔ ƒe fu le eɖum; efɔ dzɔgbevɔ̃e ƒe fu, eye wòava dzi alakpa. 
PSA.7.16	Eɖe ʋe, eye wòwlu eme, ke ege dze do, si wòɖe la me. 
PSA.7.17	Eƒe dzɔgbevɔ̃e trɔ va eƒe ta dzi, eye eƒe ŋutasesẽ gbugbɔ va dze eƒe dzodome. 
PSA.7.18	Makafu Yehowa le eƒe dzɔdzɔenyenye ŋuti, eye menyɔ Yehowa, dziƒoʋitɔ la, ƒe ŋkɔ.
PSA.8.1	Dawid ƒe ha na henɔ la, ne woadzi ɖe Gatitɔwo tɔ nu.
PSA.8.2	Yehowa, mía Aƒetɔ, wò amesi na wò ŋutikɔkɔe gbagba gbɔ dziƒo ta, ale gbegbe wò ŋkɔ dzeani le anyigba blibo la dzii! 
PSA.8.3	Deviwo kple vi nonowo ƒe nu me neli ŋusẽ anyi ɖo le wò ketɔwo ta, ne nana ketɔwo kple hlɔ̃bialawo ƒe nu natɔ kpe. 
PSA.8.4	Ne mekpɔ wò dziƒowo, siwo nye wò asinudɔwɔwɔ, ɣleti kple ɣletiviwo, siwo, newɔ la, 
PSA.8.5	nuka nye amegbetɔ, be néɖoa ŋku edzi, kple amegbetɔvi, be néléa ŋku ɖe eŋu? 
PSA.8.6	Esusɔ vie, nena wòsɔ kple Mawu kloe, eye netsɔ bubu kple ŋutikɔkɔe ɖɔ nɛ. 
PSA.8.7	Etsɔe ɖo wo asinudɔwɔwɔwo nu, eye netsɔ nuwo katã ɖe eƒe ato te: 
PSA.8.8	alẽwo kple nyiwo siaa hekpe ɖe gbemelãwo hã ŋu, 
PSA.8.9	dziƒoxeviwo kple ƒumelãwo kpakple nusianu, si zɔa atsiaƒu me. 
PSA.8.10	Yehowa, mía Aƒetɔ, ale gbegbe wò ŋkɔ dzeani le anyigba blibo la dzii!
PSA.9.1	Dawid ƒe ha na henɔ la, ne woadzi ɖe „Ŋutsuvi la ƒe ku“ ƒe gbeɖiɖi nu.
PSA.9.2	Makafu Yehowa tso dzi blibo me, eye maxlẽ wò nukunuwɔwɔwo katã afia. 
PSA.9.3	Makpa dzidzɔ, dzi adzɔm de ŋuwò, eye manya wo ŋkɔ, wò dziƒoʋitɔ, 
PSA.9.4	le esi nye tutɔwote gbugbɔ ɖe megbee, wodze anyi, eye wotsrɔ̃ le ŋkuwò me ta. 
PSA.9.5	Elabena woe tso nye nya kple nye kodzoɖoɖo la wode go; ebɔbɔ nɔ fiazi dzi, wò ʋɔnudrɔ̃la dzɔdzɔe. 
PSA.9.6	Ehe nya de dukɔwo ŋu, ètsrɔ̃ ame vɔ̃ɖiwo, eye nètutu woƒe ŋkɔ da ɖikaɖika. 
PSA.9.7	Wotsrɔ̃ futɔwo, wogbã woƒe duwo wozu aƒedo ɖikaa, eye ŋkuɖoɖo wo dzi megali o. 
PSA.9.8	Ke Yehowa li tegbee, eye wodo eƒe fiazikpui anyi gli de ʋɔnudɔdrɔ̃ ŋu. 
PSA.9.9	Adrɔ̃ ʋɔnu xexeame godoo ɖe eteƒe, eye wòatso afia dzɔdzɔe na anyigba dzi dukɔwo. 
PSA.9.10	Yehowa enye mɔ̃ sesẽ na hiãtɔwo, enye mɔ̃ sesẽ le xaxaɣiwo me. 
PSA.9.11	Amesiwo dze si wò ŋkɔ la, ɖoa ŋu ɖe ŋuwò; elabena wò, Yehowa, megblẽa amesiwo dia yowòme mɔ la ɖi o. 
PSA.9.12	Midzi katukafuha na Yehowa, amesi le Zion, miɖe gbe ƒã ele nutsuwɔwɔwo le dukɔwo dome! 
PSA.9.13	Elabena ebia hlɔ̃ hlɔ̃dolawo, eɖoa ŋku wo dzi, eye meŋlɔa hiãlɔwo ƒe ɣlidodo be o.
PSA.9.14	Ve nunye, Yehowa! Wò amesi ɖe asi tenye tso ku ƒe agbowo me la, kpa alesi mele fu kpemi le nye adikãtɔwo si me la ɖa: 
PSA.9.15	na maxlẽ nya afia le wò ŋkɔxɔxɔwo katã ŋu le Zion-vinyɔnu ƒe duwo me, eye matso aseye le xɔname ŋuti. 
PSA.9.16	Dukɔwo ge dze ɖo, si woawo ŋutɔ woɖe la me, eye ɖɔ, si woɖo di la, ɖe woƒe afɔ. 
PSA.9.17	Yehowa de eɖokui fia, eye wòdrɔ̃ ʋɔnu; ame vɔ̃ɖi ƒe asinudɔwɔwɔ ɖe eya ŋutɔ. Miyro saŋkuawo! Sela. 
PSA.9.18	Ame vɔ̃ɖiwo kple dukɔ, siwo katã ŋlɔ Mawu be la, negbugbɔ yi tsiẽƒe. 
PSA.9.19	Elabena womaŋlɔ ame dahe be ɖikaa o, eye hiãlɔwo ƒe mɔkpɔkpo mabu tegbee o. 
PSA.9.20	Tso, Yehowa, megana amegbetɔ ƒe alɔ naɖe dzi o! Na woadrɔ̃ ʋɔnu dukɔwo le ŋkuwò me! 
PSA.9.21	Yehowa, do ŋɔdzi na wo, ne dukɔwo nadze sii be, amegbetɔwo yewonye! Sela.
PSA.10.1	Yehowa, nukaŋuti nètsi tre ɖe adzɔge boo, eye nèɣla le xaxaɣiwo me? 
PSA.10.2	Ame vɔ̃ɖiwo ƒe dada doa dzikatsoƒoe na hiãtɔwo; woatsɔ woawo ŋutɔ ƒe aye, si woɖo la, ale woe. 
PSA.10.3	Elabena ame vɔ̃ɖi tsoa eƒe dzimedidiwo ƒoa adegbee, eye ŋubiala ɖea Yehowa ɖe aga heɖea alɔme le eŋu. 
PSA.10.4	Ame vɔ̃ɖi buna le eƒe dada me be: Mabia eta ase o, Mawua ɖeke meli o. Eƒe tamesusu katã nye esi. 
PSA.10.5	Eƒe nuwɔwɔ dzea dzi nɛ ɣesiaɣi; wò ʋɔnudɔdrɔ̃ le dziƒo ʋi tso egbɔ, eye wòɖoa ƒuƒu de eƒe ketɔwo katã yome. 
PSA.10.6	Egblɔna le eƒe dzi me bena: Ke maɖe le tenye akpɔ o, eye amesi maɖo dzɔgbevɔ̃e me ɣeaɖekeɣi akpɔ gbeɖegbeɖe o la, menye. 
PSA.10.7	Ɖiŋudodo, alakpa kple ŋutasẽnya yɔ nu me nɛ taŋ, eye gbegblẽ kple dzɔgbevɔ̃e le eƒe ade te. 
PSA.10.8	Enɔa xa me ɖe agblekɔƒewo xa, ebena wua ame maɖifɔ, eye wònɔa ŋu tsam na ame kudɔewo. 
PSA.10.9	Edea xa ɖe ɣaɣlɛƒe abe dzata le eve dodoe me ene, edea xa ɖi, be yealé hiãtɔ la, eye wòléa hiãtɔ la henɔa ehem kple eƒe ɖɔ. 
PSA.10.10	Eƒonɛ ƒua anyi, eye wòmiminɛ ɖe anyigba: eƒe ŋusẽ nana ame kudɔewo dzea anyi. 
PSA.10.11	Egblɔna le eƒe dzi me be: Mawu ƒe ŋku dzo le edzi, eɣla eƒe mo, eye mele ekpɔ ge akpɔ gbeɖegbeɖe o.
PSA.10.12	Yehowa, tso! Mawu, kɔ wò asi dzi, eye megaŋlɔ hiãtɔ be o! 
PSA.10.13	Nukaŋuti ame vɔ̃ɖi le alɔme ɖem le Mawu ŋu le gbɔgblɔm le eƒe dzi me be, mabia eta ase oa? 
PSA.10.14	Ekpɔe, elabena wò ŋku le hiã kple nuxaxa ŋu, esiwò me wole; hiãtɔwo tsɔe de esi na wò; xɔnametɔ nènye ne tsyɔ̃eviwo. 
PSA.10.15	Ŋe abɔ na eme vɔ̃ɖi kple nuvɔ̃wɔla; ɖe àdi eƒe nu vɔ̃ɖi wɔwɔ, eye mãkpɔe oa? 
PSA.10.16	Yehowa enye fia tegbetegbe, dukɔwo tsrɔ̃ ɖa le eƒe anyigba dzi. 
PSA.10.17	Wò Yehowa, èɖo to hiãtɔwo ƒe didi, èli ke woƒe dzi, eye nèƒu wò to anyi, 
PSA.10.18	ne natso afia na tsyɔ̃eviwo kple hiãtɔwo, be amegbetɔ magaɖa ɖadzra le anyigba dzi azɔ o.
PSA.11.1	Dawid tɔ na henɔ la.
PSA.11.1	Yehowae mesi tso. Aleke miele gbɔgblɔm nam be: Misi yi miaƒe towo dzi abe xevi ene? 
PSA.11.2	Elabena ame vɔ̃ɖiwo vu da me, wotsɔ woƒe aŋutrɔwo ɖo daka dzi, be yewoate amesiwo ƒe dzi toa mɔ ɖeka la, le blukɔ me. 
PSA.11.3	Elabena wogbã gɔmeɖoɖoanyiwo ke hã, nuka ame dzɔdzɔe ate ŋu wɔ ma?
PSA.11.4	Yehowa le eƒe gbedoxɔ kɔkɔe la me, Yehowa, amesi ƒe fiazikpui le dziƒo la, ƒe ŋkuwo le ekpɔm, eƒe aɖabawo doa amegbetɔviwo kpɔna. 
PSA.11.5	Yehowa doa ame dzɔdzɔe kpɔna, ke eƒe luʋɔ léa fu ame vɔ̃ɖi kple amesi lɔ̃a ŋutasẽnuwɔwɔ la. 
PSA.11.6	Ana dzoka nadza ɖe ame vɔ̃ɖiwo dzi, eye dzo, aŋɔ kple ya xɔdzo anye woƒe kplu me nu. 
PSA.11.7	Elabena Yehowa enye nuteƒewɔla, eye wòlɔ̃a nu dzɔdzɔe wɔwɔ; dzime dzɔdzɔe tɔwo akpɔ eƒe ŋku me.
PSA.12.1	Dawid ƒe ha na henɔ la, ne woaƒo ɖe gbe gã me.
PSA.12.2	Yehowa, xɔ na ame, elabena mawumemewo nu tso, eye anukwaretɔwo bu le amegbetɔviwo dome! 
PSA.12.3	Amesiame vivia nume henɔa aʋatso kam na nɔvia, eye wogblɔa aɖevee.
PSA.12.4	Yehowa netsrɔ nume ŋanɛ tɔwo kple aɖe, siwo gblɔa nya gãwo, 
PSA.12.5	amesiwo gblɔna be: Míaƒe aɖewo doa ŋusẽ mí, míaƒe nuyiwo li kpli mí, ameka nye aƒetɔ de mía nu?
PSA.12.6	Yehowa be: Metso azɔ le ŋutasesẽ le hiãtɔwo ŋu kple ame dahewo ƒe hũɖeɖe ta, eye mahe xɔname vɛ na amesi le eyome dim la. 
PSA.12.7	Yehowa ƒe nyawo dza abe klosalo, si wolólona le kpo me wotstana ɖe anyigba, eye woklɔe zi gbɔ zi adre la ene. 
PSA.12.8	Oo, Yehowa, dzra mí ɖo, eye nakpɔ mía ta le dzidzime sia ŋuti tegbee!
PSA.12.9	Ne yakanuwɔwɔ le ga dom ɖe dzi le amegbetɔwo dome la, eyae ame vɔ̃ɖiwo doa dzodzo.
PSA.13.1	Dawid ƒe ha na henɔ la.
PSA.13.2	Yehowa, vaseɖe ɣekaɣi naŋlɔm be ɖikaɖika, eye vaseɖe ɣekaɣi naɣla wò ŋku me ɖem? 
PSA.13.3	Yaseɖe ɣekaɣi mana ŋugble dem le ɖokuinye me, eye nuxaxã anɔ nye dzi me gbesiagbe? Vaseɖe ɣekaɣi nye futɔ akɔ eɖokui ɖe dzi ɖe ŋunye?
PSA.13.4	Kpɔm ɖa, Yehowa, nye Mawu, eye nam nam; na nye ŋku dzi nakɔ, ne magatso me le alɔ̃ me o! 
PSA.13.5	Ne nye futɔ magagblɔ be: „Mede enu“ o, eye nye ketɔ matso aseye, le esi ke ɖe le tenye ta o! 
PSA.13.6	Ke nyea mele ŋu ɖom ɖe wò amenuveve ŋu; nye dzi le aseye tsom le wò xɔname ŋuti. Madzi ha na Yehowa, elabena ewo dɔmenyo nam.
PSA.14.1	Dawid tɔ na henɔ la.
PSA.14.1	Abunetɔwo gblɔna le woƒe dzi me be: Mawua ɖeke meli o. Wowɔa nu gbegblẽwo kple nu nyɔŋuwo. Amea ɖeke meli, si woa nu nyui o. 
PSA.14.2	Yehowa ɖe ŋku ɖe amegbetɔviwo tso dziƒo, ne yeakpɔ be, amea ɖe dze nunya, eye wòblaa Mawu ta sena hã? 
PSA.14.3	Wo keŋ wote ɖe aga, wo kam tim wogblẽ. Ame ɖeka hã meli, si wɔa nu nyui o, ɖeka hɔ̃ hã meli o.
PSA.14.4	Ɖe nu vlo wɔlawo katã, amesiwo le nye dukɔ ɖum, abe alesi woɖua aboloe ene, eye womeyɔa Yehowa o la, medze si esia oa? 
PSA.14.5	Dzidzi ƒo wo ŋutɔ le afima, elabena Mawu le dzidzime dzɔdzɔe la dome. 
PSA.14.6	Minɔ ŋukpe dom hiãtɔ ƒe adãŋudede la ko, ke Yehowa nye sitsoƒe nɛ.
PSA.14.7	Oo, ɖe xɔname atso Zion ava na Israel! Ne Yehowa gaɖo eƒe dukɔ te le Yakob atso aseye, eye dzi ladzɔ Israel!
PSA.15.1	Dawid ƒe ha.
PSA.15.1	Yehowa, ameka adze wò gbadɔ me, eye ameka anɔ wò to kɔkɔe la dzi ma? 
PSA.15.2	Amesi fɔɖiɖi mele eƒe zɔzɔme ŋu o, ewɔa nu dzɔdzɔe, eye wòtoa nyateƒe le eƒe dzi me; 
PSA.15.3	amesi metsɔa eƒe ade zɔa eme gɔmee o, mewɔa vɔ̃ ɖe ehavi ŋu o, eye medea ŋukpe mo na xɔlɔ̃via o; 
PSA.15.4	amesi ƒe ŋku me ame vɔ̃ɖi meɖia naneke le o, ke ebua amesiwo vɔ̃a Yehowa la; amesi ka atam, si me eya ŋutɔ ƒe gbegblẽ tsona, ke megatrɔnɛ o; 
PSA.15.5	amesi menaa eƒe ga ɖe deme dzi o, eye mexɔa zãnu ɖe ame maɖifɔ ŋu o. Amesi wɔa nusiawo la, ke maɖe le ete gbeɖegbeɖe o.
PSA.16.1	Dawid ƒe ha ɖe futamee la. Mawu dzram ɖo, elabena wòe mesi tso! 
PSA.16.2	Megblɔ na Yehowa be: Aƒetɔnyee nènye, nu nyuia ɖeke mele asinye kpe ɖe ŋuwò o. 
PSA.16.3	Ame kɔkɔe, siwo le anyigba dzi, kple ame ŋkulawo ƒe nu nyea ŋunye ŋutɔŋutɔ. 
PSA.16.4	Vevesesewo dzina ɖe dzi na amesiwo tsɔa Mawu ɖɔa li mawu bubuwoe; nyemaƒo woƒe vɔsaʋu ɖe anyi o, eye woƒe ŋkɔ mava nye nu me o. 
PSA.16.5	Yehowa enye nye domenyinu kple nye kplu me nu; ele nye dzidzenu de asi. 
PSA.16.6	Dzidzenu la dze nyuiaƒe nam; domenyinu la dze ŋunye. 
PSA.16.7	Makafu Yehowa, amesi doa aɖaŋu nam; le zã me hã nye ayikuwo xlɔ̃ã num, 
PSA.16.8	Metsɔa Yehowa ɖoa ŋkunye me ɖaa; ne ele nye nuɖusi me la, ke maɖe le tenye o. 
PSA.16.9	Eyata nye dzi le dzidzɔ kpɔm, eye nye bubu le aseye tsom, nye ŋutilã hã anɔ anyi dedie. 
PSA.16.10	Elabena màgblẽ nye luʋɔ ɖe tsiẽƒe si me o, eye màlɔ be, wò mawumeme la nakpɔ yɔdo o. 
PSA.16.11	Àna menya agbemɔ la, dzidzɔ bɔ ɖe ŋkuwò me, eye vivisese le wò nuɖusi me tegbee.
PSA.17.1	Dawid ƒe gbedodoɖa.
PSA.17.1	Yehowa, se nye dzɔdzɔe, ɖo to nye ɣlidodo, eye nalé to ɖe nye gbedodoɖa si metso alakpanuyiwo me o la ŋuti! 
PSA.17.2	Ŋkuwò me nye afiatsotso tsona; wòŋkuwo kpɔa nu tututu. 
PSA.17.3	Eɖo nye dzi kpɔ, eye nèɖe ŋku dem le zã me; èlólom, eye mèkpɔ naneke le ŋunye o; eye susu vɔ̃ɖiwo medona le nunye o. 
PSA.17.4	Le emegbelɔwo ƒe nuwɔwɔwo me le metsɔ wò numenyawo kpɔ ɖokuinye dzi ɖe ŋutasẽlawo ƒe mɔwo ŋu. 
PSA.17.5	Nye afɔɖeɖewo li ɖe wò mɔwo dzi zã, eye ke meɖe le nye afɔwo te o. 
PSA.17.6	Mawu, mele yɔwòm, elabena àtɔ nam; lé to ɖe ŋunye, eye nase nye nuƒoƒo! 
PSA.17.7	Ɖe wò amenuveve fia nukutɔe, wò amesi nye xɔnametɔ na amesiwo sina le aglãdzelewo nu bena ɖe wò nuɖusi me la. 
PSA.17.8	Dzram ɖo abe gadaglamakui le ŋkuvi me ene; ɣlam ɖe wò aʋala ƒe vɔvɔli te 
PSA.17.9	tso ame vɔ̃ɖi, siwo dze dzinye, kple nye futɔ, siwo nyrã de to ɖem la, si me. 
PSA.17.10	Ami nye tsyɔ woƒe dzi, eye wotsɔa woƒe nu gblɔa dadanyawo. 
PSA.17.11	Woɖe to ɖe mí le míaƒe afɔɖeɖewo katã me, eye woƒe ŋku le mía ŋu, be woaxlã mi ɖe anyi. 
PSA.17.12	Woɖi dzata, si di be, yeavuvu nu, kple dzatavi, si be ɖi la.
PSA.17.13	Yehowa, tso, naɖakpe wo, ƒu wo anyi, eye ɖe nye agbe tso ame vɔ̃ɖi la si me kple wò yi, 
PSA.17.14	tso amegbetɔwo si me kple wò asi, Yehowa, tso ame kodzogbeawo si me, amesiwo kpa woƒe gome le agbe me, eye nètsɔ wò kesinɔnuwo te ɖe ko me na wo; viwo bɔ ɖe wo si kpaŋ, eye wogblẽ woƒe nu susɔeawo ɖi na wo viwo. 
PSA.17.15	Ke nye la makpɔ wò mo le dzɔdzɔenyenye me, eye ne menyɔ la, wò nɔnɔme aɖi ƒo nam.
PSA.18.1	Na henɔ la, tso Yehowa ƒe dɔla Dawid gbɔ, amesi gblɔ ha sia ƒe nyawo na Yehowa le ɣeyiɣi, si me Yehowa ɖee tso eƒe futɔwo katã si me kpakple Saul si me.
PSA.18.2	Eye wògblɔ bena: Yehowa, nye ŋusẽ, nyemelɔ̃a nu le gbɔwò o; 
PSA.18.3	Yehowa, nye agakpe, nye ma kple nye xɔnametɔ; Mawu, nye aga, si mesi tso, nye akpoxɔnu, nye xɔname ƒe dzo kple nye bebeƒe! 
PSA.18.4	Meyɔ Yehowa, amesi dze kafukafu, eye wòɖem tso nye futɔwo si me.
PSA.18.5	Ku ƒe kawo ɖe to ɖem, eye gbegblẽ ƒe tɔʋuwo do dzikatsoƒoe nam. 
PSA.18.6	Tsiẽƒe ƒe kawo ƒo xlãm, eye ku ƒe adoboliwo va di kpem. 
PSA.18.7	Esi meɖo xaxa me la, meyɔ Yehowa, eye medo ɣli na nye Mawu. Ese nye gbe le eƒe gbedoxɔ me, eye nye ɣlidodo de egbɔ ge ɖe eƒe to me. 
PSA.18.8	Tete anyigba ʋanya, eye wòʋuna, towo ƒe anyinɔwo ʋuʋu, eye wodzo kpekpekpe, elabena dzi kui. 
PSA.18.9	Dzudzɔ de dzi tso eƒe ŋɔti me, dzo binu tso eƒe nu me, eye dzoka tso egbɔ hehẽhe. 
PSA.18.10	Eviã dziƒo heɖi ɖe anyi, eye alilikpo dodo le eƒe afɔwo te. 
PSA.18.11	Enɔ Kerubiwo dzi hedze, eye wosa agba le ya ƒe aʋalawo dzi. 
PSA.18.12	Eɣla eɖokui ɖe blukɔ me, eye tsiɖoɖo kple alilikpo dodo nye eƒe agbaɖɔ ƒo xlãe. 
PSA.18.13	Alilikpowo, dzikpe kple dzokawo ɖo dzo keklẽ me le eŋku me. 
PSA.18.14	Yehowa ɖe gbe le dziƒo, eye dziƒoʋitɔ la na wose eƒe gbe. 
PSA.18.15	Eɖo ete aŋutrɔwo ɖa wokaka wo me, kple dzikedzo geɖe ɖa wotɔtɔ wo. 
PSA.18.16	Tɔwo gɔme dze, nye xexeme ƒe agunu tsi go le wo bublu la nu, Yehowa, kple wò dɔmedzoe ƒe ŋɔti me gbɔgbɔ fuxefuxe la nu. 
PSA.18.17	Edo abɔ ɖa tso dzi lém, eye wòhem tso tsi gãwo me. 
PSA.18.18	Eɖem tso nye futɔ kako la si me, kple nye ketɔwo si me, elabena wotri akɔ wum. 
PSA.18.19	Wodze dzinye le nye dzɔgbevɔ̃egbe, ke Yehowa nye nye ziɔɖeŋutɔ. 
PSA.18.20	Ekplɔm yi dogba dzi, eye wòɖem ɖo goe, elabena nye nu nyo eŋu.
PSA.18.21	Yehowa wɔ nyuie nam ɖe nye dzɔdzɔenyenye nu, eye wòɖo eteƒe nam, le esi nye asime dza ŋuti. 
PSA.18.22	Elabena mele ŋku ɖe Yehowa ƒe mɔwo ŋu, eye nyemewɔ nu tovo ɖe nye Mawu ŋu o. 
PSA.18.23	Wò sewo katã le ŋkunye me, eye nyemeɖe wò ɖoɖowo ɖa le gbɔnye o. 
PSA.18.24	Fɔɖiɖia ɖeke mele ŋunye le eŋku me o, eye mekpɔ ɖokuinye dzi ɖe nuvɔ̃ ŋu. 
PSA.18.25	Ale Yehowa ɖo eteƒe nam le nye dzɔdzɔenyenye kple nye asi dzadzɛ, siwo le eŋku me la ta. 
PSA.18.26	Wò dɔme nyo ɖe dɔmenyotɔ la ŋu, eye fɔɖiɖi mele ŋuwò ɖe ame maɖifɔ la ŋu o. 
PSA.18.27	Ŋuwò dza de ame dzadzɛ la ŋu, eye nèfia ɖokuiwò ayetɔe ɖe ayetɔ la ŋu. 
PSA.18.28	Elabena wòe nye xɔnametɔ na dukɔ ɖihiãwo, eye nèbɔbɔa ŋku kɔkɔwo ɖe anyi. 
PSA.18.29	Ena nye akaɖi klẽ; Yehowa, nye Mawu, na nye viviti me kɔ. 
PSA.18.30	Elabena wòe li kplim meƒua du ɖe aʋakɔwo dzi; nye Mawu li kplim metia kpo flɔa gli! 
PSA.18.31	Fɔɖiɖi mele Mawu ƒe mɔ ŋu o, Yehowa ƒe nya me kɔ, akpoxɔnu wònye na amesiwo katã sii tso la.
PSA.18.32	Elabena Mawu kae li kpe ɖe Yehowa ŋu, eye agakpe kae kpe ɖe mía Mawu la ŋu? 
PSA.18.33	Mawu tsa ŋusẽ bla ali dzi nam, eye wona be, fɔɖiɖia ɖeke mele nye mɔ ŋuti o. 
PSA.18.34	Ewo nye afa abe zinɔwo tɔ ene, eye wòtsɔm ɖo nye kɔkɔƒe. 
PSA.18.35	Efia aʋawɔwɔ nye asi kple ɖa me vuvu nye alɔ. 
PSA.18.36	Etsɔ wò xɔname ƒe akpoxɔnu nam, meziɔ ɖe wò ɖusi ŋu, eye wò tufafa ɖo gãm. 
PSA.18.37	Ena nye afɔɖeɖe me keke le tenye, eye nye afɔkɔewo mebotso o. 
PSA.18.38	Meli nye futɔwo yome ɖatu wo, eye nyemetrɔ o, vaseɖe esime metsrɔ̃ wo vɔ. 
PSA.18.39	Megbã wo nyanyanya, womagate ŋu afɔ o, eye wodze anyi ɖe nye afɔ te. 
PSA.18.40	Etsɔ ŋusẽ bla ali dzi nam ɖe aʋawɔwɔ ŋu, eye nẽbɔbɔ nye adikãtɔwo ɖe tenye. 
PSA.18.41	Ena nye futɔwo trɔ ʋume ɖem, eye metsrɔ̃ nye ketɔwo. 
PSA.18.42	Woɖo ɣli, ke xɔnametɔa ɖeke meli o; wodo ɣli na Yehowa, ke metɔ na wo o. 
PSA.18.43	Mem wo gudugudu abe ʋuʋudedi le ya nu ene, eye metsɔ wo ƒu gbe abe ablɔ me gbeɖuɖɔ ene. 
PSA.18.44	Eɖem tso dukɔwo ƒe avuwɔwɔ me, ètsɔm ɖo anyigba dzi dukɔ wo ƒe laa, eye dukɔ, si nyemenya o la, subɔm. 
PSA.18.45	Nya ko wose le ŋunye, gake woɖo tom; du bubu me viwo vivi nume nam. 
PSA.18.46	Nu te du bubu me viwo ŋu, eye wodzo nyanyanya hedo le wote mawo me.
PSA.18.47	Yehowa le agbe, woakafu nye agakpe, eye woado nye xɔxɔ ƒe Mawu la ɖe dzi. 
PSA.18.48	Mawu, amesi bia hlɔ̃ nam, eye wo nya dukɔwo de tenye; 
PSA.18.49	amesi ɖem le nye futɔwo si me, eye wòkɔm ɖo nye ketɔwo nu hã; eɖem le ŋutasẽla si me. 
PSA.18.50	Eyata Yehowa, makafu wò le dukɔwo dome, eye madzi ha na wò ŋkɔ. 
PSA.18.51	Wò amesi na xɔname ga wò fia la, eye nève Dawid, wò amesiamina la kple eƒe dzidzime nu tegbee.
PSA.19.1	Dawid ƒe ha na henɔ la.
PSA.19.2	Dziƒowo le Mawu ƒe bubu xlẽm fia, eye dziŋgɔli le gbe ƒã ɖem eƒe asinuɖɔwɔwɔ. 
PSA.19.3	Ŋkeke dea gbe asi na ŋkeke, eye zã toa nya na zã. 
PSA.19.4	Gbe kple nuƒoƒoa ɖeke meli, si ƒe ɖiɖi womesena o. 
PSA.19.5	Woƒe dzidzeka de anyigba blibo la dzi, eye woƒe nuƒoƒo de xexeame ƒe mlɔenu ke; etsɔ wo wɔ agbadɔ na ɣe. 
PSA.19.6	Ɣe doa go tsoa eƒe xɔ me abe ŋugbetɔsrɔ̃ ene, ekpɔa dzidzɔ abe kalẽtɔ ene, be yealé eƒe mɔ. 
PSA.19.7	Edzena ɖe dziƒo ƒe mlɔenu, eye wòtrɔna va eƒe mlɔenu, naneke meɣlana ɖe eƒe dzoxɔxɔ o.
PSA.19.8	Yehowa ƒe se de blibo, enana luʋɔ gbɔna ɖe eme; Yehowa ƒe ɖaseɖiɖi le eteƒe, enana bometsilawo dzaa nunya. 
PSA.19.9	Yehowa ƒe ɖoɖowo dzɔ, wodoa dzidzɔ na dzi; Yehowa ƒe sewo dza, wonana ŋku dzi kɔna. 
PSA.19.10	Yehowa vɔvɔ̃ dza, eye wònɔa anyi daa; Yehowa ƒe afiatsotsowo le eteƒe, wo katã wodzɔ. 
PSA.19.11	Wovena wu sika kple sika nyuitɔ geɖe, eye wovivina wu anyitsi kple anyiɖaɖa.
PSA.19.12	Woawo wotsɔ fia mɔnu wò dɔla hã; fetu gã le wo me lelé ɖe asi me. 
PSA.19.13	Ameka adze si dzidadawo? Tso nam le dzidada ɣaɣlawo me! 
PSA.19.14	Dzra wò dɔla ɖo tso dadalawo si me, ne womagaɖu aƒetɔ ɖe nanye o! Ekema fɔɖiɖi mana ŋunye o, eye madza tso vodada gãwo me. 
PSA.19.15	Nye numenyawo kple nye dzimesusuwo nedze ŋuwò, Yehowa, nye agakpe kple nye xɔnametɔ!
PSA.20.1	Dawid ƒe ha na henɔ la.
PSA.20.2	Yehowa aɖo to wò le xaxagbe, Yakob ƒe Mawu la akpɔ tawò. 
PSA.20.3	Aɖo xɔname ɖe wò tso kɔkɔeƒe la, eye wòado alɔ na wò tso Zion. 
PSA.20.4	Aɖo ŋku wò nuɖuvɔsawo katã dzi, eye wò numevɔsa ada ami le eŋku me. Sela. 
PSA.20.5	Awɔ na wò le wò dzimedidi nu, eye wòawɔ wò tameɖoɖowo katã dzi na wò. 
PSA.20.6	Míatso aseye ɖe wò xɔname ŋu, eye míado aflaga ɖe dzi le mía Mawu ƒe ŋkɔ me. Yehowa nawɔ wò biabiawo katã dzi na wò.
PSA.20.7	Azɔ menyae be, Yehowa xɔna na eƒe amesiamina la, eye wòtsɔa eƒe nuɖusi ƒe nutsuwɔwɔ, siwo xɔna na ame la, tɔna nɛ tso eƒe dziƒo kɔkɔe la. 
PSA.20.8	Ame meawo ɖoa ŋu ɖe tasiaɖam kple sɔwo ŋu, ke míawo míeyɔa Yehowa, mía Mawu la, ƒe ŋkɔ. 
PSA.20.9	Ame meawo bɔbɔna dea la agu, ke míawo míetsia tre dzena kã. 
PSA.20.10	Yehowa, xó na fia la; eye neɖo to mí le gbesigbe míeyɔe la!
PSA.21.1	Dawid ƒe ha na henɔ la.
PSA.21.2	Yehowa, fia la kpɔ dzidzɔ le wò ŋusẽ ŋu, eye aleke gbegbe mehele aseye tsom ɖe wò xɔname ŋui o! 
PSA.21.3	Ewɔ eƒe dzimedidiwo dzi nɛ, eye mète nusi eƒe dzi di lae o. Sela. 
PSA.21.4	Etsɔ yayra, siwo nye nu nyuiwo, va kpee, eye néɖɔ sikafiakuku ɖe la nɛ. 
PSA.21.5	Ebia agbe tso asiwò, eye néna agbe didii ɖaa tegbee. 
PSA.21.6	Wò xɔname na eƒe ŋkɔxɔxɔ ɖe dzi; bubu kple atsyɔ̃ nètsɔ ɖe eŋu. 
PSA.21.7	Elabena éɖoe wonye yayra tegbee, eye nètsɔ dzidzɔkpɔkpɔ na eƒe dzeme kɔ la ŋkuwò me. 
PSA.21.8	Elabena fia la ɖo ŋu ɖe Yehowa ŋu, eye ŋusẽkatãtɔ ƒe amenuveve ana be, ke maɖe le ete o.
PSA.21.9	Wò asi axe wò futɔwo katã, eye wò nuɖusi atu wò ketɔwo. 
PSA.21.10	Ne èdo la, àwɔ wo abe kpodzo ene; Yehowa ami wo le eƒe dɔmedzoe me, eye dzo afiã wo. 
PSA.21.11	Àtsrɔ̃ wo viwo da le anyigba dzi kple woƒè dzidzimeviwo le amegbetɔviwo dome. 
PSA.21.12	Elabena wobe, yewoahe gbegblẽ ava dziwò; woɖo tame vɔ̃, gake womete ŋu wɔe o. 
PSA.21.13	Elabena ana woatrɔ ʋume; àtsɔ wò da adzidze woƒe ŋku mee. 
PSA.21.14	Yehowa, tso kple wò kamesesẽ, ekema míadzi ha, eye míakafu wò ŋusẽ!
PSA.22.1	Dawid ƒe ha na henɔ la, ne woadzi ɖe „Agudzedzezinɔ“ ƒe gbe ŋu.
PSA.22.2	Nye Mawu, nye Mawu, nukaŋuti nègblẽm ɖi? Nye hũɖeɖe ƒe nyawo metsɔ ɖe nye xɔname gbɔ o. 
PSA.22.3	Nye Mawu, meyɔ wò le ŋkeke me, ke mètɔ nam o, eye le zã me, ke nyemekpɔ gbɔdzɔe o. 
PSA.22.4	Ke wò la, ele kɔkɔe, eye nèbɔbɔ nɔ Israel ƒe kafukafuwo dome gli. 
PSA.22.5	Ŋuwò mía fofowo ɖo ŋu ɖo, ŋuwò woɖo ŋu ɖo, eye nèxɔ na wo. 
PSA.22.6	Wòe wodo ɣli na, eye woɖe wo; ŋuwò woɖo ŋu ɖo, eye ŋu mekpe wo o. 
PSA.22.7	Ke nye la ŋɔ menye, menye amegbetɔ o; amewo ƒe alɔmeɖenu menye, eye dukɔ la ɖo vlom. 
PSA.22.8	Amesiwo katã kpɔm la, ɖu fewu le ŋunye, woke woƒe nuyiwo, eye woʋuʋu ta gblɔ be: 
PSA.22.9	Nefae na Yehowa, axɔ nɛ, eye wòaɖee, elabena eƒe nu nyo eŋu. 
PSA.22.10	Elabena wòe hem tso dɔ me, eye nèna menɔ ɖanye ƒe no nu bɔkɔɔ. 
PSA.22.11	Wotsɔm gblẽ ɖe dziwò tso dɔ me ke, eye nye Mawu nenye tso danye ƒe dɔ me. 
PSA.22.12	Meganɔ adzɔge tso gbɔnye o, elabena xaxa tu aƒe; elabena xɔnametɔa ɖeke mele afi o.
PSA.22.13	Nyitsu geɖewo de to ɖem, Basan ƒe nyitsuwo ƒo xlãm. 
PSA.22.14	Woke woƒe nu ɖe ŋunye abe dzata, si le xɔxlɔ̃m hele nu vuvum ene. 
PSA.22.15	Woƒom ɖe anyi abe tsi ene, nye ƒuwo katã dudu; nye dzi zu abe anyigba ene helólo ɖe dɔ me nam. 
PSA.22.16	Ami ƒu le ƒuto me nam abe sonugaglɛ ene, nye aɖe le ɖe nye veme, eye nètsɔm ɖo ku ƒe ʋuʋudedi me. 
PSA.22.17	Elabena avũwo ƒo xlãm, ame vɔ̃ɖiwo ƒe ha ɖe to ɖem, eye woku nye asiwo kple afɔwo. 
PSA.22.18	Mate ŋu axlẽ nye ƒuwo katã. Ke woawo kpɔe, eye wofɔ ŋku ɖe dzinye. 
PSA.22.19	Womã nye avɔwo ɖe wo nɔewo dome, eye wodzidze nu ɖe nye awu dzi. 
PSA.22.20	Ke wò, Yehowa, meganɔ adzɔge o; nye ŋusẽ, afɔ netsɔ naxɔ nam! 
PSA.22.21	De nye luʋɔ tso yi nu, nye tenu ɖeka la tso avũwo si me. 
PSA.22.22	Xɔm tso dzata ƒe nu me, eye naɖem tso tò ƒe dzowo nu.
PSA.22.23	Matsɔ wò ŋkɔ ade gbe ƒae na nɔvinyewo, eye makafu wò le amehawo dome be: 
PSA.22.24	Mi amesiwo vɔ̃a Yehowa la, mikafui! Mi Yakob-ƒomeawo katã, mibui! Mi Israel-ƒomeawo katã, misi eƒe ŋku me! 
PSA.22.25	Elabena medo vlo, eye menya ŋu hiãtɔ ƒe hiã o, meɣla ŋku me ɖee o, eye esi wodo ɣli nɛ la, eɖo to. 
PSA.22.26	Gbɔwòe nye kafukafuha tso le ameha gãwo dome. Maxe nye adzɔgbeɖefe le amesiwo vɔ̃nɛ la ŋku me. 
PSA.22.27	Hiãtɔwo aɖu nu aɖi ƒo; amesiwo biaa Yehowa ta sena la, nekafui! Agbe neɖo miaƒe dzi ŋu tegbee! 
PSA.22.28	Anyigba ƒe mlɔenuwo katã aɖo ŋku edzi atró ɖe Yehowa ŋu, eye dukɔwo ƒe ƒomeawo katã ade ta agu ɖe ŋkuwò me. 
PSA.22.29	Elabena Yehowa tɔ enye fiaɖuƒe la, eye wòle fia ɖum ɖe dukɔwo dzi. 
PSA.22.30	Amesiwo katã da ami le anyigba dzi la, ade ta agu ɖe eŋku me, eye amesiwo katã aɖo agu ɖe ke me la, adze klo nɛ. Ke nye luʋɔ ya le agbe nɛ. 
PSA.22.31	Dzidzimeviwo asubɔe, eye megbeviwo axlẽ nya afia le Yehowa ŋu. 
PSA.22.32	Woava atsɔ eƒe dzɔdzɔenyenye aɖe gbe ƒãe na dukɔ, si dzi ge woala la, be nyae wɔe de goe.
PSA.23.1	Dawid ƒe ha.
PSA.23.1	Yehowa enye kplɔlanye, naneke mehlãam o. 
PSA.23.2	Lãnyiƒe damawo wona metsyɔ akɔ ɖo; gbɔɖemeƒe tɔwo nu wòkplɔm yii. 
PSA.23.3	Ena nye luʋɔ gbɔ de eme, ekplɔm to toƒe dzɔdzɔewo le eƒe ŋkɔ la ta. 
PSA.23.4	Ne mezɔ bali doblukɔ tsiɖitsiɖi me hã, nyemavɔ̃ dzɔgbevɔ̃ea ɖeke o, elabena wòe le gbɔnye; wò atikplɔ kple wò atizɔti faa akɔ nam. 
PSA.23.5	Eɖo kplɔ̃ ɖe akɔnye me le nye ketɔwo ŋku me; èsi ami ɖe ta nam, nye kplu yɔ gba go. 
PSA.23.6	E, dzɔgbenyuie kple amenuveve adze yonyeme le nye agbe me ŋkekewo katã me, eye mana Yehowa ƒe me ɖaa.
PSA.24.1	Dawid ƒe ha.
PSA.24.1	Yehowa tɔe nye anyigba kple nusiwo yɔ edzi, xexeame kple eme nɔlawo. 
PSA.24.2	Elabena eɖo egɔme anyi ɖe atsiaƒu dzi, eye wòlii anyi ɖe tɔsisiwo dzi zã.
PSA.24.3	Ameka alia Yehowa ƒe to, eye ameka atsi tre ɖe eƒe teƒe kɔkɔe la? 
PSA.24.4	Amesi ƒe asi me dza, eye eƒe dzi me kɔ, amesi ƒe luʋɔ media aʋatso yome mɔ o, eye meda alakpa heka atam o ta, 
PSA.24.5	eya axɔ yayra tso Yehowa gbɔ kple dzɔdzɔenyenye tso eƒe xɔname ƒe Mawu la gbɔ. 
PSA.24.6	Esia nye amesiwo biaa eta sena la ƒe ƒome, amesiwo dia wò, Yakob ƒe Mawu la, ƒe ŋku me. Sela.
PSA.24.7	Mi agbowo, mikɔ ta dzi, mi blemaʋɔtruwo, mitɔ dzi, ne bubufia la nage ɖe eme! 
PSA.24.8	Amekae henye bubufia la ma? Yehowa ŋusẽtɔ kple kalẽtɔ lae, Yehowa aʋakalẽtɔ lae! 
PSA.24.9	Mi agbowo, mikɔ ta dzi, mi blemaʋɔtruwo, mifɔ dzi, ne bubufia la nage ɖe eme! 
PSA.24.10	Ameka goe henye bubufia la? Yehowa Zebaot ye, eyae nye bubufia la! Sela.
PSA.25.1	Dawid tɔ.
PSA.25.1	Yehowa, wòe mewu nye luʋɔ ɖe dzi na. 
PSA.25.2	Nye Mawu, wò ŋu mele ŋu dom ɖo; megana ŋu nakpem, ne nye futɔwo natso aseye ɖe ŋunye o! 
PSA.25.3	Amesiwo katã kpɔa mɔ na wò hã, ŋu makpe wo o; ke ŋu akpe amesiwo trɔ le yowòme yakatsyɔ. 
PSA.25.4	Yehowa, ɖe wò mɔwo fiam, eye nafia wò toƒewom! 
PSA.25.5	Na mazɔ le wò nyateƒe me, eye nafia num; elabena wòe nye nye xɔname Mawu, wòe mele mɔ kpɔm na ɣesiaɣi. 
PSA.25.6	Yehowa, ɖo ŋu wò nublanuikpɔkpɔ kple wò amenuveve, elabena woli tso tititi ke! 
PSA.25.7	Megaɖo ŋu nye ɖevimenuvɔ̃wo kple nye dzidadawo o, ke boŋ ɖo ŋku dzinye le wò amenuveve kple wò dɔmenyo ta, Yehowa!
PSA.25.8	Yehowa ƒe dɔme nyo, eye wòwɔa nuteƒe, elabena afiaa mɔ nuvɔ̃wɔlawo. 
PSA.25.9	Enaa hiãtɔwo zɔa dzɔdzɔenyenye me, eye wòfiaa eƒe mɔ hiãtɔwo. 
PSA.25.10	Yehowa ƒe toƒewo katã nye amenuveve kple nyateƒe na amesiame léa eƒe nubabla kple seawo me de asi. 
PSA.25.11	Le wò ŋkɔ la ta, Yehowa, tsa nye vodada kam, elabena esa gbɔ!
PSA.25.12	Ŋutsu kae vaa Yehowa? Eya wòafia mɔ, si wòatsɔ lae. 
PSA.25.13	Eƒe luʋɔ anɔ dzɔgbenyuie me, eye anyigba la anɔ viawo si me. 
PSA.25.14	Yehowa bɔa ha kple amesiwo vɔ̃nɛ la, eye wònana wonyaa eƒe nubabla. 
PSA.25.15	Nye ŋkuwo li de Yehowa dzi daa, elabena eya aɖe nye afɔ le ɖɔ me.
PSA.25.16	Trɔ kɔ ɖe ŋunye, eye nave nunye, elabena metsi akogo, eye mele hiã ɖim. 
PSA.25.17	Nye dzimexãxàwo do gã de dzi, dem tso nye hiãwo me! 
PSA.25.18	Kpɔ nye nuxaxa kple nye hiã ɖa, eye natsɔ nye nuvɔ̃wo katã kem! 
PSA.25.19	Kpɔ nye futɔwo ɖa, elabena wode ha, eye wolé fum ŋutasẽtɔe. 
PSA.25.20	Dzra nye luʋɔ ɖo, eye naɖem, ŋu makpem o, elabena wòe mesi tso. 
PSA.25.21	Fɔmaɖimaɖi kple dzadzɛnyenye nakpɔ tanye, elabena mele mɔ kpɔm na wò. 
PSA.25.22	Mawu, ɖe Israel tso eƒe xaxawo katã me!
PSA.26.1	Dawid tɔ.
PSA.26.1	Tso afia nam, Yehowa, elabena fɔɖiɖi mele nye zɔzɔme ŋu o, eye meɖo ŋu ɖe Yehowa ŋu, nyemeʋã o! 
PSA.26.2	Yehowa, dom kpɔ, eye nadzro menye kpɔ, lólo nye ayikuwo kple nye dzi! 
PSA.26.3	Elabena wò amenuveve le ŋkunye me, eye mezɔ le wò nyateƒe me. 
PSA.26.4	Nyemebɔbɔ nɔ ame tovowo gbɔ o, eye nyemede afɔ gbedegblemimewo ƒe ha me o. 
PSA.26.5	Melé fu ame vlowo ƒe takpekpe, eye mía kple ame vɔ̃ɖiwo míebɔbɔ nɔa ɖu o. 
PSA.26.6	Meklɔ nye asi fɔmaɖitɔe, eye maƒo xlã wò vɔsamlekpui, Yehowa, 
PSA.26.7	ahana kafukafuha naɖi, eye maxlẽ wò nukunuwo katã afia. 
PSA.26.8	Yehowa, melɔ̃ wò aƒe nɔƒe kple teƒe, si wò bubu le.
PSA.26.9	Megade nye luʋɔ ɖa kpe ɖe nuvɔ̃wɔlawo ŋu o, kple nye agbe ɖa kpeɖe hlɔ̃mewo ŋu o; 
PSA.26.10	amesiwo ŋukpenanuwo le asi ŋu na, eye zãnunana yɔ ɖusi na. 
PSA.26.11	Ke nyea mazɔ fɔmaɖitɔe; ɖem, eye nave nunye! 
PSA.26.12	Nye afɔ tsi tre ɖe teƒe gbadzaa. Makafu Yehowa le takpekpewo me.
PSA.27.1	Dawid tɔ.
PSA.27.1	Yehowa enye nye kekeli kple nye xɔname, ameka mavɔ̃? Yehowa enye mɔ̃ na nye agbe, ameka adzi ŋɔ nam? 
PSA.27.2	Ne ame vlowo, nye ketɔwo kple nye futɔwo lũ ɖe dzinye, be yewoaɖu nye lã la, woakli nu adze anyi. 
PSA.27.3	Ne aʋakɔ ƒu asaɖa ɖe ŋunye ha la, dzika matso ƒonye o. Ne aʋa ho ɖe ŋunye ale keke hã, nyea maɖe dzi ɖi.
PSA.27.4	Nu ɖeka mebia Yehowa, esi le dzroyem, be manɔ Yehowa ƒe me le nye agbe me ŋkekewo katã me, eye makpa Yehowa ƒe vivisesewo katã kple ŋku, eye mayi tame le eƒe gbeɖoxɔ me. 
PSA.27.5	Elabena etsyɔ nu dzinye ɖe eƒe agbadɔ me le dzɔgbevɔ̃egbe, eye wòɣlam ɖe eƒe agbadɔ ƒe bebeƒe; ekɔm ɖo agakpe dzi. 
PSA.27.6	Azɔ nye ta kɔ dzi ɖe nye futɔ, siwo ƒo xlãm godoo la ŋuti mase aseyetsovɔ le eƒe agbadɔ me, madzi ha, eye maƒo saŋku na Yehowa. 
PSA.27.7	Yehowa, mele yɔwòm kple ɣli, see, ve nunye, eye natɔ nam! 
PSA.27.8	Nye dzi tsa wò nya gaɖo ŋkuwò me be: „Midi ŋkunye me!“ Yehowa, ŋkuwò me madi. 
PSA.27.9	Megaɣla wò ŋku me ɖem o! Megatutu wò dɔla ɖa le dɔmedzoe me o! Wòe nye nye xɔname, megatsɔm ƒu gbe o, eye megagblẽm ɖi o, nye xɔname ƒe Mawu! 
PSA.27.10	Elabena fofonye kple danye wogblẽm ɖi, ke Yehowa xɔm.
PSA.27.11	Yehowa, fia wò mɔm, eye nakplɔm to toƒe sɔsɔe le nye futɔwo ta! 
PSA.27.12	Megatsɔm de asi na nye ketɔwo ƒe nyanyrã o, elabena aʋatsoɖasefowo kple amesiwo le ŋutasesẽ gbɔm fuxefuxe la, tso ɖe ŋunye. 
PSA.27.13	Ne nyemehexɔe se be, mãkpɔ Yehowa ƒe nu nyuiwo le agbagbeawo ƒe anyigba dzi o fi! 
PSA.27.14	Kpɔ mɔ na Yehowa, se ŋu, eye nalé dzi ɖe ƒo! E, kpo mɔ na Yehowa!
PSA.28.1	Dawid tɔ.
PSA.28.1	Yehowa, wò yɔm mele. Nye aga, megado tokum o, be ne èdo tokum la, ne manɔ abe amesiwo yi aʋli me la ene o! 
PSA.28.2	Se nye kokoƒogbe, ne meɖo ɣli na wò, eye mewu nye asiwo dzi ɖo ɖe wò kɔkɔeƒewo ƒe kɔkɔeƒe la! 
PSA.28.3	Megakplɔm kpe ɖe ame vɔ̃ɖi kple nu vlo wɔlawo ŋu o, amesiwo ƒoa nu kple wo xɔlɔ̃viwo fafɛ, ke vɔ̃ɖivɔ̃ɖi le woƒe dzi me la o! 
PSA.28.4	Wɔ na wo le woƒe nuwɔnawo kple nu vɔ̃ɖi wɔwɔwo nu; wɔ na wo le woƒe asinudɔwɔwɔwo nu, eye nam woƒe fe na wo! 
PSA.28.5	Elabena womelé ŋku ɖe Yehowa ƒe nuwɔwɔwo kple eƒe asinudɔwɔwɔwo ŋu o. Agbã wo, eye womagatu wo o.
PSA.28.6	Woakafu Yehowa, elabena esa nye kokoƒogbe! 
PSA.28.7	Yehowa enye nye ŋusẽ kple nye akpoxɔnu, eya ŋu nye dzi le ŋu ɖom ɖo, eye wòxɔ nam; eyata nye dzi le aseye tsom, eye matsɔ nye ha akafui. 
PSA.28.8	Yehowa enye ŋusẽ na eƒe dukɔ; eya nye mɔ̃ kple xɔname na eƒe amesiamina. 
PSA.28.9	Xɔ na wò dukɔ, eye nayra wò domenyinu la, nyi wo, eye na tsa wo kpa ɖaseɖe mavɔ me!
PSA.29.1	Dawid ƒe ha.
PSA.29.1	Mi mawuviwo, mitsɔbubu kple ŋusẽ na Yehowa, Yehowa ye míatsɔe na! 
PSA.29.2	Mitsɔ Yehowa ƒe ŋkɔ ŋu bubu nɛ; mide ta agu na Yehowa le atsyɔ̃ɖoɖo kɔkɔe me 
PSA.29.3	Yehowa ƒe gbe di ɖe tsiwo dzi; bubu ƒe Mawu la ɖe gbe, Yehowa ɖe gbe ɖe tsi gãwo dzi. 
PSA.29.4	Yehowa ƒe gbe ɖi kple ŋusẽ, Yehowa ƒe gbe ɖi le ŋutikɔkɔe me. 
PSA.29.5	Yehowa ƒe gbe ŋe seɖertiwo, ẽ, Yehowa ŋe Libanon ƒe sedertiwo. 
PSA.29.6	Ena woti kpo abe nyivi ene, Libanon kple Sirion abe tòvi ene. 
PSA.29.7	Yehowa ƒe gbe ke dzo mia. 
PSA.29.8	Yehowa ƒe gbe na gbedzi ʋuʋu, Yehowa na Kades-gbedzi ʋuʋu. 
PSA.29.9	Yehowa ƒe gbe na fu ɖu zinɔwo, eye wòkɔ avemetiwo ta; eye nusianu le gbɔgblɔm le eƒe gbeɖoxɔ me be: Bubu!
PSA.29.10	Yehowa bɔbɔ nɔ anyi gli ɖe tɔɖɔɖɔ dzi; Yehowa bɔbɔ nɔ anyi gli abe fia ene tegbee. 
PSA.29.11	Yehowa atsɔ ŋusẽ na eƒe dukɔ; Yehowa atsɔ ŋutifafa ayra eƒe dukɔ!
PSA.30.1	Dawid ƒe ha; xɔ ŋu kɔha.
PSA.30.2	Mado wò ɖe dzi, Yehowa, elabena wòe hem ɖo goe, eye mèna be, nye futɔwo kpɔ dzidzɔ ɖe ŋunye o. 
PSA.30.3	Yehowa, nye Mawu, wòe medo ɣli na, eye neda gbe le ŋu nye. 
PSA.30.4	Yehowa, wòe he nye luʋɔ tso tsiẽƒe, eye nègbɔ agbem tso amesiwo yi aʋli me la dome.
PSA.30.5	Midzi kafukafuha na Yehowa, mi eƒe ame kɔkɔewo, eye mikafu eƒe ŋkɔ kɔkɔe la! 
PSA.30.6	Elabena eƒe dziku nu mesena yina o, ke eƒe amenuveve nɔa anyi agbenɔɣi katã; fiẽ la avi dzɔna, ke ŋdi la aseyetsotso vaa aƒe. 
PSA.30.7	Nyea megblɔ le nye dziɖeɖi me bena: Ke maɖe le tenye akpɔ gbeɖe o!
PSA.30.8	Yehowa, ètsɔ wò amenuveve li ke nye to zã. Esi nẽɣla wò ŋku me la, dzidzi ƒom.
PSA.30.9	Yehowa, wò yɔm mele; Yehowa, wòe mele koko ƒom na be: 
PSA.30.10	Viɖe ka le nye ʋu ŋu, ne meyi aʋli me? Ɖe ʋuʋudedi akafu wò, eye wòaɖe gbe ƒã wò nuteƒewɔwɔa? 
PSA.30.11	Yehowa, see, eye nave nanye; Yehowa, nanye nye xɔnametɔ!
PSA.30.12	Ena nye nuxaxa zu ɣeɖuɖu nam; èɖe akpanya le ŋunye hetsɔ dzidzɔ bla ali dzi nam, 
PSA.30.13	ne nye bubu nadzi kafukafuha na wò, eye mazi ɖoɖoe o. Yehowa, nye Mawu, makafu wò tegbee!
PSA.31.1	Dawid ƒe ha na henɔ la.
PSA.31.2	Yehowa, wòe mesi tso, megana ŋu nakpem akpɔ gbeɖe o! Tsɔ wò dzɔdzɔenyenye la ɖem! 
PSA.31.3	Ƒu to anyi ɖe ŋunye, ɖem asi tsɔtsɔe; zu agakpe, si nye sitsoƒe nam, kple mɔ̃ sesẽ, ne naxɔ nam! 
PSA.31.4	Elabena wòe nye nye agakpe kple nye mɔ̃ sesẽ, eye alé nye alɔnu akplɔm le wò ŋkɔ la ta, 
PSA.31.5	Àɖem le ɖɔ, si woɖo nam la me, elabena wòe nye nye sitsoƒe! 
PSA.31.6	Metsɔ nye gbɔgbɔ le asiwò me dem; Yehowa, eɖem, wò Mawu nuteƒetɔ. 
PSA.31.7	Melé fu amesiwo ku ɖe nu maɖinuwo ŋu la; ke nyea meɖo ŋu ɖe Yehowa ŋu. 
PSA.31.8	Matso aseye, eye dzi adzɔm le wò amenuveve ŋuti, le esi nèkpɔ nye hiã, eye nèlé ŋku ɖe nye luʋɔ ƒe xaxa ŋu ta; 
PSA.31.9	mètsɔm ɖe asi na futɔ la o, eye nèɖo nye afɔ teƒe keke.
PSA.31.10	Ve nunye, Yehowa, elabena meɖo xaxa me, nuxaxa na nye ŋku, luʋɔ kple ŋutilã lé ayi. 
PSA.31.11	Elabena nye agbe nu yi le konyifafa me kple nye ƒewo le hũɖeɖe me; nye vodada na nye ŋusẽ nu tsi, eye nye ƒuwo nyunyɔ. 
PSA.31.12	Mezu alɔmeɖenu na nye ketɔwo katã kple nye aƒelikawo vevie ŋutɔ; mezu bibi na nye ame nyanyɛwo, eye amesiwo kpɔam le kpɔdomee la, sina le nunye. 
PSA.31.13	Woŋlɔm be le dzi me abe ame kuku ene, eye medi ze gbagbã. 
PSA.31.14	Elabena mese ame geɖewo ƒe dalidodo be: „Ŋɔdzi nede to ɖee!“ Wode adaŋu kple wo nɔewo de ŋunye be, yewoaɖe nye agbe ɖa. 
PSA.31.15	Ke nye la, ŋuwò meɖo ŋu ɖo, Yehowa; megblɔ be, nye Mawu nènye. 
PSA.31.16	Asiwò me nye agbe me nyawo le, ɖem tso nye futɔwo kple yonyemetilawo si me! 
PSA.31.17	Na wò ŋku me naklẽ ɖe wò dɔla dzi, eye natsɔ wò amenuveve axɔ nam! 
PSA.31.18	Yehowa, megana ŋu nakpem o, elabena mele yɔwòm; ŋu nekpe ame vɔ̃ɖiwo, eye woƒe nu netɔ kpe le tsiẽƒe! 
PSA.31.19	Woade ga nu na aʋatsoka-nuyiwo, amesiwo gblɔa nya vlo ɖe ame dzɔdzɔe la ŋu le ɖaɖa kple vloɖoɖo me.
PSA.31.20	Wò dɔmenyo, si nètu ɖo na amesiwo vɔ̃a wo la, esi nèɖe fia amesiwo si wò tso le amegbetɔviwo ŋku me la, sɔ gbɔ loo! 
PSA.31.21	Eɣla wo ɖe wò ŋku me ƒe ɣaɣlɛƒe tso amewo ƒe aglãdzedzewo nu, eye nèɣla wo ɖe agbadɔ me tso aɖeʋawɔwɔ nu. 
PSA.31.22	Woakafu Yehowa, elabena eɖe eƒe amenuveve fiam nukutɔe le ɖu sesẽ me. 
PSA.31.23	Esi dzi ɖe le ƒonye la, nyea megblɔ be: Woɖem ɖa le wò ŋku ta: ke èse nye kokoƒogbe, esi medo ɣli na wò. 
PSA.31.24	Milɔ̃ Yehowa, mi eƒe ame kɔkɔewo katã; Yehowa kpɔa anukwaretɔwo ta, ke eɖoa teƒe na dadalawo wòsɔa gbɔ. 
PSA.31.25	Misẽ ŋu, eye milé dzi ɖe ƒo, mi amesiwo katã kpɔa mɔ na Yehowa la!
PSA.32.1	Dawid ƒe nufiameha.
PSA.32.1	Woayra amesi wotsɔ eƒe dzidadawo kee, amesi ƒe nuvɔ̃wo dzi wotsyó nui. 
PSA.32.2	Woayra amesi Yehowa mehe vodada na o, eye eƒe gbɔgbɔ me la alakpaa ɖeke meli o.
PSA.32.3	Elabena esi mezi ɖoɖoe la, nye ŋeŋe atraɖi na nye ƒuwo nyonyo. 
PSA.32.4	Elabena wò asi sẽ ɖe dzinye keli kple zã, ŋdɔ heliheli na nye ƒuto me mi no. Sela. 
PSA.32.5	Mede nye nuvɔ̃wo fia wò, eye nyemetso nu tsyɔ nye vodadawo dzi o; megblɔ be, maʋu nye dzidadawo me na Yehowa; tete nètsɔ nye nuvɔ̃ ƒe vodadawo kem. Sela.
PSA.32.6	Eyata mawumemewo ado gbe ɖa na wò le kpɔwòɣi, ẽ, ne tɔ gawo ɖɔ hã la, womade wo gbɔ o. 
PSA.32.7	Bebeƒe nenye nam; èkpɔ tanye le xaxa me, eye nètsɔ ɖeɖe ƒe aseyetsotso ƒo xlãm. Sela. 
PSA.32.8	Mafia nu wò, eye mafia mɔ, si nam la wò; made aɖaŋu na wò, eye nye ŋku anɔ ŋuwò. 
PSA.32.9	Miganɔ abe sɔ kple tedzisɔ, siwo nunya mele tagbɔ na o la ene o; woƒe atsyɔ̃ɖonu enye ka kple numega, si wotsɔna mlã woe, hafi woate ɖe ŋuwò. 
PSA.32.10	Ame vɔ̃ɖi kpɔa vevesese geɖe; ke amesi ɖoa ŋu ɖe Yehowa ŋu la, atsɔ amenuveve aƒo xlãe. 
PSA.32.11	Míkpɔ dzidzɔ ɖe Yehowa ŋu, eye mitso aseye, mi ame dzɔdzɔewo! Migli kple dzidzɔ, mi amesiwo katã ƒe dzi to mɔ ɖeka!
PSA.33.1	Migli kple dzidzɔ, mi ame dzɔdzɔewo, de Yehowa ŋu; kafukafuha dze nuteƒewɔlawo! 
PSA.33.2	Mikafu Yehowa kple kasaŋkuwo, eye miƒo saŋku ka ewo tɔ nɛ! 
PSA.33.3	Midzi ne yeye na; mitɔ asi kaawo nu kple ŋusẽ! 
PSA.33.4	Elabena Yehowa ƒe nya toa mɔ ɖeka, eye eƒe nuwɔwɔwo katã le eteƒe. 
PSA.33.5	Elɔ̃a dzɔdzɔenyenye kple ʋɔnudɔdrɔ̃; Yehowa ƒe amenuveve yɔ anyigba dzi taŋ. 
PSA.33.6	Yehowa ƒe nye wotsɔ wɔ dziƒowoe, eye eƒe nu me gbɔgbɔ wotsɔ wɔ wo ŋu nuwo katàe. 
PSA.33.7	Eƒoa atsiaƒutsiwo nu ƒu abe ɖe goe me ene, eye wòdzraa tɔɖɔɖɔ ɖo ɖe nudzraɖoƒe. 
PSA.33.8	Anyigba blibo le nevɔ̃ Yehowa; xexemetɔwo katã nesi eƒe ŋku me! 
PSA.33.9	Elabena eƒo nu, eye wòva me; ede se, eye wòɖo di. 
PSA.33.10	Yehowa tɔtɔ dukɔwo ƒe adaŋudede me, eye wògblẽ anyigba dzi dukɔwo ƒe tameɖoɖo me. 
PSA.33.11	Yehowa ƒe adaŋudede li tegbee, eye eƒe dzimesusuwo tso dzidzime yi dzidzime.
PSA.33.12	Woɔyra dukɔ, si ƒe Mawu Yehowa nye; dukɔ, si wòtia wɔ domenyinu na eɖokui. 
PSA.33.13	Yehowa kpɔa nu tso dziƒo ke, ekpɔa amegbetɔviwo katã. 
PSA.33.14	Ele enɔƒe ɖe ŋku ɖe anyigba dzi tɔwo katã, 
PSA.33.15	eya, amesi wɔ woƒe dziwo katã tim, eye wòlé ŋku ɖe woƒe dɔwɔwɔwo katã ŋu. 
PSA.33.16	Fia ƒe dziɖuɖu mele aʋakɔ kpaŋkpaŋ me o, eye ŋusẽ geɖe meɖea kalẽtɔ o. 
PSA.33.17	Ne eɖó dziɖuɖu teƒe la, sɔ mele ɖeke me o, eye eƒe ŋusẽ la hã meɖea ame o. 
PSA.33.18	Ke boŋ Yehowa ƒe ŋku le amesiwo vɔ̃nɛ ŋu, amesiwo le eƒe amenuveve sinu kpɔm, 
PSA.33.19	be wòaɖe woƒe luʋɔ tso ku me, eye wòalé woƒe agbe ɖe te le dɔŋɔli. 
PSA.33.20	Míaƒe luʋɔ le mɔ kpɔm na Yehowa, míaƒe xɔname kple akpoxɔnu wònye. 
PSA.33.21	Elabena míaƒe dzi le dzidzɔ kpɔm le eŋu, eye míele ŋu ɖom ɖe eƒe ŋkɔ kɔkɔe la ŋu. 
PSA.33.22	Yehowa, wò amenuveve nenɔ mía dzi, abe alesi míele mɔ kpɔm na wòe ene!
PSA.34.1	Dawid tɔ, esime wòdo aɖaoatɔ eɖokui le Abimelex ŋku me, eye wònyãe wòdzo.
PSA.34.2	Makafu Yehowa ɣeawokatãɣi, eye eƒe kafukafu ano nunya me ɖaa. 
PSA.34.3	Nye luʋɔ atsɔ Yehowa aƒo aɖegbee, hiãtɔwo asee, eye woakpɔ dzidzɔ. 
PSA.34.4	Mido kɔkɔ Yehowa ɖem ti, eye mina miaƒo kpli ado eƒe ŋkɔ ɖe dzi! 
PSA.34.5	Medi Yehowa, etɔ nam, eye wòdem tso nye ŋɔdziwo katã me. 
PSA.34.6	Amesiwo tsɔ ŋku ɖo eŋu la, dzidzɔ ɖo mo na wo, eye woƒe mo metsi ɖã o. 
PSA.34.7	Esi hiãtɔ sia yɔe la, Yehowa ɖo toe, eye wòɖee tso eƒe hiãwo katã me. 
PSA.34.8	Yehowa ƒe ɖɔla ƒua asaɖa anyi ɖe amesiwo vɔ̃nɛ la ŋu, eye wòhea wo doa goe. 
PSA.34.9	Miɖɔe kpɔ, eye miakpɔ be, Yehowa ƒe dɔme nyo; woayra ŋutsu, si sii tso. 
PSA.34.10	Mivɔ̃ Yehowa, mi eƒe ame kɔkɔewo, elabena amesiwo vɔ̃nɛ la, hiã metua wo o. 
PSA.34.11	Hiã tua dzataviwo, eye dɔ wua wo, ke amesiwo dia Yehowa la, kesinɔnua ɖeke mehiãa wo o.
PSA.34.12	Viwo, miva, milé to ɖe ŋunye, ne mafia Yehowa-vɔvɔ̃ mi! 
PSA.34.13	Amekae le agbe dim, amesi lɔ̃a ŋkeke geɖe, be yeakpɔ dzɔ gbenyuie? 
PSA.34.14	Kpɔ wò aɖe dzi ɖe vɔ̃ ŋu kple wò nuyiwo dzi, ne womagagblɔ alakpanya o! 
PSA.34.15	Te ɖa le vɔ̃ ŋu, eye nawɔ nu nyui: di ŋutifafa, eye nati eyome. 
PSA.34.16	Yehowa ƒe ŋkuwo le ame dzɔdzɔewo ŋu, eye eƒe towo le woƒe ɣlidodo ŋu. 
PSA.34.17	Yehowa klẽ ŋku ɖe amesiwo le vɔ̃ wɔm la, ne yeatsrɔ̃ woƒe ŋkɔ ɖa le anyigba dzi. 
PSA.34.18	Wodo ɣli, Yehowa see, eye wòɖe wo tso woƒe xaxawo katã me. 
PSA.34.19	Yehowa tsɔ ɖe amesiwo ƒe dzi gbã gudugudu le gbɔ, eye wòxɔna na amesiwo ƒe gbɔgbɔ woƒo ƒu anyi. 
PSA.34.20	Ame dzɔdzɔe ƒe fukpekpewo sɔ gbɔ, ke Yehowa ɖenɛ tsoa wo katã me. 
PSA.34.21	Ekpɔa eƒe ƒuwo katã ta, womaŋe wo dometɔa ɖeke o. 
PSA.34.22	Dzɔgbevɔ̃e wua eme vɔ̃ɖi le eye amesiwo lé fu ame dzɔdzɔe la la, woakpɔ woƒe dzidada tɔ nua. 
PSA.34.23	Yehowa neɖe eƒe dɔlawo ƒe luʋɔ, eye amesiwo katã sii tso la, womakpɔ woƒe dzidada tɔ nua o.
PSA.35.1	Dawid tɔ.
PSA.35.1	Yehowa, wɔ avu kple amesiwo le avu wɔm kplim, wɔ aʋa kple amesiwo le aʋa wɔm kplim! 
PSA.35.2	Tsɔ wò akpoxɔnu ɖagbitɔ kple lolotɔ, eye tso, naxɔ nam! 
PSA.35.3	Di wò akplɔ̃, naxe mɔ na yonyemetilawo; gblɔ na nye luʋɔ be: Xɔname menye na wò! 
PSA.35.4	Ŋukpe kple vlododo ava amesiwo le nye luʋɔ dim la dzi, eye amesiwo le nye dzɔgbevɔ̃e bum ɖe tame la, agbugbɔ ɖe megbe, eye woƒe mo atsi dã. 
PSA.35.5	Woana abe tsro le ya nu ene, eye Yehowa ƒe dɔla atutu wo ɖa. 
PSA.35.6	Woƒe mɔ dzi nedo viviti, edzi neɖiɖi, eye Yehowa ƒe dɔla neti wo yome! 
PSA.35.7	Elabena yakatsyɔ woɖo dɔ de ŋunye, eye yakatsyɔ woɖe ʋe na nya luʋɔ. 
PSA.35.8	Gbegblẽ nedo ɖe edzi kpoyi; eƒe ɖɔ, si wòɖo la, neɖe eye ŋutɔ, eye nege dze gbegblẽ la me! 
PSA.35.9	Ke nye luʋɔ atso aseye ɖe Yehowa ŋu, eye wòakpɔ dzidzɔ le eƒe xɔname ŋu. 
PSA.35.10	Nye ƒuwo katã agblɔ bena: Yehowa, amekae ɖe nuwò? Wò amesi ɖe hiãtɔ tso amesi tri akɔ wui la si me, kpakple hiãtɔ kple ame dahe tso amesi ɖa adzoe la si me.
PSA.35.11	Ɖasefo ŋutasẽlawo tsi tre, eye wole nusi nyemenya o la biamem. 
PSA.35.12	Wotsɔ vɔ̃ ɖo nyui teƒe nam, eye wodo tsyɔ̃evim. 
PSA.35.13	Ke ne wole dɔ lém la, nyea metaa akpanya, metsɔa nutsitsidɔ wɔa funyafunya nye luʋɔ, eye nye gbedodoɖa ɖoa ta nye akɔme, 
PSA.35.14	abe xɔ̃nye kple nɔvinyeŋutsu wonye ene; meƒo ɖi ɖo dɔgɔ̃e le yiyim, abe amesi le fu nyim na dada ene. 
PSA.35.15	Ke esi memu dze enyi la, wokpɔ dzidzɔ, eye woƒo takpli, ame ɖigbɔ, siwo nyemenya o la, kpe ta ɖe ŋunye, eye wole alɔme ɖem numaɖemee. 
PSA.35.16	Apayɔlawo le alɔme ɖem, eye wole aɖukli ɖum ɖe ŋunye. 
PSA.35.17	Aƒetɔ, ɣekaɣi nanɔ ekpɔm kple ŋku ava se ɖo? Ɖe nye luʋɔ tso woƒe gbegblẽ me, kple nye tenu la tso dzatavi si me! 
PSA.35.18	Ekema manyɔ wò ŋkɔ le ameha gãwo me, eye makafu wò le eme geɖewo dome.
PSA.35.19	Megana nye ketɔ aʋatsotɔwo nakpɔ dzidzɔ ɖe ŋunye o, eye amesiwo lé fum yakatsyɔ la, nate ŋku ɖem o! 
PSA.35.20	Elabena womegblɔa ŋutifafanya o, eye woɖo alakpadanya ɖe anyigba dzi ame fafawo ŋu. 
PSA.35.21	Woke woƒe nu baa ɖe ŋunye le gbɔgblɔm be: Ehɛ̃, ehɛ̃, míaƒe ŋkuwo kpɔe! 
PSA.35.22	Yehowa, èkpɔe, megazi kpi o; Aƒetɔ, meganɔ adzɔge tso gbɔnye o! 
PSA.35.23	Mawunye kple Aƒetɔnye, nyɔ, eye nana ŋute ɖe nye ʋɔnudɔdrɔ̃ kple nye nya ŋu! 
PSA.35.24	Yehowa, nye Mawu, ɖrɔ̃ ʋɔnum ɖe wò dzɔdzɔenyenye la nu, ne womagakpɔ dzidzɔ ɖe ŋunye o! 
PSA.35.25	Megana woegblɔ le woƒe dzi me be: Ehɛ̃, alea dim míele o! Megana woagblɔ be: Míemii o! 
PSA.35.26	Ŋu nekpe amesiwo le dzidzɔ kpɔm le nye dzɔgbevɔ̃e ŋu la, eye woƒe mo netsi dã: vlododo kple ŋukpe nenyẽ tsyɔ amesiwo le asi ƒum akɔ ɖe ŋunye la! 
PSA.35.27	Amesiwo ŋu nye dzɔdzɔenyenye dze la, atso aseye, eye woakpɔ dzidzɔ ahanɔ gbɔgblɔm ɖaa be: Yehowa, amesi ŋu eƒe dɔla ƒe ŋutifafa dze la, lolo! 
PSA.35.28	Nye aɖe aƒo nu le wò dzɔdzɔenyenye ŋu, eye wòakafu wò gbesiagbe.
PSA.36.1	Yehowa ƒe dɔla Dawid tɔ na henɔ la.
PSA.36.2	Ame vɔ̃ɖi ƒe dzidada ƒe gbe le nye dzi me be: Mawu ƒe vɔ vɔ̃a ɖeke metso ga ɖe ŋku me na o. 
PSA.36.3	Elabena evivi nume nɛ le eŋku me, ne wòakpɔ mɔnu le eƒe dzidada ŋu, eye wòalé fui. 
PSA.36.4	Eƒe nu me nya enye vovlo kple alakpa: edzudzɔ nuwɔwɔ ɖe nunya me kple nu nyui wɔwɔ. 
PSA.36.5	Enɔa nu vlo ŋu bum le eƒe aba dzi, etsɔa eɖokui ɖoa mɔ, si menyo o la dzi, eye metsria nu vɔ̃ɖi o.
PSA.36.6	Yehowa, wò amenuveve ɖatɔ dziƒo ke, eye wò nuteƒewɔwɔ ɖaseɖe alilikpowo ŋu. 
PSA.36.7	Wò dzɔdzɔenyenye le abe Mawu ƒe towo ene, wò ʋɔnudɔdrɔ̃ enye tɔ goglo; èxɔna na amegbelɔwo kple lãwo, wò Yehowa. 
PSA.36.8	Mawu, wò amenuveve xɔ asi loo! Amegbetɔviwo be ɖe wò aʋala ƒe vɔvɔli te. 
PSA.36.9	Woɖi ƒo kple aƒewò me nu gbogboawo, eye nèkpe wò vivisese ƒe tɔsisi na wo wono ɖi kɔ. 
PSA.36.10	Elabena gbɔwò agbedzɔƒe le, eye wò kekeli me míele kekeli kpɔm le.
PSA.36.11	Gblẽ wò amenuveve ɖe amesiwo nya wò la dzi kple wò dzɔdzɔenyenye ɖe amesiwo ƒe dzi to mɔ ɖeka la dzi! 
PSA.36.12	Dadalawo megate afɔ ɖe dzinye o, eye ame vɔ̃ɖiwo ƒe asi meganyãm de gbe o! 
PSA.36.13	Kpɔ ɖa, nu vɔ̃ɖi wɔlawo dze anyi ɖe afima, wotutu wo ƒu anyi, eye womagate ŋu afɔ o.
PSA.37.1	Dawid tɔ.
PSA.37.1	Ɖzi megaku wò le nu vlo wɔlawo ŋu o, eye megaʋã ŋu ɖe amesiwo wɔ nu tovo la ŋu o! 
PSA.37.2	Elabena woasi wo xoxoxo abe gbe ene, eye woayrɔ abe aŋgba ene. 
PSA.37.3	Ɖo ŋu ɖe Yehowa ŋu, eye nawɔ nyuie! Nɔ anyigba dzi, eye naɖi anukware! 
PSA.37.4	Yehowa ƒe nu nenyo ŋuwò, eye wòana nusi wò dzi di la wò. 
PSA.37.5	Tsɔ wò mɔwo gblẽ ɖe Yehowa dzi, eye naɖo ŋu ɖe eŋu, ekema awɔe ade goe. 
PSA.37.6	Ahe wò dzɔdzɔenyenye ɖe go abe kekeli ene, kple wò nya dzɔdzɔe ɖe go abe ŋɖɔkutsu ene. 
PSA.37.7	Zi kpi na Yehowa kpoo, eye nakpɔ esinu! Dzi megaku wò ɖe amesi ƒe mɔwo dzea dzi nɛ, kple ŋutsu, si nye ayetɔ la ŋu o! 
PSA.37.8	Wò dɔmedzoe nu nefa, eye nadzudzɔ dzikudodo; dzi megaku wò o, elabena nu vɔ̃ɖi ko nayi wɔwɔ ge! 
PSA.37.9	Elabena woatsrɔ̃ ame vlowo, ke amesiwo kpɔa mɔ na Yehowa la, woanyi anyigba la dome. 
PSA.37.10	Ekpɔtɔ vie ko ame vɔ̃ɖi la maganɔ anyi o, eye ne èɖe ŋku ɖe eleƒe la, màgakpɔe o. 
PSA.37.11	Ke eme ɖihiãwo enyi anyigba la dome, eye dzi adzɔ wo ɖe ŋutifafa gbogbo la ŋuti. 
PSA.37.12	Ame vɔ̃ɖi ɖoa vɔ̃ ɖe ame dzɔdzɔe la ŋu, eye wòɖua aɖukli ɖe eŋu. 
PSA.37.13	Aƒetɔ la le ekom, elabena ekpɔ be, eƒe ŋkeke li gbɔna. 
PSA.37.14	Ame vɔ̃ɖiwo di yi, eye wova woƒe da me, ne woaxlã hiãtɔwo kple ame dahewo ɖe anyi, eye woawu amesiwo ƒe zɔzɔme to mɔ ɖeka la. 
PSA.37.15	Ke woƒe yi aƒo ɖe woawo ŋutɔ ƒe dzi, eye woƒe da aŋe. 
PSA.37.16	Nu ʋee, si le ame dzɔdzɔewo si la, nyo wu ame vɔ̃ɖi geɖewo ƒe nu gbogboawo. 
PSA.37.17	Elabena ame vɔ̃ɖiwo ƒe alɔ aŋe, ke Yehowa léa ame dzɔdzɔewo ɖe le. 
PSA.37.18	Elabena Yehowa nya ame maɖifɔwo ƒe ŋkeke, eye woƒe domenyinu anɔ anyi tegbee. 
PSA.37.19	Ŋu makpa wo le ŋkeke vɔ̃wo dzi o, eye woaɖi ƒo le dɔŋɔli. 
PSA.37.20	Elabena ame vɔ̃ɖiwo atsrɔ̃, eye Yehowa ƒe ketɔwo nu ayi abe lãnyiƒe ƒe atsyɔ̃ɖoɖo ene; wo nu ayi abe dzudzɔ ene. 
PSA.37.21	Ame vɔ̃ɖi la doa nugbana, eye mexenɛ o; ke ame dzɔdzɔe la vea ame nu, eye wonae nu ame. 
PSA.37.22	Elabena amesiwo wòyra la, woanyi anyigba la dome, ke woatsrɔ̃ amesiwo wòƒo fi de la.
PSA.37.23	Yehowa lia ke ŋutsu ƒe afɔɖeɖe, nenye be, eƒe mɔwo dze eŋu. 
PSA.37.24	Ne edze anyi la, made baba ɖe anyi o, elabena Yehowa léa eƒe asi ɖe te. 
PSA.37.25	Meno ɖevime tsã, eye azɔ metsi, ke nyemekpɔ be, wogblẽ eme dzɔdzɔe ɖi, eye viawo ɖo abologbe kpɔ o. 
PSA.37.26	Evea ame nu ɣesiaɣi, eye wòdoa nugbana, eye viawo zua yayra. 
PSA.37.27	Tsri vɔ̃, eye nawɔ nyui, ekema ànɔ anyi tegbee. 
PSA.37.28	Elabena Yehowa laa nya dzɔdzɔe, eye megblẽa eƒe mawumemewo ɖi o; akpɔ wo ta tegbee, ke woatsrɔ̃ ame vɔ̃ɖiwo ƒe viwo. 
PSA.37.29	Ame dzɔdzɔewo anyi anyigba la dome, eye woanɔ edzi tegbee. 
PSA.37.30	Nunya le ame dzɔdzɔe la nu, eye eƒe aɖe gblɔa nya dzɔdzɔe. 
PSA.37.31	Eƒe Mawu ƒe se la le eƒe dzi me, eye eƒe afɔɖeɖe meʋãna o. 
PSA.37.32	Ame vɔ̃ɖi la ɖe xa di na ame dzɔdzɔe la, eye wòdi be, yeawui. 
PSA.37.33	Ke Yehowa megblẽe ɖe esi me o, eye ne wodrɔ̃ ʋɔnui la, mebua fɔe o.
PSA.37.34	Kpɔ mɔ na Yehowa, eye nalé ŋku ɖe eƒe mɔwo ŋu, ekema ado wò ɖe dzi, ne nanyi anyigba la dome, eye ne woatsrɔ̃ ame vɔ̃ɖiwo la, àkpɔ eteƒe. 
PSA.37.35	Mekpɔ ame vɔ̃ɖia ɖe le ɖadzra ɖam, eye wòvu eɖokui ɖranyi abe ati dodo, si vu ke la ene. 
PSA.37.36	Mete eŋu yi, eye kpɔ ɖa, megali o; medii, eye nyemekpɔe o. 
PSA.37.37	Lé ŋku ɖe eme maɖifɔ la ŋu, eye nakpɔ ame dzɔdzɔe la ɖa, elabena dzidzimeviwo le ŋutifafame la si. 
PSA.37.38	Woatsrɔ̃ dzidalawo katã, eye woatsrɔ̃ ame vɔ̃ɖiwo ƒe dzidzimeviwo. 
PSA.37.39	Ke dzɔdzɔewo ƒe xɔname tso Yehowa gbɔ, eya nye sitsoƒe na wo le hiãɣi me. 
PSA.37.40	Yehowa dea wo dzi, eye wòɖea wo, eɖea wo tso ame vɔ̃ɖiwo si me, eye wòxɔna na wo, elabena wosinɛ tsona.
PSA.38.1	Dawid ƒe ha na ŋkuɖodzi.
PSA.38.2	Yehowa, megaka mo nam le wò dɔmedzoe me o, eye megahe to nam le wò dziku me o! 
PSA.38.3	Elabena wò aŋutrɔwo ɖo agu ɖe menye, eye wò asi te ɖe dzinye. 
PSA.38.4	Agbagbeƒea ɖeke mele nye lãme o le wò dɔmedzoe la ta; ŋutilafaa ɖeke mele nye ƒuwo me o le nye nuvɔ̃ ta. 
PSA.38.5	Elabena nye vodadawo gbɔ tanye, eye wole kpeyem ŋutɔ abe agba kpekpe ene. 
PSA.38.6	Nye abiwo le ʋeʋẽm le tsi kplɔm yoo le nye bometsitsi ta. 
PSA.38.7	Mexa gobaa, eye mebi ŋutɔ, meƒo ɖi le yiyim ŋkekeawo katã. 
PSA.38.8	Elabena nye alime ʋu dzo hẽ, eye agbagbeƒea ɖeke mele nye lãme o. 
PSA.38.9	Megbɔdzɔ, eye nye lãme gbã gudugudu, mele ɣli dom wu alesi dzata ɖea gbee.
PSA.38.10	Aƒetɔ, ŋkuwò me nye didiwo katã le, eye nye hũɖeɖewo meɣla ɖe wò o. 
PSA.38.11	Nye dzi le totrom, nye ŋusẽ gblẽm ɖi, eye nye ŋkuwo ƒe kekeli hã megale gbɔnye o. 
PSA.38.12	Nye ame lɔlɔ̃wo kple xɔ̃nyewo ƒo asa nam le nye fuwɔame la ta, eye nye ƒometɔwo tsi tre ɖe adzɔge. 
PSA.38.13	Amesiwo le nye agbe yome dim la, tre mɔ̃ nam, amesiwo le nye dzɔgbevɔ̃e dim la, le nu ƒom le gbegblẽ ŋu, eye wole alakpadada ŋu bum ŋkekeawo katã. 
PSA.38.14	Mele abe tokunɔ ene, nyemesea nu o, eye mele abe aɖetututɔ, si mekea eƒe nu o la ene. 
PSA.38.15	Mele abe ŋutsu, si mesea nu o, eye nyakpenyaa ɖeke mele eƒe nu me o la ene. 
PSA.38.16	Elabena wò Yehowa, sinu kpɔm mele, àtɔ nam, Aƒetɔ, nye Mawu!
PSA.38.17	Elabena mele gbɔgblɔm be, womegakpɔ dzidzɔ ɖe ŋunye o; eye esi ke ɖe le nye afɔ te la, wole adegbe ƒom ɖe ŋunye. 
PSA.38.18	Nye anyidzedze gbɔ megɔdidi o, eye nye vevesesewo le ŋkunye me ɖaa. 
PSA.38.19	Elabena meɖe nye vodadawo fia, eye metsi dzi le nye nuvɔ̃wo ta. 
PSA.38.20	Ke nye futɔwo le agbe, eye ŋusẽ le wo ŋu; amesiwo lé fum yakatsyɔ la, sɔ gbɔ. 
PSA.38.21	Amesiwo tsɔ vɔ̃ ɖo nyuie teƒe nam la, lém ɖe ke me, le esi meti nyuie yome ta. 
PSA.38.22	Yehowa, megagblẽm ɖi o, nye Mawu, meganɔ adzɔge tso gbɔnye o! 
PSA.38.23	Aƒetɔ, nye xɔname, netsɔ nakpe ɖe ŋunye!
PSA.39.1	Dawid ƒe ha na henɔ Yedutun.
PSA.39.2	Mebe: Malé ŋku ɖe nye zɔzɔme ŋu, ne nyemagawɔ nuvɔ̃ kple nye aɖe o; made ga nye nu, ŋkeke alesi ame vɔ̃ɖi la gale ŋkunye me ko. 
PSA.39.3	Doɖoe zi le ŋunye klenee, eye mezi ɖoɖoe le dzɔgbenyuiewo ŋu, ke nye vevesesewo do gã ɖe dzi. 
PSA.39.4	Nye dzi xɔ dzo ɖe dɔme nam; ne mele tame susum la, dzo la flana. Metsɔ nye aɖe le nu ƒom be: 
PSA.39.5	Yehowa, na manya nye nuwuwu kple alesi nye ŋkekewo ƒe dzidzeme le; na madze si ɣesiɣi nunye ava yi! 
PSA.39.6	Kpɔ ɖa, èwɔ nye ŋkekewo wonye asi ƒe kekeme, eye nye agbenɔɣi menye naneke le ŋkuwò me o. Nyateƒe, ne amegbetɔ li ke ʋuu hã la, ƒuƒu ko wònye. Sela. 
PSA.39.7	Vavã, amegbetɔ le yiyim abe vɔvɔli ene, eye ƒuƒu ŋu ko wòle zi dom ɖo; eli kɔ nu gleglegle, ke menya ameka si me wole yiyi ge ɖe o.
PSA.39.8	Azɔ, Aƒetɔ, nuka sinu makpɔ? Wò ɖeɖe koe mele mɔ kpɔm na. 
PSA.39.9	Ɖem tso nye dzidadawo katã me; megatsɔm wɔ alɔmeɖenu na bometsilawo o! 
PSA.39.10	Ɖoɖoe zi le ŋunye, nyemeke nye nu o, elabena wòe wɔe. 
PSA.39.11	Ɖe wò hiãkame ɖa le ŋunye, wò asi ƒe avuwɔwɔ kplim na metsrɔ̃. 
PSA.39.12	Ne ètsɔ tohehe ka mo na amegbetɔa ɖe le eƒe vodada ta la, ekema eƒe nyonyo dome agblẽ, abe agbagblaʋui ye ɖui ene. Vavãe, ƒuƒu ko amegbetɔwo katã nye! Sela. 
PSA.39.13	Yehowa, se nye gbedodoɖa, nye ɣlidodo nede to me na wò, eye megazi kpi kpɔ nye aɖatsiwo o, elabena amedzro menye le gbɔwò, eye amegbɔme menye abe fofonyewo katã ene. 
PSA.39.14	Ɖe kɔ ɖa le ŋunye, ne magbɔ ɖe me, hafi mayi, eye nyemaganɔ anyi o!
PSA.40.1	Dawid ƒe ha na henɔ la.
PSA.40.2	Mele mɔ kpɔm na Yehowa kakaka, eziɔ to ɖe ŋunye, eye wòsa nye ɣlidodo. 
PSA.40.3	Ehem tso gbegblẽ ƒe do la me, eye wòɖem le ba finyafinya me, etsɔ nye afɔ ɖo agakpe dzi, eye wòli ke nye afɔɖeɖewo, 
PSA.40.4	ede ha yeye nunye kple kafukafuha na mía Mawu la. Ame geɖewo akpɔe, eye vɔvɔ̃ aɖo wo, eye woaɖo dzi ɖe Yehowa ŋu. 
PSA.40.5	Woayra ŋutsu, si tsɔ eƒe ŋuɖoɖo ɖo Yehowa dzi, eye metrɔ eɖokui ɖe ɖadzraɖalawo kple amesiwo ku ɖe aʋatsokaka ŋu la, ŋuti o. 
PSA.40.6	Yehowa, nye Mawu, wò nukunu kple wò tamesusu, siwo nèɖe fia ɖe mía ŋu la, sɔ gbɔ. Naneke mede nuwò o! Mebe, matsɔ wo aɖe gbe ƒãe, eye maƒo nu le wo ŋu, ke womele xexlẽ me o.
PSA.40.7	Akpedavɔsa kple numevɔsa medzea ŋuwò o; eʋu to nam; mèdia numevɔsa kple nuvɔ̃vɔsa o. 
PSA.40.8	Tete megblɔ bena: Kpɔ ɖa, megbɔna, agbalẽ me woŋlɔ nya ɖo le ŋunye. 
PSA.40.9	Nye Mawu, wò lɔlɔ̃nu wɔwɔ enye nye dzidzɔ, eye wò se la le nye dzi me. 
PSA.40.10	Meɖe gbe ƒã wò dzɔdzɔenyenye le ameha gãwo me; kpɔ ɖa, nyememia nu o, Yehowa, ènyae. 
PSA.40.11	Nyemeɣla wò dzɔdzɔenyenye ɖe nye dzi me o; mekɔ nu le wò nuteƒewɔwɔ kple wò xɔname dzi, eye nyemeɣla wò amenuveve kple wò nyateƒe de ameha gãwo o.
PSA.40.12	Ke wò, Yehowa, mate wo nublanuikpɔkpɔ da le gbɔnye o; wò amenuveve kple wò nyateƒe akpɔ tanye ɖaa. 
PSA.40.13	Elabena fukpekpewo ɖe to ɖem taŋtaŋ, nye vodadawo lém, womele kpɔkpɔ me nam o; wosa gbɔ wu nye taɖa; eye nye dzi gblẽm ɖi. 
PSA.40.14	Yehowa, nedze ŋuwò naɖem; Yehowa, netsɔ naxɔ nam! 
PSA.40.15	Ŋu nekpe amesiwo le nye agbe dim, be yewoaɖe ɖa la, eye wo katã ƒe mo netsi dã, amesiwo le nye dzɔgbevɔ̃e dim la, nete gbugbɔ ɖe megbe, eye ŋukpe nelé wo! 
PSA.40.16	Dzidzi neƒo amesiwo le gbɔgblɔm ɖe ŋunye be: Ehɛ̃, ehɛ̃! la, le woƒe ŋukpe la ta! 
PSA.40.17	Amesiwo katã dia wò la, ƒe dzeme nekɔ, eye woakpɔ dzidzɔ ɖe ŋuwò! Amesiwo dia wò xɔname la, nenɔ gbɔgblɔm ɖaa be: Yehowa lolo! 
PSA.40.18	Ke nyea, nenye be, hiã tum, eye meɖo ko hã, Aƒetɔ la alé be nam. Nye kpeɖeŋutɔ kple xɔnamele nẽnye; nye Mawu, megahe ɖe megbe o!
PSA.41.1	Dawid ƒe ha na henɔ la.
PSA.41.2	Woayra amesi léa fɔ ɖe hiãtɔ ŋu! Yehowa aɖee le dzɔgbevɔ̃eɣi. 
PSA.41.3	Yehowa akpɔ eta, eye wòaxɔe ɖe agbe, ne woanyo nɛ le anyigba dzi; matsɔe ade asi na eƒe futɔwo ƒe adãwɔwɔ o! 
PSA.41.4	Yehowa akpe ɖe eŋu le dɔba dzi; ne ele dɔ lém la, atrɔ eƒe aha dzi nɔnɔ bubui.
PSA.41.5	Nyea mele gbɔgblɔm be: Yehowa, ve nunye, da gbe le nye luʋɔ ŋu, elabena mewɔ nuvɔ̃ ɖe ŋuwò! 
PSA.41.6	Nye futɔwo le nu vɔ̃ ƒom ɖe ŋunye be: Ɣekaɣi ga wòaku, eye eƒe ŋkɔ nabu? 
PSA.41.7	Eye ne amea ɖe va kpɔ ye ge ɖa la, edaa alakpa; eƒe dzi ƒoa nu vɔ̃ɖi nu ƒu, eye wòdona ɖagblɔnɛ. 
PSA.41.8	Nye futɔwo katã le nu dem tenye, eye wole nusi nye nye dzɔgbevɔ̃e la susum ɖe ŋunye be: 
PSA.41.9	Wolɔ gbegblẽ trɔ ɖe edzi, emlɔ anyi, eye magafɔ akpɔ o! 
PSA.41.10	Xɔ̃nye kekeake, amesi ŋu meɖoa ŋu ɖo, eye wòɖua nye abolo la, kɔ afɔkpodzi dzi ɖe ŋunye.
PSA.41.11	Ke wò Yehowa, ve nunye, eye nafɔm ɖe te, ekema maɖo eteƒe na wò! 
PSA.41.12	Esia me menyae le be, nye nu nyea ŋuwò, ne nye futɔ magatso aseye ɖe ŋunye o. 
PSA.41.13	Ke èlé nyea ɖe asi le nye fɔmaɖimaɖi ta, eye nètsɔm ɖo ŋkuwò me tegbee.
PSA.41.14	Woakafu Yehowa, Israel ƒe Mawu la, tso mavɔ me yi mavɔ me! Nenɔ alea, ẽ, nenɔ alea!
PSA.42.1	Korax-viwo ƒe nufiameha na henɔ la.
PSA.42.2	Alesi zinɔ ƒe veme ƒuna ɖe tɔʋu ŋu la, nenema nye luʋɔ ƒe veme ƒu ɖe ŋuwò, Mawu! 
PSA.42.3	Tsikɔ le nye luʋɔ wum ɖe Mawu ŋu, ɖe Mawu gbagbe la ŋu; gbekagbe made ahado ɖe Mawu ŋku me? 
PSA.42.4	Nye aɖatsiwo zu nuɖuɖu nam zã kple keli, esi wole gbɔgblɔm nam edziedzi be: Afika gɔ̃ wò Mawu la le? 
PSA.42.5	Ne meɖo ŋu, alesi menɔa amehawo dome, eye mía kpli wo míeyia Mawu ƒe aƒe la me kple aseyetsotso kple kafukafuhadzidzi le ŋkekenyuieɖulawo ƒe ha me la, nye dzi lólona gbanaa. 
PSA.42.6	Nye luʋɔ, nukaŋuti nèle nu xam, eye nètsi dzodzodzoe le menye? Kpɔ mɔ na Mawu, elabena magakafui, eya, amesi nye nye xɔnametɔ kple nye Mawu la!
PSA.42.7	Mawunye! Nye luʋɔ le nu xam le menye, eyata mele ŋku ɖom dziwò le Yordan-nyigba, Hermon-to kple to sue la dzi. 
PSA.42.8	Le wò tsiwo ƒe kɔkɔɖanyi bababa me la tɔɖɔɖɔ yɔ tɔɖɔɖɔ; wò tsi kpakawo kple tsitsotsoewo ŋe ɖe dzinye. 
PSA.42.9	Ŋkeke me la Yehowa ɖɔ eƒe amenuveve ɖa, le zã me la eƒe ha le nunye, eye medo gbe ɖa na nye agbe ƒe Mawu la. 
PSA.42.10	Magblɔ na Mawu, nye agakpe, be: Nukaŋuti nèŋlɔm be, eye nukaŋuti maƒo ɖi anɔ yiyim le nye futɔ ƒe teteɖanyi te?
PSA.42.11	Ne nye ketɔwo le alɔme ɖem le gbɔgblɔm nam edziedzi be: Afika gɔ̃ wò Mawu le hã la, enɔna abe ŋɔ ɖunue le nye ƒuwo me ene. 
PSA.42.12	Nye luʋɔ, nukaŋuti nèle nu xam, eye nètsi dzodzodzoe le menye? Kpɔ mɔ na Mawu, elabena magakafui, eya, amesi nye nye xɔnametɔ kple nye Mawu la!
PSA.43.1	Tso afia nam, Mawu, eye nawɔ nye dzre kple dukɔ malɔ̃ame la nam; ɖem tso alakpatɔ kple ame vlo la si me! 
PSA.43.2	Elabena wòe nye nye Mawu, amesi nye nye sitsoƒe; nukaŋuti nètu asim ɖa, eye nukaŋuti maƒo ɖi anɔ yiyim le futɔ la ƒe teteɖanyi te? 
PSA.43.3	Ɖo wò kekeli kple wò nyateƒe ɖa, ne woakplɔm ayi wò to kɔkɔe la kple wò nɔƒe la gbɔe, 
PSA.43.4	ne maɖe Mawu ƒe vɔsamlekpui la kple nye dzidzɔseye ƒe Mawu la gbɔ, eye matsɔ saŋku akafu wò, Mawu, nye Mawu la! 
PSA.43.5	Nye luʋɔ, nukaŋuti nèle nu xam, eye nètsi dzodzodzoe le menye? Kpɔ mɔ na Mawu, elabena magakafui eya, amesi nye nye xɔnametɔ kple nye Mawu la!
PSA.44.1	Korax-viwo ƒe nufiameha na henɔ la.
PSA.44.2	Mawu, míesee kple míaƒe to, mía fofowo ɖa xo na mí, le nusiwo nèwɔ le wo ŋɔli le blema la ŋuti. 
PSA.44.3	Etsɔ wò asi nyã dukɔwo, ke woawo la èƒo woƒe aganu ɖe to; ègblẽ anyigbadzitɔwo, ke èna woawo keke la. 
PSA.44.4	Elabena menye woawo ŋutɔ ƒe yi wotsɔ xɔ anyigba lae o, eye menye woawo ŋutɔ ƒe alɔe xɔ na wo o; ke boŋ wò nuɖusi kple wò alɔ kpakple wò ŋku me ƒe kekelie, elabena woƒe nu nyo ŋuwò.
PSA.44.5	Mawu, nye fia nènye, ɖo xɔnume ɖe Yakob! 
PSA.44.6	Wòe míatsɔ aƒu míaƒe futɔwo anyii, eye wò ŋkɔ míatsɔ anyã avuzi le míaƒe ketɔwo dzii. 
PSA.44.7	Elabena nyemele ŋu ɖom ɖe nye dati ŋu o, eye menye yie axɔ num o; 
PSA.44.8	ke boŋ wòe xɔ mí tso míaƒe futɔwo si me, eye nèna ŋukpe lé míaƒe ketɔwo. 
PSA.44.9	Míetsɔ Mawu le adegbe ƒomi ɖaa, eye míekafu wò ŋkɔ tegbee. Sela.
PSA.44.10	Ke ètsɔ mí ƒu gbe, ède ŋukpe mo na mí, eye mèho yi kple míaƒe aʋakɔwo o. 
PSA.44.11	Ena míede megbe le míaƒe futɔwo nu, eye míaƒe ketɔwo ha nu. 
PSA.44.12	Etsɔ mí na, ne woaɖu abe alẽwo ene, eye nèkaka mí ɖe dukɔwo dome. 
PSA.44.13	Etsɔ wò dukɔ dzra ho kpɔtsɔe, eye medo asi loloe ɖe wo ŋu o. 
PSA.44.14	Etsɔ mí wɔ vlodonu na míaƒe aƒelikawo kple alɔmeɖenu kpakple nu ɖikokoea na amesiwo ƒo xlã mi. 
PSA.44.15	Etsɔ mí wɔ hameloe le dukɔwo dome kple ame, ne woɔʋuʋu ta ɖe eŋua le anyigbɔdzitɔwo dome. 
PSA.44.16	Nye vlododo le ŋkunye me ŋkekeawo katã, eye ŋukpe, si le ŋunye le, nyẽ tsyɔm, 
PSA.44.17	be manɔ vlodoamela kple fewuɖula ŋkɔ sem, eye manɔ futɔ kple hlɔ̃biala kpɔm kple ŋku.
PSA.44.18	Nusiawo katã va mía dzi, ke míeŋlɔ wò be o, eye míezu alakpatɔwo le wò nubabla la me o. 
PSA.44.19	Míaƒe dzi mefe ɖa o, eye míaƒe afɔɖede mete ɖa le wò mɔ dzi o. 
PSA.44.20	Elabena èto mí nyanyanya le amegãxiwo nɔƒe, eye nètsɔ blukɔ tsiɖitsiɖi tsyɔ mía dzi. 
PSA.44.21	Ɖe wònye ɖe míeŋlɔ mía Mawu ƒe ŋkɔ be, eye míeke míaƒe asiwo na mawu tutɔwo la, 
PSA.44.22	enye ne mía Mawu madi egɔme oa? Elabena enya dzi me gogloeaƒe ke. 
PSA.44.23	Elabena tawò wole mía wum atraɖi ɖaa, eye wobua mí abe alẽ, siwo wu ge woala la ene.
PSA.44.24	Nyɔ, Aƒetɔ! Nukaŋuti nèle alɔ̃ dɔm? Fɔ, eye megatsɔ mí ƒu gbe ɖika o! 
PSA.44.25	Nukaŋuti nèɣla wò ŋku me, eye nèŋlɔ míaƒe hiã kple míaƒe xaxa be? 
PSA.44.26	Elabena míaƒe luʋɔ bɔbɔ vaseɖe ke me ke, eye míaƒe ƒodo lé ɖe anyigba ŋu. 
PSA.44.27	Tso, naxɔ na mi, eye naɖe mí le wò amenuveve la ta!
PSA.45.1	Korax-viwo ƒe nufiameha, si nye lɔlɔ̃ha na henɔ la, ne woatsɔ „Dzogbenya“ ƒe gbeɖiɖi adzii.
PSA.45.2	Nya nyuiwo le fiefiẽm le nye dzi me wlɔwlɔwlɔ. Mebe: Nye hawo nye fia la tɔ; nye aɖe enye amesi bi ɖe nuŋɔŋlɔ me la, ƒe nuŋlɔti. 
PSA.45.3	Edze ɖeka wu amegbetɔviwo, wotrɔ amenuveve kɔ ɖe nuyi dzi na wò, eyata Mawu yra wò tegbee! 
PSA.45.4	Ta wò yi, wò bubu kple wò atsyɔ̃ɖoɖo ɖe ali, wò kalẽtɔ! 
PSA.45.5	Nɔ wò atsyɔ̃ɖoɖo me, naho, eye yi le nyateƒenya la kple nya dzɔdzɔe, si wote ɖe to la ta, eye wò nuɖusi afia nu dziŋɔwo wɔwɔ wò! 
PSA.45.6	Wò aŋutrɔ ɖaɖɛwo ƒo ɖe fia ƒe futɔwo ƒe dzi me, dukɔwo dze anyi ɖe tewò.
PSA.45.7	Mawu, wò fiazikpui li ɖaa tegbee; wò fiaɖuƒe ƒe fiatikplɔ enye fiatikplɔ dzɔdzɔe. 
PSA.45.8	Elɔ̃a dzɔdzɔenyenye, eye nèléa fu nu vɔ̃ɖi, eyata Mawu, wò Mawu le si dzidzɔmi na wò ƒo hawòviwo ta. 
PSA.45.9	Wò avɔwo katã nye lifi, sikɔni kple kotoklobo; saŋkuƒoƒo le dzidzɔ dom na wò le nyiɖufiasã me. 
PSA.45.10	Fianyɔnuwo le wò ame veviwo dome; fiasrɔ̃ le Ofir-sikanuwo me tsi tre ɖe wò nuɖusi me.
PSA.45.11	Nyɔnuvi, see, kpɔ nu, eye naƒu to anyi, wò ŋku nedzo le wò dukɔ kple fofowò ƒe aƒe dzi, 
PSA.45.12	eye na fia la nadi wò tugbedzedze yome, elabena wò aƒetɔ wònye, eye nade ta agu nɛ! 
PSA.45.13	Tiro-vinyɔnu atsɔ nunana vɛ, eye dukɔwo ƒe kesinɔtɔwo aɖo mo ŋanɛ na wò. 
PSA.45.14	Fiavinyɔnu, si le eme la, enye atsyɔ̃ɖoɖo ɖeɖe sɔŋ; sika wotsɔ lɔ̃ eƒe avɔe. 
PSA.45.15	Ele avɔ ŋɔŋɔe me wokplɔ yi na fia la, detugbi, siwo nye exɔlɔ̃wo le eyome, wokplɔ vɛ na wò. 
PSA.45.16	Wotsɔ dzidzɔ kple aseyetsotso kplɔ wo yii, eye woge ɖe fia ƒe aƒe la me. 
PSA.45.17	Viwòŋutsuwo anɔ fofowòwo teƒe, eye atsɔ wo aɖo amegãwoe ɖe anyigba blibo la dzi. 
PSA.45.18	Mana woaɖo ŋku wò ŋkɔ dzi le dzidzimewo katã me; eyata dukɔwo akafu wò ɖaa tegbee.
PSA.46.1	Korax-viwo ƒe ha na henɔ la, ne woadzi ɖe ɖetugbiwo ƒe gbe nu.
PSA.46.2	Yehowa enye sitsoƒe kple ŋusẽ na mí, xɔnametɔ ŋutɔ wònye le xaxawo me. 
PSA.46.3	Eyata míavɔ̃ o, nenye be, anyigba gli le enu, eye towo ʋã le atsiaƒu titina, 
PSA.46.4	ne eƒe tɔwo dze agbo, eye wotso futukpɔ, eye towo ʋuʋu le eƒe nyanyrã me hã. Sela.
PSA.46.5	Tɔsisi la ƒe alɔdzewo doa dzidzɔ na Mawu ƒe du, si nye dziƒoʋitɔ ƒe nɔƒe kɔkɔe la. 
PSA.46.6	Mawu le eme, maʋã o, Mawu xɔna nɛ, ne agu dze. 
PSA.46.7	Dukɔwo dze agbo, ke de le fiaɖuƒewo te; enu eƒe gbe di, tete anyigba lólo. 
PSA.46.8	Yehowa Zebaot li kpli mi Yakob ƒe Mawu la nye mɔ̃ sesẽ na mi! Sela.
PSA.46.9	Miva kpa Yehowa ƒe nuwɔwɔwo, amesi doa aƒedo anyigba, 
PSA.46.10	amesi tsia aʋawɔwɔwo nu vaseɖe anyigba ƒe mlɔenu ke, eflia dati, eŋea akplɔ, eye wòtɔa dzo tasiaɖamwo! 
PSA.46.11	Midzudzɔ, ne miadze sii be, nyee nye Mawu; meɖo kpo ɖe dukɔwo dzi, meɖo kpo ɖe anyigba dzi! 
PSA.46.12	Yehowa Zebaot li kpli mí, Yakob ƒe Mawu la nye mɔ̃ sesẽ na mí! Sela.
PSA.47.1	Korax viwo ƒe ha na henɔ la.
PSA.47.2	Mi dukɔwo katã, miƒu akpe, eye mitsɔ aƒadodo tso aseye ɖe Mawu ŋu! 
PSA.47.3	Elabena ŋɔdzi le Yehowa dziƒoʋitɔ la ŋu, fia gã wonye ɖe anyigba blibo la dzi. 
PSA.47.4	Etsɔ dukɔwo ɖe mía te kple sesẽ, eye wòɖe anyigbadzitɔwo míaƒe afɔ te. 
PSA.47.5	Etia míaƒe domenyinu na mí, si nye Yakob, amesi wòlɔ̃na la, ƒe adegbeƒonu. Sela.
PSA.47.6	Mawu yi dzi kple aseyetsotso, Yehowa kple kpẽ ƒe ɖiɖi. 
PSA.47.7	Midzi kafukafuha na Mawu, midzi kafukafuha hee! Midzi kafukafuha na mía fia la, midzi kafukafuha! 
PSA.47.8	Elabena Mawue nye fia ɖe anyigba blibo la dzi, midzi nufiameha! 
PSA.47.9	Mawu ɖu fia ɖe dukɔwo dzi, Mawu bɔbɔ nɔ eƒe fiazikpui kɔkɔe la dzi. 
PSA.47.10	Dukɔwo ƒe ame ŋkutawo ƒo ƒu, wonye Abraham ƒe Mawu la ƒe dukɔ; elabena Mawu tɔ enye anyigba ƒe akpoxɔnuwo. Eɖo kpo ŋutɔ.
PSA.48.1	Korax-viwo ƒe ha.
PSA.48.2	Yehowa lolo, eye wòdze kafukafu le mía Mawu ƒe du la me kple eƒe to kɔkɔe la dzi. 
PSA.48.3	Zion-to, si nye fia gã la ƒe nu, kɔ eɖokui ɖe dzi nyuie le anyiehe kekeake, eye wònye dzidzɔdonu na anyigba blibo la. 
PSA.48.4	Mawu fia eɖokui le eƒe fiasãwo me abe sitsoƒe ene.
PSA.48.5	Elabena kpɔ ɖa, fiawo ƒo ƒu, eye wa katã wova ɖe eŋuti. 
PSA.48.6	Esi wokpɔe la, woƒe nu ku, dzidzi ƒo wo, eye wosi. 
PSA.48.7	Wodzo nyanyanya le afima, eye ŋɔdzi lé wo abe nyɔnu, si le ku lém ene. 
PSA.48.8	Etsɔ ɣedzeƒeya gbã Tarsis-ʋuwo. 
PSA.48.9	Míekpɔe le Yehowa Zebaot ƒe ɖu kple mía Mawu ƒe du la me, abe alesi míesee ene. Mawu ali kee tegbee. Sela.
PSA.48.10	Mawu, míele ŋku dom wò amenuveve dzi le wò gbedoxɔ titina. 
PSA.48.11	Mawu, wò kafukafu de anyigba ƒe mlɔenu abe wò ŋkɔ ke ene. Wò nuɖusi yɔ fũ kple dzɔdzɔenyenye. 
PSA.48.12	Zion-to nekpɔ dzidzɔ, eye Yuda-nyɔnuviwo netso aseye le wò ʋɔnudɔdrɔ̃ ta!
PSA.48.13	Mizɔ Zion ŋu godoo, miƒo xlãe va kpe, eye mixlẽ eƒe xɔ tsralawo! 
PSA.48.14	Milé ŋku de eƒe agbogbowo ŋu, eye mito eƒe fiasãwo me, ne miaxlẽe afia megbeviwo! 
PSA.48.15	Elabena Mawu siae nye mía Mawu ɖaa tegbee, eye akplɔ mí vaseɖe ku me.
PSA.49.1	Korax-viwo ƒe ha na henɔ la.
PSA.49.2	Mi dukɔwo katã, mise esia, mi xexeametɔwo katã, miƒu to anyi, 
PSA.49.3	mi hahooawo kple amegãviwo, mi kesinɔtɔwo kple ame dahewo siaa! 
PSA.49.4	Nye nu agblɔ nunya, eye gɔmesese enye nye dzimesusuwo. 
PSA.49.5	Maƒu to anyi ɖe abebubu ŋu, eye mato nye adzo ɖe saŋkuƒoƒo ŋu.
PSA.49.6	Nukaŋuti mavɔ̃ le dzɔgbevɔ̃eɣiwo me, ne nye adikãtɔwo ƒe vodada ɖe to ɖem? 
PSA.49.7	Amesiwo le dzi ɖom ɖe woƒe nuwo ŋu, eye wotsɔ woƒe kesinɔnu gbogboawo le adegbe ƒomi. 
PSA.49.8	Amea ɖeke mate ŋu axɔ nɔvia akpɔ o, eye mate ŋu axe etafe na Mawu, 
PSA.49.9	— elabena woƒe agbe ƒeƒle xɔ asi ŋutɔ, eye aɖo kpoe tegbee, — 
PSA.49.10	be wòanɔ agbe ayi dzi, eye makpɔ yɔdo o. 
PSA.49.11	Kpao, ke boŋ akpɔe be, nunyalawo kuna, bometsilawo kple abunetɔwo nu yina, eye wogblẽa woƒe nuwo ɖi na ame bubuwo. 
PSA.49.12	Wole tame enye be, yewoƒe xɔwo anɔ anyi tegbetegbe, yewoƒe nɔƒewo anɔ anyi na dzidzimewo katã, eye woyɔa woƒe ŋkɔwo ɖe anyigbawo ŋu. 
PSA.49.13	Ke amegbetɔ, si le agbe le atsyɔ̃ɖoɖo me la, mali ke o; esɔ kple lã, eye nuƒoƒo abu ɖee.
PSA.49.14	Esia nye amesiwo ɖoa ŋu ɖe wo ɖokui ŋu la, ƒe zɔzɔme, eye woƒe nya dzea wo yometɔwo ŋu. Sela. 
PSA.49.15	Woyi tsiẽƒe abe alẽwo ene, eye ku nye wo kplɔla; ame dzɔdzɔewo nyã avuzi le wo dzi le ŋdi, eye woƒe nɔnɔme nyunyɔ, elabena tsiẽƒe zu woƒe nɔƒe. 
PSA.49.16	Ke Mawu ade nye luʋɔ atso tsiẽƒe si me, elabena axɔm de eɖokui gbɔ. Sela.
PSA.49.17	Ne amea ɖe zu kesinɔtɔ, eye eƒe aƒe ƒe bubu dzi ɖe dzi la, megava o! 
PSA.49.18	Elabena ne eku la, matsɔ nusiawo katã dometɔa ɖeke aɖo asi o, eye eƒe bubu makplɔe ɖo o. 
PSA.49.19	Nenye be, eyra eɖokui le eƒe agbenɔɣi, eye wokafui be, ewɔ nyuie na eɖokui hã la, 
PSA.49.20	ayi fofoawo ƒe ƒome, si megakpɔ kekeli kpɔ o la gbɔ. 
PSA.49.21	Amegbetɔ, si le agbe le atsyɔ̃ɖoɖo me, eye tagbɔ mele esi o la, esɔ kple lã, eye nuƒoƒo abu ɖee!
PSA.50.1	Asaf ƒe ha.
PSA.50.1	Mawu, Yehowa, ŋusẽkatãtɔ la le nu ƒom, eye wòle xexeame yɔm tso ɣe ƒe dzedze me vaseɖe eƒe loɖoɖo me. 
PSA.50.2	Zion, si nye nyonyowo ƒe ta la, Mawu klẽ tso. 
PSA.50.3	Mía Mawu gbɔna, ɖoɖoe mazi le eŋu o, dzo le nu bim le eŋgɔ, eye ahom sesẽ ɖe to ɖee. 
PSA.50.4	Ele dzi me yɔ dziƒo kple anyigba ɖa, ne wòadrɔ̃ ʋɔnu eƒe dukɔ. 
PSA.50.5	Miƒo nye mawumeme, siwo bla nu kplim ɖe akpedavɔsa dzi la, nu ƒu nam! 
PSA.50.6	Dziƒowo ɖe gbe ƒã eƒe dzɔdzɔenyenye, elabena Mawu enye ʋɔnudrɔ̃la.
PSA.50.7	Nye dukɔ, see, mele nu ƒo ge; Israel, maɖi ɖase na wò be: Mawu, wò Mawu, menye! 
PSA.50.8	Menye wò akpedavɔsa ta mele nya hem ɖe ŋuwò ɖo o, eye wò numevɔsa le ŋkunye me ɖaa. 
PSA.50.9	Nyemalé nyitsu le aƒewò me alo gbɔ̃tsu le wò lãkpɔ me o. 
PSA.50.10	Elabena tɔnyee nye avemelãwo katã kple lã akpe nane, siwo le towo dzi. 
PSA.50.11	Menya xevi, siwo katã le towo dzi, eye nusiwo katã ʋãa wo ɖokui le gbe me la, mele manyamanya ɖem o. 
PSA.50.12	Ɖe nye dɔe le wuyem la, ne nyematoe na wò o, elabena tɔnyee nye xexeame godoo kple eme nu gbogboawo. 
PSA.50.13	Alo ɖe meɖua nyitsuwo ƒe lã, eye menoa gbɔ̃tsuwo ƒe ʋua? 
PSA.50.14	Tsɔ akpedada sa vɔ na Mawu, eye naxe wò adzɔgbeɖefe na dziƒoʋitɔ la! 
PSA.50.15	Yɔm le xaxagbe la, ekema maɖe wò, eye nade bubu ŋunye!
PSA.50.16	Ke Mawu gblɔ na ame vɔ̃ɖi be: Nye ɖoɖowo xexlẽfia kae tsa gbɔwò? Eye nukaŋuti nèlé nye nubabla ɖe nu? 
PSA.50.17	Wòa èlé tu hehe, eye nètsɔ nye nyawo ƒu gbe ɖe megbewò tso! 
PSA.50.18	Ne èkpɔ hafi la, ekema èkplɔe ɖo, eye nèɖea ha kple ahasitɔwo. 
PSA.50.19	Eɖe ga wò nu ɖe nu vɔ̃ɖi ŋu, eye wò aɖe ɖa alakpa. 
PSA.50.20	Ebɔbɔ nɔ anyi le nu ƒom le nɔviwò ŋu, eye nèle aɖeɖi ƒom dawòvi. 
PSA.50.21	Nusiawo wɔm nèle, eye mezi kpi; eyata nèle bubum be, ɖe mele abe wò ene. Maka mo na wò, eye matsɔe aɖo ŋkuwò me!
PSA.50.22	Mi, amesiwo ŋlɔ Mawu be, midze si esia dzro, ne nyemagavuvu nu, eye ɖelaa ɖeke manɔ anyi o! 
PSA.50.23	Amesi tso akpedada sa vɔe la, ede bubu ŋunye; eye amesi lé ŋku ɖe eƒe zɔzɔme ŋu la, mana wòakpɔ Mawu ƒe xɔname!
PSA.51.1	Dawid ƒe ha na henɔ la, 
PSA.51.2	esime wode Batseba gbɔ, eye nyagblɔɖila Natan va egbɔ.
PSA.51.3	Mawu, ve nunye le wò dɔmenyo la nu, eye le wò nublanui-kpɔkpɔ sɔgbɔ la nu tutu nye dzidadawo ɖa! 
PSA.51.4	Le tsi nam keŋkeŋ tso nye vodada me, eye naklɔ ŋunye tso nye nuvɔ̃ me! 
PSA.51.5	Elabena nye dzidadawo la, medze si wo, eye nye nuvɔ̃ le ŋkunye me daa? 
PSA.51.6	Wò ɖeka ɖeɖe ko ŋuti mewɔ nuvɔ̃ ɖo, eye nusi nye vɔ̃ le ŋkuwò me la, mewɔ, ne tɔwò nadzɔ le wò nuƒoƒo me, eye ŋuwò nadza le wò ʋɔnudɔdrɔ̃ me. 
PSA.51.7	Kpɔ ɖa, voɖaɖa me wodzim ɖo, eye nuvɔ̃ me danye fɔ nye fu ɖo! 
PSA.51.8	Kpɔ ɖa, nyateƒe, si le dzi me la, nèdina, eyata ɖe nunya fiam le adzame!
PSA.51.9	Tsɔ akutsa klɔ nye nuvɔ̃ ɖa, ne ŋunye naɖi; le tsi nam, ne matu tititi wu ɖetifu! 
PSA.51.10	Na mase dzidzɔ kple aseyetsotso, ne nye ƒu, siwo nèŋe la, nagli kple dzidzɔ! 
PSA.51.11	Ɣla wò mo ɖe nuvɔ̃nyewo, eye tutu nye vodadawo katã ɖa! 
PSA.51.12	Mawu, wɔ dzi dzadzɛa ɖe nam, eye nade gbɔgbɔ yeye, si li ke la, menye! 
PSA.51.13	Megatsɔm ƒu gbe le ŋkuwò me o, eye megaxɔ wò gbɔgbɔ kɔkɔe la le asinye o! 
PSA.51.14	Gatsɔ wò xɔname do dzidzɔ nam, eye natsɔ gbɔgbɔ, si me lɔlɔ̃nu le le, lém ɖe asi!
PSA.51.15	Mafia wò mɔ dzidalawo, eye nuvɔwɔlawo atrɔ tame ɖe ŋuwò. 
PSA.51.16	Mawu, nye xɔname ƒe Mawu, ɖem tso hlɔ̃fe me, ekema nye aɖe atso aseye le wò dzɔdzɔenyenye ŋuti! 
PSA.51.17	Aƒetɔ, ke nye nuyiwo, eye nye nu aɖe gbe ƒa wò kafukafu! 
PSA.51.18	Elabena mèdia akpedavɔsa o, anye ne mana wò; numevɔsa hã medzea ŋuwò o! 
PSA.51.19	Vɔsewo na Mawu wonye gbɔgbɔ, si wote de anyi; Mawu, màdo vlo dzi gbagbã, si tugu la o.
PSA.51.20	Le wò amenuveve la nu wɔ nyui na Zion; ɖo Yerusalem ƒe gliwo! 
PSA.51.21	Ekema dzɔdzɔenyenye-vɔsawo, numevɔsa kple vɔsa blibo adze ŋuwò; ekema woatsɔ nyitsuwo asa vɔe le wò vɔsamlekpui la dzi.
PSA.52.1	Dawid ƒe nufiameha na henɔ la, 
PSA.52.2	le esime Edomtɔ Doeg va to na Saul bena, Dawid le Abimelex ƒe me.
PSA.52.3	Kalẽtɔ, nukaŋuti nètsɔ vɔ̃ɖivɔ̃ɖi le adegbe ƒomi? Mawu ƒe amenuveve li tegbee. 
PSA.52.4	Wò aɖe le gbegblẽ ŋu susum abe talũhɛ ɖaɖɛ ene, wò alakpadala. 
PSA.52.5	Elɔ̃ vɔ̃ wu nyui, eye nèlɔ̃ aʋatso wu nya dzɔdzɔe gbɔgblɔ. Sela. 
PSA.52.6	Wò alakpaɖe, nu gbegblẽ nyawo sɔŋ nyoa ŋuwò.
PSA.52.7	Eyata Mawu hã agbã wò aƒu anyi ɖikaa, alé wò, eye wòahe wò aƒu gbe tso agbadɔ me, eye wòaho wò kple ke tso agbagbeawo ƒe anyigba dzi. Sela. 
PSA.52.8	Ame dzɔdzɔewo lakpɔe, eye dzika atso wo ƒo, eye woakoe be: 
PSA.52.9	Kpɔ ɖa, ŋutsu, si metsɔ Mawu wɔ eƒe mɔ̃ sesẽe o, ke boŋ wòɖo dzi ɖe eƒe kesinɔnu sɔgbɔawo ŋu, eye wòtɔ asi kɔ ɖe eƒe nuwo ŋu la enye si!
PSA.52.10	Ke nye la mele abe amiti dama ene le Mawu ƒe me; eye mele ŋu ɖom ɖe Mawu ƒe amenuveve ŋu ɖaa tegbee. 
PSA.52.11	Mada akpe na wò tegbee, elabena èwɔe ɖe goe, eye makpɔ mɔ na wò ŋkɔ, elabena enye le wò mawumemewo ŋku me.
PSA.53.1	Dawid ƒe nufiameha na henɔ la, ne woadzi ɖe nublanuigbe me.
PSA.53.2	Ahunetɔwo gblɔna le woƒe dzi me bena: Mawua ɖeke meli o! Wowɔa nu gbegblẽwo kple nu nyɔŋuwo le nu tovo wɔwɔwo me. Amea ɖeke meli, si wɔa nu nyui o. 
PSA.53.3	Mawu ɖe ŋku ɖe amegbetɔviwo tso dziƒo, ne yeakpɔ be, amea ɖe dze nunya, eye wòbiaa Mawu ta sena hã? 
PSA.53.4	Wo keŋ wote ɖe aga, wo katã tim wogblẽ. Ame ɖeka hã meli, si wɔa nu nyui o, ɖeka hɔ̃ hã meli o!
PSA.53.5	Ɖe nu vlo wɔlawo, amesiwo le nye dukɔ ɖum, abe alesi woɖua aboloe ene, eye womeyɔa Mawu o la, medze si esia oa? 
PSA.53.6	Tete vɔvɔ̃ ɖo dzikatsoƒoe na wo le afisi ŋɔdzia ɖeke mele o; elabena Mawu kaka amesi ƒu asaɖa anyi ɖe ŋuwò la, ƒe ƒuwo. Ena ŋukpe lé wo, elabena Mawu gbe wo.
PSA.53.7	Oo, ɖe xɔname atso Zion eya na Israel! Ne Mawu gaɖo eƒe dukɔ te la, Yakob atso aseye, dzi adzo Israel!
PSA.54.1	Dawid ƒe nufiameha na kasaŋkuwo ƒe henɔ, 
PSA.54.2	le esime Ziftɔwo va gblɔ na Saul bena: Menye Dawid ye nye esi ɣla ɖe mia gbɔ oa?
PSA.54.3	Mawu, tsɔ wò ŋkɔ xɔ nam, eye natsɔ wò ŋusẽ tso afia nam! 
PSA.54.4	Mawu, se nye gbedodoɖa, eye nalé to ɖe nye nu me nyawo ŋu! 
PSA.54.5	Elabena ame tovowo tso ɖe ŋunye, eye ŋutasẽlawo le nye ku dim. Wometsɔ Mawu ɖo ŋku me o. Sela.
PSA.54.6	Kpɔ ɖa. Mawua nye xɔnametɔ, Aƒetɔ la lé nye luʋɔ ɖe asi. 
PSA.54.7	Vɔ̃ la agbugbɔ ayi nye ketɔwo dzi; tsrɔ̃ wo ɖa le wò nyateƒe la nu! 
PSA.54.8	Lɔlɔ̃nu faa matsɔ asa vɔ na wòe, Yehowa, makafu wò ŋkɔ, elabena enyo. 
PSA.54.9	Elabena èɖem tso xaxawo katã me, eye nye ŋku atsa le nye ketɔwo dzi.
PSA.55.1	Dawid ƒe nufiameha na kasaŋkuwo ƒe henɔ.
PSA.55.2	Mawu, se nye gbedodoɖa, eye megaɣla dokuiwò ɖe nye kokoƒoƒo o! 
PSA.55.3	Lé to ɖe ŋunye, eye natɔ nam; mele tsa glalã tsam le konyifafa me, eye mele hũ ɖem 
PSA.55.4	le futɔ la ƒe gbe kple ame vɔ̃ɖi la ƒe ametete ɖe anyi ŋuti; elabena wolɔ gbegblẽ trɔ ɖe dzinye, eye wolé tum le dziku me. 
PSA.55.5	Nye dzi le dablihɛ ƒom le nye dɔ me, eye ku ƒe ŋɔdzidonamewo dze dzinye. 
PSA.55.6	Vɔvɔ̃ kple dzodzo nyanyanya lém, eye nye lãme ble tu. 
PSA.55.7	Mebe: Ao, ɖe wonye aʋalae le asinye abe ahɔ̃ne ene la, anye ne madzo aɖatsi afia ɖe! 
PSA.55.8	Kpɔ da, didiƒe ʋi mebe, masi ayi, eye matsi gbedzi adɔ. Sela. 
PSA.55.9	Mawɔ kaba asi le ya ʋuduʋudu kple ahom nu.
PSA.55.10	Tsrɔ̃ wo, Aƒetɔ, eye nate woƒe aɖe me ɖe eve, elabena mekpɔ ŋutasesẽ kple dzrewɔwɔ le dua me. 
PSA.55.11	Woɖe to ɖee te woƒe gliwo dzi zã kple keli, eye gbegblẽ kple hiãkame le eme. 
PSA.55.12	Gbegblẽ le eme, eye ŋutasesẽ kple amebaba mete ɖa le eƒe abla me o. 
PSA.55.13	Ɖe wonye nye futɔe le vlo domem la, anye ne mado dzi atsɔe; ɖe wònye nye ketɔe le asi tɔm akɔ ɖe ŋunye la, anye ne mesi abe le enu. 
PSA.55.14	Ke boŋ amegbetɔ, si mía kplii míele tasɔsɔ ɖeka me lae, xɔ̃nye kple nye ame nyanyɛ, 
PSA.55.15	mí amesiwo dome nya viviwo le, eye míenɔa amehawo dome yia mawuƒe me lae. 
PSA.55.16	Saɖagatsi nedze wodzi, woayi tsiẽ agbagbe, elabena vɔɖinyenye le wo nɔƒe, le woƒe dzi me.
PSA.55.17	Ke nyea meyɔ Mawu, eye Yehowa xɔ nam. 
PSA.55.18	Mefa konyi, eye meɖe hũ le fiẽ, ŋdi kple ŋdɔ, eye wòɖo to nye gbe. 
PSA.55.19	Eɖe nye luʋɔ tso amesiwo le tetem ɖe ŋunye la si me, eye wòna ŋunye fe; elabena amesiwo tso ɖe ŋunye la, sɔ gbɔ ŋutɔ. 
PSA.55.20	Mawu asee, eye wòabɔbɔ wo ɖe anyi, eya, amesi te fiazikpui dzi tso blema ke, Sela, wo, amesiwo tametɔtrɔa ɖeke meli na wo o, eye womevɔ̃a Mawu o. 
PSA.55.21	Edo asi ɖa ɖe amesiwo le ŋutifafa me kplii la ŋuti, eye wògblẽ kɔ ɖo na eƒe nubabla. 
PSA.55.22	Eƒe nu me nya zrɔ̃ drẽdrẽdrẽ abe notsi kpekẽ ene; aʋawɔwɔ le eƒe dzi me, eƒe nuƒoƒowo le bɔlɔbɔlɔ abe ami ene, ke yi, si wodi, wonye.
PSA.55.23	Tsɔ wò nyawo dro ɖe Yehowa dzi, eyae akpɔtawò; emana ke naɖe le ame dzɔdzɔe te akpɔ gbeɖe o. 
PSA.55.24	Ke wò, Mawu, ãtsɔ wo aƒu gbegblẽ fe ɖo la me, ŋutsu hlɔ̃mewo kple alakpatɔwo manɔ woƒe agbe ƒe afã o; ke nyea mele ŋu ɖom ɖe ŋuwò!
PSA.56.1	Dawid ƒe ha ɖe futamee na henɔ la, ne woadzi ɖe „Ahɔ̃ne tsi nu maƒo le didiƒe“ ƒe gbe nu, nu le esime Filistitɔwo lée le Gat.
PSA.56.2	Mawu, ve nunye, elabena amegbetɔwo lɔ gbɔgbɔtsixe ɖe ƒo ɖe ŋunye, eye woxaxam ɖo le aʋa wɔm kplim ɣeawokatãɣi! 
PSA.56.3	Nye ketɔwo lɔ gbɔgbɔtsixe ɖe ƒo ɖaa; eye amesiwo tsɔ dada le aʋa wóm kplim la, sɔ gbɔ ŋutɔ. 
PSA.56.4	Ne vɔvɔ̃ ɖom la, meɖoa ŋu ɖe ŋuwò. 
PSA.56.5	Mawu ana be, makafu yeƒe nyia la; Mawu ŋu maɖo ŋu ɖo, nyemavɔ̃ o, nuka ŋutilã awɔm ma?
PSA.56.6	Wole nya trɔm nam gbesiagbe; eye woƒe susuwo katã nye be, woawo vɔ̃ ɖe ŋunye. 
PSA.56.7	Wokpe ta, wode xa, eye wole ŋku ɖem ɖe nye afɔkpodzi, abe alesi wole nye luʋɔ yome dimee ene. 
PSA.56.8	Ɖe woasi le woƒe nu vɔ̃ɖi wɔwɔ la ta? Mawu, xlã dukɔwo ɖe anyi le dɔmedzoe me! 
PSA.56.9	Wòe xlẽ nye sisiƒewo, eɖe nye aɖatsiwo wò goe me! Ɖe mèŋlɔ wo ɖe wò agbalẽ me oa? 
PSA.56.10	Ekema nye futɔwo agbugbɔ ɖe megbe le gbesigbe mayɔ wo. Menya esia be, Mawu le dzinye. 
PSA.56.11	Mawu ana be, makafu nya la, Yehowa ana be, makafu nya la. 
PSA.56.12	Mawu ŋu mele ŋu ɖom ɖo, nyemavɔ̃ o; nuka amegbetɔ awɔm ma?
PSA.56.13	Mawu, menyi adzɔgbeɖefe le asiwo, matsɔ akpeɖavɔsa axee na wò. 
PSA.56.14	Elabena èɖe nye luʋɔ tso ku me, eye nèxɔ na nye afɔwo tso nukikli me, ne mazɔ le Mawu ŋku me le agbagbeawo ƒe kekeli me.
PSA.57.1	Megagblẽ nu o! Dawid ƒe ha ɖe futamee na henɔ la, le esime wòsi le Saul nu yi agado la me.
PSA.57.2	Ve nunye, Mawu, ve nunye; elabena gbɔwò meɣla ɖo, eye wò aʋala ƒe vɔvɔli te mehe ɖo, vaseɖe esime gbegblẽ la nu nayi! 
PSA.57.3	Mele Mawu dziƒoʋitɔ la yɔm, Mawu, amesi awɔe ade goe nom. 
PSA.57.4	Adɔ ɖa tso dziƒo, ne wòaxɔ nam; ne amesi lɔ gbɔgbɔtsixe ɖe ƒo ɖe ŋunye la, le vlo ɖom hã, Sela; Mawu aɖo eƒe amenuveve kple nyateƒe ɖa. 
PSA.57.5	Nye luʋɔ le dzatawo dome, memlɔ amegbetɔvi, siwo nye adzowɔlawo la dome, amesiwo ƒe aɖuwo nye akplɔ kple aŋutrɔ, eye woƒe aɖe nye yi ɖaɖɛ. 
PSA.57.6	Oo, Mawu, kɔ ɖokuiwò ɖe dzi gbɔ dziƒo ŋu, eye wò ŋutikɔkɔe nagbɔ anyigba blibo la ta!
PSA.57.7	Woɖo ɖɔ ɖi na nye afɔwo, eye wote nye luʋɔ ɖe anyi; woɖe ʋe ɖe ŋkunye me; woawo ŋutɔ kee adze eme. Sela. 
PSA.57.8	Nye dzi dze eme, Mawu, nye dzi dze eme; madzi ha, eye maƒo saŋku. 
PSA.57.9	Fɔ, nye kafukafu; saŋku kple gakasaŋku, mifɔ! Manyɔ agudzedze! 
PSA.57.10	Aƒetɔ, makafu wò le dukɔwo dome, madzi ha na wò, eye maƒo saŋku na wò le anyigbadzitɔwo dome. 
PSA.57.11	Elabena wò amenuveve kɔ ɖatɔ dziƒo, eye wò nyateƒe de alilikpowo gbɔ. 
PSA.57.12	Oo, Mawu, kɔ ɖokuiwò ɖe dzi gbɔ dziƒo ŋu, eye wò ŋutikɔkɔe nagbɔ anyigba blibo la ta!
PSA.58.1	Megagblẽ nu o! Dawid ƒe ha ɖe futamee na henɔ la.
PSA.58.2	Mi ʋɔnudrɔ̃lawo, ɖe mietsoa afia ɖe nyateƒe mea? Ɖe míedrɔ̃a ʋɔnu amegbetɔwo, alesi dzea? 
PSA.58.3	Nu tovo boŋ miewɔna le miaƒe dziwo me, eye miedaa miaƒe asiwo ƒe ŋutasẽnuwɔwɔ le anyigba dzi. 
PSA.58.4	Ame vɔ̃ɖiwo te ɖe aga tso ƒoɖo me ke eye amesiwo koa aʋatso la, tra mɔ tso ɖɔ me ke. 
PSA.58.5	Aɖi te wo si abe ɖa ƒe aɖi ene, abe ƒli toku, si xe nu tome, 
PSA.58.6	eye mesea dzom kple gbesala, si bi ɖe gbesasa me le ƒe gbe o la ene.
PSA.58.7	Mawu, ŋe aɖu le nu me na wo, Yehowa, ho tsyo na dzataviwo! 
PSA.58.8	Wo nu ayi abe tsi sisi ene; eye ne eda eƒe aŋutrɔwo la, woanɔ abe ɖe wo nu tsi kpo ene. 
PSA.58.9	Wole abe abɔbɔ, si le azɔli dzi le nyinyim ene, eye wodi nyɔnu ƒe fu gege, si mekpɔ ɣe kpɔ o. 
PSA.58.10	Hafi aŋɔkadzo nabi ɖe miaƒe zewo ŋu la, aɖe wo ɖa le dɔmedzoe me, esime wogale mumu. 
PSA.58.11	Ame dzɔdzɔe akpɔ dzidzɔ, elabena ele hlɔ̃biabia kpɔm, eye aklɔ eƒe afɔwo ɖe eme vɔ̃ɖi ƒe ʋu me. 
PSA.58.12	Eye amewo agblɔ bena: E, kutsetse li na ame dzɔdzɔe; ẽ, Mawua ɖe li, amesi drɔ̃a ʋɔnu le anyigba dzi!
PSA.59.1	Megagblẽ nu o! Dawid ƒe ɖe futamee na henɔ la, le esime Saul dɔ be, woadze aƒea ŋu, ne woawui.
PSA.59.2	Nye Mawu, ɖem tso nye futɔwo nu, eye nakpɔ tanye tso amesiwo tso ɖe ŋunye ta si me! 
PSA.59.3	Ɖem tso nu vlo wɔlawo si me, eye naxɔm tso hlɔmewo si me! 
PSA.59.4	Elabena wode xa de nye luʋɔ ŋu; ame sesẽwo kpe ta ɖe ŋunye, menye le nye dzidada kple nye nuvɔ̃wo ta o. Yehowa! 
PSA.59.5	Menye vodada ŋuti wole du dzi, eye wodzra ɖo ɖi ɖo o. Nyɔ, nava kpem, eye kpɔ nya la me! 
PSA.59.6	Wò, Yehowa, Mawu Zebaot, Israel ƒe Mawu la nyɔ, eye natu fe na dukɔwo katã, megava nu vlo wɔla, siwo katã meɖia anukware o la, dome tɔa ɖeke nu o!
PSA.59.7	Wogbɔ le fiẽ le gbe tem abe avũwo ene, eye wole tsa glãla tsam le ɖua me. 
PSA.59.8	Kpɔ ɖa, nya le dodom le wo nu blobloblo be: Amea ɖeke mehele esem o ɖe? Yi le woƒe nuyiwo dzi. 
PSA.59.9	Ke wò, Yehowa, èle wo kom, eye nele alɔme ɖem le dukɔwo katã ŋu. 
PSA.59.10	Nye ŋusẽ, asiwò nu kpɔm mele, elabena Mawu enye nye sitsoƒe.
PSA.59.11	Nye Mawu ava kpem kple eƒe amenuveve, Mawu ana nye ŋku atsa le nye ketɔwo dzi. 
PSA.59.12	Megawu wo o, ne nye dukɔ ƒe ŋku nanɔ edzi! Tsɔ wò ŋusẽ nyã wo de gbe, eye natsɔ wo aƒu anyi, wò Aƒetɔ, mía akpexɔnu! 
PSA.59.13	Woƒe nu me nuvɔ̃ enye woƒe nuyiwo ƒe i ya, eyata woalé wo le woƒe dada la me le fiƒode kple alakpa, si dona tsoa wo nu la ta. 
PSA.59.14	Tsrɔ̃ wo le dɔmedzoe me, tsrɔ̃ wo, ne womaganɔ anyi o, eye ne woanyae be, Mawue nye dziɖula le Yakob vaseɖe anyigba ƒe mlɔenuwo! Sela.
PSA.59.15	Wotrɔna gbɔna le fiẽ nɔa gbe tem abe avũwo ene, henɔa tsatsam le dua me. 
PSA.59.16	Wonɔa tsa glãla tsam le nuɖuɖu ta; eye ne womeɖi ƒo o la, wotsina dɔna. 
PSA.59.17	Ke nye la madzi ha le wò ŋusẽ ŋu, eye le ŋdi la matso aseye ɖe wò amenuveve ŋu, elabena wòe nye nye mɔ̃ sesẽ kple sitsoƒe le nye xaxaɣi. 
PSA.59.18	Nye ŋusẽ, wòe madzi ha na, elabena Mawu, nye amenuveve ƒe Mawu lae nye nye sitsoƒe.
PSA.60.1	Dawid ƒe ha ɖe futamee na henɔ la, ne woafia, eye woadzi ɖe „Dzogbenya ƒe ɖaseɖiɖi“ ƒe gbe nu; 
PSA.60.2	le esime wòwɔ aʋa kple Aramtɔwo le Mesopotamia kple Aramtɔwo le Zoba, eye Yoab trɔ hewu Edomtɔ akpe wuieve le dzeʋe la me.
PSA.60.3	Mawu, ègbe mí, èkaka mí hlẽ èdo dɔmedzoe; gatrɔ mí gbɔe! 
PSA.60.4	Eʋuʋu anyigba, eye nèfee; gatre eƒe fefeƒeawo, elabena ele ʋaʋãm! 
PSA.60.5	Ena nu sesẽ kpe wò dukɔ la, eye néna wein mí míeno mu. 
PSA.60.6	Ena aflaga amesiwo vɔ̃a wò, ne woafɔ wo ɖokui de tsitre le nyateƒe la ta. Sela. 
PSA.60.7	Ne woaxɔ na wò ame lɔlɔ̃wo, tsɔ wò nuɖusi ɖe mi, eye naɖo to mi!
PSA.60.8	Mawu ƒo nu le eƒe kɔkɔeƒe la be: Makpɔ dzidzɔ, mamã Sixem, eye madzidze Sukot-hali me la. 
PSA.60.9	Gilead enya tɔnye, eye tɔnyee nye Manase; Efrayim enye nye taxenu, eye Yuda enye nye fiatikplɔ; 
PSA.60.10	nye tsileze enye Moab, mada nye atokota ɖe Edom dzi, eye matso aseye ɖe Filistitɔwo ŋu!
PSA.60.11	Amekae akplɔm ayi du sesẽ la mee, eye amekae akplɔm vaseɖe Edom? 
PSA.60.12	Mawu, ɖe menye wòe gbe mi oa, Mawu, eye mèho kple míaƒe aʋakɔwo oa? 
PSA.60.13	Kpe ɖe mía ŋu ɖe míaƒe ketɔwo ŋuti, elabena amegbetɔ ƒe xɔname mele ɖeke me o. 
PSA.60.14	Mawue míatsɔ awɔ kalẽe, eye eya anyã avuzi le míaƒe ketɔwo dzi.
PSA.61.1	Dawid tɔ na kasaŋkuwo ƒe henɔ.
PSA.61.2	Mawu, se nye ɣli, eye nalé to ɖe nye gbedodoɖa ŋu! 
PSA.61.3	Anyigba ƒe mlɔenu ke mele yɔwòm tsoe, esime nu te nye dzi ŋu; tsɔm ɖo agakpe, si kɔ nam akpa la dzi! 
PSA.61.4	Elabena ènye sitsoƒe nam kple xɔ tsrala sesẽ le futɔ la ŋku me. 
PSA.61.5	Medi be, mana wò agbadɔ me tegbee, eye mabe ɖe wò aʋala te. Sela. 
PSA.61.6	Elabena wò Mawu èɖo to nye adzɔgbeɖeɖewo, eye nẽtsɔ domenyinu na amesiwo vɔ̃ wò ŋkɔ la.
PSA.61.7	Tsɔ ŋkekewo kpe fia la ƒe ŋkekewo, eye eƒe ƒewo netso dzidzime yi dzidzime! 
PSA.61.8	Neɖu fia le Mawu ŋku me tegbee; ɖo amenuveve kple nyateƒe, ne woakpɔ eta! 
PSA.61.9	Ekema madzi kafukafuha na wò ŋkɔ tegbee, eye maxe nye adzɔgbeɖefe gbesiagbe.
PSA.62.1	Dawid ƒe ha na henɔ Yedutun.
PSA.62.2	Nyateƒee, doɖoe zi le nye luʋɔ ŋu kpoo na Mawu, eya gbɔ nye xɔname tso. 
PSA.62.3	Eya koe nye nye aga, nye xɔname kple nye mɔ̃ sesẽ, eyata nyemaʋã akpe o. 
PSA.62.4	Zi nenie mi katã mialũ ɖe ame ɖeka dzi, be yewoaƒui anyi abe gli treazã kple gli gbagbã ene? 
PSA.62.5	Vavã, woɖo ɖe tame be, yewoatutui tso eƒe kɔkɔƒe la; alakpadada sɔe na wo pɛ, woyra ame kple woƒe nu, ke fiƒoɖe le woƒe dzi me. Sela.
PSA.62.6	Nye luʋɔ, zi ɖoɖoe na Mawu kpoo ko, elabena eya gbɔ nye mɔkpɔkpɔ tso. 
PSA.62.7	Eya koe nye nye aga, nye xɔname kple nye mɔ̃ sesẽ, eyata nyemaʋã o! 
PSA.62.8	Nya xɔname, nye bubu kple nye ŋusẽ ƒe aga le Mawu gbɔ, eye Mawu me nye sitsoƒe le. 
PSA.62.9	Mi dukɔ la, miɖo ŋu ɖe eŋu ɣeawokatãɣi, mitrɔ miaƒe dzi ƒo le eŋku me; Mawu enye míaƒe sitsoƒe! Sela.
PSA.62.10	Vavã, tofloko enye amegbetɔviwo, eye alakpa enye ameviwo; wole wodzoo le nudanu me, elabena wo katã la tofloko wonye. 
PSA.62.11	Migaɖo ŋu ɖe sesẽnuwɔwɔ ŋu o, eye nuhaha megaflu mo na mi o! Ne kesinɔnu le dzidzim ɖe edzi la, miaƒe dzi megaku ɖe eŋu o! 
PSA.62.12	Mawu ƒo nu zi ɖeka, eye nu eve mese le eme; Mawu tɔe nye ŋusẽ, 
PSA.62.13	eye tɔwò, Aƒetɔ, enye amenuveve; elabena eɖoa eteƒe na amesiame le eƒe nuwɔwɔwo nu.
PSA.63.1	Dawid ƒe ha, le esime wòle Yuda-gbedzi.
PSA.63.2	Mawu, Mawunye nènye, eye mele diwòm; tsikɔ le nye luʋɔ wum ɖe ŋuwò, eye nu te nye ŋutilã ŋu ɖe ŋuwò le kuɖiɖinyigba, si dzi ƒu kplakplakpla, eye tsia ɖeke meli o la dzi. 
PSA.63.3	Ale metsa ŋu na wò le kɔkɔeƒe la, be makpɔ wò ŋusẽ kple wò ŋutikɔkɔe. 
PSA.63.4	Elabena wò amenuveve nyo wu agbe; nye nuyiwo akafu wò. 
PSA.63.5	Ekema makafu wò le nye agbe me katã, eye mawu nye asiwo dzi le wò ŋkɔ me. 
PSA.63.6	Nye luʋɔ aɖi ƒo, abe alesi woɖua ami kple lãmi ene, eye nye nu atsɔ aseyetsonuyiwo akafu wò.
PSA.63.7	Ne medo ŋku dziwo le nye aba dzi, ne menya le zã, eye mebu ŋuwò le, 
PSA.63.8	— elabena wòe nye nye kpeɖeŋutɔ, eye wò aʋala ƒe vɔvɔli te mele aseye tsom le — 
PSA.63.9	ekema nye luʋɔ kuna ɖe ŋuwò; wò nuɖusi vaam goŋgoŋ. 
PSA.63.10	Ke woawo, amesiwo le nye luʋɔ dim, be yewoɔgblẽe la, woayi keke anyigba te ʋi ke. 
PSA.63.11	Woatsɔ wo ade yi nu, eye woazu aboyonu na amegãxiwo. 
PSA.63.12	Ke fia la akpɔ dzidzɔ ɖe Mawu ŋu, eye amesiame, si ka atam le egbɔ la, aƒo adegbe; elabena woate nu ɖe nu me na aʋatsokalawo.
PSA.64.1	Dawid ƒe ha na henɔ la.
PSA.64.2	Mawu, se nye gbe le nye konyifafa me, eye nakpɔ nye agbe ta tso futɔ la ƒe ŋɔdzidodo me! 
PSA.64.3	Ɣlam tso eme vɔ̃ɖiwo ƒe takpekpe kple ame vlowo ƒe howɔwɔ me! 
PSA.64.4	Amesiwo nyre woƒe aɖe abe yi ene, eye wovu woƒe aŋutrɔ, si nye woƒe nya veve heliheli la me, 
PSA.64.5	ne woaɖa ame maɖitɔ la le vivi me; zi ɖeka kasia wodae, eye dzika metso wo ƒo o. 
PSA.64.6	Woɖe dzi ƒo na wo ɖokui ɖe nu vɔ̃ɖi wɔwɔ ŋu, eye woɖo be, yewoatre mɔ̃ ɖe vivime hele gbɔgblɔm be: Amekae le ekpɔ ge? 
PSA.64.7	Woɖo nu vɔ̃ɖi ɖe ta me gblɔ be: Míewu tame nyui ɖoɖo ia nu vɔ! Ŋutsu ƒe dɔme kple eƒe dzime goglo.
PSA.64.8	Tete Mawu te wo kple da, eye woxɔ abi enumake. 
PSA.64.9	Woawo ŋutɔ ƒe aɖe atsɔ wa aƒu anyi, eye amesiwo katã kpɔ wo la, woaʋuʋu ta. 
PSA.64.10	Tete vɔvɔ̃ aɖo amewo katã, woaɖe gbe ƒã Mɔwu ƒe nuwɔwɔ, eye woadze si eƒe nuwɔwɔ. 
PSA.64.11	Ame dzɔdzɔe ekpɔ dzidzɔ ɖe Mawu Yehowa ŋu, eye woasii atso; emesiwo katã ƒe dzi to mɔ ɖeka la, woaƒo adegbe.
PSA.65.1	Dawid ƒe ha. Ha na henɔ la.
PSA.65.2	Mawu, kafukafuha edze wò le Zion, eye wòe woaxe adzɔgbeɖefe na. 
PSA.65.3	Eɖoa to gbedodoɖa, gbɔwòe ŋutilãwo katã woayi. 
PSA.65.4	Míaƒe vodadawo ɖo kpo ɖe mía dzi: ke ètsɔ míaƒe dzidadawo ke. 
PSA.65.5	Woayra amesi nètia, eye nèna be, wòava nɔ wò xɔxɔnuwo! Míaɖu wò ate me nu nyuiwo aɖi ƒo le wò gbedoxɔ kɔkɔe la me.
PSA.65.6	Etsɔ nu dziŋɔwo ɖo to mí le wò dzɔdzɔenyenye la nu, míaƒe xɔname ƒe Mawu; wò amesi nye sitsoƒe na anyigba ƒe mlɔenuwo kple didiƒe ƒe atsiaƒuwo, 
PSA.65.7	amesi li kè towo zã le wò ŋusẽ me, eye nètsɔ ŋusẽ bla ali dzi, 
PSA.65.8	amesi tsi ƒu me gbeɖeɖe, ƒutsotsoewo ƒe howɔwɔ kple dukɔwo ƒe dzidodo nu, 
PSA.65.9	ne anyigba ƒe mlɔenulɔwo navɔ̃ wò dzesiwo; èna ŋdi kple fiẽ ƒe tsoƒe tso aseye.
PSA.65.10	Eɖo ŋku anyigba dzi, eye nède tsu wòwu ko nɛ, tsi yɔ Mawu ƒe tɔʋu taŋ. Ena blii, eye ale nèwɔ anyigba lae enye si. 
PSA.65.11	Ede tsi woƒe boliƒoivo, ègbã woƒe agble me nylglãwo hetsɔ tsidzadza bɔbɔwoe; èyra woƒe numiemiewo. 
PSA.65.12	Etsɔ nu nyuiwo do atsyɔ̃ na ƒe la, eye wò afɔtoƒewo le ami dzim. 
PSA.65.13	Lãnyiƒewo le gbegbe hã le ami tsyɔm, eye togbɛwo tsɔ aseyetsotso bla ali dzii. 
PSA.65.14	Alẽwo yɔ lãnyiƒewo kpaŋ, eye bli do kpekpekpe ɖe baliwo me; wole aseye tsom le ha dzim.
PSA.66.1	Ha na henɔ la.
PSA.66.1	Mí anyigbawo katã, mitso aseye na Mawu! 
PSA.66.2	Midzi ha na eƒe ŋkɔ ƒe bubu, eye mido kɔkɔe eƒe kafukafu la! 
PSA.66.3	Migblɔ na Mawu be: Ŋɔdzi le wò dɔwɔwɔ ŋu loo! Le wò ŋusẽ ƒe agbɔsɔsɔ ta wò futɔwo avivi nu me na wò. 
PSA.66.4	Anyigbawo katã ade ta agu na wò, eye woadzi kafukafuha na wò, woadzi kafukafuha na wò ŋkɔ. Sela.
PSA.66.5	Miva, ne miakpɔ Mawu ƒe dɔwɔwɔ; eya, amesi wɔ nu dziŋɔwo ɖe amegbetɔviwo ŋu! 
PSA.66.6	Etrɔ atsiaƒu wòzu ƒuƒuiƒe; afɔ wotsɔ tso tɔsisi lae; gama míekpɔ dzidzɔ ɖe eŋu le! 
PSA.66.7	Ele fia ɖum le eƒe ŋusẽ me tegbee, eƒe ŋku le tsatsam le dukɔwo dzi. Tosẽlawo megafɔ wo ɖokui ɖe dzi o! Sela.
PSA.66.8	Mi dukɔwo, mikafu mía Mawu la, eye mina eƒe kafukafu naɖi woase! 
PSA.66.9	Eya, amesi le míaƒe luʋɔ de agbe, eye meɖe ke le míaƒe afɔ te o. 
PSA.66.10	Oo, Mawu, elabena èdo mí kpɔ, eye nèlòlo mí, abe alesi wolóloa klosalo ene. 
PSA.66.11	Etsɔ mí de ɖɔ me, eye nèdro agba ɖe ali dzi na mí. 
PSA.66.12	Ena amegbetɔwo nɔ míaƒe ta me; míedze dzo kple tɔ me, ke nèɖe mí do go heyi ablɔɖe mee.
PSA.66.13	Matsɔ numevɔsa ava aƒewò mee, ne maxe nye adzɔgbeɖefe, 
PSA.66.14	siwo do tso nye nuyiwo me, eye nye nu gblɔ le nye hiã me la, na wò. 
PSA.66.15	Matsɔ alẽ damiwo asa numevɔ na wò akpe ɖe agbowo ƒe dzudzɔ lilili ŋu, matsɔ nyiwo kple gbɔ̃tsuwo asa vɔ na wò. Sela.
PSA.66.16	Mi mawuvɔ̃lawo katã, miva, ne maxlẽ nusi wòwɔ na nye luʋɔ la, afia miase! 
PSA.66.17	Eya metsɔ nye nu do ɣli na, eye kafukafu le nye aɖe te na. 
PSA.66.18	Ɖe wònye ɖe meɖo nu vɔ̃ɖi ɖe nye dzi me la, anye ne Aƒetɔ la gbe toɖoɖom. 
PSA.66.19	Ke Mawu see, eye wòɖo to nye gbedodoɖa ƒe gbe. 
PSA.66.20	Woakafu Mawu, amesi megbe nye gbedodoɖa o, eye mete eƒe amenuvevem o!
PSA.67.1	Ha na kasaŋkuwo ƒe henɔ.
PSA.67.2	Mawu, ve mía nu, eye nayra mí, na wò mo naklẽ na mí, Sela, 
PSA.67.3	ne woadze si wò mɔ le anyigba dzi kple wò xɔname le dukɔwo katã dome!
PSA.67.4	Mawu, dukɔwo akafu wò, wòe dukɔwo katã woakafu. 
PSA.67.5	Anyigbadzitɔwo akpɔ dzidzɔ, eye woatso aseye, elabena wòe drɔ̃a ʋɔnu dukɔwo ɖe eteƒe, eye wòe kplɔa anyigbadzitɔwo. Sela. 
PSA.67.6	Mawu, dukɔwo akafu wò, wòe dukɔwo katã akafu. 
PSA.67.7	Anyigba mie eƒe nukuwo. Mawu, mía Mawu la, ayra mí. 
PSA.67.8	Mawu ayra mí, eye anyigba ƒe mlɔenutɔwo katã avɔ̃e.
PSA.68.1	Ha na henɔ la, Dawid tɔ.
PSA.68.2	Mawu tso, eƒe futɔwo ka hlẽ, eye eƒe ketɔwo si le eŋku me. 
PSA.68.3	Abe alesi wogbɔa dzudzɔ ɖae ene la, nenema nanyã woe; alesi anyigba lólona le dzo nui la, nenema ame vɔ̃ɖiwo nu ayi le Mawu ŋku mee. 
PSA.68.4	Ke ame dzɔdzɔewo le dzidzɔ kpɔm, wole aseye tsom le Mawu ŋku me, eye wogli kple dzidzɔ. 
PSA.68.5	Midzi ha na Mawu, midzi kafukafuha na eƒe ŋkɔ! Mita mɔ na amesi tso gbedzi gbɔna; Yehowae nye eŋkɔ, eye mitso aseye le eŋku me! 
PSA.68.6	Tsyuẽviwo fofo kple ʋɔnudrɔ̃la na ahosiwo nye Mawu le eƒe nɔƒe kɔkɔe la. 
PSA.68.7	Mawu, amesi kplɔa ame tsigbewo va aƒee, eye wòkplɔa gatɔwo yia dzɔgbenyuie mee; ke tosẽlawo atsi kuɖinyigba dzi.
PSA.68.8	Mawu, esi nèho dze wò dukɔ ŋgɔ, eye nètsa le gbegbe la, Sela, 
PSA.68.9	anyigba ʋuʋu, Sinai sia hã, le Mawu ŋku me, eye dziŋgɔ ge la le Mawu, Israel ƒe Mawu la, ŋku me. 
PSA.68.10	Mawu, èna tsi geɖe wu de wò domenyinu la dzi, èdo ŋusẽe, esime ɖeɖi te eŋu belibeli. 
PSA.68.11	Wò amehawo nɔ edzi afima, Mawu, wò dɔmenyo nètsɔ wɔe na hiãtɔwo.
PSA.68.12	Aƒetɔ la ƒo nu, eye wòna nyɔnu du nyui xɔlawo de ha kpaŋ. 
PSA.68.13	Aʋakɔwo ƒe fiawo si, wosi, eye aƒeanɔ mã aboyonu. 
PSA.68.14	Ne míeƒu asaɖa anyi ɖe lãkpɔwo domee la, enɔna abe ahɔ̃ne ƒe aʋala, si ŋu wofa klosalo ɖo, kple eƒe fu, si ŋu sika le hẽ la ene. 
PSA.68.15	Esi ŋusẽkatãtɔ la kaka fiawo me le afima la, sno dza ɖe Zalmon dzi.
PSA.68.16	Mawu ƒe to enye Basan-towo, to tame tsutsuẽwo nye Basan-towo. 
PSA.68.17	Mi to tame tsutsuẽwo, nukaŋuti miele to, si Mawu di be, yeatsɔ awɔ ye nɔƒee la, kpɔm ɖe ƒomevii? E, Yehowa anɔ afima tegbee! 
PSA.68.18	Mawu ƒe tasiaɖamwo le akpe nane teƒe akpe. Aƒetɔ la le wo dome. Sinai ye le kɔkɔeƒe la. 
PSA.68.19	Edzo yi dzi me ʋi, èɖe amewo aboyoe, eye nèxɔ nunana le amegbetɔwo dome. Tosẽlawo hã anɔ Mawu Yehowa gbɔ.
PSA.68.20	Woakafu Aƒetɔ la gbeawotsyogbe! Eya, míaƒe xɔname ƒe Mawu la, le mía tsam. Sela. 
PSA.68.21	Mawu enye míaƒe xɔname ƒe Mawu, eye Yehowa, Aƒetɔ la, nya mɔnu le bu ŋu. 
PSA.68.22	Vavãe, Mawu agbã la na eƒe tutɔwo kple dzodome na amesiwo le yiyim le woƒe fɔɖiɖi me. 
PSA.68.23	Aƒetɔ la gblɔ be: Makplɔ wo atso Basan, eye makplɔ wo atso atsiaƒu gɔme, 
PSA.68.24	ne woaklɔ woƒe afɔ ɖe ʋu me, eye woƒe avũwo ƒe aɖewo nakpɔ wo tɔ gome te woƒe futɔwo ŋu.
PSA.68.25	Mawu, wole wò azɔlime kpɔm, nye Mawu, nye fia, wole wò azɔlime kpɔm la kɔkɔeƒe la. 
PSA.68.26	Hadzilawo do ŋgɔ, saŋkuƒolawo xe megbe, eye ɖetugbi gakogoeƒolawo tsɔ wo ɖe dome. 
PSA.68.27	Mikafu Mawu. Aƒetɔ la, le takpekpewo me, mi Israel ƒe agunuviwo! 
PSA.68.28	Benyamin, si nye dɔmlɔea, nye woƒe dziɖula, Yuda-amegãwo kple woƒe ame gbogboawo, Zebulon-amegãwo kple Naftali-amegãwo.
PSA.68.29	Mawu, ɖo wò ŋusẽ te! Oo, Mawu, li ke nusi nèwɔ na mí la! 
PSA.68.30	Le wò gbedoxɔ, si kɔ gbɔ Yerusalem ta, ŋuti fiawo atsɔ nunana va na wò. 
PSA.68.31	Blu ɖe aƒla me la kple nyitsuwo ƒe ha, siwo le dukɔwo ƒe nyiviwo dome la ta; woawo, amesiwo na wonyã avuzi le wo dzi le klosalo ta. Kaka dukɔ, siwo lɔ̃a aʋawɔwɔ la hlẽ! 
PSA.68.32	Amegãwo atso Egipte ava, eye Kus aɖe abla aɖo asi ɖe dzi na Mawu.
PSA.68.33	Mi anyigba dzi fiaɖuƒewo, midzi ha na Mawu, midzi katukafuha na Aƒetɔ la! Sela. 
PSA.68.34	Eya, amesi le yiyim le blemadziƒowo ƒe dziƒowo; kpɔ ɖa, ana eƒe gbe, si nye gbe sesẽ la, naɖi woase, 
PSA.68.35	Mitsɔ ŋusẽ na Mawu, eƒe ŋutikɔkɔe le Israel dzi, eye eƒe ŋusẽ le alilikpowo me. 
PSA.68.36	Ŋɔdzi le Mawu ŋu le eƒe kɔkɔeƒe la; Israel ƒe Mawu la nena ŋusẽ kple kamesesẽ eƒe dukɔ la! Woakafu Mawu!
PSA.69.1	Dawid tɔ na henɔ la, ne woadzi ɖe „Dzogbenya“ ƒe gbe nu.
PSA.69.2	Mawu, xa nam, elabena tsi de nye luʋɔ gbɔ! 
PSA.69.3	De ƒe agbi mim, afɔɖoƒe meli o, mege ɖe tɔ ƒe gogloƒe, eye tsi ɖɔ va to dzinye. 
PSA.69.4	Meɖo ɣli nu ti kɔ nam, eye nye gbe me xe, mele mɔ kpɔm na nye Mawu ʋuu wòti nye ŋkuwo. 
PSA.69.5	Amesiwo lém ɖe ke me yakatsyɔ la, sɔ gbɔ wu nye taɖa, eye nye futɔ alakpadala, siwo be, yewoagblẽm la, ɖe ha ŋutɔ, nusi nyemeda adzoe o la, teƒe wobe, maɖo. 
PSA.69.6	Mawu, enya nye bometsitsi, eye nye fɔɖiɖiwo meɣla ɖe wò o. 
PSA.69.7	Aƒetɔ. Yehowa Zebaot, ŋu megakpe amesiwo le mɔ kpɔm na wò la, le tanye o! Israel ƒe Mawu, amesiwo dia wò la, ƒe mo megatsi dã o! 
PSA.69.8	Elabena tawò mele vlododo tsom, eye ŋukpe tsyo nye mo ɖo. 
PSA.69.9	Mezu amedzro na nɔvinyeŋutsuwo, kple ame manyamanya na danyeviwo. 
PSA.69.10	Elabena ŋuʋaʋã ɖe wò aƒe ŋu mim, eye amesiwo le vlo dom wò la, ƒe vlodoame va dzinye. 
PSA.69.11	Mefa avi, eye metsi nu dɔ, ke ŋukpe ko wozu nam. 
PSA.69.12	Metsɔ akpanya wɔ nye avɔe, eye mezu hamelo na wo. 
PSA.69.13	Amesiwo bɔbɔ nɔ agbo nu la, le nu ƒom le ŋunye, eye ahamulawo le ha dzim deyem.
PSA.69.14	Ke nyea medo gbe ɖa na wò, Yehowa, le amenuveɣi la; Mawu, tsɔ wò xɔname nyateƒetɔ la ɖo tom le wò amenuveve sɔgbɔ la nu! 
PSA.69.15	Ɖem tso agbi me, ne nyemagayi to o, ne mado tso nye ketɔwo si me kple tɔ goglowo me; 
PSA.69.16	ne tsi magaɖɔ ato tanye o, ne gogloƒe magamim o, eye vudo magaxe eƒe nu ɖe nunye o! 
PSA.69.17	Ɖo tom, Yehowa, elabena wò amenuveve la nyo; le wò nublanuikpɔkpɔ sɔgbɔ la nu trɔ ɖe ŋunye! 
PSA.69.18	Megaɣla wò mo ɖe wò dɔla o, elabena ŋɔdzi lém, netsɔ naɖo tom! 
PSA.69.19	Te ɖe nye luʋɔ ŋu, eye naxɔe; le nye futɔwo ta dem! 
PSA.69.20	Enya nye vlododo, ŋukpe kple dzo; ŋkuwò me nye ketɔwo katã le. 
PSA.69.21	Vlododo gba nye dzi, eye wode dɔlã me nam; mekpɔ mɔ na babadoname, ke dzodzroa, eye na akɔfalawo, gake nyemekpɔ ɖeke o. 
PSA.69.22	Wotsɔ veve nam be, maɖu, eye esi tsikɔ wum la, wokpe aha tsitsi nam.
PSA.69.23	Woƒe kplɔ̃ netrɔ zu ɖɔ na wo, eye wòanye mɔ̃ na amesiwo ɖe dzi ɖi! 
PSA.69.24	Woƒe mo netsyɔ zi, ne womagakpɔ nu o, eye na woƒe ali nanɔ ʋaʋãm tegbee! 
PSA.69.25	Trɔ wò dɔmedzoe kɔ ɖe wo dzi, eye wò dziku heliheli nelé wo! 
PSA.69.26	Woƒe agbletawo nezu aƒedo, eye amea ɖeke meganɔ woƒe agbadɔwo me o! 
PSA.69.27	Elabena wole amesi nèƒo la, yome tim, eye amesi ŋu nède abi la, ƒe vevesesewo ŋu wole nu ƒom le. 
PSA.69.28	Tsɔ fɔɖiɖi ƒu fɔɖiɖi dzi na wo, eye megana woade wò dzɔdzɔenyenye la gbɔ o. 
PSA.69.29	Woatutu wo ɖa le agbalẽ la me, eye womegaŋlɔ wo kpe de ame dzɔdzɔewo ŋu o!
PSA.69.30	Ke nyea mele nublanui me, eye veve ɖi tsi de ŋunye, gake Mawu, wò xɔname akɔm ɖe dzi. 
PSA.69.31	Matsɔ hadzidzi akafu Mawu ƒe ŋkɔ, eye matsɔ akpedada ado bubui. 
PSA.69.32	Eya adze Yehowa ŋu wu nyitsu, si dzo le eta, eye eƒe afɔkli me fe. 
PSA.69.33	Hiãtɔwo akpɔe, eye woɔkpɔ dzidzɔ. Mi amesiwo le Mawu dim la, miaƒe dzi negbɔ agbe! 
PSA.69.34	Elabena Yehowa ɖoa to ame dahewo, eye medoa vlo eƒe gatɔwo o. 
PSA.69.35	Dziƒo kple anyigba, atsiaƒu kpakple nusiwo katã ʋãna le eme, mikafui! 
PSA.69.36	Elabena Mawu axɔ na Zion, eye wòatso Yuda-duwo, ne woana afima, eye woanye wo tɔ. 
PSA.69.37	Eƒe dɔla ƒe viwo atsɔe anyi domee, eye amesiwo laa eƒe ŋkɔ la, woana eme.
PSA.70.1	Dawid lɔ na henɔ la hena ŋkuɖoɖodzi.
PSA.70.2	Mawu, ɖem; Yehowa, netsɔ naxɔ nam! 
PSA.70.3	Ŋu nekpe amesiwo le nye agbe yome tim la, eye woƒe mo netsi dã; amesiwo le nye dzɔgbevɔ̃e dim la, nete gbugbɔ ɖe megbe, eye ŋukpe nelé wo! 
PSA.70.4	Amesiwo le gbɔgblɔm be: Ehɛ̃, ehɛ̃! la, woatrɔ le woƒe ŋukpe la ta. 
PSA.70.5	Amesiwo katã dia wò la, ƒe dzeme nekɔ, eye woakpɔ dzidzɔ ɖe ŋuwò; eye amesiwo lɔ̃a wò xɔname le, nenɔ gbɔgblɔm ɖaa be: Mawu lolo! 
PSA.70.6	Ke nyea, nenye be, hiã tum, eye meɖo ko hã, Mawu, wò afɔ netsɔ ɖe ŋunye! Nye xɔnametɔ kple ɖenyela nenye, Yehowa, megahe ɖe megbe o!
PSA.71.1	Yehowa, wòe mesi tso, megana ŋu nakpem akpɔ gbeɖe o! 
PSA.71.2	Tsɔ wò dzɔdzɔenyenye ɖem, eye na mado le eme; ƒu to anyi ɖe ŋunye, eye naxɔ nam! 
PSA.71.3	Na woanye agakpeto nam, afisi masi ayi ɖaa; wò, amesi ɖo be, yeaxɔ nam; elabena nye agakpe kple nyee mɔ sesẽ nènye. 
PSA.71.4	Nye Mawu, ɖem tso ame vɔ̃ɖi la si me, eye naɖem tso ame vlo la kple ŋutasẽla ƒe fego me! 
PSA.71.5	Elabena wòe nye nye mɔkpɔkpɔ, Aƒetɔ Yehowa, nye nusi ŋu meɖoa ŋu ɖo tso nye ɖevime ke! 
PSA.71.6	Ŋuwò meziɔ ɖo tso danye ƒe dɔ me ke, eye danye ƒe dɔ me nèɖem tsoe, nye kafukafu enye tɔwò ɖaa. 
PSA.71.7	Nuku menye na ame geɖewo, ke wòe nye nye sitsoƒe sesẽ. 
PSA.71.8	Nye nu me yɔ fũ kple wò kafukafu, nye ŋkekewo kple wò dodoɖedzi.
PSA.71.9	Megagbem le amegãkuɣi o, eye ne nye ŋusẽ nu yi la, megagblẽm ɖi o! 
PSA.71.10	Elabena nye futɔwo le nu ƒom le ŋunye, eye amesiwo de xa ɖe nye agbe ŋu la, le adaŋu dem kple wo nɔewo 
PSA.71.11	le gbɔgblɔm be: Mawu gblẽe ɖi, miti eyome, eye milée, elabena xɔnametɔa ɖeke meli o! 
PSA.71.12	Mawu, meganɔ adzɔge tso gbɔnye o, nye Mawu, netsɔ naxɔ nam! 
PSA.71.13	Ŋu nekpe amesiwo lé fu nye luʋɔ la, eye wo nu neyi; vlododo kple ŋukpe nenyẽ tsyɔ amesiwo le nye dzɔgbevɔ̃e dim la! 
PSA.71.14	Ke nyea manɔ mɔkpɔkpɔ dzi daa, eye madzi wò kafukafu ɖe dzi. 
PSA.71.15	Nye nu axlẽ wò dzɔdzɔenyenye afia, kple wò xɔname hã ɣesiaɣi; elabena womele xexlẽ me nam o. 
PSA.71.16	Mado kple Aƒetɔ Yehowa ƒe nutsuwɔwɔwo, eye eƒe dzɔdzɔenyenye ɖeɖeko mekafu.
PSA.71.17	Mawu, èfia num tso nye ɖevime ke, eye meɖe gbe ƒã wò nukunuwo vaseɖe fifi. 
PSA.71.18	Eyata, Mawu, megagblẽm ɖi o vaseɖe nye amegãkuku kple nye wɔƒoƒo me, vaseɖe esime meɖe gbe ƒã wò alɔ na dzidzimeviwo kple wò ŋusẽ na megbeviwo katã! 
PSA.71.19	Mawu, wò dzɔdzɔenyenye kɔ de dziƒo ke; wò amesi wɔ nu gãwo, Mawu, amekae ɖe nuwò ma? 
PSA.71.20	Wò amesi na míekpɔ hiã kple dzɔgbevɔ̃e geɖe la, wò kee agbɔ agbe mí, eye nahe mí tso anyigbatu me ke ava dzii. 
PSA.71.21	Adzi nye gãnyenye ɖe dzi, eye agafa akɔ nam.
PSA.71.22	Ekema nye hã matsɔ saŋku akafu wò le wò nyateƒe la ta, nye Mawu; maƒo gakasaŋku na wò, wò Israel ƒe kɔkɔetɔ. 
PSA.71.23	Nye nuyiwo kple nye luʋɔ, si nèɖe la, atso aseye, ne mele saŋku ƒom na wò. 
PSA.71.24	Nye aɖe hã aƒo nu le wò dzɔdzɔenyenye ŋu daa; elabena ŋukpe le amesiwo di nye dzɔgbevɔ̃e la, eye woƒe mo tsi dã.
PSA.72.1	Salomo tɔ.
PSA.72.1	Mawu, tsɔ wò ʋɔnudɔdrɔ̃ na fia la kple wò dzɔdzɔenyenye na flavi la! 
PSA.72.2	Adrɔ̃ ʋɔnu wò dukɔ ɖe eteƒe kple wò hiãtɔwo alesi dze. 
PSA.72.3	Towo kple togbɛwo netsɔ dzɔdzɔenyenye he ŋutifafa vɛ na dukɔ la!
PSA.72.4	Atso afia na dukɔ la ƒe hiãtɔwo, axɔ na ame daheviwo, eye wòato ŋutasẽla nyanyanya. 
PSA.72.5	Ekema woavɔ̃ wò, ŋkeke alesi ɣe kple ɣleti li, tso dzidzime yi dzidzime. 
PSA.72.6	Aɖi ɖe anyi ahe tsidzadza ɖe gbe talãlàe dzi ene, abe tsi gãe ƒo anyigba ene. 
PSA.72.7	Ekema ame dzɔdzɔe la amie le eƒe ŋkekewo me, eye ŋutifafa axɔ aƒe, vaseɖe esime dzinu maganɔ anyi o.
PSA.72.8	Aɖu fia tso atsiaƒu nu yi atsiaƒu nu, tso tɔsisi la nu ɖaseɖe anyigba ƒe mlɔenuwo ke. 
PSA.72.9	Gbegbe nɔlawo adze klo ɖe eŋku me, eye eƒe futɔwo atu mo ke me. 
PSA.72.10	Tarsis-fiawo kple ƒukpowo dzi fiawo atsa nunanawo vɛ, Saba-fiawo kple Seba-fiawo axe nudzɔdzɔ. 
PSA.72.11	Fiawo katã aɖe ta agu nɛ, eye dukɔwo katã asubɔe.
PSA.72.12	Elabena aɖe ame dahe, si le ɣli dom, kple hiãtɔ, si xɔnametɔa ɖeke meli na o la. 
PSA.72.13	Ave hiãtɔwo kple ame dahewo nu, eye woade ame dahewo ƒe luʋɔ. 
PSA.72.14	Aɖe woƒe luʋɔ tso teteɖeanyi kple ŋutasesẽ me, eye woƒe ʋu axɔ asi le eŋku me. 
PSA.72.15	Anɔ agbe, eye woana Seba-sikae, woado gbe ɖa ɖe eta ɖaa, eye woakafui ɣesiaɣi. 
PSA.72.16	Bli aɖo kpekpekpe le anyigba dzi kple towo tame, eƒe agblemenuwo ado zi abe Libanon ene, eye woaƒo se le duwo me abe gbe le anyigba dzi ene. 
PSA.72.17	Eƒe ŋkɔ anɔ anyi tegbetegbe; ŋkeke alesi ɣe li la, eƒe ŋkɔ amie, eye amewo atsɔe ayra wo nɔewoe; dukɔwo katã akafui.
PSA.72.18	Woakafu Yehowa Mawu, Israel ƒe Mawu la, amesi ɖeɖe ko wɔ nukunuwo! 
PSA.72.19	Woakafu eƒe ŋkɔ kɔkɔe la tegbee! Eƒe bubu ayɔ anyigba blibo la dzi fũ! Nenɔ alea, ẽ, nenɔ alea!
PSA.72.20	Dawid, Isai vi la, ƒe gbedodoɖa wu nu.
PSA.73.1	Asaf ƒe ha.
PSA.73.1	Nyateƒee, Mawu ƒe dɔme nyo ɖe Israel ŋu, de amesiwo ƒe dzi dza la ŋu. 
PSA.73.2	Ke nye la ekpɔtɔ ʋee nye afɔ da kloe, esusɔ vie nye afɔ ɖiɖi kloe. 
PSA.73.3	Elabena meʋã ŋu adegbeƒola, esi mekpɔ be, enyona na ame vɔ̃ɖi la. 
PSA.73.4	Womesea vevea ɖeke vaseɖe ku me o, eye woƒe ƒodo da ami. 
PSA.73.5	Amegbetɔwo ƒe hiãkpekpe mele wo ŋu o, eye womeɖea fu na wo abe amegbetɔ bubuwo ene o. 
PSA.73.6	Eyata dada enye woƒe kɔdzonu, eye wotsyɔ ŋutasesẽ abe avɔ ene. 
PSA.73.7	Woƒe ŋku do le ami me hɔ̃, eye woƒe dzimesusuwo do lululu. 
PSA.73.8	Wole alɔme ɖem le nu ƒom le nu vɔ̃ɖi wɔwɔ ŋuti, wole kɔkɔƒe le nu ƒom le tetedeanyi ŋuti do ɖa. 
PSA.73.9	Wodoa woƒe nu de dziƒo, eye woƒe aɖe le tsatsam le anyigba dzi. 
PSA.73.10	Eyata amewo kplɔa wo ɖo bibibi, eye wokplɔa tsi geɖe hlohlohlo. 
PSA.73.11	Eye wole gbɔgblɔm be: Ɖe Mawu nyae, eye ɖe nunya le dziƒoʋitɔ la sia? 
PSA.73.12	Kpɔ ɖa, alea ame vɔ̃ɖiwo le, eye wolia kɔ kesinɔnuwo ɖi daa fuɖeɖea ɖeke makpɔmakpɔe.
PSA.73.13	Nyateƒe, yakatsyɔe mene nye dzi ŋn dza, eye meklɔ nye asi ɖe fɔmaɖimaɖi me. 
PSA.73.14	E, mekpea tu gbesiagbe, eye nye tohehe li ŋdi sia ŋdi. 
PSA.73.15	Ɖe nye hã megblɔ be, maƒo nu abe woawo ke ene la, anye ne meto vo ɖe viwòwo ƒe dzidzime ŋu. 
PSA.73.16	Mebu tame, be madze si esia, hiãkame wònye le ŋkunye me, 
PSA.73.17	vaseɖe esime mege de Mawu ƒe kɔkɔeƒe la, eye melé ŋku ɖe woƒe nuwuwu ŋu. 
PSA.73.18	Nyateƒee, ètsɔ wo ɖo ɖiɖiƒe, eye nèxlã wo ɖe anyi wozu anyiglãgo. 
PSA.73.19	Ale ŋɔdzi na wotsrɔ̃ le aɖabaƒoƒo ɖeka me, wobu, eye wo nu yi! 
PSA.73.20	Aƒetɔ, ne ènyɔ la, àdo vlo woƒe nɔnɔme abe drɔ̃ekuku le nyɔnyɔ megbe ene. 
PSA.73.21	Esi dzi kum, eye nye ayikuwo ɖum la, 
PSA.73.22	mele abe bometsila ene, nunya mele tagbɔ nam o, eye meɖi lã le ŋkuwò me. 
PSA.73.23	Ke mele gbɔwò ɖaa, eye nèlé nye nuɖusi ɖe asi.
PSA.73.24	Akplɔm le wò adaŋudede la nu, eye emegbe àxɔm ɖe gbɔwò kple bubu. 
PSA.73.25	Amekae le dziƒo nam? Nyemele naneke dim le anyigba dzi kpe ɖe ŋuwò o. 
PSA.73.26	Ne nye ŋutilã kple nye dzi nu yi hã, Mawue nye nye dzi ƒe sitsoƒe kple nye gome tegbee. 
PSA.73.27	Elabena amesiwo te ɖe aga le ŋuwò la, woegblẽ; àtsrɔ̃ amesiwo katã trɔ ʋu le yowòme la. 
PSA.73.28	Ke nye la, Mawu ƒe gbɔnyenɔnɔ enye nye dzidzɔ; meɖo ŋu ke Aƒetɔ Yehowa ŋu, ne maxlẽ eƒe dɔwɔwɔwo katã afia.
PSA.74.1	Asaf ƒe nufiameha.
PSA.74.1	Mawu, nukaŋuti nègbe mí ɖikaa, eye wò dɔmedzoe le adzudzɔ tum ɖe wò lãnyiƒe ƒe lãhɔwo ŋu? 
PSA.74.2	Ɖo ŋku wò ameha, si nèxɔ ƒle le blema, eye nèɖe, be natsɔ awɔ domenyinu na ɖokuiwò, kple Zion-to, si dzi nèle la dzi! 
PSA.74.3	De wò afɔ yi gli gbagbã ɖikaɖikawo gbɔ! Futɔ la gblẽ nuwo katã le kɔkɔeƒe la. 
PSA.74.4	Wò ketɔwo le xɔxlɔ̃m le wò takpeƒewo titina, eye woɖo woƒe dzesiwo, ne woanye dzesiwo. 
PSA.74.5	Ele abe amea ɖe, si kɔ fia dzi le ave dodo me, 
PSA.74.6	eye wòtsɔ fia kple zu gbã eƒe ati, siwo katã ŋu wowɔ aɖaŋu do la ene. 
PSA.74.7	Wotɔ dzo wò kɔkɔeƒe la, wogblẽ kɔ ɖo na wò ŋkɔ ƒe nɔƒe la vaseɖe anyigba ke, 
PSA.74.8	hele gbɔgblɔm le woƒe dzi me be: Mina míate wo katã ɖe anyi! Wotɔ dzo takpeƒe kɔkɔewo katã. 
PSA.74.9	Míele míaƒe dzesiwo kpɔm o; nyagblɔɖilaa ɖeke megali o, eye amea ɖeke mele mía dome anya ɣesiɣi wòava ase ɖo o.
PSA.74.10	Mawu, ɣekaɣi ketɔ la anɔ vlo dom, eye futɔ la anɔ alɔme ɖem le wò ŋkɔ ŋu ɖikaa ase do? 
PSA.74.11	Nukaŋuti nèhe wò asi kple wò nuɖusi de megbe? Doe ɖa tso wò akɔnu nagblẽ nu!
PSA.74.12	Ke Mawue nye fianye tso blema ke, amesi wɔ xɔnamedɔwo le anyigba dzi. 
PSA.74.13	Etsɔ wò ŋusẽ mã atsiaƒu me ɖe eve, eye nègbã bosowo ƒe ta le tɔwo dzi. 
PSA.74.14	Egbã lo ƒe ta, eye nètsɔe wɔ nuɖuɖu na gbegbenɔlawo ƒe amehawo. 
PSA.74.15	Wòe na tsidzɔƒewo kple lɔʋuwo si, eye nèna tɔsisi gãwo mie. 
PSA.74.16	Tɔwòe nye ŋkeke, eye tɔwòe nye zã, wòe ɖo kekeli kple ɣe. 
PSA.74.17	Wòe de anyigba ƒe liƒowo katã, eye wòe wɔ dzomeŋɔli kple vuvɔŋɔli.
PSA.74.18	Yehowa, do ŋui be, wòe futɔ la do vloe, eye wò ŋkɔ ŋu dukɔ bometsila la ɖe alɔme le! 
PSA.74.19	Megatsɔ wò akpakpa ƒe luʋɔ de asi na gbemelãwo o, eye megaŋlɔ wò hiãtɔwo ƒe agbe be ɖikaa o! 
PSA.74.20	Ɖo ŋku nubabla la dzi! Elabena ŋutasesẽ ƒe nɔƒewo yɔ anyigba ƒe ɣaɣlɛƒewo fũ. 
PSA.74.21	Megana amesi wote de anyi la, natrɔ kple ŋukpe o! Hiãtɔwo kple ame dahewo akafu wò ŋkɔ. 
PSA.74.22	Mawu, tso, nawɔ wò aʋa! Ɖo ŋu alɔme, si bometsilawo le ɖeɖem le ŋuwò atraɖi la! 
PSA.74.23	Megaŋlɔ wò futɔwo ƒe ɣli kple wò ketɔwo ƒe howɔwɔ, si le dzi dem ɖaa la be o!
PSA.75.1	Megagblẽ nu o! Hadzidzi, Asaf ƒe ha na henɔ la.
PSA.75.2	Míeda akpe na wò, Mawu, míeda akpe na wò, wò ŋkɔ mo kpuiƒe, eye wole wò nukunuwo xlẽm fia. 
PSA.75.3	Elabena ne ɣeyiɣi, si meɖo, de la, madrɔ̃ nɔnu ɖe eteƒe. 
PSA.75.4	Ne anyigba kple edzi nɔlawo katã lolo hã, nyee li ke eƒe sɔtiwo. Sela.
PSA.75.5	Megblɔ na adegbeƒolawo be: Miganɔ adegbe ƒom o! eye na ame vɔ̃ɖiwo be: Migakɔ miaƒe dzo dzi o! 
PSA.75.6	Migaka míaƒe dzo ɖe dzi o, eye migalia kɔ anɔ nya baɖa gblɔm o! 
PSA.75.7	Elabena menye ɣedzeƒe alo ɣetoɖoƒe alo gbedzie dodoɖedzi tsona o, 
PSA.75.8	ke boŋ Mawue nye ʋɔnudrɔ̃la; eyae bɔbɔa amesi ɖe anyi, eye wòdoa ame keme ɖe dzi. 
PSA.75.9	Elabena kplu le Yehowa si, wein le fu tem le eme, eye aha tɔtɔ yɔe banaa; eku aha tso me, anyigba dzi ame vɔ̃ɖiwo akplɔ keke ahaƒã ke hã, eye woanoe ƒiaƒiaƒia.
PSA.75.10	Ke nye la matsɔe aɖe gbe ƒãe tegbee, eye madzi kafukafuha na Yakob ƒe Mawu la. 
PSA.75.11	Malã ame vɔ̃ɖiwo ƒe dzowo katã; eme dzɔdzɔewo ƒe dzowo ade dzi.
PSA.76.1	Hadzidzi. Asaf ƒe ha na kasaŋkuwo ƒe henɔ.
PSA.76.2	Wonya Mawu le Yuda, eƒe ŋkɔ lolo le Israel; 
PSA.76.3	eƒe agbadɔ le Salem, eye eƒe nɔƒe le Zion. 
PSA.76.4	Gama wòŋe aŋutrɔ, akpoxɔnu kple yi, eye wòna aʋawɔwɔ nu tsi le. Sela. 
PSA.76.5	Eklẽ, eye ŋuwò kɔ wu blematowo. 
PSA.76.6	Woha nu le kalẽtɔ dziƒowo ŋu, eye woyi alɔ̃ me ʋi; ŋutsuwɔlawo kalã meganya afika woƒe alɔ le o. 
PSA.76.7	Yakob ƒe Mawu, le wò bublu la nu luʋɔ dzo le aʋawɔtasiaɖamwo kple sɔwo siaa ta.
PSA.76.8	Wò la, ŋɔdzi le ŋuwò, eye ameka anɔ te de nuwò, ne dzi ku wòa? 
PSA.76.9	Ena wose wò afiatsogbe tso dziƒo; dzika tso anyigba ƒo, eye ɖoɖoe zi le eŋu; 
PSA.76.10	esime Mawu tso ɖe ʋɔnudɔdrɔ̃ ŋu, ne wòaxɔ na anyigba dzi hiãtɔwo katã. Sela. 
PSA.76.11	Amegbetɔwo ƒe dɔmedzoe anye kafukafu na wò, eye dɔmedzoe ƒe susɔea natsɔ abla ati dzii. 
PSA.76.12	Miɖe adzɔgbe, eye miwɔ edzi na Yehowa, mia Mawu la! Mi amesiwo le eŋu godoo la, mitsɔ nunanawo vɛ na amesi ŋu ŋɔdzi le! 
PSA.76.13	Amesi ŋea dàda nu na amegãwo, eye wòdzia ŋɔ na anyigba dzi fiawo.
PSA.77.1	Asaf ƒe ha na henɔ Yedutun.
PSA.77.2	Mekɔ gbe dzi na Mawu, eye mele ɣli dom; Mawue mekɔ gbe dzi na, ɖo tom! 
PSA.77.3	Medi Aƒetɔ la le nye xaxaɣiwo me; meke nye abɔwo me le zã, eye womedo agblɔ o; akɔfafa la, toxa ko nye luʋɔ le esem ɖo. 
PSA.77.4	Mele ŋu ɖom Mawu hele hũ ɖem; mele ŋugble dem, eye nu ti kɔ na nye gbɔgbɔ. Sela.
PSA.77.5	Eke nye ŋkuyiwo ɖe te, metsi dzodzodzoe, eye gbɔgblɔ bu ɖem. 
PSA.77.6	Mele blema ŋkekewo kple gbaɖegbe ƒewo ŋu bum. 
PSA.77.7	Le zã me le mele tame bum le nye kasaŋkuƒoƒo ŋu, nye dzi le ŋugble dem, eye nye gbɔgbɔ le nu me dzrom. 
PSA.77.8	Ɖe Aƒetɔ la agbe ame tegbee, eye magave ame nu oa? 
PSA.77.9	Ɖe eƒe amenuveve nu yi ɖikaa, eye ɖe eƒe ŋugbedodo nu tsi na dzidzimewo katã? 
PSA.77.10	Ɖe Mawu ƒe ŋku dzo le edzi be, wòave ame nua? eye ɖe wòdo ʋɔ ɖe eƒe nublanuikpɔkpɔ nu le dziku mea? Sela. 
PSA.77.11	Mebe: Nye kokoƒoƒo enye be, dziƒoʋitɔ la ƒe nuɖusi netrɔ!
PSA.77.12	Yehowa ƒe nuwɔwɔwo anɔ ŋku dzi nam, ẽ, maɖo ŋkuwò blemanukunuwo dzi. 
PSA.77.13	Mabu tame le wò nuwɔwɔwo katã ŋu, eye made ŋugble le wò dɔwɔwɔwo ŋu. 
PSA.77.14	Mawu, wò mɔ le kɔkɔe, Mawu kae lolo abe wò Mawu ene? 
PSA.77.15	Wòe nye Mawu, amesi wɔ nukunuwo, èɖe wò ŋusẽ fia le dukɔwo dome. 
PSA.77.16	Etsɔ abɔ sesẽ ɖe wò dukɔ la, Yakob-viwo kple Yosef-viwo. Sela. 
PSA.77.17	Mawu, tsiwo kpɔ wò; esi tsiawo kpɔ wò la, ŋɔdzi lé wo, eye tɔwo gɔme dzo kpekpekpe. 
PSA.77.18	Alilikpo ɖuɖu tsi, dziŋgɔ ɖe gbe, eye wò aŋutrɔwo va yi. 
PSA.77.19	Wò gbeɖeɖe ɖi le yali me, dzikedzo ke dzo ɖe xexeame; anyigba ʋuʋu, eye wòdzo nyanyanya. 
PSA.77.20	Wò mɔ le atsiaƒuwo me, wò toƒe le tɔ geɖewo me eye womedze si wò afɔʋeewo o. 
PSA.77.21	Mose kple Aron dzi neto kplɔ wò dukɔ abe lãha ene.
PSA.78.1	Asaf ƒe nufiameha.
PSA.78.1	Nye dukɔ, mise nye nufiame; miƒu le anyi ɖe nye nu me nyawo ŋu! 
PSA.78.2	Make nye nu kple lododowo, eye mate blemadzowo. 
PSA.78.3	Nusi miese, míenya, eye mía fofowo tsɔ da xo na mi la, 
PSA.78.4	míaɣlae de wo viwo o, eye míaxlẽ Yehowa ƒe ŋkɔxɔxɔ kple eƒe ŋusẽ kpakple nukunu, siwo wòwɔ la, afia megbeviwo.
PSA.78.5	Etu se anyi ɖe Yakob, eye wòɖo nufiame anyi de Israel, siwo ŋu wòde se na mía fofowo le be, woafia wo wo viwo, 
PSA.78.6	ne woƒe ƒome megbetɔwo, ɖevi, siwo dzi ge woala la, nanyae, eye woatso ɖe tsitre axlẽe afia wo viwo, 
PSA.78.7	ne woaɖo ŋu de Mawu ŋu, eye womaŋlɔ Mawu ƒe nuwɔwɔwo be o, ke boŋ woalé eƒe sewo me de asi, 
PSA.78.8	ne womaganɔ abe wo fofowo, ƒome sẽto dzeaglã, ƒome, si ƒe dzi meli ke o, eye eƒe gbɔgbɔ meku ɖe Mawu ŋu le nyateƒe me o la ene o. 
PSA.78.9	Efrayim-viwo, aŋutrɔdala, siwo bla akpa la, de megbe le aʋawɔgbe; 
PSA.78.10	womelé Mawu ƒe nubabla la me de asi o, eye wogbe zɔzɔ de eƒe seawo nu, 
PSA.78.11	eye woƒe ŋku dzo le eƒe nuwɔwɔwo kple eƒe nukunu, siwo wòna wokpɔ la dzi. 
PSA.78.12	Ewɔ nukunuwo le wo fofowo ŋku me le Egipte-nyigba dzi, le Zoan-tagba. 
PSA.78.13	Emã atsiaƒu me ɖe eve, eye wòna woto eme, ena tsiwo dzɔ kã abe gli ene, 
PSA.78.14	Ŋkeke me la etsɔ alilikpo kplɔ woe, eye le zã blibo la me la etsɔ dzo keklẽ. 
PSA.78.15	Efe agakpe me le gbedzi, eye wòna tsi wo kpaŋkpaŋ wono. 
PSA.78.16	Ena tsi, si tso agakpewo me, eye tsi do bababa abe tɔsisi gãwo ene.
PSA.78.17	Ke woyi dzi gawɔ nuvɔ̃ ɖe eŋu, eye wodze aglã ɖe dziƒoʋitɔ la ŋu le kuɖinyigba dzi. 
PSA.78.18	Wote Mawu kpɔ le woƒe dziwo me hebia nuɖuɖu na woƒe nudzodzro, 
PSA.78.19	eye woƒo nu ɖe Mawu ŋu gblɔ bena: Ɖe Mawu ate ŋu aɖo kplɔ̃ de gbedzi loo? 
PSA.78.20	Kpɔ ɖa, eƒo agakpe, tsi do, eye tɔʋuwo si bababa; ɖe wòate ŋu ana abolo alo lã hã eƒe dukɔ loo? 
PSA.78.21	Eyata esi Yehowa see la, dzi kui, dzo bi de Yakob ŋu, eye dɔmedzoe de dzi ɖe Israel ŋu. 
PSA.78.22	Elabena womexɔ Mawu dzi se o, eye womeɖo dzi ɖe eƒe xɔname ŋu o. 
PSA.78.23	Eye wòde se na alilikpowo le dzi me, enu dziƒo nu, 
PSA.78.24	eye mana dza, ne woaɖu; ẽ, dziƒobli wòna wo, 
PSA.78.25	mawudɔlawo ƒe abolo amegbetɔ ɖu, eye wòna nuɖudu woɖu ɖi ƒo. 
PSA.78.26	Ena ɣedzeƒeya ƒo le dziƒo ŋu, eye wòtsɔ eƒe ŋusẽ kplɔ dzieheya vɛ. 
PSA.78.27	Ena lã dza ɖe wo dzi abe ʋuʋudedi ene kple xewo abe ƒutake ene. 
PSA.78.28	Ena woge dze woƒe asaɖa titina ƒo xlã woƒe nɔƒewo. 
PSA.78.29	Ale wuɖui ɖi ƒo taŋ, eye wòwɔ woƒe dzodzro dzi na wo. 
PSA.78.30	Woƒe nudzodzro la nu mekpɔ yi haɖe o, eve woƒe nuɖuɖu la gale nu me na wo ko, 
PSA.78.31	tete Mawu ƒe dɔmedzoe de dzi ɖe wo ŋu, ewu amewo le woƒe amidalawo dome, eye wòƒo Israel-ɖekakpuiwo ƒu anyi.
PSA.78.32	Ke to nusiawo katã gbɔ hã wogawɔ nuvɔ̃ yi dzi, eye womexɔ eƒe nukunuwo dzi se o. 
PSA.78.33	Eyata wòna woƒe ŋkekewo bu ɖe gbahlaya me kple woƒe ƒewo ɖe ŋɔdzi me. 
PSA.78.34	Ne ewu wo la, wobiaa ete sena, eye wotrɔna hedia Mawu; 
PSA.78.35	woɖoa ŋku edzi be, Mawue nye yewoƒe agakpe, eye Mawu, dziƒoʋitɔ la, enye yewoƒe xɔnametɔ. 
PSA.78.36	Wovivi nume nɛ kple woƒe nu, eye wotsɔ woƒe aɖe da alakpa nɛ; 
PSA.78.37	ke woƒe dzi meku de eŋu tsehe o, eye womewɔ eƒe nubabla dzi le nyateƒe me o. 
PSA.78.38	Ke eya la nublanuikpɔla wònye, etsɔa vodada kena, eye metsrɔ̃a ame o; eɖoa asi eƒe dɔmedzoe dzi zi geɖe, eye meɖea esi le eƒe dziku katã ŋu o. 
PSA.78.39	Eɖoa ŋku edzi be, ŋutilã wonye, ƒuƒu, si yina, eye megatrɔna gbɔna o la, wonye. 
PSA.78.40	Zi nenie womehedze aglã ɖe eŋu le gbeadzi, eye womedo dziku nɛ le gbedadaƒo o! 
PSA.78.41	Wole Mawu tetekpɔ dzi ɖaa, eye wodo dziku na Israel ƒe kɔkɔetɔ la. 
PSA.78.42	Womeɖo ŋku eƒe asi dzi le gbesigbe wòɖe wo tso ketɔ la si me, 
PSA.78.43	esime wòwɔ eƒe dzesiwo le Egipte kple eƒe nukunuwo le Zoan-tagba la o. 
PSA.78.44	Ene woƒe tɔsisiwo trɔ zu ʋu, eye womete ŋu nowoƒe tɔʋuwo o. 
PSA.78.45	Eɖo togbatowo ɖe wo dome woɖu wo, kple ekpɔkplɔwo wogblẽ wo. 
PSA.78.46	Etsɔ woƒe numiemiewo na ʋetrawo kple woƒe agblemenuwo na ʋetsuviwo. 
PSA.78.47	Eto woƒe weinkawo nyanyanya kple dzikpe, eye woƒe gbotiwo kple ketsi. 
PSA.78.48	Etsɔ woƒe lãwo na dzikpe kple woƒe lãhawo na dzikedzo. 
PSA.78.49	Eɖo eƒe dɔmedzoe heliheli, nyanyrã, dziku kple xaxa ɖe wo, siwo nye dɔla vɔ̃ɖiwo ƒe ha. 
PSA.78.50	Eɖe mɔ na eƒe dɔmedzoe, meɖe woƒe luʋɔ tso ku nu o, eye wòtsɔ woƒe agbe de asi na ɖɔvɔ̃. 
PSA.78.51	Eye wòwu woƒe ŋgɔgbeviwo katã le Egipte, woƒe ŋuse ƒe ŋgɔgbeawo le Xam ƒe agbadɔwo me. 
PSA.78.52	Ena eƒe dukɔ ho abe alẽwo ene, eye wòkplɔ wo le gbedzi abe lãhawo ene. 
PSA.78.53	Ekplɔ wo dedie, be womevɔ̃ o; ke woƒe tutɔwo la atsiaƒu nyẽ tsyɔ wo dzi. 
PSA.78.54	Eye wòkplɔ wo va eƒe anyigba kɔkɔe la dzi, va to, si eƒe nuɖusi xɔ la gbɔe. 
PSA.78.55	Enyã dukɔwo le wo ŋgɔ, eye wòdzidze nu ɖe edzi na wo, ne wòanye wo tɔ, eye Israel-toawo nɔ woƒe agbadɔwo me.
PSA.78.56	Ke wote Mawu, dziƒoʋitɔ la kpɔ, wodze aglã, eye womelé eƒe seawo me ɖe esi o. 
PSA.78.57	Wote ɖe megbe, eye womeɖi anukware o abe wo fofowo ke ene, woƒo asa abe dati doagblɔ ene. 
PSA.78.58	Wotsɔ woƒe nuxeƒewo do dziku nɛ, eye woƒe legbawo wotsɔ do adãe. 
PSA.78.59	Mawu see, dzi kui, egbe Israel keŋkeŋ, 
PSA.78.60	eye wògblẽ nɔƒe, si le Silo, agbadɔ, si wòtu ɖe amegbetɔwo dome la ɖi. 
PSA.78.61	Etsɔ eƒe ŋusẽ de aboyo me, eye wòtsɔ eƒe atsyɔ̃ɖoɖo de asi na ketɔ te 
PSA.78.62	Etsɔ ete dukɔ de asi na yi, eye dzi kui ɖe eƒe ɖomenyinu ŋu. 
PSA.78.63	Dzo fiã eƒe ɖekakpuiwo, eye womedzi srɔ̃ɖeha na eƒe ɖetugbiwo o. 
PSA.78.64	Eƒe nunɔlawo tsi yi nu, eye avi bu ɖe eƒe ahosiwo.
PSA.78.65	Tete Aƒetɔ la nyɔ abe alɔ̃dɔla ene, abe kɔlẽtɔ, si wein na wòle aseye tsom ene, 
PSA.78.66	eye wònyã eƒe futɔwo ɖe megbe; ŋukpe mavɔe wòdo wo. 
PSA.78.67	Ke edo vlo Yosef ƒe agbadɔ, eye metia Efrayim-to la o, 
PSA.78.68	ke boŋ etia Yuda-to la, Zion-to, si wòlɔ̃na. 
PSA.78.69	Eye wotu eƒe kɔkɔeƒe la abe dziŋgɔli ene, abe anyigba, si gɔme wóɖo anyi tegbee ene. 
PSA.78.70	Etia eƒe dɔla Dawid, eye wòkplɔe mo alẽkpɔwo gbɔe; 
PSA.78.71	eɖee le alẽ vinɔwo yome, ne wòakplɔ ele dukɔ Yakob kple eƒe domenyinu Israel. 
PSA.78.72	Ekpɔ wo dzi le eƒe dzi dzɔdzoe nu, eye wòtsɔ asi dzeaɖaŋu kplɔ woe.
PSA.79.1	Asaƒ ƒe ha.
PSA.79.1	Mawu, dukɔwo nye zi de wò domenyinu dzi, wogblẽ kɔ ɖo na wò gbedoxɔ kɔkɔe la, eye wotsɔ Yerusalem wɔ anyiglãgoe. 
PSA.79.2	Wotsɔ wò dɔlawo ƒe kukuawo na dziƒoxewo, ne woaɖu, kple wò ame kɔkɔewo ƒe lã na gbemelãwo. 
PSA.79.3	Wokɔ woƒe nu ɖe Yerusalem ŋu goɖoo abe tsi ene, eye amea ɖeke meli aɖi wo o. 
PSA.79.4	Míezu ŋukpe na míaƒe aƒelikawo kple alɔmeɖenu kpakple vlododo na amesiwo ƒo xlã mi?
PSA.79.5	Yehowa, ɣekaɣi nado dziku ɖaa ase ɖo, eye wò ŋuʋaʋã nabi abe dzo ene? 
PSA.79.6	Trɔ wò dziku heliheli la kɔ ɖe dukɔ, siwo menya wò o, kpakple fiaɖuƒe, siwo meyɔ wò ŋkɔ o la dzi! 
PSA.79.7	Elabena womi Yakob, eye wodo aƒedo enɔƒewo. 
PSA.79.8	Megaɖi tsãtɔwo ƒe vodadawo na mí o! Netsɔ, nakpɔ nublanui na mí, elabena míegbɔdzɔ ŋutɔ!
PSA.79.9	Mía xɔname ƒe Mawu, xɔ na mi le wò ŋkɔ ƒe bubu la ta; ɖe mí, eye natsɔ mía nuvɔ̃wo ke mí le wò ŋkɔ la ta! 
PSA.79.10	Nukaŋuti dukɔwo anɔ gbɔgblɔm be: Afika woƒe Mawu la le? Wò dɔlawo ƒe ʋu, si wokɔ ɖe anyi, ƒe hlɔ̃biabia nedze le mía ŋku me ɖe dukɔwo ŋu! 
PSA.79.11	Gatɔwo ƒe ŋeŋe nede gbɔwò! Le wò alɔ ƒe sesẽ la nu na kuviwo nakpɔtɔ ɖi! 
PSA.79.12	Oo, Aƒetɔ, ɖo míaƒe aƒelikawo ƒe vlo, si wodo wò la, teƒe ɖe akɔnu na wo zi adre! 
PSA.79.13	Ke mí, wò dukɔ kple wò lãnyiƒe ƒe alẽwo, míada akpe na wò tegbee, eye míaxlẽ wò ŋkɔxɔxɔ afia le dzidzimewo katã me.
PSA.80.1	Asaf ƒe ha na henɔ la, ne woadzi ɖe „dzogbenya ƒe ɖasediɖi“ ƒe gbe nu.
PSA.80.2	Wò, Israel kplɔla, see! Wò, amesi kpɔ Yosef dzi abe alẽ ene, eye nèbɔbɔ nɔ kerubiwo dzi gli la, do! 
PSA.80.3	Na wò ŋusẽ nana azɔli dzi le Efrayim, Benyamin kple Manase ŋgɔ, eye ya xɔ na mí! 
PSA.80.4	Mawu, gaɖo mí te, na wò ŋku me naklẽ, ne míakpɔ xɔname!
PSA.80.5	Yehowa, Mawu Zebaot, ɣeka ɣi nado dziku ɖe wò dukɔ ƒe gbedodoɖa ŋu ase ɖo? 
PSA.80.6	Ena aɖatsibolo wo woɖu, eye nèna aɖatsi wo taŋtaŋ wono. 
PSA.80.7	Etsɔ mí ɖo dzrenui na míaƒe aƒelikawo, eye míaƒe futɔwo le alɔme ɖem. 
PSA.80.8	Mawu Zebaot, gaɖo mí te, na wò ŋku me naklẽ, ne míakpɔ xɔname!
PSA.80.9	Eho weinka tso Egipte, eye nènyã dukɔwo ɖa hetsɔe do. 
PSA.80.10	Edzra eŋu ɖo, eye wòɖe ke hexɔ anyigba. 
PSA.80.11	Eƒe vɔvɔli do ɖe towo dzi, eye wòɖe alɔ ɖe Mawu ƒe sedertiwo ŋu. 
PSA.80.12	Eɖe alɔ do keke atsiaƒu nu ke, eye eƒe ɖɔ de tɔsisi la nu. 
PSA.80.13	Nukaŋuti nèvuvu kpɔ le eŋu, be amesiwo katã to mɔ dzi yina la, nanɔ ekem? 
PSA.80.14	Gbeha vuvui, eye gbemelãwo ɖui.
PSA.80.15	Mawu Zebaot, trɔ dzro, do kɔ ɖa tso dziƒo, kpɔ nu, eye galé ŋku ɖe weinka sia, 
PSA.80.16	kple alɔ, si wò nuɖusi tsɔ ɖo, kpakple dzedze, si dzi nèkpɔ wòtsi la ŋu! 
PSA.80.17	Dzo fiã wo, wolã wo, eye wò ŋku me ŋɔdzidodo na wotsrɔ̃. 
PSA.80.18	Wò asi nenɔ wò nuɖusi ƒe ame kple amegbetɔvi, si dzi nèkpɔ wòtsi la ŋu, 
PSA.80.19	ekema míate ɖa le ŋuwò o! Gbɔ agbe mí, eye míayɔ wò ŋkɔ! 
PSA.80.20	Yehowa, Mawu Zebaot, gaɖo mí te, na wò ŋku me naklẽ, ne míakpɔ xɔname!
PSA.81.1	Asaf tɔ na henɔ la, ne woadzi ɖe Gat-viwo tɔ nu.
PSA.81.2	Migli kple dzidzɔ ɖe Mawu, si nye míaƒe ŋusẽ la ŋu, eye mitso aseye ɖe Yakob ƒe Mawu la ŋu! 
PSA.81.3	Mixe ha, mina axatsɛwo, gakasaŋku kple saŋku viviwo naɖi! 
PSA.81.4	Miku kpẽ le dzinu yeye dzi, eye ne dzinu sɔ tegblẽ le míaƒe ŋkekenyuieɖugbe! 
PSA.81.5	Elabena esia nye ɖoɖo na Israel kple Yakob Mawu la ƒe kɔnu. 
PSA.81.6	Esime wòho de Egipte-nyigba ŋu la, etsɔe wɔ see na Yosef. Gbe, si nyemenya o la, di mese be: 
PSA.81.7	Meɖe agba ɖa le eƒe abɔta, eye eƒe asi ɖe ɖa le tsikpo ŋu. 
PSA.81.8	Eyɔm le xaxa me, eye mexɔ na wò, meɖo to wò le dziɖegbelilikpo me, eye medo wò kpɔ le dzrewɔtsi la gbɔ. Sela.
PSA.81.9	Nye dukɔ, see; Israel, maxlɔ̃ nu wò, be aɖo tom loo! 
PSA.81.10	Mawu tutɔa ɖeke meganɔ asiwo o, eye megado gbe ɖa na mawu bubuwo o! 
PSA.81.11	Nyee nye Yehowa, wò Mawu, si kplɔ wò tso Egipte-nyigba dzi. Ke wò nu baa, ne made nu eme na wò taŋ! 
PSA.81.12	Ke nye dukɔ meɖo to nye gbe o, eye Israel melɔ̃ edzi nam o. 
PSA.81.13	Eyata meɖe asi le wo ŋu ɖe woƒe dzimesesẽ la me, ne woazɔ ɖe woawo ŋutɔ ƒe aɖaŋuɖoɖo la nu. 
PSA.81.14	Oo, ɖe wònye ɖe nye dukɔ ɖo tom, eye Israel zɔ nye mɔwo dzi la, 
PSA.81.15	anye ne asusɔ vie ko mabɔbɔ woƒe futɔwo ɖe anyi, eye matrɔ nye asi ɖe wote ketɔwo ŋu; 
PSA.81.16	anye ne Yehowa ƒe adikãtɔwo avivi nu me na wo, eye woƒe ɣeyiɣi anɔ anyi tegbee; 
PSA.81.17	anye ne matsɔ tu ʋaʋa anyi woe, eye mana woaɖi ƒo kple kpeto me nyitsi.
PSA.82.1	Asaf ƒe ha.
PSA.82.1	Mawu tsi tre ɖe Mawu ƒe ha la me, eye wòdrɔ̃ ʋɔnu le mawuwo dome. 
PSA.82.2	Ɣekayi miadrɔ̃ ʋɔnu madzɔmadzɔ ase do, eye miade ame vɔ̃ɖi la dzi? Sela. 
PSA.82.3	Midrɔ̃ ʋɔnu ame tsɛwo kple tsyɔ̃eviwo ɖe eteƒe, eye mitso na hiãtɔwo kple ame dahewo! 
PSA.82.4	Mixɔ na ame tsɛwo kple ame dahawo, eye midu wo le ame vɔ̃ɖi la si!
PSA.82.5	Womedze sii o, eye womenyae o, wole zɔzɔm le viviti me, eye anyigba ƒe agunuwo katã le ʋaʋãm. 
PSA.82.6	Nyee gblɔ be: Mawuwo mienye, eye dziƒoʋitɔ la ƒe viwo mi katã mienye! 
PSA.82.7	Ke miaku abe amegbetɔwo ene, eye miatsi aʋa abe amegãwo dometɔ ɖeka ene. 
PSA.82.8	Mawu, tso, nadrɔ̃ ʋɔnu anyigba, elabena wòe nye dukɔwo katã ƒe domenyila!
PSA.83.1	Hadzidzi, Asaf ƒe ha.
PSA.83.2	Mawu, ɖoɖoe megazi le ŋuwò o, Mawu, megazi kpi o, eye megaɖo ho to o! 
PSA.83.3	Elabena kpɔ ɖa, wò futɔwo nyrã, eye wò ketɔwo kɔ ta dzi. 
PSA.83.4	Wole tame ɖom le aye me de wò dukɔ ŋu, eye wole adaŋu dem ɖe wò amesiwo nèɣla la ŋu. 
PSA.83.5	Wole gbɔgblɔm be: Miva, míatsrɔ wo, ne womaganye dukɔ o, eye ne womagaɖo ŋku Israel ƒe ŋkɔ dzi azɔ o!
PSA.83.6	Wode adaŋu nu ɖekɛ, ŋuwò wobla nu ɖo: 
PSA.83.7	Edom ƒe agbadɔwo kple Ismaeltɔwo, Moabtɔwo kple Hagaritɔwo, 
PSA.83.8	Gebal, Amon, Amalek, Filistitɔwo kple Tirotɔwo. 
PSA.83.9	Asur hã ɖe wo dzi, woawoe nye Lot-viwo ƒe alɔ. Sela.
PSA.83.10	Wɔ wo abe Midiantɔwo kple Sisera ene, abe Yabin le Kison-tɔʋu la nu ene! 
PSA.83.11	Wotsrɔ̃ le Endor, eye wozu aɖu na anyigba. 
PSA.83.12	Wɔ woƒe amegãwo abe Oreb kple Zeeb ene, eye woƒe aʋafiawo katã ahe Zebax kple Zalmuna ene; 
PSA.83.13	wo, amesiwo gblɔ be: Miaxɔ Mawu ƒe nɔƒewo na mía ɖokui!
PSA.83.14	Nye Mawu, wɔ wo abe yali ene, eye abe gbe ƒuƒu le ya nu ene! 
PSA.83.15	Alesi dzo bia ave, eye dzo ƒe ade tɔa dzo towoe la, 
PSA.83.16	nenema natsɔ wò ya ʋuduʋudu ati wo yomee, eye nado dzikatsoƒoe na wo kple wò ahom! 
PSA.83.17	De ŋukpe mo na wo fũ, ne woadi wò ŋkɔ, Yehowa! 
PSA.83.18	Ŋu akpe wo, eye ŋɔ adzi wo tegbee, woƒe mo atsi dã, eye woatsrɔ̃, 
PSA.83.19	ne woadze sii be, ŋkɔwòe nye Yehowa, eye wò ɖeɖe koe ɖo kpo ɖe anyigba blibo la dzi!
PSA.84.1	Korax-viwo ƒe ha na henɔ la, ne woadzi ɖe Gat-viwo tɔ nu.
PSA.84.2	Yehowa Zebaot, wò nɔƒewo sɔe nam loo! 
PSA.84.3	Yehowa ƒe xɔxɔnuwo le nye luʋɔ dzrom yi ɖe menye ke; nye dzi kple nye ŋutilã le aseye tsom de Mawu gbagbe la ŋu. 
PSA.84.4	Xevi kpɔ aƒe, eye sagbadre kpɔ atɔ na eɖokui, afisi wòatsɔ viawo aɖoe, eye nye wò vɔsamlekpuiwo, Yehowa Zebaot, nanye kple Mawunye. 
PSA.84.5	Woayra amesiwo le aƒewò me la; woakafu wò ɖaa. Sela.
PSA.84.6	Woayra amegbetɔ, siwo ƒe ŋusẽ le mewò, amesiwo ƒe dziwo le Zion mɔtatawo ŋu. 
PSA.84.7	Ne woto aɖatsibali me la, wowɔnɛ wòzua tsidzɔƒe; eye aɖatsi tsɔa yayra ɖoa atsyɔ̃ na. 
PSA.84.8	Wole azɔli dzi, woƒe ŋusẽ le gã dom ɖe dzi, wova do ɖe Mawu ŋku me le Zion. 
PSA.84.9	Yehowa, Mawu Zebaot, ɖo to nye gbedodoɖa, Yakob ƒe Mawu, see! Sela.
PSA.84.10	Mawu, mía akpoxɔnu, kpɔ nu, eye nalé ŋku ɖe wò amesiamina la ƒe mo! 
PSA.84.11	Elabena ŋkeke akpe mede wò xɔxɔnu nɔnɔ ŋkeke ɖeka nu o, melɔ̃ be, matsi tre ɖe kpui nu le nye Mawu ƒe me, wu esi manɔ eme vɔ̃ɖiwo ƒe agbaɖɔ me. 
PSA.84.12	Elabena ɣe kple akpoxɔnu enye Yehowa Mawu; Yehowa na amenuveve kple bubu, eye metea nu nyui amesiwo fɔɖiɖi mele woƒe zɔzɔme ŋu o la o. 
PSA.84.13	Yehowa Zebaot, woayra amesi ɖoa ŋu ɖe ŋuwò la!
PSA.85.1	Korax-viwo ƒe ha na henɔ la.
PSA.85.2	Yehowa, eve wò anyigba nu, eye nègaɖo Yakob te, 
PSA.85.3	ètsɔ wò dukɔ la ƒe vodada ke wo, eye nètsyɔ nu woƒe nuvɔ̃wo katã dzi; Sela, 
PSA.85.4	èdzudzɔ wò dzikudodowo katã, eye nèɖe asi le wò dziku heliheli la ŋu. 
PSA.85.5	Gatrɔ ɖe mía ŋu, mía xɔname Mawu, eye nadzudzɔ wò adãwɔwɔ ɖe mía ŋu! 
PSA.85.6	Ɖe ànɔ dɔmedzoe dom ɖe mía ŋu ɖikaa, eye nanɔ wò dziku didim ɖe nu tso dzidzime yi dzidzimea? 
PSA.85.7	Ɖe màgagbɔ agbe mí, ne wò dukɔ nakpɔ dzidzɔ de ŋuwò oa? 
PSA.85.8	Yehowa, na míakpɔ wò amenuveve, eye na wò xɔname mi!
PSA.85.9	Mase nusi gblɔ ge Mawu Yehowa ala; elabena agblɔŋutifafa na eƒe dukɔ kple eƒe mawumemewo, eye malɔ̃ be, woagatrɔ ɖe bometsitsi ŋu o. 
PSA.85.10	Nyateƒe, eƒe xɔname tsɔ ɖe amesiwo vɔ̃nɛ la gbɔ, ne bubu nanɔ míaƒe anyigba ŋu. 
PSA.85.11	Amenuveve kple nyateƒe ado go wo nɔewo; dzɔdzɔenyenye kple ŋutifafa agbugbɔ nu na wo nɔewo. 
PSA.85.12	Nyateƒe amie tso anyigba me, eye dzɔdzɔenyenye ado mo ɖa tso dziƒo. 
PSA.85.13	Yehowa ana nu nyui hã, eye míaƒe anyigba ame eƒe ku. 
PSA.85.14	Dzɔdzɔenyenye adze eŋgɔ, eye wòelé ŋku ɖe eƒe efɔtoƒe ŋu.
PSA.86.1	Dawid ƒe gbedodoɖa.
PSA.86.1	Yehowa, ƒu to anyi, eye naɖo tom, elabena hiã tum, eye mede ahe. 
PSA.86.2	Kpɔ nye luʋɔ ta, elabena ame kɔkɔe menye; nye Mawu, xɔ na wò dɔla, si ɖoa dzi ɖe ŋuwò la! 
PSA.86.3	Aƒetɔ, ve nunye, elabena wò yɔm mele gbawotsyogbe. 
PSA.86.4	Do dzidzɔ na wò dɔla ƒe luʋɔ, elabena Aƒeto, wòe mekɔ nye luʋɔ dzi na! 
PSA.86.5	Elabena Aƒetɔ, wò dɔme nyo, eye nèlɔ̃a tsɔtsɔke; amenuveve bɔ ɖe asiwò na amesiwo katã yɔa wò la. 
PSA.86.6	Yehowa, se nye gbedodoɖa, eye nalé to ɖe nye kokoƒogbe ŋu! 
PSA.86.7	Mayɔ wò le nye xaxagbe, elabena àɖo tom. 
PSA.86.8	Amea ɖeke mede nuwo le mawuwo dome o, eye naneke mede wò dɔwɔwɔwo nu o. 
PSA.86.9	Aƒetɔ, dukɔ, siwo katã nèwɔ la, ava de ta agu na wò, eye woade bubu wò ŋkɔ ŋu. 
PSA.86.10	Elabena èlolo, eye nèwɔa nukunuwo; wò ɖeɖe koe nye Mawu.
PSA.86.11	Yehowa, fia wò mɔm, ne mazɔ le wò nyateƒe la me; tsa nye dzi ɖo nu ɖeka kolia ŋu, ne mava wò ŋkɔ! 
PSA.86.12	Makafu wò Aƒetɔ Mawu tso dzi blibo me, eye made bubu wò ŋkɔ ŋu ɖaa. 
PSA.86.13	Elabena wò amenuveve sɔ gbɔ ɖe dzinye, eye nèɖe nye luʋɔ tso keke tsiẽƒe ʋi ke. 
PSA.86.14	Mawu, dadalawo tso de ŋunye, eye ŋutasẽlawo ƒe ha le nye agbe yome tim, eye womele buwòm ɖa o. 
PSA.86.15	Ke wò, Aƒetɔ la, Mawu nublanuikpɔla kple amenuvela nènye, ègbɔa dzi blewu, eye amenuveve kple nyateƒe bɔ ɖe asiwò. 
PSA.86.16	Trɔ ɖe ŋunye, eye nave nunye, na wò ŋusẽ wò dɔla, eye naxɔ na wò dɔlanyɔnu vi! 
PSA.86.17	Wɔ dzesi le ŋunye hena nyui, ne nye ketɔwo nakpɔe, ŋu nakpe wo, elabena wò Yehowae kpe ɖe ŋunye, eye nèfa akɔ nam.
PSA.87.1	Hadzidzi; Korax-viwo ƒe ha.
PSA.87.1	Eƒe agunu le to kɔkɔewo dzi. 
PSA.87.2	Yehowa lɔ̃a Zion ƒe agbowo wu nɔƒewo katã le Yakob. 
PSA.87.3	Mawu ƒe du, nya nyui wogblɔ de ŋuwò. Sela. 
PSA.87.4	Meyɔ Raxab kple Babel be, wonye amesiwo nyam; kpɔ ɖa, Filistitɔwo, Tiro kple Kus la, afima wodzi wo ɖo. 
PSA.87.5	Ke woagblɔ le Zion ŋu be: Eya me wodzi amesiame ɖo, eye eya dziƒoʋitɔ la li kee. 
PSA.87.6	Ne Yehowa le dukɔwo ɖem agbalẽ me la, axlẽ wo be, afima wodzi wo ɖo. Sela. 
PSA.87.7	Hadzilawo kple ɣeɖulawo agblɔ be: „Nye susuwo katã le dziwò.“
PSA.88.1	Hadzidzi. Korax-viwo ƒe ha na henɔ la, ne woadzi ɖe „Dɔléle“ ƒe gbe nu. Heman tso Ezrax-viwo dome ƒe nufiameha.
PSA.88.2	Yehowa, nye xɔname ƒe Mawu, medo ɣli le ŋkeke me, eye zã me la mele ŋkuwò me. 
PSA.88.3	Nye gbedodoɖa neva ŋkuwò me, eye naƒu to anyi de nye kokoƒoƒo ŋu! 
PSA.88.4	Elabena fukpekpe ɖi ƒo na nyee luʋɔ, eye nye agbe te ɖe tsiẽƒe ŋu. 
PSA.88.5	Wobum ɖe amesiwo yi aʋli me le dome, eye mele abe ŋutsu gbɔdzɔgbɔdzɔ ene. 
PSA.88.6	Eɖe asi le ŋunye ɖe eme kukuwo dome, mele abe ame tsiaʋa, siwo le yɔdo me, amesiwo dzi mègaɖo ŋkui o, eye woklã ɖa le wò asi ŋu la ene. 
PSA.88.7	Etsɔm ɖe aʋli me ƒe do kple viviti me kpakple atsiaƒu ƒe gogloƒe. 
PSA.88.8	Wò dziku le dzinye, eye wò ƒutsotsoewo tem de to. Sela. 
PSA.88.9	Ede nye ame nyanyɛwo ɖa le ŋunye, eye nètsɔm ɖo ŋunyɔnui na wo, èdo ʋɔ ɖe nunye, dodo meli nam o. 
PSA.88.10	Hiã ti kɔ na nye ŋku; meyɔ wò, Yehowa, gbawotsyogbe ye meke nye abɔ na wò. 
PSA.88.11	Ɖe àwɔ nukunu ɖe ame kukuwo ŋua? Alo ɖe ŋɔliwo afɔ akafu wòa? Sela. 
PSA.88.12	De woaxlẽ wò amenuveve afia le yɔdo me kple wò nuteƒewɔwɔ le tsiẽƒea? 
PSA.88.13	Ɖe woaɖe wò nukunuwo afia le viviti me, eye wò dzɔdzɔenyenye afia le anyigba, si dzi woŋlɔa nu be lena la dzia?
PSA.88.14	Ke nyea medo ɣii na wò, eye ŋdi la nye gbedodoɖa va ŋkuwò me. 
PSA.88.15	Yehowa, nukaŋuti nètu asi nye luʋɔ ɖa, eye néɣla wò ŋku me ɖem? 
PSA.88.16	Hiãtɔ menye, eye mele kukum tso ɖevime ke: wò ŋɔdzidodowo le kpeyem, eye melulu. 
PSA.88.17	Wò dɔmedzoe heliheli va to dzinye, wò ŋɔdzidonamewo tsrɔ̃m. 
PSA.88.18	Woɖe to ɖem atraɖi abe tsi ene, wo katã tim ɖe to ɖem. 
PSA.88.19	Eɖe xɔlɔ̃wo kple hatiwo ɖa le ŋunye, eye blukɔ zu nye ame nyanyɛ.
PSA.89.1	Ezrax-vi Etan ƒe nufiameha.
PSA.89.2	Madzi ha le Mawu ƒe amenuveve ŋu ɖaa, matsɔ nye nu eɖe gbe ƒã eƒe nuteƒewɔwɔ le dzidzimewo kalã me. 
PSA.89.3	Elabena megblɔ be: Woatu amenuveve la ɖe dziƒo tegbee, eye àli ke wò nuteƒewɔwɔ ɖe afima. 
PSA.89.4	„Mebia nu kple nye ame tiatia, eye meke atam na nye dɔla Dawid be: 
PSA.89.5	Mali ke wò ƒome tegbee, eye maɖo wò fiazikpui anyi na dzidzimewo katã!“ Sela. 
PSA.89.6	Yehowa, dziƒowo le wò nukunuwo kple wò nuteƒewɔwɔ kafum le ame kɔkɔewo ƒe takpekpe me. 
PSA.89.7	Elabena ameka le dziŋgɔli me de Yehowa nu, eye ameka sɔ kple Yehowa le mawuwo ƒe viwo dome? 
PSA.89.8	Ŋɔdzi le Mawu ŋu ŋufɔ le ame kɔkɔewo ƒe adaŋu me, eye vɔvɔ̃ le eŋu na amesiwo katã ƒo xlãe la. 
PSA.89.9	Yehowa. Mawu Zebaot, ameka sesẽ abe wò, Yehowa, ene? Eye wò nuteƒewɔwɔ ɖe to ɖe wò. 
PSA.89.10	Wòe ɖu fia ɖe atsiaƒu ƒe agbodzedze dzi; ne eƒe tsotsoewo le mimlim la, wòe tsia wo nu. 
PSA.89.11	Egbã Raxab gudugudu, abe amesi woda nui ene, eye nèka wò futɔwo hlẽ. 
PSA.89.12	Tɔwòe nye dziƒo, tɔwòe nye anyigba hã, xexeame kple eme nuwo, wòe ɖo wo gɔme anyi. 
PSA.89.13	Wòe wɔ anyiehe kple dziehe; Tabor kple Xermon le aseye tsom de wò ŋkɔ ŋu. 
PSA.89.14	Tɔwòe nye ãlɔ sesẽ, ŋusẽ le wò esi ŋu, eye wò nuɖusi ɖe dzi. 
PSA.89.15	Dzɔdzɔenyenye kple ʋɔnudɔdrɔ̃ nye wò fiazikpui ƒe anyinɔ; amenuveve kple nyateƒe le tsitre ɖe wò mo. 
PSA.89.16	Woayra dukɔ, si nya aseyetsotso! Yehowa, woazɔ le wò ŋku me kekeli me. 
PSA.89.17	Woatso aseye le wò ŋkɔ me gbawotsyogbe, eve woado wò ɖe dzi le wò dzɔdzɔenyenye me. 
PSA.89.18	Elabena weƒe ŋusẽ ƒe atsyɔ̃ nènye, eye míaƒe dzo kɔ de dzi to wò amenuveve me. 
PSA.89.19	Elabena Yehowa tɔe nye míaƒe akpoxɔnu, eye míaƒe fia enye Israel ƒe kɔkɔetɔ la tɔ.
PSA.89.20	Ɣemaɣi nèƒo nu to ŋutega me na wò ame kɔkɔewo gblɔ bena: „Mekpe de kalẽtɔa de ŋu, eye medo ɖekakpuia ɖe ɖe dzi le dukɔ la dome.“ 
PSA.89.21	Mekpɔ nye dɔla Dawid, eye mesi nye ami kɔkɔe nɛ. 
PSA.89.22	Nye asi anɔ eŋu sesie, eye nye alɔ ado ŋusẽe. 
PSA.89.23	Futɔ maxaxae ɖo o, eye eme vlo matee ɖe anyi o. 
PSA.89.24	Magbã eƒe adikãtɔwo le eŋgɔ nyanyanya, eye maxlã nu ɖe eƒe ketɔwo. 
PSA.89.25	Nye nuteƒewɔwɔ kple amenuveve anɔ anyi kplii, eye eƒe dzo akɔ ɖe dzi to nye ŋkɔ ene. 
PSA.89.26	Matsɔ eƒe alɔ aɖo atsiaƒu dzi, eye eƒe nuɖusi aɖo tɔsisiwo dzi. 
PSA.89.27	Ayɔm be: Fofonye nènye, nye Mawu kple nye xɔname ƒe aga. 
PSA.89.28	Matsɔe aɖo ŋgɔgbevi kple tatɔe ɖe anyigba dzi fiawo nu. 
PSA.89.29	Madzra nye amenuveve do nɛ tegbee, eye nye nubabla ali di nɛ. 
PSA.89.30	Mana eƒe ƒome nana anyi tegbetegbe kple eƒe fiazikpui abe dziƒo ƒe ŋkekewo ene. 
PSA.89.31	Ne viawo gblẽ nye nufiame ɖi, eye womezɔ de nye kɔnuwo nu o, 
PSA.89.32	ne wogblẽ kɔ do na nye ɖoɖowo, eye womewɔ nye sewo dzi o la, 
PSA.89.33	ekema matsɔ ameƒoti ava kpɔ woƒe dzidada ɖae, kple fuɖename ava kpɔ woƒe vodada ɖae. 
PSA.89.34	Ke nyemana nye amenuveve nadzo le egbɔ o, eye nyemada alakpa le nye nuteƒewɔwɔ me o. 
PSA.89.35	Nyemagblẽ kɔ do na nye nubabla o, eye nyematrɔ nusi do tso nye nuyiwo me la o. 
PSA.89.36	Meta nye kɔkɔenyenye zi ɖeka, nyemada alakpe na Dawid o; 
PSA.89.37	Eƒe ƒome anɔ anyi tegbee kple eƒe fiazikpui abe ɣe ene le ŋkunyie me. 
PSA.89.38	Ali ke abe ɣleti ene tegbee. Ɖasefo, si le dziŋgɔli me la, enye nyateƒetɔ. Sela.
PSA.89.39	Ke ègbe ame, eye nèdo vlo ame; edo dziku ɖe wò amesiamina ŋu. 
PSA.89.40	Eɖi gbɔ wò dɔla ƒe nubabla, ègblẽ kɔ ɖo na eƒe fiakuku hetsɔe ƒu gbe ɖe anyigba. 
PSA.89.41	Egbã eƒe gliwo katã, eye nèmu ele mɔ̃ sesẽwo ƒu anyi. 
PSA.89.42	Amesiwo katã to mɔ dzi yina la, wohae, eye wòzu alɔmeɖenu na eƒe aƒelikawo. 
PSA.89.43	Ena eƒe adikãtɔwo ƒe nuɖusi ɖe dzi, eye nèdo dzidzɔ na eƒe futɔwo katã. 
PSA.89.44	Ena eƒe yi nu ƒo asa, eye mèna wònɔ te le ana me o. 
PSA.89.45	Etsi eƒe dzadzɛnyenye nu, eye nètsɔ eƒe fiazikpui xlã ɖe anyigba. 
PSA.89.46	Eto eƒe ɖekakpui me ŋkekewo ɖe eme eye nètsɔ ŋukpe tsyɔe. Sela. 
PSA.89.47	Yehowa, ɣekaɣi naɣla ɖokuiwò ɖikaa ase ɖo, eye wò dɔmedzoe heliheli nano bibim abe dzo ene? 
PSA.89.48	Aƒetɔ, ɖo ŋu, alesi nye agbe le kpuie kple alesi nèwɔ amegbetɔviwo katã dzodzroe! 
PSA.89.49	Ŋutsu kae le agbe, mekuna o, eye wòɖe eƒe luʋɔ tso tsiẽƒe si me? Sela. 
PSA.89.50	Aƒetɔ, afika wò amenu veve tsãtɔ, siwo dzi nèta wò nuteƒewɔwɔ ɖo na Dawid la le? 
PSA.89.51	Aƒetɔ, ɖo ŋu wò dɔla ƒe vlodoame, siwo katã metsɔ ɖe akɔnu tso dukɔ geɖewo gbɔ, 
PSA.89.52	siwo wò futɔwo tso le alɔme ɖemi, Yehowa, wotsɔ le alɔme ɖemi le wò amesiamina la ƒe afɔtoƒewo ŋui!
PSA.89.53	Woakafu Yehowa tegbee! Nenɔ alea, ẽ, nenɔ alea!
PSA.90.1	Mose, Mawu ƒe ame, ƒe gbedodoɖa.
PSA.90.1	Aƒetɔ, sitsoƒe nènye na mí tso dzidzime yi dzidzime. 
PSA.90.2	Hafi towo nava do, eye anyigba kple xexeme nadzɔ la, wòe nye Mawu tso mavɔ me yi mavɔ me. 
PSA.90.3	Wòe nana amegbetɔwo gatrɔna zua kewɔ, eye nègblɔna bena: Mitrɔ gbɔ, mi amegbetɔviwo! 
PSA.90.4	Elabena ƒe akpe le ŋkuwò me ahe etsɔ ŋkeke, si nu va yi, kple ŋudzɔɣi le zã me ene. 
PSA.90.5	Ekplɔ wo yii, alɔ̃dɔdɔ ko wonye; ŋdi la wodze abe gbe ene.
PSA.90.6	Ŋdi la eƒo se, eye wòdze, fiẽ la woyae, eye wòƒu. 
PSA.90.7	Elabena wò dɔmedzoe na mía nu yi, eye wò dziku ɖe mi ɖa kple ŋɔdzi. 
PSA.90.8	Etsɔ míaƒe vodadawo ɖo wò ŋku me, kple míaƒe nu ɣaɣlawo ɖo wò mo ƒe kekeli nu. 
PSA.90.9	Elabena miaƒe ŋkekewo katã nu yi le wò dziku la nu, míaƒe ƒewo vɔ ɖe mi abe ame ƒe ŋeŋe ene. 
PSA.90.10	Míaƒe agbenɔƒewo nye ƒe blaadre, ne ede ƒã la, ƒe blanyi, eye fuɖename kple hlã nye wo aɖegbeƒonu; elabena wova yi kabakaba, eye míedze. 
PSA.90.11	Amekae dze si wò dɔmedzoe ƒe ŋusẽ kple wò dziku de alesi woavɔ̃ wò nui? 
PSA.90.12	Fia alesi míaxlẽ míaƒe ŋkekewoe la mí, ne dzi nyanu nado mía si!
PSA.90.13	Yehowa, trɔ kɔ dzro! Vaseɖe ɣekaɣie? Eye na wò dɔme natrɔ de wò dɔlawo ŋu! 
PSA.90.14	Tsɔ wò amenuveve ɖi ƒo na mí le ŋdi, ekema míatso aseye, eye míakpɔ dzidzɔ le míaƒe ŋkekewo katã me! 
PSA.90.15	Do dzidzɔ na mí ɖe ɣeyiɣi, si nète mí ɖe anyi, kple ƒe, siwo me dzɔgbevɔ̃e ɖi kpe mí la nu! 
PSA.90.16	Na wo dɔwɔwɔ nadze na wò dɔlawo, eye wò atsyɔ̃ nanɔ viwòwo ŋu! 
PSA.90.17	Ale Aƒetɔ, mía Mawu, ƒe ɖɔmenyo nanɔ mía dzi, eye wòana míaƒe asinudɔwo nali ke zã na mi, ẽ, míaƒe asinudɔwo wòana woayi dzi nyuie!
PSA.91.1	Amesi bɔbɔ nɔ dziƒoʋitɔ la ƒe bebeƒe, eye wòle ŋusẽkatãtɔ la ƒe vɔvɔli te la, 
PSA.91.2	eya gblɔna na Yehowa be: Nye sitsoƒe kple nye mɔ̃ sesẽ nenye, nye Mawu, si ŋu meɖoa ŋu ɖo. 
PSA.91.3	Elabena aɖe wò tso xevimɔ̃trela ƒe adoboli me, tso dɔvɔ̃, si gblẽa nu me. 
PSA.91.4	Atso eƒe fu atsyɔ dziwò eye eƒe aʋala fe nabe ɖo; akpoxɔnu gã kple ɖagbitɔ enye eƒe nyateƒe la. 
PSA.91.5	Mava zã me ŋɔdzi kple aŋutrɔ, si le ʋɔ lũm le ŋkeke me, 
PSA.91.6	ɖɔvɔ̃, si le zɔzɔm le blukɔ me, kple dɔ xɔleameŋua, si le nu gblẽm le ŋdɔ la o. 
PSA.91.7	Akpe nenɔ anyi dzem ɖe axawò, eye akpe ewo ɖe wò nuɖusi me, ke wò la, mate ɖe ŋuwò o! 
PSA.91.8	Vava, àkpɔe kple wò ŋkuwo, eye àkpɔ alesi woaɖo eteƒe na ame vɔ̃diwoe.
PSA.91.9	Elabena Yehowa enye wò si tsoƒe, eye dziƒoʋitɔ la nètsɔ wɔ nɔwòƒee. 
PSA.91.10	Dzɔgbevɔ̃e maƒo go wò o, eye hiãkame mate ɖe wò agbaɖɔ ŋu o. 
PSA.91.11	Elabena adɔ eƒe dɔlawo ɖe ŋuwò, ne woakpɔ tawò le wò mawo katã dzi. 
PSA.91.12	Asi me woakɔ wò ɖo, ne màgatsɔ wò afa axlã ɖe kpea ɖeke o. 
PSA.91.13	Azɔ dzata kple ƒli dzi, eye enya avuzi le dzatavi kple ʋɔ driba dzi. 
PSA.91.14	Maɖee, elabena eku ɖe ŋunye; makɔe aɖo kɔkɔƒe, elabena enya nye ŋkɔ. 
PSA.91.15	Ayɔm, eye matɔ nɛ, meli kplii le hiã me; maɖee le eme, eye mahaɖe bubu eŋu. 
PSA.91.16	Matsɔ agbe didi aɖi ƒo nɛ, eye mana wòakpɔ nye xɔname.
PSA.92.1	Dzudzɔgbehadzidzi la.
PSA.92.2	Enyo be, woade akpe na Yehowa, eye woadzi kafukafuha na wò ŋkɔ, wò dziƒoʋitɔ la, 
PSA.92.3	woade gbe ƒã wò amenuveve le ŋdi kple wò nuteƒewɔwɔ le zãwo me, 
PSA.92.4	de kasaŋku ka ewo tɔ, saŋku kple gakasaŋku ƒe ɖiɖi ŋu. 
PSA.92.5	Elabena wò, Yehowa, ètsɔ wò dɔwɔwɔwo do dzidzɔ nam, wò asinudɔwo ta mele aseye tsom ɖo.
PSA.92.6	Yehowa, wò nuwɔwɔwo lolo loo, wò susuwo me goglo ŋutɔ. 
PSA.92.7	Gegeme menya esia o, eye bometsila medze sii o. 
PSA.92.8	Ne ame vɔ̃ɖiwo mie abe gbe ene, eye nu vlo wɔlawo katã le se ƒom hã la, tsɔtsrɔ̃ ge ko woala ɖikaa. 
PSA.92.9	Ke wò la èɖo kpo tegbee, Yehowa. 
PSA.92.10	Elabena kpɔ da, wò futɔwo, kpɔ ɖa, wò futɔwo atsrɔ̃, eye nu vlo wɔlawo katã aka ahlẽ! 
PSA.92.11	Ke ãkɔ nyea nye dzo ɖe dzi abe akpãgba tɔ ene, eye woakɔ ami yeye ɖe dzinye. 
PSA.92.12	Nye ŋku atsa le nye ketɔwo dzi bɔkɔɔ, eye nye to ase nya le ame vlo, siwo tso ɖe ŋunye la ŋu.
PSA.92.13	Ame dzɔdzɔe la atu hlo abe deti ene, eye wòade dzi abe sederti le Libanon dzi ene. 
PSA.92.14	Wodo wo ɖe Yehowa ƒe aƒe la me, eye woƒo se ɖe mía Mawu ƒe xɔxɔnuwo. 
PSA.92.15	Woatse ku le tsitsime ke hã, tsi anɔ wo me gugugu, eye woade ama 
PSA.92.16	ahaɖe gbe ƒãe be, Yehowa enye dzɔdzɔetɔ kple nye aga, si ŋu fɔɖiɖia ɖeke mele o.
PSA.93.1	Yehowa enye fia! Eta ganyenye, Yehowa ye me, etsɔ ŋusẽ bla ali dzi, eyae li ke xexeame, mana o. 
PSA.93.2	Wò fiazikpui li ke tso gbaɖegbe ke, eye nèli tso mavɔ me ke. 
PSA.93.3	Tɔsisiwo, Yehowa, tɔsisiwo dze agbo; tɔsisiwo le gbe ɖem. 
PSA.93.4	Yehowa kako le dziƒo wu, tɔ gãwo ƒe howɔwɔ kple atsiaƒu ƒe agbodzedze sesẽ. 
PSA.93.5	Wò sewo le eme tututu; Yehowa, ŋutikɔkɔe dze wò aƒe la ɣeawiokatãɣ.
PSA.94.1	Mawu hlɔ̃biala, Yehowa, Mawu hlɔbiala, do! 
PSA.94.2	Wò anyigba ƒe ʋɔnuɖrɔ̃la, kɔ ɖokuiwò dzi, eye naɖo dadalawo ƒe nuwɔwɔ teƒe na wo! 
PSA.94.3	Ɣekaɣie, Yehowa, ɣekaɣi ame vɔ̃diwo atso aseye ase ɖo? 
PSA.94.4	Wole nuƒoƒo yrom hele nya tovowo gblɔm; ame vɔ̃ɖiwo katã le ɖadzra ɖam. 
PSA.94.5	Yehowa, wogbã wò dukɔ la nyanyanya, eye wole wò domenyinu la ɖe anyi, 
PSA.94.6	wowu ahosiwo kple amedzrowo, eye woɖo hlɔ̃ ɖe tsyɔeviwo ŋu 
PSA.94.7	hele gbɔgblɔm be: Yehowa mele ekpɔm o, Yakob ƒe Mawu la medze sii o!
PSA.94.8	Mi gegeme, siwo le dukɔ la dome, midze sii, eye mi bometsilawo, ɣekaɣi miadze nunya? 
PSA.94.9	Eya, amesi wɔ to, ɖe mase nu oa? Eya, amesi wɔ ŋku, ɖe makpa nu oa? 
PSA.94.10	Eya, amesi hea to na dukɔwo, ɖe mahe to oa? Eya, amesi fia nunya amegbetɔwoa? 
PSA.94.11	Yehowa nya amegbetɔwo ƒe susuwo be, dzodzro wonye.
PSA.94.12	Yehowa, woayra ŋutsu, si nèhe to na, eye nètsɔ wò se le fia nui, 
PSA.94.13	ne nana gbɔdzɔe le dzɔgbevɔ̃eɣi, si me woɖea yɔɖo na ame vɔ̃ɖiwo ya. 
PSA.94.14	Elabena Yehowa magbe eƒe dukɔ la o, eye magblẽ eƒe domenyinu la di o, 
PSA.94.15	Elabena ʋɔnuɖɔɖrɔ̃ agatrɔ ɖe dzɔdzɔenyenye nu, eye amesiwo katã ƒe dzi to mɔ ɖeka la, aku ɖe eŋu.
PSA.94.16	Ameka atso ɖe ame vɔ̃ɖiwo ŋu nam, eye ameka ado ɖe nu vɔ̃ɖi wɔlawo ŋu ɖe nunye? 
PSA.94.17	Ɖe menye Yehowa ye xɔ nam o la, anya ne eteƒe makpɔ adidi hafi ɖoɖoe nazi le nye luʋɔ ŋu le tsiẽƒe o. 
PSA.94.18	Ne mele gbɔgblɔm be, nye afɔ le ʋaʋãm la, Yehowa, wò amenuveve léam ɖe asi. 
PSA.94.19	Mele ŋugble geɖe dem le nye dzi me, ke wò akɔfaname doa dzidzɔ na nye luʋɔ.
PSA.94.20	Ɖe gbegblẽ ƒe zikpui, si tsoa hiãkame ɖoa anyi ɖe sea teƒe la, ade ha kpliwòa? 
PSA.94.21	Wode ha bibibi ɖe ame dzɔdzɔe la ƒe luʋɔ ŋu, eye wobu fɔ ʋu maɖifɔ. 
PSA.94.22	Ke Yehowa enye nye mɔ sesẽ, eye nye Mawu enye nye sitsoƒe ƒe aga. 
PSA.94.23	Ana woƒe dzɔgbevɔ̃e natrɔ va wo dzi, eye wòatsɔ woawo ŋutɔ ƒe nu vɔ̃ɖi wɔwɔ atsrɔ̃ woe; Yehowa, mía Mawu la, atsrɔ̃ wo.
PSA.95.1	Mitso! Mina míatso aseye ɖe Yehowa ŋu, eye míagli kple dzidzɔ ɖe míaƒe xɔname ƒe agakpe la ŋu! 
PSA.95.2	Mina míatsɔ akpedada ado ɖe eƒe ŋku me, eye míatsɔ kafukafuhawo atso aseye ɖe eŋu. 
PSA.95.3	Elabena Mawu gã enye Yehowa kple fia ga de mawuwo katã dzi. 
PSA.95.4	Eya si me anyigba ƒe globoƒewo le, eye etɔe nye towo ƒe tsutsuẽƒe; 
PSA.95.5	etɔe nye atsiaƒu, si wòwɔ, kple ƒuƒuiƒe, si eƒe asi wɔ.
PSA.95.6	Miva, mina míabɔbɔ ade ta agu adze klo de Yehowa, mía wɔla, ŋku me! 
PSA.95.7	Elabena eya nye mía Mawu, eye míawo míenye dukɔ le eƒe lãnyiƒe kple eƒe si me lẽwo. Egbegbe, ne miese eƒe gbe la, 
PSA.95.8	migasẽ miaƒe dzime ahe le Meriba kple gbemagbe le Masa le gbeadzi ene o! 
PSA.95.9	Afisi mia fofo wo tem kpɔ, eye wodom kpɔ le, evɔ wonye wokpɔ nye nuwɔwɔwo hafi. 
PSA.95.10	Ƒe blane sɔŋ ƒome sia nyɔ ŋu nam, eye megblɔ be: Dukɔ, si ƒe dzi tre mɔ, wonye eye womenya nye mɔwo o; 
PSA.95.11	ale be meke atam le nye dziku me be: Ne woahade nye gbɔdemeƒe la fi!
PSA.96.1	Midzi ha yeye na Yehowa, mi anyigbawo katã, midzi ha na Yehowa! 
PSA.96.2	Midzi ha na Yehowa, mikafu eƒe ŋkɔ, eye miɖe gbe ƒã eƒe xɔname gbawotsyogbe! 
PSA.96.3	Mixlẽ eƒe ŋutikɔkɔe fia le dukɔwo dome kple eƒe nukunuwo le anyigba dzi tɔwo katã dome! 
PSA.96.4	Elabena Yehowa lolo, eye wòdze kafukafu ŋutɔ, ŋɔdzi le eŋu ƒo mawuwo kalã ta. 
PSA.96.5	Elabena dukɔwo ƒe mawuwo katã nye nu dzodzrowo; ke Yehowa ye wɔ dziƒo. 
PSA.96.6	Gãnyenye kple ŋutikɔkɔe le eŋku me, ŋusẽ kple atsyɔ̃ le eƒe kɔkɔeƒe la.
PSA.96.7	Mi dukɔwo ƒe ƒomeawo mitsɔ bubu kple ŋusẽ na Yehowa, mitsɔe na Yehowa! 
PSA.96.8	Mitsɔ Yehowa ƒe ŋkɔ ƒe bubu nɛ, miɖo vɔsanuwo asi va eƒe xɔxɔnuwoe! 
PSA.96.9	Mina atsyɔ̃ɖoɖo kɔkɔe me de ta agu de Yehowa ŋku me; anyigba wo katã, midzo nyanyanya! 
PSA.96.10	Migblɔ le dukɔwo dome be: Yehowa ye nye fia! Xexeame li ke, maʋã o. Àdrɔ̃ ʋɔnu dukɔwo ne eteƒe. 
PSA.96.11	Dziƒo akpɔ dzidzɔ, anyigba atso aseye, eye atsiaƒu kple eme nuwo aɖe gbe; 
PSA.96.12	agble kple nusiwo katã le eme la, akpɔ dzidzɔ, emegbe avemetiwo katã atso aseye 
PSA.96.13	le Yehowa ŋku me: elabena egbɔna, egbɔna ʋɔnu drɔ̃ ge anyigba; adrɔ̃ ʋɔnu xexeame ɖe dzɔdzɔenyenye nu kple dukɔwo ɖe eƒe nyateƒe nu.
PSA.97.1	Yehowa nye fia, anyigba netso aseye, ƒukpo geɖeawo nekpɔ dzidzɔ! 
PSA.97.2	Alilikpo kple tsizi ƒo xlãe, dzɔdzɔenyenye kple ʋɔnudɔdrɔ̃ nye eƒe fiazikpui ƒe anyinɔ. 
PSA.97.3	Dzo le yiyim le eŋgɔ, eye wòfiã eƒe futɔwo godoo va kpe. 
PSA.97.4	Eƒe dzikedzowo klẽ ɖe xexea me; anyigba kpɔe, eye wòlulu. 
PSA.97.5	Towo lólo abe anyigba ene le Yehowa ŋku me, le anyigba blibo la ƒe Aƒetɔ ŋku me. 
PSA.97.6	Dziƒowo de gbe ƒã eƒe dzɔdzɔenyenye, eye dukɔwo katã kpɔ eƒe ŋutikɔkɔe.
PSA.97.7	Ŋu nekpe aklama kpakpɛ subɔlawo katã, amesiwo tsɔa legbawo ƒoa adegbee, mawuwo katã mede ta agu nɛ! 
PSA.97.8	Zion see, eye dzi dzɔe, Yuda-nyɔnuvi tso aseye le wò ʋɔnudɔdrɔ̃ ta, Yehowa. 
PSA.97.9	Elabena wò Yehowa, ènye tatɔ le anyigba blibo la dzi, edo kpo ŋutɔ ɖe mawuwo katã dzi. 
PSA.97.10	Mi amesiwo lɔ̃a Yehowa la, milè fu vɔ̃! Ekpɔa eƒe mawumemewo ƒe luʋɔ ta, eye wòɖea wo tsoa ame vɔ̃ɖiwo si me. 
PSA.97.11	Kekeli dona na ame dzɔdzɔewo kple dzidzɔ na amesiwo ƒe dzi toa mɔ ɖeka la. 
PSA.97.12	Mi ame dzɔdzɔewo, mikpɔ dzidzɔ de Yehowa ŋu, eye mikafu eƒe ŋkɔ kɔkɔe la!
PSA.98.1	Hadzidzi.
PSA.98.1	Midzi ha yeye na Yehowa, elabena ewɔ nukunuwo! Eƒe nuɖusi kple eƒe alɔ kɔkɔe la xɔ nɛ. 
PSA.98.2	Yehowa ɖe eƒe xɔname fia, eklo nu le eƒe dzɔdzɔenyenye dzi le dukɔwo ŋku me. 
PSA.98.3	Eɖo ŋu eƒe amenuveve kple nuteƒewɔwɔ na Israel ƒe aƒe la Anyigba ƒe mlɔenuwo katã kpɔ mía Mawu, ƒe xɔname.
PSA.98.4	Mi anyigbawo katã, mitso aseye ɖe Yehowa ŋu, aseyetsotso neɖi le mia nu, eye midzi kafukafuha! 
PSA.98.5	Midzi kafukafuha na Yehowa ɖe kasaŋku ŋu, ɖe kasaŋku kple ha ƒe ɖiɖi ŋu, 
PSA.98.6	ɖe dze kple kpẽ ƒe ɖiɖi ŋu! Mitso aseye le Yehowa, fia la ŋku me!
PSA.98.7	Atsiaƒu kple eme nuwo neɖe gbe kpe ɖe xexeame kple eme nɔlawo ŋu! 
PSA.98.8	Tɔsisiwo neƒu akpe, towo katã netso aseye 
PSA.98.9	le Yehowa ŋku me, elabena egbɔna ʋɔnu drɔ̃ ge anyigba! Aɖrɔ̃ ʋɔnu xexeame ɖe dzɔdzɔenyenye nu kple dukɔwo ɖe eteƒe.
PSA.99.1	Yehowa enye fia, dukɔwo dzo nyanyanya; ebɔbɔ nɔ Kerubiwo dzi, anyigba ʋanya. 
PSA.99.2	Yehowa lolo le Zion, eye wòɖo kpo de dukɔwo katã dzi. 
PSA.99.3	Woakafu wò ŋkɔ, elolo, ŋɔdzi le eŋu, eye wòle kɔkɔe. 
PSA.99.4	Eli ŋusẽ anyi na fia, si lɔ̃a nu dzɔdzɔe la, eye nedo nusi dzɔ la te; ena ʋɔnudɔdrɔ̃ kple dzɔdzɔenyenye dzi le Yakob. 
PSA.99.5	Mido Yehowa, mía Mawu la, de dzi, eye mide ta agu ɖe eƒe afɔɖodzinu ŋgɔ! Eyama le kɔkɔe.
PSA.99.6	Mose kple Aron le eƒe nunɔlawo dome eye Samuel le amesiwo yɔa eƒe ŋkɔ la dome. Woyɔ Yehowa, eye wòɖo to wo. 
PSA.99.7	Enɔ alilikpo dodo me ƒo nu kpli wo, wolé eƒe sewo me ɖe asi, eye wòde ɖoɖo asi na wo. 
PSA.99.8	Yehowa, mía Mawu, èɖo to wo; Mawu, si tsɔna kena, nènye na wo, eye nèbiaa hlɔ̃ ɖe woƒe nu masɔmasɔ wɔwɔwo la. 
PSA.99.9	Mido Yehowa, mía Mawu la, ɖe dzi, eye mide ta agu ɖe eƒe to kɔkɔe la ŋgɔ, elabena Yehowa, mía Mawu la, le kɔkɔe!
PSA.100.1	Akpedada.
PSA.100.1	Anyigbawo katã, mitso aseye ɖe Yehowa ŋu! 
PSA.100.2	Misuhɔ Yehowa kple dzidzɔ, eye mitsɔ aseyetsotso do ɖe eŋku me! 
PSA.100.3	Midze sii be, Yehowa ye nye Mawu! Eyae wɔ mí, eye etɔ míenye, eƒe dukɔ kple alẽwo le eƒe lãnyiƒe míenye. 
PSA.100.4	Mitsɔ akpedada ge ɖe eƒe agbowo me kple kafukafuha ge ɖe eƒe xɔxɔnuwo, mida akpe nɛ, eye mikafu eƒe ŋkɔ! 
PSA.100.5	Elabena Yehowa ƒe dɔme nyo, eƒe amenuveve li tegbee kple eƒe nuteƒewɔwɔ tso dzidzime yi dzidzime.
PSA.101.1	Dawid ƒe ha.
PSA.101.1	Madzi ha le amenuveve kple ʋɔnudɔdrɔ̃ ŋu, wò Yehowa ye madzi kafukafuha na. 
PSA.101.2	Malé ŋku ɖe maɖifɔmɔ ŋu. Ɣekaɣi nèle gbɔnye va ge? Mazɔ le nye dzi ƒe fɔmaɖimaɖi me le aƒenye me. 
PSA.101.3	Nyemetsɔ nu tovo aɖo ŋku me o, melé fu dzidanuwɔwɔ, malé ɖe ŋunye o. 
PSA.101.4	Dzi matomɔɖekɛ nete ɖa le ŋunye, nyemele naneke dim, be manya le nu vɔ̃ɖi ŋu o. 
PSA.101.5	Amesi lia ehavi ŋu le adza me la, matsrɔ̃e ɖa; amesi dadaŋku le ta nɛ, eye eƒe dzi vu gbloto la, mia kplii ƒe ŋɔlime meƒo go o. 
PSA.101.6	Metsɔ nye ŋku ɖo anyigba dzi nuteƒewɔlawo ŋu, be woana gbɔnye; amesi zɔa maɖifɔmɔ dzi la, eya asubɔm. 
PSA.101.7	Amesi daa alakpa le, manɔ aƒenye me o, eye amesi kaa aʋatso la, mali de ŋkunye me o. 
PSA.101.8	Magblẽ anyigba dzi ame vɔ̃ɖiwo katã ŋdi sia ŋdi, ne matsrɔ̃ nu vɔ̃ɖi wɔlawo katã ɖa le Yehowa ƒe du la me.
PSA.102.1	Hiãtɔ ƒe gbedodoɖa, ne nu te eŋu, eye wòtrɔ eƒe konyifafawo ƒo ɖe Yehowa ŋku me.
PSA.102.2	Yehowa, se nye gbedodoɖa, eye nye ɣli nede gbɔwò! 
PSA.102.3	Megaɣla wò mo ɖem le nye xaxagbe o, ƒu to anyi ɖe ŋunye! Netsɔ, naɖo tom le gbesigbe meyɔ wò! 
PSA.102.4	Elabena nye ŋkekewo nu va yi abe adzudzɔ ene, eye nye ƒuwo biã hẽ abe dzo ene. 
PSA.102.5	Nye dzi yrɔ, eye wòƒu abe gbe ene; elabena meŋlɔ aboloɖuɖu be. 
PSA.102.6	Nye ŋutilã miã ɖe nye ƒu ŋu le nye ŋeŋe sesĩ la ta. 
PSA.102.7	Meɖi aluge le gbedzi kple favieʋuto, si le aƒedo me. 
PSA.102.8	Alɔ̃dɔdɔ zu dɔ, eye mele abe xevi tsi akogo le xɔta ene. 
PSA.102.9	Nye futɔwo le alɔme ɖem le ŋunye atraɖi, eye amesiwo nyrã ɖe ŋunye la, tsɔm wɔ ɖiŋuɖonui. 
PSA.102.10	Elabena mele dzowɔ ɖum abe abolo ene, eye nye nunono tɔtɔ kple aɖatsi 
PSA.102.11	le wò dɔmedzoe kple wò dziku la ta, elabena ède asi tanye xlã ɖe anyi. 
PSA.102.12	Nye ŋkekewo le abe vɔvɔli, si ɖo to la ene, eye meƒu abe gbe ene.
PSA.102.13	Ke wò Yehowa la, èli tegbee, eye wò ŋkɔ le dzidzimewo katã me. 
PSA.102.14	Atso àkpɔ nublanui na Zion, elabena enuveɣi ɖo, eye azãgbe la de. 
PSA.102.15	Elabena wò dɔlawo melɔ̃a nu le eƒe kpewo gbɔ o, eye eƒe anyiglãwo ƒe nu vea wo. 
PSA.102.16	Dukɔwo avɔ̃ Yehowa ƒe ŋkɔ, eye anyigbawo dzi fiawo avɔ̃ wò ŋutikɔkɔe. 
PSA.102.17	Yehowa agbugbɔ Zion atso, eye wòado le eƒe ŋutikɔkɔe me, 
PSA.102.18	atrɔ ɖe ame ɖeƒeƒlewo ƒe gbedodoɖa ŋu, eye mado vlo woƒe kukuɖeɖe o. 
PSA.102.19	Woaŋlɔ esia ɖi na megbeviwo, eye dukɔ, si woava mè la, akafu Yehowa. 
PSA.102.20	Elabena ekpɔ nu tso eƒe kɔkɔƒe kɔkɔe la, Yehowa do mo ɖe anyigba dzi tso dziƒo, 
PSA.102.21	ne wòase gatɔwo ƒe ŋeŋe, eye wòaɖe ga kuviwo, 
PSA.102.22	ne woaxlẽ nya afia le Yehowa ƒe ŋkɔ ŋu le Zion kple eƒe kafukafu ŋu le Yerusalem, 
PSA.102.23	nenye be, dukɔwo katã kple fiaɖuƒewo kpe ta, be woasubɔ Yehowa.
PSA.102.24	Ebɔbɔ nye ŋusẽ de anyi le mɔ ta, eye wòto nye ŋkekewo ɖe eme. 
PSA.102.25	Mele gbɔgblɔm be: Nye Mawu, megana nunye nayi le nye ŋkekewo ƒe domedomee o! Wo ƒewo anɔ anyi tso dzidzime yi dzidzime. 
PSA.102.26	Gbaɖegbe ke nèdo anyigba gome anyi, eye wò asinudɔwɔwɔ enye dziƒowo. 
PSA.102.27	Woawo nu ayi, ke wò la ànɔ anyi; wo katã anyunyɔ abe ava ene, eye àɖɔ li wo woaɖɔ abe awu ene. 
PSA.102.28	Ke wò la nenema ko nèle, eye wò ƒewu nu metsona o. 
PSA.102.29	Wò dɔla ƒe viwo anɔ anyi, eye woƒe ƒome ali ke le ŋkuwò me.
PSA.103.1	Dawid tɔ.
PSA.103.1	Luʋɔnye, kafu Yehowa, eye nusianu, si le menye la, mikafu eƒe ŋkɔ kɔkɔe la! 
PSA.103.2	Luʋɔnye, kafu Yehowa, eye megaŋlɔ eƒe nyuiwɔwɔwo katã be o! 
PSA.103.3	Amesi tsɔa wò vodadawo katã kea wò, eye wòdaa gbe le wò dɔlélewo katã ŋu, 
PSA.103.4	amesi ɖea wò agbe tso gbegblẽ me, eye wòtsɔa amenuveve kple nublanuikpɔkpɔ ɖɔna na wò, 
PSA.103.5	amesi tsɔa nu nyui ɖia ƒo na wò amegãkuku, ale be wò ɖekakpuinyenye gaɖoa yeye me abe hɔ̃ tɔ ene.
PSA.103.6	Yehowa wɔa nu dzɔdzɔe, eye wòdrɔ̃a ʋɔnu na amesiwo katã wote ɖe anyi la. 
PSA.103.7	Ena Mose nya eƒe mɔwo, eye wòna Israel-viwo nya eƒe nuwɔwɔwo. 
PSA.103.8	Nublanuikpɔla kple amenuvela enye Yehowa, egbɔa dzi ɖi blewu, eye amenuveve bɔ ɖe esi. 
PSA.103.9	Menɔa dzre dzi ɖaa o, eye meléa dziku ɖe dɔme tegbee o. 
PSA.103.10	Mewɔna na mi de míaƒe nuvɔ̃wo nu o, eye meɖoa eteƒe na mí ɖe míaƒe vodadawo nu o. 
PSA.103.11	Elabena alesi dziƒo kɔ tso anyigba gbɔe la, nenema eƒe amenuveve nu se de amesiwo vɔ̃nɛ la dzii. 
PSA.103.12	Alesi ɣedzeƒe didi tso ɣetodoƒe gbɔe la, nenema wòte mía dzidadawo da boo tso mía gbɔe. 
PSA.103.13	Alesi fofo ƒe dɔme trɔna ɖe mawo ŋui la, nenema Yehowa ƒe dɔme trɔna ɖe amesiwo vɔ̃nɛ la ŋui.
PSA.103.14	Elabena enya míaƒe wɔwɔme, eɖoa ŋui be, akewɔ míenye. 
PSA.103.15	Amegbetɔ ƒe agbe la gbe wònye, eƒoa se abe seƒoƒo le gbe me ene. 
PSA.103.16	Elabena ne ya ƒo to edzi la, meganɔa anyi o, eye eteƒe megadzea sii o. 
PSA.103.17	Ke Yehowa ƒe amenuveve li tso mavɔ me yi mavɔ me na amesiwo vɔ̃nɛ, eye eƒe dzɔdzɔenyenye li na viwo ƒe viwo, 
PSA.103.18	na amesiwo léa eƒe nubabla me ɖe asi, eye woɖoa ŋu eƒe seawo, ne woawo wo dzi.
PSA.103.19	Yehowa li eƒe fiazikpui de dziƒo, eye eƒe fiaɖuƒe ɖua nuwo katã dzi. 
PSA.103.20	Mikafu Yehowa, mi eƒe dɔlawo, mi kalẽtɔ sesẽ, siwo wɔa eƒe nya dzi hesea eƒe nya ƒe gbe! 
PSA.103.21	Mikafu Yehowa, mi eƒe aʋakɔwo katã, mi eƒe subɔla, siwo wɔa nusi dzea eŋu! 
PSA.103.22	Mikafu Yehowa, mi eƒe nuwɔwɔwo katã le eƒe dziɖuƒewo katã me! Luʋɔnye, kafu Yehowa!
PSA.104.1	Luʋɔnye, kafu Yehowa! Yehowa, nye Mawu, èlolo ŋutɔ, ètaa gãnyenye kple atsyɔ̃ ɖoɖo. 
PSA.104.2	Etsyɔa kekeli abe avɔ ene, eye wòkekea dziƒo abe agbadɔvɔ ene. 
PSA.104.3	Etsɔa tsiwo sãa eƒe dziƒoxɔ dzi, etsɔa alilikpowo wɔa eƒe tasiaɖam, eye wòzɔa ya ƒe aʋalawo dzi. 
PSA.104.4	Etsɔa ya wɔa eƒe dɔlawoe kple dzo flafla wɔa eƒe subɔlawoe. 
PSA.104.5	Edo anyigba gɔme anyi ɖe eƒe anyinɔwo dzi, ne magaʋã gbeɖe akpɔ o. 
PSA.104.6	Etsɔ tsi gbana tsyɔ edzi abe avɔ ene; tsi kɔ gbɔ towo ta. 
PSA.104.7	Wosi le wò bublu nu, eye wode afɔ du me le wò gbeɖeɖe nu. 
PSA.104.8	Towo kɔ dzi, baliwo nyẽ ɖe eme le teƒe, si nèɖo enyi na wo. 
PSA.104.9	Eɖo liƒo na wo, womagbɔ edzi o, eye womagbugbɔ atsyɔ anyigba dzi o.
PSA.104.10	Ena tsi dzɔ tso baliwo me, wosi to towo domee: 
PSA.104.11	wonaa tsi gbemelãwo katã wonona, gbetedzi faa eƒe tsikɔwuame nu. 
PSA.104.12	Dziƒoxewo nɔa wo to, eye wonana wosea wo ŋkɔ le atilɔwo me. 
PSA.104.13	Enana towo ƒoa tsi beke tso eƒe dziƒoxɔ me, eye eƒe dɔwɔwɔ ƒe kutsetse ɖia ƒo na anyigba. 
PSA.104.14	Enana gbe miena na lãwo kple agblemenuwo na amegbetɔwo ƒe ŋudɔwɔwɔ, ne woaɖe nuɖuɖu atso anyigba me. 
PSA.104.15	Wein doa dzidzɔ na amagbetɔ ƒe dzi, eye wònana eƒe mo zrɔ̃na lãlãlã wu ami; ke abolo doa ŋusẽ amegbetɔ ƒe dzi. 
PSA.104.16	Mawu ƒe atiwo ɖia ƒo, Libanon ƒe sederti, siwo wòdo. 
PSA.104.17	Afima xewo wɔa ato ɖo, eye damixe tsɔa kpomitiwo me wɔ eƒe aƒee. 
PSA.104.18	To kɔkɔwo li na agamegbɔ̃wo, eye agawo nye sitsoƒe na hotoklolowo.
PSA.104.19	Ewɔ ɣleti, ne wòade vovo ɣeyiɣi me: ɣe nya eƒe toɖoƒe. 
PSA.104.20	Eɖoa viviti anyi, eye zã dona, eya me ave me lãwo katã ʋãa wo ɖokui lena. 
PSA.104.21	Dzataviwo le xɔxlɔ̃m ɖe nuléle ŋu, eye wobiaa woƒe nuɖuɖu tso Mawu si me. 
PSA.104.22	Ne ɣe dze la, woƒoa wo ɖokui nu ƒu, eye wotsyɔa akɔ anyi ɖe wo nɔƒe. 
PSA.104.23	Amegbetɔ dona yia eƒe nuwɔƒe kple eƒe dɔwɔwɔ dzi vasena ɖe fiẽ.
PSA.104.24	Yehowa, wò dɔwɔwɔwo sɔ gbɔ loo! Ewɔ wo katã le nunya me: anyigba yɔ fũ kple wò nuwɔwɔwo. 
PSA.104.25	Atsiaƒu enye si, elolo, eye wòkeke le goawo kple eve me: afima lã suewo kple gãwo siaa, siwo mele xexlẽ me o la, ʋãa wo ɖokui lena; 
PSA.104.26	ʋuwo zɔa edzi yina; afima boso, si nèwɔ, be wòafe le eme la le.
PSA.104.27	Wo katã wole asiwò nu kpɔm, be nana nuɖuɖu yewo le enaɣi. 
PSA.104.28	Ena wo, eye wofɔe, èʋu wò asi me, eye wodi ƒo kple wò nu nyui. 
PSA.104.29	Ne èɣla wò ŋku me la, woluluna; ne èɖe woƒe gbɔgbɔ ɖa la, wokuna, eye wogbugbɔna yia woƒe ke me. 
PSA.104.30	Ne èɖo wò gbɔgbɔ ɖa la, wodzɔna, eye nègawɔa anyigba ƒe ŋku me yeye.
PSA.104.31	Yehowa ƒe ŋutikɔkɔe li tegbee! Yehowa kpɔa dzidzɔ le eƒe dɔwɔwɔwo ŋu! 
PSA.104.32	Eya, amesi doa mo de anyigba dzi, tete wòdzena nyanyanya, ekaa asi towo ŋu, eye wotua adzudzɔ. 
PSA.104.33	Madzi ha na Yehowa, ŋkeke alesi mele agbe; maƒo saŋku na nye Mawu, ŋkeke alesi meli. 
PSA.104.34	Nye susuwo avivi enu; nye la, Yehowa ŋu ko makpɔ dzidzɔ ɖo. 
PSA.104.35	Nuvɔ̃wɔlawo atsrɔ̃ le anyigba dzi, eye ame vɔ̃ɖiwo maganɔ anyi o! Luʋɔnye, kafu Yehowa! Mikafu Yehowa!
PSA.105.1	Mida akpe na Yehowa, miɖe gbe ƒã eƒe ŋkɔ, eye miɖe eƒe nuwɔwɔwo fia le dukɔwo dome! 
PSA.105.2	Midzi ha nɛ, miƒo saŋku nɛ, eye miƒo nu le eƒe nukunuwo katã ŋu! 
PSA.105.3	Miƒo adegbe le eƒe ŋkɔ kɔkɔe la ŋu; amesiwo katã dia Yehowa la, ƒe dzi nekpɔ dzidzɔ! 
PSA.105.4	Mibia Yehowa kple eƒe ŋusẽ la se, eye midi eƒe ŋku me ɖaa! 
PSA.105.5	Miɖo ŋu eƒe nukunu, siwo wòwɔ, eƒe dzesiwo kple eƒe nu me fiatsotsowo! 
PSA.105.6	Mi eƒe dɔlawo, Abraham-ƒomeawo, mi eƒe ame tiatiawo, Yakob-viwo, 
PSA.105.7	eya nye Yehowa, mía Mawu la, eƒe ʋɔnudɔdrɔ̃ le anyigbawo kalã dzi. 
PSA.105.8	Aɖo ŋu eƒe nubabla, nya, si wòɖo hena dzidzime akpewo la tegbee, 
PSA.105.9	nu, si wòhla kple Abraham, kple atam, si wòka na Isak, 
PSA.105.10	etsɔe wɔ ɖoɖoe na Yakob kple nubablae na Israel tegbee, 
PSA.105.11	hegblɔ bena: Wòe matsɔ Kanaan-nyigba na, ne wòanye miaƒe domenyinu ƒe gome! 
PSA.105.12	Esime womede ha o, wole ʋee, eye wonye amedzro le edzi ko, 
PSA.105.13	eye woho tso dukɔ gbɔ yi dukɔ gbɔ, tso fiaɖuƒe gbɔ yi dukɔ bubu gbɔ la, 
PSA.105.14	mana amea ɖeke te wo ɖe anyi o, eye wòhe to na fiawo le wo ta. 
PSA.105.15	Migaka asi nye amesiaminawo ŋu o, eye migawɔ vɔ̃a ɖeke nye nyagblɔdilawo o!
PSA.105.16	Eyɔ dɔwuame va anyigba dzi, eye wòŋe abolo ƒe ziɔɖeŋutiwo katã. 
PSA.105.17	Edɔ ŋutsua ɖe ɖe wo ŋgɔ; wotsɔ Yosef dzra kluvii. 
PSA.105.18	Womimi eƒe afɔ ɖe atiboli ŋu, eye woɖee kunyowu me, 
PSA.105.19	vaseɖe ɣeyiɣi, si eƒe nya va me, eye Yehowa ƒe nuƒoƒo lóloe wòdza. 
PSA.105.20	Tete fia la ɖɔ woɖaɖee, dukɔwo dziɖula na woɖe gae. 
PSA.105.21	Etsɔe ɖo aƒetɔ ɖe eƒe aƒe nu kple eƒe nuwo katã dzikpɔlae, 
PSA.105.22	ne wòabla eƒe amegãwo, alesi dze eŋu, eye wòafia nunya eƒe ame tsitsiwo. 
PSA.105.23	Eye Israel va Egipte, eye Yakob nye amedzro le Xam-nyigba dzi. 
PSA.105.24	Eye wòna eƒe dukɔ dzi ŋutɔ, eye wokpɔ ŋusẽ wu woƒe kelɔwo. 
PSA.105.25	Etrɔ woƒe dzi, be woalé fu yeƒe dukɔ, eye woado aye ɖe yeƒe dɔlawo ŋu.
PSA.105.26	Edɔ eƒe dɔla Mose kple Aron, si wòtia la ɖa. 
PSA.105.27	Ewɔ eƒe dzesiwo le wo dome kple nukunuwo le Xam-nyigba dzi. 
PSA.105.28	Eɖo viviti ɖa, eye blukɔ do, ke womebu eƒe nyawo o. 
PSA.105.29	Ena woƒe towo zu ʋu, eye wowu woƒe tɔmelãwo. 
PSA.105.30	Woƒe anyigba dzi gblẽ kple akpɔkplɔwo, keke woƒe fiawo ƒe xɔwo me ke hã. 
PSA.105.31	Eƒo nu, tete togbatowo kple mũwo va woƒe anyigba blibo la dzi. 
PSA.105.32	Ena tsikpewo wu ɖe tsidzadza teƒe kple dzoƒaɖewo ɖe woƒe anyigba dzi. 
PSA.105.33	Eƒo woƒe weinkawo kple gbotiwo ƒu anyi, eye wòŋe woƒe anyigba dzi tiwo. 
PSA.105.34	Eƒo nu, eye ʋetsuviwo kple ʋetrawo ɖo bibibi, 
PSA.105.35	eve woɖu numiemiewo katã le woƒe anyigba dzi, eye woɖu woƒe agble me nukuwo. 
PSA.105.36	Ewo ŋgɔgbeviwo katã lewoƒe anyigba dzi, woƒe ŋusẽwo katã ƒe ŋgɔgbeawo.
PSA.105.37	Ekplɔ wo dzoe kple klosalo kple sika, eye ame kudɔea ɖeke meno woƒe toawo me o. 
PSA.105.38	Dzi dzɔ Egipte le woƒe ʋuʋu la ta, elabena woƒe ŋɔdzi le wo, 
PSA.105.39	Ekeke alilikpo tsyɔ wo dzi, eye wòna dzo na zã me kɔ. 
PSA.105.40	Wobia nu, eye wòhe tegliwo va; dziƒobolo wòtsɔ di ƒo na woe. 
PSA.105.41	Enu agakpe nu, eye tsi ɖuɖu hesi le gbegbe abe tɔsisi ene. 
PSA.105.42	Elabena eɖo ŋku eƒe nya kɔkɔe, si wògblɔ na eƒe dɔla Abraham la dzi. 
PSA.105.43	Eye wòkplɔ eƒe dukɔ la le dzidzɔ me kple eƒe ame dadawo le aseyetsotso me. 
PSA.105.44	Etsɔ dukɔwo ƒe anyigbawo na wo, ne woaxe nusi dukɔwo dagba kpɔ la, woanye wo tɔ; 
PSA.105.45	ne woalé ŋku ɖe eƒe ɖoɖowo ŋu, eye woalé eƒe sewo me ɖe asi. Mikafu Yehowa!
PSA.106.1	Mikafu Yehowa! Miɖa akpe na Yehowa, elabena eƒe dɔme nyo, eye eƒe amenuveve li tegbee! 
PSA.106.2	Amekae ate ŋu agblɔ Yehowa ƒe nutsuwɔwɔwo ade goe, eye wòaɖe gbe ƒã eƒe ŋkɔxɔxɔwo katã? 
PSA.106.3	Woayrã amesiwo léa se la me ɖe asi, eye wowɔa nu dzɔdzɔe ɣeawo katã ɣli. 
PSA.106.4	Yehowa, ɖo ŋku dzinye le wò amenuveve, si nèɖe fi wò dukɔ la nu; tsa wò xɔname va kpɔm ɖa, 
PSA.106.5	ne makpɔ wò ame tiatiawo ƒe dzɔgbenyuie, dzi nadzɔm ɖe wò dukɔ ƒe dzidzɔ ŋu, eye maƒo adegbe akpe ɖe wò domenyinu ŋu! 
PSA.106.6	Míewɔ nuvɔ̃ kpe ɖe mía fofowo ŋu, míeɖa vo, eye míewɔ nu vɔ̃ɖi.
PSA.106.7	Mía fofowo melé ŋku ɖe wò nukunuwo ŋule Egipte o, womeɖo ŋu wò amenuveve geɖeawo o, eye wosẽ to le ƒu la nu, le Avaƒu la nu. 
PSA.106.8	Ke exɔ na wo le eƒe ŋkɔ la ta, ne yeaɖe eƒe ŋusẽ afia. 
PSA.106.9	Eblu ɖe Avaƒu la ta wòmle, eye wòkplɔ wo to tɔ gɔme abe tagba ene. 
PSA.106.10	Exɔ na wo tso ketɔ la si me, eye wòɖe wo mo futɔ la ƒe ŋusẽ me. 
PSA.106.11	Tsi nye tsyo woƒe adikãtɔwo dzi, wo dometɔ ɖeka hɔ̃ hã mekpɔtɔ o, 
PSA.106.12	eye woxɔ eƒe nyawo dzi se hedzi ha le eƒe kafukafu ŋu.
PSA.106.13	Woŋlɔ eƒe dɔwɔwɔwo be kaba, eye womekpɔ eƒe tameɖoɖo sinu o. 
PSA.106.14	Wodzro nu le gbedzi, eye wote Mawu kpɔ le gbedadaƒo. 
PSA.106.15	Ewɔ woƒe didi dzi na wo, eye wòdɔ ƒuɖiɖi glaŋglaŋ ɖe wo ŋu. 
PSA.106.16	Eye woʋã ŋu Mose le asaɖa me kple Yehowa ƒe ame kɔkɔe Aron. 
PSA.106.17	Anyigba ke nu hemi Datan, eye wòtsyɔ Abiram ƒe amehawo dzi. 
PSA.106.18	Dzo bi woƒe amehawo, eye dzoƒaɖe fiã ame vɔ̃ɖiawo. 
PSA.106.19	Wowɔ nyivi le Xoreb gbɔ, eye wode ta agu na legba kɔkɔ la. 
PSA.106.20	Eye wotsɔ woƒe ŋutikɔkɔe ɖɔ li nyitsu, si ɖua gbe, ƒe nɔnɔme. 
PSA.106.21	Woƒe ŋku dzo le Mawu, woƒe xɔnametɔ ta dzi, amesi wɔ nu gãwo le Egipte, 
PSA.106.22	amesi wɔ nukunuwo le Xam-nyigba dzi kple nu dziŋɔwo le Avaƒu la nu. 
PSA.106.23	Tete wòbe, yeatsrɔ̃ wo, ɖe menye eƒe ame tiatia Mose ye tsi tre ɖe gbagbãƒe le eŋku me, ne wòafa eƒe dziku nu, be magagblẽ nu o la!
PSA.106.24	Wodo vlo anyigba nyo la, eye womexɔ eƒe nyawo dzi se o, 
PSA.106.25	woli liʋiliʋi le woƒe agbadɔwo me, eye womeɖo to Yehowa ƒe gbe o. 
PSA.106.26	Tete wòkɔ eƒe asi dzi ɖe wo ŋu, be yeaxlã wo ɖe anyi le gbea dzi, 
PSA.106.27	yeakaka wo viwo ɖe dukɔwo dome, eye yeahlẽ wo de anyigbawo dzi. 
PSA.106.28	Woku ɖe Baal-Peor ŋu, eye woɖu eme kukuwo ƒe vɔsa, 
PSA.106.29	wotsɔ woƒe nuwɔwɔwo ɖo dziku nɛ, eye fuwɔame ɖo wo dome. 
PSA.106.30	Tete Pinexas tso hetso nyo la me, eye fuwɔame la nu tso. 
PSA.106.31	Eye wobui dzɔdzɔenyenye na eya kple eƒe dzidzimeviwo katã tegbee. 
PSA.106.32	Wodo dziku nɛ le dzrewɔtsi la gbɔ, eye le woawo la eme menyo na Mose o ɖo. 
PSA.106.33	Wodo dziku na eƒe gbɔgbɔ, eye nya ge le enu.
PSA.106.34	Wometsrɔ̃ dukɔwo, abe alesi Yehowa gblɔe na wo ene o, 
PSA.106.35	ke boŋ wotsaka kple dukɔwo, eye wosrɔ̃ woƒe nuwɔwɔwo. 
PSA.106.36	Wosubɔ woƒe legbawo, eye wotre zu mɔ na wo, 
PSA.106.37	Eye wotsɔ woƒe ŋutsuviwo kple woƒe nyɔnuviwo sa vɔ na gbetsiwo. 
PSA.106.38	Wokɔ nu maɖifɔ ɖi, si nye woƒe ŋutsuvi kple woƒe nyɔnuvi, siwo wotsɔ sa vɔ na Kanaan-legbawo la, ƒe ʋu, ale be wotsɔ hlɔ̃dodo gblẽ kɔ ɖo na anyigba la. 
PSA.106.39	Wotsɔ woƒe dɔwɔwɔwo ƒo di wo ɖokui, eye wozu ame dzegowo to woƒe nuwɔwɔwo me.
PSA.106.40	Tete Yehowa ƒe dɔmedzoe bi ɖe eƒe dukɔ la ŋu, eye wònyɔ ŋu eƒe ɖomeuyinu la. 
PSA.106.41	Etsɔ wo de asi na dukɔwo, be woƒe ketɔwo naɖu fia ɖe wo dzi. 
PSA.106.42	Woƒe futɔwo xaxa wo ɖo, ale be wobɔbɔ ɖe woƒe ŋusẽ te. 
PSA.106.43	Exɔ na wo zi geɖe; ke woawo se to le woƒe aɖaŋudedewo nu, eye woyi to le woƒe vodadawo me. 
PSA.106.44	Ekpɔ woƒe hiã la ɖa, eye wòse woƒe ɣli. 
PSA.106.45	Eɖo ŋu eƒe nubabla le wo ta, eye wòvee le eƒe amenuveve geɖe la nu. 
PSA.106.46	Eye wòna amesiwo katã ɖe aboyo wo la, kpɔ nublanui na wo.
PSA.106.47	Yehowa, mía Mawu, xɔ na mí, eye naƒo mía nu ƒu tso dukɔwo dome, ne míakafu wò ŋkɔ kɔkɔe la, eye míatsɔ wò kafukafu aƒo adegbee!
PSA.106.48	Woakafu Yehowa, Israel ƒe Mawu, fa, tso mavɔ me yi mavɔ me, eye dukɔ blibo la negblɔ be: Nenɔ alea, mikafu Yehowa!
PSA.107.1	Mida akpe na Yehowa, elabena eƒe dɔme nyo, eye eƒe amenuveve li tegbee! 
PSA.107.2	Amesiwo Yehowa de la, negblɔ alea, amesiwo wòɖe le xaxa me, 
PSA.107.3	eye wòƒo wo nu ƒu tso anyigbawo dzi, tso ɣedzeƒe kple ɣetoɖoƒe, tso anyiehe kple dziehe la!
PSA.107.4	Wotre mɔ le gbedzi kple gbedadaƒo, afisi mɔ mele o; eye womekpɔ du, si me woanɔ o. 
PSA.107.5	Dɔ kple tsikɔ wu wo, nu te woƒe luʋɔ ŋu le wo me. 
PSA.107.6	Tete wodo ɣli na Yehowa le woƒe hiã me; eɖe wo tso woƒe xaxa me 
PSA.107.7	hekplɔ wo to mɔtata dzi, ne woayi du, si me woanɔ la me. 
PSA.107.8	Woawo neda akpe na Yehowa le eƒe amenuveve kple eƒe nukunu, siwo wòwɔ na amegbetɔviwo la ta! 
PSA.107.9	Elabena ena luʋɔ tsikɔwuwo ɖi kɔ, eye wòtsɔ nu nyui di ƒo na luʋɔ dɔwuiwo.
PSA.107.10	Wobɔbɔ nɔ viviti kple blukɔ tsiɖitsiɖi me, eye wobɔ pã wo ɖe hiã kple ga me. 
PSA.107.11	Elabena wosẽ to ɖe Mawu ƒe nyawo ŋu, eye wodo vlo dziƒoʋitɔ la ƒe adaŋudede, 
PSA.107.12	ale be wòtsɔ hiãkame bɔbɔ woƒe dzi ɖe anyi, womu ya, ke xɔnametɔa ɖeke meli ti. 
PSA.107.13	Tete woɖo ɣli na Yehowa le woƒe hiã me, eye wòɖe wo tso woƒe xaxa me. 
PSA.107.14	Eɖe wo tso viviti kple blukɔ tsiɖitsiɖi me, eye wòtso woƒe gawo. 
PSA.107.15	Woawo neda akpe na Yehowa le eƒe amenuveve kple eƒe nukunu, siwo wòwɔ na amegbetɔviwo la ta! 
PSA.107.16	Elabena egbã akɔbligbowo, eye wòfli ga yibɔ gametiwo.
PSA.107.17	Bometsilawo wonye, amesiwo kpe fu le woƒe dzidadawo kple woƒe vodadawo ta. 
PSA.107.18	Nuɖuɖuwo katã nyɔ ŋu na woƒe luʋɔ, ale be woɖo ku ƒe agbo nu. 
PSA.107.19	Tete wodo ɣli na Yehowa le woƒe hiã me, eye wòɖe wo tso woƒe xaxa me. 
PSA.107.20	Edo eƒe nya da wòyɔ dɔ wo, eye wòhe wo tso woƒe ʋe la me. 
PSA.107.21	Woawo neda akpe na Yehowa le eƒe amenuveve kple eƒe nukunu, siwo wòwɔ na amegbetɔviwo la ta; 
PSA.107.22	woawo nesa akpedavɔ, eye woatsɔ aseyetsotso axlẽ eƒe dɔwɔwɔwo afia!
PSA.107.23	Wole ʋuwo me zɔ atsiaƒu dzi, eye wotsa asi le tɔ gãwo dzi. 
PSA.107.24	Wokpɔ Yehowa ƒe dɔwɔwɔwo kple eƒe nukunuwo le tɔ gɔme. 
PSA.107.25	Eƒo nu, eye ahomya tso hemli eƒe tsotsoewo. 
PSA.107.26	Woyi dzi hoo hedze abu me; woƒe luʋɔ lolo gbanaa le xaxa me. 
PSA.107.27	Wole totrom le ya nu, eye wole mumum ahe ahamula ene; eye woƒe nunyawo katã mele ɖeke me o. 
PSA.107.28	Tete wodo ɣli na Yehowa le woƒe hiã me, eye wòɖe wo tso woƒe xaxawo me. 
PSA.107.29	Ena ahom la dze anyi kpoo, eye eƒe tsitsotsoeawo ɖo ho to. 
PSA.107.30	Dzi dzɔ wo be, ɖoɖoe zi le wo nu, eye wòkplɔ wo ɖe ʋutɔkɔ ɖe woƒe didi nu. 
PSA.107.31	Woada akpe na Yehowa le eƒe amenuveve kple eƒe nukunu, siwo wòwɔ na amegbetɔvlwo la ta; 
PSA.107.32	woadoe ɖe dzi le dukɔ la ƒe takpekpe me, eye woakafui le ame tsitsiwo ƒe adaŋu me!
PSA.107.33	Ewɔ tɔsisiwo wòzu gbegbe kple tsidzɔƒewo wozu kuɖinyigba, 
PSA.107.34	anyigba wɔnu zu dzeƒee le edzinɔlawo ƒe nu vɔ̃ɖi wɔwɔ ta. 
PSA.107.35	Etrɔ gbegbe wòzu tsi ta kple kuɖinyigba wòzu tsidzɔƒe. 
PSA.107.36	Etsɔ dɔwuitɔwo ɖo afima, ne woatso du, si me woanɔ; 
PSA.107.37	woaƒã nu ɖe agble me, woade weingblewo, eye woaŋe agble me nukuwo. 
PSA.107.38	Eyra wo, eye wodzi ɖe dzi ŋutɔ, eye meke woƒe lãwo dzi ɖe o. 
PSA.107.39	Wozu ʋee, eye dzɔgbevɔ̃e kple nuxaxa ƒe agba te wo ɖe anyi. 
PSA.107.40	Etrɔ vlododo kɔ ɖe ame ŋkutɔwo dzi, eye wòna wotra mɔ le gbegbe, afisi mɔa ɖeke mele o. 
PSA.107.41	Ke ekɔ ame dahe ɖe dzi tso hiã me, eye wòwɔ eƒe ƒome abe lãha ene. 
PSA.107.42	Dzime dzɔdzɔe tɔwo kpɔe, eye dzi dzɔ wo, eye vɔ̃ɖiwɔwɔwo katã miã nu. 
PSA.107.43	Amesi nye nunyala la, nelé ŋku ɖe esia ŋu, eye wòadze si Yehowa ƒe amenuveve!
PSA.108.1	Hadzidzi, Dawid ƒe ha.
PSA.108.2	Mawu, nye dzi dze eme, madzi ha, eye mate saŋku; nye kafukafu hã awɔe. 
PSA.108.3	Saŋku kple kasaŋku, mifɔ! Menya agudzedze. 
PSA.108.4	Yehowa, makafu wò le dukɔwo dome, eye madzi kafukafuha ne wò le anyigbadzilɔwo dome. 
PSA.108.5	Elabena wò amenuveve kɔ gbɔ dziƒo ta, eye wò nyateƒe datɔ alilikpowo. 
PSA.108.6	Oo Mawu, kɔ dokuiwò dzi gbɔ dziƒo ŋu, eye wò ŋutikɔkɔe nagbɔ anyigba blibo la ta! 
PSA.108.7	Ne woaxe na wò ame lɔlɔ̃wo; tsɔ wò nuɖusi ɖe mí, eye naɖo tom! 
PSA.108.8	Mawu ƒo nu le eƒe kɔkɔeƒe la be: Makpa dzidzɔ, mamã Sixem, eye madzidze Sukot-bali me la. 
PSA.108.9	Gilead enye tɔnye, eye tɔnyee nye Manase; Efrayim enye nye taxenu, eye Yuda anye nye fiatikplɔ; 
PSA.108.10	nye tsileze enye Moab, mada nye atokota ɖe Edom dzi, eye metso aseye ɖe Filistitɔwo ŋu. 
PSA.108.11	Amekae akplɔm ayi du sesẽ la mee, eye ameka akplɔm vaseɖe Edom? 
PSA.108.12	Mawu, ɖe menye wòe gbe mi oa, Mawu, eye mèho kple míaƒe aʋakɔwo oa? 
PSA.108.13	Kpe ɖe mía ŋu ɖe míaƒe ketɔwo ŋuti, elabena amegbetɔ ƒe xɔname mele ɖeke me o! 
PSA.108.14	Mawue míatsɔ awɔ kalẽe, eye eya anyã avuzi le míaƒe ketɔwo dzi.
PSA.109.1	Dawid ƒe ha na henɔ la.
PSA.109.1	Wò, nye kafukafu ƒe Mawu, megazi kpi o! 
PSA.109.2	Elabena ame vɔ̃ɖiwo kple alakpadalawo ƒe nu ke ɖe ŋunye, eye wotsɔ alakpaɖewo ƒo nu kplim. 
PSA.109.3	Wotsɔ fuléamenyawo ɖe to ɖem, eye wowɔ avu kplim yakatsyɔ. 
PSA.109.4	Wolém ɖe ke me ɖe nye lɔlɔ̃ teƒe; gbedodoɖa sɔŋ ko nyama mezu. 
PSA.109.5	Wotsɔ vɔ̃ ɖo nyui teƒe nam kple fuléle ɖo nye lɔlɔ̃ teƒe.
PSA.109.6	Da ame vɔ̃ɖi ɖe eŋu, eye Satana netsi tre ɖe eƒe nuɖusi me! 
PSA.109.7	Nenye ame ɖifɔ le ʋɔnudɔdrɔ̃ me, eye eƒe gbedodoɖa nezu nuvɔ̃! 
PSA.109.8	Eƒe ŋkekewo nezu ʋee, eye ame bubu nexɔ eƒe dɔ! 
PSA.109.9	Viawo nezu tsyɔ̃eviwo, eye srɔ̃a nezu ahosi! 
PSA.109.10	Viawo nenɔ tsa glãla tsam anɔ nu biam, eye woadi nu le adzɔge tso woƒe aƒedowo gbɔ! 
PSA.109.11	Fetɔ nehe eƒe nuwo katã ɖe akɔme, eye ame tutɔwo neha nusiwo wòwɔ ɖɔ kpɔ la! 
PSA.109.12	Amea ɖeke meganɔ anyi nɛ, si ave enu o, eye amea ɖeke megakpɔ nublanui na eƒe tsyɔ̃eviwo o! 
PSA.109.13	Woatsrɔ̃ eƒe dzidzimeviwo, eye woƒe ŋkɔ netutu ɖa le ƒome, si adze eyome la me! 
PSA.109.14	Woaɖo ŋu fofoawo ƒe vodada le Yehowa gbɔ, eye womegatutu dada ƒe nuvɔwo ɖa o; 
PSA.109.15	ke boŋ woana Yehowa ŋku me ɖaa, eye netsrɔ̃ woƒe ŋkɔ ɖa le anyigba dzi! 
PSA.109.16	Elabena meɖo ŋku dɔmenyowɔwɔ dzi o, ke boŋ eli hiãtɔ kple ame dahe kpakple amesi ƒe dzi le nu xam la yome be, yeawui. 
PSA.109.17	Elɔ̃ fiƒode, eyata neva edzi; yayra ƒe nu menyo eŋu o, eyata nenɔ adzɔge nɛ! 
PSA.109.18	Eta fiƒode abe avɔ ene, eyata neɖo lãme nɛ abe tsi ene kple eƒe ƒuwo me abe ami ene! 
PSA.109.19	Nenye eƒe avɔ, si wòtana, kple alidziblanu si wòblaa ali dzi ɖaae! 
PSA.109.20	Esia nenye nye ketɔwo kple amesiwo le nye gblɔm ɖe ŋunye la, ƒe fetu tso Yehowa gbɔ!
PSA.109.21	Ke wò, Aƒetɔ Yehowa, wɔ nam le wò ŋkɔ la ta; esiwò amenuveve nyo ŋuti la ɖem! 
PSA.109.22	Elabena hiãkpela kple ame dahe menye, eye nye dzi xɔ abi ɖe dɔme nam. 
PSA.109.23	Nenye yi abe vɔvɔli, si le to ɖom la ene, eye woʋuʋum abe ʋetsuvi ene. 
PSA.109.24	Nye klo zu hehe le nutsitsidɔ ta, eye ami no le lã me nam. 
PSA.109.25	Nyea mezu alɔmeɖenu na wo, wokpɔm, eye woʋuʋu ta.
PSA.109.26	Kpe ɖe ŋunye, Yehowa, nye Mawu, xɔ nam le wò amenuveve la nu! 
PSA.109.27	Ekema woadze sii be, wò asie nye esia, eye wò Yehowa ye wɔe. 
PSA.109.28	Woaƒo fi ade faa, ke wò la, ayra tsã; ne wotso ɖe ŋunye hã, woaɖu ŋukpe; ke wò dɔla ya akpɔ dzidzɔ. 
PSA.109.29	Nye ketɔwo ata vlododo, eye woado ŋukpe abe awu ʋlaya ene. 
PSA.109.30	Matsɔ nye nu ada akpe na Yehowa vevie, eye makafui le ame geɖewo dome. 
PSA.109.31	Elabena ele tsitre ɖe ame dahe la ƒe nuɖusi me, ne yeaxɔe tso amesiwo le fɔ bumee la si me.
PSA.110.1	Dawid ƒe ha.
PSA.110.1	Yehowa gblɔ na nye Aƒetɔ be: Bɔbɔ nɔ nye nuɖusi me, vaseɖe esime matsɔ wò fulɔwo awɔ wò afɔɖodzinu! 
PSA.110.2	Yehowa ado wò ŋusẽ ƒe fiatikplɔ da tso Zion be: Ɖu fia le wo futɔwo titina! 
PSA.110.3	Wò dukɔ atsɔ eɖokui ake wò le wò aʋakpegbe, eye wò ɖekakpuiwo anɔ atsyɔ̃ɖoɖo kɔkɔe me ado na wò abe zãmu tso agudzedze ƒe dɔ me ene. 
PSA.110.4	Yehowa ka atam, eye mavee akpɔ o be: Wòe nye nunɔla tegbee le Melxizedek ƒe kɔa nu. 
PSA.110.5	Aƒetɔ la le wò nuɖusi me, agbã fiawo le dɔmedzoe me nyanyanya. 
PSA.110.6	Adrɔ̃ ʋɔnu le dukɔwo dome; atsɔ ame kukuwo ayɔ teƒe kekewoe, eye wòagbã ametawo ɖi. 
PSA.110.7	Tɔʋu, si le mɔ to la me, wòano tsi le; eyata awu ta dzi:
PSA.111.1	Mikafu Yehowa!
PSA.111.1	Makafu Yehowa tso dzi blibo me le dzime dzɔdzɔe tɔwo ƒe adaŋu me kple amehawo dome. 
PSA.111.2	Yehowa ƒe dɔwɔwɔ lolo, amesiwo katã dzrom wole la, dia eyome. 
PSA.111.3	Gãnyenye kple atsyɔ̃ nye eƒe nuwɔwɔ, eye eƒe dzɔdzɔenyenye li tegbee. 
PSA.111.4	Edo ŋkuɖodzinu eƒe nukunuwo ŋu, amenuvela kple nublanuikpɔla enye Yehowa. 
PSA.111.5	Ena nuɖuɖu amesiwo vɔ̃nɛ la; eɖoa ŋku eƒe nubabla dzi tegbee. 
PSA.111.6	Ede eƒe nuwɔwɔ ƒe ŋusẽ fia eƒe dukɔ la, esime wòtsɔ dukɔwo ƒe domenyinu na wo. 
PSA.111.7	Eƒe asinudɔwɔwɔwo nye nyateƒe kple ʋɔnudɔdrɔ̃, eye eƒe sewo katã le eteƒe; 
PSA.111.8	elia ke wo ɖaa tegbee, eye wòwɔ wo le nyateƒe kple nuteƒewɔwɔ me. 
PSA.111.9	Eɖo ɖeɖe ɖe eƒe dukɔ, eye wòɖo eƒe nubabla anyi tegbee; eƒe ŋkɔ le kɔkɔe, eye ŋɔdzi le eŋu. 
PSA.111.10	Yehowa vɔvɔ̃ enye nunya ƒe gɔmetoto; amesiwo katã léa eme la, gɔmesese nyui sua wo si; eƒe kafukafu li tegbee.
PSA.112.1	Mikafu Yehowa!
PSA.112.1	Woayra ŋutsu, si vɔ̃a Yehowa, eye wòkpɔa dzidzɔ le eƒe seawo ŋu vevie. 
PSA.112.2	Ŋusẽ anɔ viawo ŋu le anyigba dzi, eye woayra dzime dzɔdzɔe tɔwo ƒe ƒome. 
PSA.112.3	Nu geɖe kple kesinɔnu le eƒe me, eye eƒe dzɔdzɔenyenye li tegbee. 
PSA.112.4	Amenuvela, nublanuikpɔla kple dzɔdzɔetɔ nye kekeli dze na nuteƒewɔlawo le viviti me. 
PSA.112.5	Eme anye na ŋutsu, si naa nu ame, eye wòdoa nu na ame; eya ƒe nya aɖu dzi le ʋɔnudɔdrɔ̃ nu. 
PSA.112.6	Elabena ke maɖe le ete akpɔ o tegbee; ame dzɔdzɔe anɔ anyi hena ŋkuɖoɖodzi tegbee. 
PSA.112.7	Nya vɔ̃ sesea ɖeke madzi ŋɔ nɛ o, eƒe dzi dzea eme, eye wòɖoa dzi ɖe Yehowa ŋu. 
PSA.112.8	Dzi le eƒo mavɔ̃ o, vaseɖe esime wòakpɔ eƒe ketɔwo ta ɖa. 
PSA.112.9	Enaa nu ame dahewo fũ, eƒe dzɔdzɔenyenye li tegbee, eye eƒe dzo ade dzi le bubu me. 
PSA.112.10	Ame vɔ̃ɖi kpɔe, eye dzi kui, eɖu aɖukli, eye wòabu ɖa. Ame vɔ̃ɖiwo ƒe didi nu ayi.
PSA.113.1	Mikafu Yehowa!
PSA.113.1	Mi Yehowa ƒe dɔlãwo, mikafu Yehowa ƒe ŋkɔ, mikafui! 
PSA.113.2	Woakafu Yehowa ƒe ŋkɔ tso fifia vaseɖe mava me! 
PSA.113.3	Woakafu Yehowa ƒe ŋkɔ tso ɣedzeƒe vaseɖe eƒe toɖoƒe! 
PSA.113.4	Yehowa ɖo kpo ɖe dukɔwo katã dzi, eƒe ŋutikɔkɔe ɖo kpo ɖe dziƒo dzi.
PSA.113.5	Amekae ɖe Yehowa, mía Mawu la, amesi bɔbɔ nɔ dzi me, 
PSA.113.6	amesi le ame bɔbɔɖeanyiwo kpɔm ɖa le dziƒo kple anyigba dzi la nu? 
PSA.113.7	Eya, amesi fɔ ame tsa la tso ʋuʋudedi me kple ame dahe la tso ba me; 
PSA.113.8	ne wòatsɔe aɖo bubumewo gbɔ, aɖo eƒe dukɔ la ƒe bubumewo gbɔ; 
PSA.113.9	amesi na konɔ la nɔa aƒe me, ne wòakpɔ dzidzɔ ahe vidada ene. Mikafu Yehowa!
PSA.114.1	Esime Israel nu tso Egipte, Yakob ƒe aƒe la tso fiafialawo dome la, 
PSA.114.2	Yuda nye eƒe kɔkɔeƒe, eye Israel nye eƒe fiaɖuƒe. 
PSA.114.3	Atsiaƒu kpɔe, eye wosi, Yordan gbugbɔ ɖe megbe; 
PSA.114.4	towo ti kpo abe agbowo ene, togbɛwo abe alẽviwo ene. 
PSA.114.5	Atsiaƒu, nya kae dzɔ, be nèsi, wò, Yordan, be nègbugbɔ ɖe megbe? 
PSA.114.6	Mi towo, be miele kpo tim abe agbowo ene, eye mi togbɛwo abe alẽviwo ene? 
PSA.114.7	Anyigba, dzidzi neƒo wò le Aƒetɔ la ŋku me, le Yakob ƒe Mawu la ŋku me; 
PSA.114.8	amesi na agakpe zu tsíta, eye ahliha zu tsidzɔƒe!
PSA.115.1	Menye míawo o, Yehowa, menye míawo ŋu nade bubui o, ke boŋ wò ŋkɔ la ŋue le wò amenuveve kple wò nyateƒe la ta! 
PSA.115.2	Nukaŋuti dukɔwo anɔ gbɔgblɔm be: Atike ga woƒe Mawu la le? 
PSA.115.3	Mía Mawu le dziƒo, nusianu, si dze eŋu la, wòwɔna.
PSA.115.4	Woƒe legbawo nye klosalo kple sika, amegbetɔ ƒe asinudɔwɔwɔwo wonye. 
PSA.115.5	Nu li na wowomeƒoa nu o; ŋku li na wo, womekpɔa nu o; 
PSA.115.6	to li na wo, womesea nu o; ŋɔti li na wo, womeʋẽa nu sena o; 
PSA.115.7	asi li na wo, wometea nu kpɔna o; afɔ li na wo, womezɔa azɔli o, eye womeƒoa nu toa ve me o. 
PSA.115.8	Amesiwo wɔa wo kple amesiwo katã ɖoa dzi ɖe wo ŋu la, sɔ kpli wo.
PSA.115.9	Israel ɖo dzi ɖe Yehowa ŋu; woƒe xɔname kple akpoxɔnu wònye! 
PSA.115.10	Aron ƒe aƒe, miɖo dzi ɖe Yehowa ŋu; woƒe xɔname kple akpoxɔnu wònye! 
PSA.115.11	Mi amesiwo vɔ̃a Yehowa, miɖo dzi ɖe Yehowa ŋu; woƒe xɔname kple akpoxɔnu wònye! 
PSA.115.12	Yehowa ɖo ŋku mía dzi; ayra Israel ƒe aƒe la, ayrae; ayra Aron ƒe aƒe la; 
PSA.115.13	ayra amesiwo vaa Yehowa, ɖeviwo kple tsitsiawo siaa. 
PSA.115.14	Yehowa adzi mia kple mia viwo de dzi. 
PSA.115.15	Yehowa, dzikple anyigbawɔla, ƒe ame yayrawo mienye.
PSA.115.16	Dziƒo enye dziƒo na Yehowa, ke etsɔ anyigba na amegbetɔviwo. 
PSA.115.17	Menye ame kukuwoe akafu Yehowa o, alo amesiwo katã yi aʋli me la o; 
PSA.115.18	boŋ míawoe akafu Yehowa tso fifia vaseɖe mavɔ me. Mikafu Yehowa!
PSA.116.1	Melɔ̃ Yehowa, elabena eɖo to nye gbe kple nye kokoƒoƒo. 
PSA.116.2	Elabena eƒu to anyi ɖe ŋunye, eyata mayɔe le nye agbe me ŋkekewo me. 
PSA.116.3	Ku ƒe kawo ɖe to ɖem, tsiẽƒe ƒe ŋɔdzi lém, eye mekpe hiã kple nuxaxa. 
PSA.116.4	Tete meyɔ Yehowa ƒe ŋkɔ be: Oo Yehowa, ɖe nye luʋɔ! 
PSA.116.5	Amenuvela kple dzɔdzɔetɔ enye Yehowa, nublanuikpɔla enye Mawu. 
PSA.116.6	Yehowa kpɔa amesiwo ŋu wɔna mele o la ta; megbɔdzɔ, ke exɔ nam. 
PSA.116.7	Nye luʋɔ, gagbɔ ɖe me, elabena Yehowa wɔ nyui na wò! 
PSA.116.8	Elabena eɖe nye luʋɔ tso ku me, nye ŋku tso aɖatsi me kple nye afɔ tso anyidzedze me. 
PSA.116.9	Mazɔ le Yehowa ŋku me le agbagbeawo ƒe anyigba dzi.
PSA.116.10	Mexɔna sena, eyata meƒoa nu; ke wokaa hiãm ŋutɔ. 
PSA.116.11	Esime dzi ɖe le ƒonye la, megblɔ be: Amegbetɔwo katã nye alakpadalawo 
PSA.116.12	Aleke maɖo dɔmenyo, siwo katã Yehowa wɔ nam la, teƒe nɛ? 
PSA.116.13	Maka xɔname ƒe kplu la dzi ayɔ Yehowa ƒe ŋkɔ. 
PSA.116.14	Maxe nye adzɔgbeɖefe na Yehowa le eƒe dukɔ blibo la ŋku me. 
PSA.116.15	Eƒe ame kɔkɔewo ƒe ku nye nu xɔasi le Yehowa ŋku me. 
PSA.116.16	Oo Yehowa, wò dɔla menye, wò dɔla, si nye wò dɔlanyɔnu ƒe vi la, menye; wòe tu nye bablawo. 
PSA.116.17	Wòe mase ekpedavɔ na, eye mayɔ Yehowa ƒe ŋkɔ. 
PSA.116.18	Maxe nye adzɔgbeɖefe na Yehowa le eƒe dukɔ blibo la ŋku me, 
PSA.116.19	le Yehowa ƒe aƒe ƒe xɔxɔnuwo, le mewò, Yerusalem. Mikafu Yehowa!
PSA.117.1	Mi dukɔwo katã, mikafu Yehowa, midoe ɖe dzi, mi anyigbadzitɔwo katã; 
PSA.117.2	elabena amenuveve sɔ gbɔ ɖe mía dzi, eye Yehowa ƒe nuteƒewɔwɔ li tegbee. Mikafu Yehowa!
PSA.118.1	Mida akpe na Yehowa, elabena eƒe dɔme nyo, eye eƒe amenuveve li tegbee! 
PSA.118.2	Israel negblɔ be: Eƒe amenuveve li tegbee! 
PSA.118.3	Aron ƒe aƒe negblɔ be: Eƒe amenuveve li tegbee! 
PSA.118.4	Amesiwo vɔ̃a Yehowa la, negblɔ be: Eƒe amenuveve li tegbee!
PSA.118.5	Meyɔ Yehowa le xaxa me, Yehowa tɔ nam hetsɔm ɖo teƒe keke. 
PSA.118.6	Yehowa li kplim, nyemavɔ̃ o, nuka amegbetɔ awɔm? 
PSA.118.7	Yehowa li kplim, enye xɔnametɔ nam, eye makpa nye ketɔwo ɖa kple ŋku. 
PSA.118.8	Enyo be, woasi Yehowa atso, wu esi woaɖo dzi ɖe amegbetɔwo ŋu. 
PSA.118.9	Enyo be, woasi Yehowa atso, wu esi woaɖo dzi ɖe amegãwo ŋu.
PSA.118.10	Dukɔwo katã ƒo kɔ ɖe ŋunye, Yehowa ƒe ŋkɔ dzi metsrɔ̃ wo ɖa le. 
PSA.118.11	Woƒo kɔ ɖe ŋunye, ẽ, woƒo kɔ ɖe ŋunye, Yehowa ƒe ŋkɔ dzi matsrɔ̃ wo da le. 
PSA.118.12	Woƒo kɔ ɖe ŋunye abe anyiwo ene, eye wotsi ahe aŋɔkadzo ene, Yehowa ƒe ŋkɔ dzi matsrɔ̃ wo ɖa le. 
PSA.118.13	Enya tu asim, be madze anyi, ke Yehowa xɔ nam.
PSA.118.14	Nye ŋusẽ kple nye ha enye Yehowa, eye wònye nye xɔname. 
PSA.118.15	Aseye kple dzidzɔɣli le didim le ame dzɔdzɔewo ƒe agbadɔwo me be: Yehowa ƒe nuɖusi wɔa kalẽ! 
PSA.118.16	Yehowa ƒe nuɖusi ɖea dzi, Yehowa ƒe nuɖusi wɔa kalẽ! 
PSA.118.17	Nyemaku o, ke boŋ mana agbe axlẽ Yehowa ƒe ɖówɔwɔwo afia. 
PSA.118.18	Yehowa he to nam, gake medem asi na ku o.
PSA.118.19	Miʋu dzɔdzɔenyenyegbowo nam, ne mage ɖe eme ada akpe na Yehowa. 
PSA.118.20	Yehowa ƒe agboe nye esia, ame dzɔdzɔewoe age ɖe eme. 
PSA.118.21	Meda akpe na wò, be nèɖo tom, eye nènye xɔnametɔ nam. 
PSA.118.22	Kpe, si xɔtulawo gbe la, eyae trɔ zu dzogoedzikpe. 
PSA.118.23	Yehowa gbɔ esia tso, enye nukunu le míaƒe ŋkuwo me.
PSA.118.24	Esia nye ŋkeke, si Yehowa wɔ, mina míatso aseye, eye míakpɔ dzidzɔ ɖe eŋu! 
PSA.118.25	Oo Yehowa, xɔ na mí, Yehowa, na wòadze edzi dzro! 
PSA.118.26	Woayra amesi gbɔna le Yehowa ƒe ŋkɔ dzi! Míeyra mi tso Yehowa ƒe me. 
PSA.118.27	Yehowa enye Mawu, eye wòklẽ na mí. Mibla ŋkekenyuie vɔsalãwo kple ka de vɔsamlekpui la ƒe dzowo ŋu! 
PSA.118.28	Nye Mawu nenye, mada akpe na wò; nye Mawu, mado wò ɖe dzi. 
PSA.118.29	Mida akpe na Yehowa, elabena eƒe dɔme nyo, eye eƒe amenuveve li tegbee!
PSA.119.1	Woayra amesiwo fɔɖiɖi mele woƒe azɔlime ŋu o, amesiwo zɔna le Yehowa ƒe se la me. 
PSA.119.2	Woayra amesiwo wɔa eƒe ɖaseɖiɖiwo dzi, amesiwo dinɛ tso dzi blibo me; 
PSA.119.3	womewɔa nu vɔ̃ɖia ɖeke hã o, eye wozɔa eƒe mɔwo dzi. 
PSA.119.4	Edo wò sededewo di, ne woalé wo me ɖe asi pɛpɛpɛ. Oo, ɖe ŋusẽ anɔ nye azɔlime ŋu, be malé ŋku ɖe wò ɖoɖowo ŋu! 
PSA.119.6	Ekema ŋu makpem o, nenye be, meɖe ŋku ɖe wò seawo katã. 
PSA.119.7	Matsɔ dzi, si toa mɔ ɖeka la, ada akpe na wò, ne mesrɔ̃ wò ɖoɖo dzɔdzɔeawo, 
PSA.119.8	Malé ŋku ɖe wò ɖoɖowo ŋu, megagblẽm di keŋkeŋ o!
PSA.119.9	Aleke ɖekakpui alẽ eƒe mɔ atsɔ fɔɖiɖi manɔmee? Ne elé ŋku ɖe eɖokui ŋu ɖe wò nya la nu. 
PSA.119.10	Medi wò tso dzi blibo me, megana matra tso wò seawo gbɔ o! 
PSA.119.11	Meɣla wò nyawo ɖe nye dzi me, ne nyemagawɔ nuvɔ̃ ɖe ŋuwò o. 
PSA.119.12	Yehowa, woakafu wò, fia wò ɖoɖowom! 
PSA.119.13	Matsɔ nye nuyiwo axlẽ wò nu me ɖoɖowo katã afia. 
PSA.119.14	Mekpe dzidzɔ ɖe wò ɖaseɖiɖi ƒe mɔwo ŋu abe ɖe kesinɔnu vovovowo ŋu ene. 
PSA.119.15	Maɖe ŋugble le wò sededewo ŋu, eye maɖe ŋku ɖe wò mɔwo. 
PSA.119.16	Nye dzeme akɔ ɖewò ɖoɖowo ŋu, nyemaŋlɔ wo be o.
PSA.119.17	Wɔ nyuie na wò dɔla, ne mana agbe ale ŋku ɖe wò nya la ŋu. 
PSA.119.18	Klo nu ɖa le nye ŋku dzi, ne makpa nukunuwo le wò se la me! 
PSA.119.19	Amedzroe menye le anyigba dzi; megaɣla wò se la ɖem o! 
PSA.119.20	Wò ɖoɖowo yome didi ɣesiaɣi na nye luʋɔ gbã gudugudu. 
PSA.119.21	Eblu ɖe dadala, siwo woƒo fi de la ta, amesiwo tra tso wò se la gbɔ. 
PSA.119.22	Mli ŋukpe kple vlodoame da le ŋunye, elabena meléa ŋku ɖe wò ɖaseɖiɖiwo ŋu! 
PSA.119.23	Ne amegãwo kpe ta, eye wole nu ƒom le ŋunye hã, wò dɔla dea ŋugble le wò ɖoɖowo ŋu. 
PSA.119.24	Wò ɖaseɖiɖiwo nye nye dzidzɔ kple adaŋudelawo nam.
PSA.119.25	Nye luʋɔ le ɖe anyigba ŋu, gbɔ agbem le wò nya la nu. 
PSA.119.26	Mexlẽ nya fia le nye zɔzɔme ŋu, eye nèɖo tom. Fia wò ɖoɖowom. 
PSA.119.27	Na mase wò sededewo ƒe mɔwo gɔme, eye mayi tame le wò nukunuwo ŋu. 
PSA.119.28	Nye luʋɔ fa aɖatsi le nuxaxa ta; fam ɖe tsitrenu le wò nya la nu! 
PSA.119.29	Te aʋatsomɔ ɖe aga tso gbɔnye, eye natsɔ wò se la ve nunye! 
PSA.119.30	Metia nyateƒemɔ, eye metsɔ wò ɖoɖowo tu enyi ɖe ŋkunye me. 
PSA.119.31	Yehowa, meku ɖe wò ɖaseɖiɖiwo ŋu, megana ŋu nakpem o. 
PSA.119.32	Maƒu du le wò sewo ƒe mɔ dzi, elabena èvu nye dzi gbloto.
PSA.119.33	Yehowa, fia wò ɖoɖo ƒe mɔm, eye malé ŋku ɖe eŋu vaseɖe nuwuwu! 
PSA.119.34	Na gɔmesesem, ne malé ŋku ɖe wò se la ŋu, eye malé eme ɖe asi tso dzi blibo me. 
PSA.119.35	Na mato wò se la ƒe mɔ dzi, elabena eƒe nu nyo ŋunye. 
PSA.119.36	Bi nye dzi de wò ɖaseɖiɖiwo ŋu, eye menye de ŋubiabia ŋu o. 
PSA.119.37	Ɖe nye ŋku ɖa le nu dzodzrowo kpɔkpɔ ŋu. Gbo agbem le wò mɔ dzi! 
PSA.119.38	Wɔ wò ŋugbe, si nèdo na amesiwo vɔ̃a wò la, dzi na wò dɔla. 
PSA.119.39	Na nye ŋukpe, si vɔ̃m mele la, nu nayi; elabena wò ɖoɖowo nyo. 
PSA.119.40	Kpɔ ɖa, wò sewo le dzroyem; tsɔ wò dzɔdzɔenyenye gbɔ agbem.
PSA.119.41	Yehowa, wò amenuveve kple wò xɔname neva dzinye le wò ŋugbedodo la nu, 
PSA.119.42	ne maɖo nye ŋu na amesi le alɔme ɖem le ŋunye la; elabena meɖo ŋu ɖe wò nya ŋu. 
PSA.119.43	Megaɖe nyateƒenya la ɖa le nunye keŋkeŋ o, elabena mele wò ɖoɖowo sinu dzɔm. 
PSA.119.44	Malé ŋku ɖe wò se la ŋu ɣesiaɣi ɖaa tegbee, 
PSA.119.45	eye mazɔ le teƒe keke, elabena medi wò se la yome. 
PSA.119.46	Maƒo nu le wò ɖaseɖiɖi la ŋu le fiawo ŋku me, eye ŋu makpem o. 
PSA.119.47	Nye dzeme akɔ ɖe wò se, siwo melɔ̃na la ŋu. 
PSA.119.48	Mawu nye alɔ dzi ɖe wò se, siwo melɔ̃na la ŋu, eye made ŋugble le wò ɖoɖowo ŋu.
PSA.119.49	Wɔ wò nya dzi na wò dɔla, le esi nèna mele mɔ kpɔm ta. 
PSA.119.50	Esia nye akɔfafa nam le nye hiã me be, wò nye la gbɔ agbem. 
PSA.119.51	Dadalawo le fewu ɖum le ŋunye vevie ŋutɔ, ke nyemete ɖe aga le wò se la ŋu o. 
PSA.119.52	Yehowa, meɖo ŋu wò se le tso mavɔ me ke, eye mete akɔ ne ɖokuinye. 
PSA.119.53	Dzi kum heliheli ɖe ame vɔ̃ɖi, siwo gblẽ wò see ɖi la ŋuti. 
PSA.119.54	Wò ɖoɖoanyiwo nye hadzidzi nam le aƒe, si me menye amedzro le. 
PSA.119.55	Yehowa, meɖoa ŋu wò ŋkɔ le zã me, eye meléa ŋku ɖe wò se la ŋu. 
PSA.119.56	Esia su asinye, elabena medzra wò sededewo ɖo.
PSA.119.57	Yehowa enye nye gome, megblɔ be, malé ŋku ɖe wò nyawo ŋu. 
PSA.119.58	Meƒo koko na wò tso dzi blibo me, ve nenye le wò ŋugbedodo la nu. 
PSA.119.59	Mebu tame le nye zɔzɔme ŋu, eye metrɔ nye afɔ ɖe wò ɖaseɖiɖiwo ŋu. 
PSA.119.60	Mewɔ kaba, be malé ŋku ɖe wò seawo ŋn, eye nyemalala o. 
PSA.119.61	Ame vɔ̃ɖiwo ƒe kawo ɖe to ɖem, ke nye ŋku medzo le wò se la dzi o. 
PSA.119.62	Mefɔ le zãtiƒe, be mada akpe na wò le wò ɖoɖo dzɔdzɔeawo ta? 
PSA.119.63	Xɔlɔ̃ menye na amesiwo katã vɔ̃a wò kple amesiwo léa ŋku de wò sededewo ŋu. 
PSA.119.64	Yehowa, wò amenuveve yɔ anyigba dzi fũ; fia wò ɖoɖowom.
PSA.119.65	Yehowa, èwɔ nyuie na wò dɔla le wò nya la nu. 
PSA.119.66	Fia gɔmesese nyui kple nunyam; elabena mexɔ wò nya dzi se. 
PSA.119.67	Hafi woava bɔbɔm ɖe anyi la, metra mɔ, ke azɔ le melé ŋku ɖe wò nya ŋu. 
PSA.119.68	Wò dɔme nyo, eye nèwɔa nu nyui, fia wò ɖoɖowom. 
PSA.119.69	Dadalawo da alakpa ɖe asinye; ke nyea melé wò seawo me ɖe asi tso dzi blibo me. 
PSA.119.70	Woƒe dzi ku ami ahe ami ene, ke nyea mekpɔ dzidzɔ le wò seawo ŋu. 
PSA.119.71	Enyo nam ŋutɔ be, wobɔbɔm ɖe anyi, ne masrɔ̃ wò ɖoɖowo. 
PSA.119.72	Wò nu me sewo nyo nam wu sika kple klosalo akpe nanewo.
PSA.119.73	Wò asiwo wɔm, eye woɖɔm ɖo; fia nunyam, ne masrɔ̃ wò seawo! 
PSA.119.74	Amesiwo vɔ̃a wò la, woakpɔm ahakpɔ dzidzɔ, elabena mele wò nya la sinu kpɔm. 
PSA.119.75	Yehowa, menyae be, wò ʋɔnudɔdrɔ̃wo le eteƒe, eye nèbɔbɔm ɖe anyi le nyateƒe la me. 
PSA.119.76	Wò amenuveve nenye akɔfafa nam le wò ŋugbedodo na wò dɔla la nu. 
PSA.119.77	Wò nublanuikpɔkpɔ neva dzinye, ne mana agbe, elabena wò se la enye nye dzidzɔ. 
PSA.119.78	Ŋu nekpe dadalawo, elabena wotem ɖe anyi yakatsyɔ; ke nyea wò seawo ŋu medea ŋugble lena. 
PSA.119.79	Amesiwo vaa wò kple amesiwo nya wò ɖaseɖiɖiwo, netrɔ ɖe ŋunye. 
PSA.119.80	Fɔɖiɖi meganɔ nye dzi ŋu le wò ɖoɖowo me, ne ŋu nakpem o.
PSA.119.81	Nu le nye luʋɔ ŋu le wò xɔnɔme didi me wò nye sinu kpɔm mele. 
PSA.119.82	Nu te nye ŋkuwo ŋu le wò ŋugbedodo didi me be: Ɣe kaɣi nafa akɔ nam? 
PSA.119.83	Elabena ne mele abe lãgbɔlẽgolo, si le dzokɔ ene hã, nyemɔŋlɔ wò ɖoɖowo be o. 
PSA.119.84	Wò dɔla ƒe ŋkekewo la, nenie wole? Gbekagbe nadrɔ̃ ʋɔnu yonyemetilawo? 
PSA.119.85	Dadalawo ɖe ne num, wo amesiwo mewɔa nu ɖe wò se la nu o. 
PSA.119.86	Wò seawo katã nye nyateƒe; wole yonyeme tim yakatsyɔ, xɔ nam! 
PSA.119.87	Ekpɔtɔ vie wotsrɔ̃m ɖa le anyigba dzi kloe, ke nyemegblẽ wò seawo ɖi o. 
PSA.119.88	Gbɔ agbem le wò amenuveve la nu, eye malé ŋku ɖe wò nu me ɖaseɖiɖiwo ŋu.
PSA.119.89	Yehowa, wò nya la li ke ɖe dziƒo tegbee. 
PSA.119.90	Wò nuteƒewɔwɔ li tso dzidzime yina dzidzime, èɖo anyigba anyi, eye wòtɔ ɖe tsitrenu. 
PSA.119.91	Woli vaseɖe egbe, elabena wo katã wole suhɔwòm. 
PSA.119.92	Ɖe menye wò see nye nye dzidzɔ o la, anye ne metsrɔ̃ ɖe nye hiã me. 
PSA.119.93	Nyemaŋlɔ wò sewo be tegbee o, elabena woawo nétsɔ gbɔ agbem. 
PSA.119.94	Tɔwò menye, xɔ nam, elabena mebiaa wò seawo ta sena. 
PSA.119.95	Ame vɔ̃ɖiwo de xa ɖe ŋunye, be yewoatsrɔ̃m, ke nye la meléa ŋku ɖe wò ɖaseɖiɖiwo ŋu. 
PSA.119.96	Mekpɔ nuwo katã ƒe nuwuwu, ke seƒeɖo meli na wò se la o.
PSA.119.97	Aleke gbegbe nyemehelɔ̃a wò se lae o! Nye ŋugbledede wonye ɖaa. 
PSA.119.98	Wò se la wɔm nunyalae wu nye futɔwo, elabena tɔnyee wonye tegbee. 
PSA.119.99	Medze nunya wu nye nufialawo katã, elabena wò ɖaseɖiɖiwo nye nye ŋugbledede. 
PSA.119.100	Mese nu gɔme wu ame tsitsiwo, elabena melé wò seawo me ɖe asi. 
PSA.119.101	Mete nye afɔ ɖe megbe tso toƒe vɔ̃ɖiwo katã gbɔ, ne malé ŋku de wò nya ŋu. 
PSA.119.102	Nyemete ɖa le wò ɖoɖowo ŋu o, elabena wòe fia num. 
PSA.119.103	Wo nyawo vivi na nye veme wu anyitsi le nye nu me. 
PSA.119.104	Wò sewo na medze nunya, eyata melé fu aʋatsomɔwo katã.
PSA.119.105	Wò nya enye akaɖi na nye afɔ kple kekeli na nye toƒe. 
PSA.119.106	Meka atam, eye nyemagbe edziwɔwɔ o be: Malé ŋku de wò ɖoɖo dzɔdzɔeawo ŋu. 
PSA.119.107	Wobɔbɔm ɖe anyi ŋutɔ, Yehowa, gbɔ agbem le wò nya la nu. 
PSA.119.108	Yehowa, na nye nu ƒe vɔsa faawo nadze ŋuwò, eye fia wò ɖoɖowom. 
PSA.119.109	Melé nye agbe ɖe asiƒome ɖaa, ke nyemeŋlɔ wò se la be o. 
PSA.119.110	Ame vɔ̃ɖiwo tre mɔ nam, ke nyemetra ɖa tso wò seawo gbɔ o. 
PSA.119.111	Wò ɖaseɖiɖiwo nye nye domenyinu tegbee, elabena woawoe nye nye dzi ƒe dzidzɔ. 
PSA.119.112	Nye dzi lɔ̃ be, yeawɔ wò ɖoɖowo dzi tegbee vaseɖe nuwuwu. 
PSA.119.113	Melé fu adzɔveeɖulawo, ke melɔ̃a wò se la.
PSA.119.114	Ɣaɣlaƒe kple akpoxɔnu nènye nam; wò nya la sinu dzem mele. 
PSA.119.115	Mi nu vlo wɔlawo, mite ɖa le ŋunye, ne malé nye Mawu ƒe seawo me ɖe asi. 
PSA.119.116	Lém ɖe asi le wò ŋugbedodo la nu, ne manɔ agbe, megana ŋu nakpem le nye mɔkpɔkpɔ me o. 
PSA.119.117	Do ŋusẽm, ne woaxɔ nam, eye makpɔ dzidzɔ le wò ɖoɖowo ŋu tegbee. 
PSA.119.118	Egbe amesiwo katã tra tso wò ɖoɖowo gbɔ, elabena woƒe alakpadada mele ɖeke me o. 
PSA.119.119	Eɖe anyigba dzi ame vɔ̃ɖiwo katã ɖe aga abe aŋuka ene, eyata melɔ̃a wò ɖaseɖiɖiwo. 
PSA.119.120	Nye lãme lulu le wò ŋɔdzi ta, eye wò ʋɔnudɔdrɔ̃ tso dzika ƒo nam. 
PSA.119.121	Mewɔa nusi le eteƒe kple nusi edzɔ; megagblẽm ɖe amesiwo tem ɖe anyi la si me o.
PSA.119.122	Xɔ nya ɖe wò dɔla nu hena eƒe nyui, ne dadalawo nagatem ɖe anyi o. 
PSA.119.123	Nu te nye ŋkuwo ŋu le wò xɔname kple wò ŋugbedodo dzɔdzɔe la ŋuti. 
PSA.119.124	Wɔ na wò dɔla le wò amenuveve la nu, eye nafia wò ɖoɖowom. 
PSA.119.125	Wò dɔla menye, fia nunyam, ne madze si wò ɖaseɖiɖiwo! 
PSA.119.126	Yehowa ƒe nuwɔɣi do edzi, elabena wotu wò se la. 
PSA.119.127	Eyatae melɔ̃a wò seawo wu sika kple sika nyuitɔ ɖo. 
PSA.119.128	Eyata mebua wò seawo katã be, wole eteƒe; melé fu aʋatsomɔwo katã.
PSA.119.129	Wò ɖaseɖiɖiwo nye nukunu, eyata nye luʋɔ léa wo me de asi. 
PSA.119.130	Ne woʋu go wò nya la, eklẽna, eye wòfiaa nunya amesiwo ŋu wɔna mele o. 
PSA.119.131	Meke nu de te, eye nye veme ƒu, elabena wò seawo le dzroyem. 
PSA.119.132	Trɔ ɖe ŋunye, eye nave nunye, abe alesi wòdze amesiwo lɔ̃a wò ŋkɔe la ene. 
PSA.119.133	Tsɔ wò nya la li ke nye afɔɖeɖe, eye megana nu vɔ̃ɖia ɖeke naɖu fia de dzinye o! 
PSA.119.134	Ɖem tso amegbetɔwo ƒe tetedeanyi me, ekema malé ŋku de wò seawo ŋu. 
PSA.119.135	Na wò ŋku me naklẽ ɖe wò dɔla dzi, eye nafia wò ɖoɖowom. 
PSA.119.136	Nye ŋkuwo le tsi kplɔm yoo abe tɔʋu ene, le esi womelé ŋku de wò sea ŋu o ta.
PSA.119.137	Yehowa, dzɔdzɔetɔ nenye, eye wò ʋɔnudɔdrɔ̃wo le eteƒe. 
PSA.119.138	Ede wò sewo le dzɔdzɔenyenye kple nuteƒewɔwɔ me ŋutɔ. 
PSA.119.139	Ŋuʋaʋa le wu ye ge, elabena nye ketɔwo ŋlɔ wò nya la be? 
PSA.119.140	Wò nya me kɔ ŋutɔ, eye wò dɔla melɔ̃a nu le egbɔ o. 
PSA.119.141	Nyemele ɖeke me o, eye wodo vlom, ke nyemeŋlɔ wò sewo be o. 
PSA.119.142	Wò dzɔdzɔenyenye le dzɔdzɔe tegbee, eye wò se la nye nyateƒe. 
PSA.119.143	Hiã kple xaxa dzɔ de dzinye, ke wò seawo nye nye dzidzɔ. 
PSA.119.144	Wò ɖaseɖiɖiwo le dzɔdzɔe tegbee; fia nunyam, ne manɔ agbe.
PSA.119.145	Meyɔ wò tso dzi blibo me, Yehowa, ɖo tom; malé wò ɖoɖowo me ɖe asi. 
PSA.119.146	Meyɔ wò, xɔ nam, ne malé ŋku ɖe wò ɖaseɖiɖiwo ŋu. 
PSA.119.147	Meɖo ɣli, hafi ŋu nava ɖe le eme; wò nya la sinu dzɔm mele. 
PSA.119.148	Nye ŋkuwo le te hafi zãdzɔɣiwo ɖo, bene made ŋugble le wò nyawo ŋu. 
PSA.119.149	Ɖo to nye gbe le wò amenuveve la nu; Yehowa, gbɔ agbem le wò ɖoɖoawo nu. 
PSA.119.150	Amesiwo le ŋukpenanuwɔwɔ yome tim la, gogo, wole adzɔge tso wò se la gbɔ. 
PSA.119.151	Yehowa, ètsɔ kpuiƒe, eye wò seawo katã nye nyateƒe. 
PSA.119.152	Xoxoxo ke menya le wò ɖaseɖiɖiwo ŋu be, èɖo wo anyi tegbee.
PSA.119.153	Kpɔ nye hiã ɖa, eye naɖem, elabena nyemeŋlɔ wò se la be o. 
PSA.119.154	Wɔ nye dzre, eye naɖem; gbɔ agbem le wò ŋugbedodo la nu. 
PSA.119.155	Xɔname le aga tso ame vɔ̃ɖiwo gbɔ, elabena womebiaa wò ɖoɖowo ta sena o. 
PSA.119.156	Wò nublanuikpɔkpɔ sɔ gbɔ, Yehowa, gbɔ agbem te wò ɖoɖoawo nu. 
PSA.119.157	Yonyemetilawo kple nye ketɔwo de ha; ke nyemete ɖe aga tso wò ɖaseɖiɖiwo gbɔ o. 
PSA.119.158	Mekpɔ ame mawɔnuteƒewo, eye wòvem be, womeléa ŋku ɖe wò nyawo ŋu o. 
PSA.119.159	Kpɔe ɖa dzro, melɔ̃a wò seawo; Yehowa, gbɔ agbem le wò amenuveve la nu. 
PSA.119.160	Wò nya ƒe taƒoƒo enye nyateƒe, eye wò ɖoɖo dzɔdzɔeawo li tegbee. 
PSA.119.161	Amegãwo ti yonyeme yakatsyɔ, eye nye dzi dzo nyanyanya le wò nya la ta.
PSA.119.162	Dzi le dzɔyem ɖe wò ŋugbedodo la ŋu, abe amesi kpɔ aboyonu geɖe ene. 
PSA.119.163	Mele tu aʋatso, eye menyɔ ŋui; ke melɔ̃a wò se yia. 
PSA.119.164	Mekafua wò zi adre le ŋkeke me, le wò ɖoɖo dzɔdzɔeawo ta. 
PSA.119.165	Ŋutifafa gã le amesiwo lɔ̃a wò sea la si, eye nukiklia ɖeke meli na wo o. 
PSA.119.166	Yehowa, mele mɔ kpɔm na wò xɔname, eye mewɔa wò seawo dzi. 
PSA.119.167	Nye luʋɔ léa ŋku ɖe wò ɖaseɖiɖiwo ŋu, eye melɔ̃a wo vevie ŋutɔ. 
PSA.119.168	Meléa ŋku ɖe wò seawo kple ɖaseɖiɖiawo ŋu, elabena nye mɔwo katã le ŋknwò me.
PSA.119.169	Yehowa, nye ɣli netu wò; fia nunyam le wò nya la nu. 
PSA.119.170	Nye kokoƒoƒo nede ŋkuwò me, ɖem le wò ŋugbedodo la nu! 
PSA.119.171	Nye nuyiwo adudu kafukafu aƒo ɖi, elabena èfia wò ɖoɖowom. 
PSA.119.172	Nye aɖe adzi ha le wò nya la ŋu, elabena wò seawo katã le dzɔdzɔe. 
PSA.119.173	Na wò asi nakpe ɖe ŋunye, elabena metia wò seawo. 
PSA.119.174	Yehowa, wò xɔname le dzroyem, eye wò se la enye nye dzidzɔ. 
PSA.119.175	Nye luʋɔ nenɔ agbe, ne wòakafu wò, eye wò ʋɔnudɔdrɔ̃wo nekpe ɖe ŋunye. 
PSA.119.176	Metra abe alẽ bubu ene; di wò dɔla, elabena nye ŋku medzo le wò seawo dzi o.
PSA.120.1	Mɔzɔha.
PSA.120.1	Meyɔ Yehowa le nye xexe me, eye wòɖo tom. 
PSA.120.2	Yehowa, de nye luʋɔ tso aʋatsonuyi kple alakpaɖe si me! 
PSA.120.3	Nuka alakpaɖe ana wò, eye nuka wòatsɔ akpee na wò? 
PSA.120.4	Ele abe aʋawɔlawo ƒe aŋutrɔ, siwo wonyrẽ; eye abe yɔkuti ƒe dzokawo.
PSA.120.5	Baba nam be, medze Mesex gbɔ, eye mele Kedar ƒe agbadɔwo gbɔ! 
PSA.120.6	Nye luʋɔ le ŋutifafa ƒe ketɔwo gbɔ eteƒe didi ŋutɔ. 
PSA.120.7	Nye la ŋutifafa ɖeɖe menye, ke ne meƒo nu ko la, woawo dzea aʋa gɔme.
PSA.121.1	Mɔzɔha.
PSA.121.1	Mewu mo dzi ɖe toawo ŋu, afika xɔname atso ava nama? 
PSA.121.2	Nye xɔname atso Yehowa, dzikple anyigbawɔla gbɔ. 
PSA.121.3	Mana ke naɖe le wò afɔ te o; ŋuwòdzɔla medɔa akɔlɔ̃e o. 
PSA.121.4	Kpɔ ɖa, Israel-ŋudzɔla medɔa akɔlɔ̃e, eye medɔa alɔ̃ hã o.
PSA.121.5	Yehowa enye ŋuwòdzɔla, Yehowa enye wò vɔvɔli le wò nuɖusi me. 
PSA.121.6	Ɣe maɖu wò le ŋkeke me o, eye ɣleti hã le zã me o. 
PSA.121.7	Yehowa adzɔ ŋuwò tso vɔ̃wo katã me, adzɔ wò luʋɔ ŋu. 
PSA.121.8	Yehowa adzɔ wò dodo kple wò gbɔgbɔ ŋu tso fifia ɖaseɖe mavɔ me.
PSA.122.1	Dawid ƒe mɔzɔha.
PSA.122.1	Dzi dzɔm, esime wogblɔ nam be: Mina míayi Yehowa ƒe me. 
PSA.122.2	Míaƒe afɔwo le tsitre ɖe wò agbowo me, Yerusalem! 
PSA.122.3	Wò Yerusalem, si wogbugbɔ tso, eye nèlé abe du, si wotsiã ɖe wo nɔewo nu ene. 
PSA.122.4	Gama ƒomeawo, Yehowa ƒe ƒomeawo yina, ne woakafu Yehowa ƒe ŋkɔ, nusi nye se na Israel. 
PSA.122.5	Elabena gama woɖo zikpui anyi ɖe ʋɔnudɔdrɔ̃ ŋu, Dawid ƒe aƒe la ƒe zikpui.
PSA.122.6	Mibia ŋutifafa na Yerusalem! Amesiwo lɔ̃a wò la, woanɔ anyi bɔkɔɔ. 
PSA.122.7	Ŋutifafa nenɔ wò gliwo me, eye gbɔdzɔe nenɔ wò fiasãwo me! Le nɔvinyewo kple xɔ̃nyewo fa madi ŋutifafa na wò. 
PSA.122.9	Le Yehowa, mía Mawu ƒe aƒe la ta madi wò nyui.
PSA.123.1	Mɔzɔha.
PSA.123.1	Wò amesi bɔbɔ nɔ dziƒo, wòe mefu mo dzi ne 
PSA.123.2	Kpɔ ɖa, alesi dɔlaŋutsuwo ƒe ŋku nɔa woƒe aƒetɔ ƒe asi ŋu, eye dɔlanyɔnuwo ƒe ŋku nɔa woƒe aƒenɔ ƒe asi ŋui la, nenema míefɔ ŋku ɖe Yehowa, mía Mawu la dzi, vaseɖe esime wòave mía nu. 
PSA.123.3	Ve mía nu, Yehowa, ve mía nu, elabena vlododo ɖi ƒo na mí ŋutɔ. 
PSA.123.4	Amesiwo li bɔkɔɔ ƒe alɔmeɖeɖe kple dadalawo ƒe vlododo ɖi ƒo na míaƒe luʋɔ ŋutɔŋutɔ.
PSA.124.1	Dawid ƒe mɔzɔha.
PSA.124.1	Israel negblɔ be: Ɖe menye Yehowa ye le mía dzi o, 
PSA.124.2	esime amegbetɔwo tso ɖe mía ŋu, ɖe menye Yehowa ye le mía dzi o la, 
PSA.124.3	anye ne womi mi agbagbe, esime woƒe dɔmedzoe bi ɖe mía ŋu; 
PSA.124.4	anye ne tɔ ɖe mí, eye tɔsisi si to míaƒe luʋɔ dzi; 
PSA.124.5	anye ne tɔ dzeagbowo si to míaƒe luʋɔ dzi.
PSA.124.6	Woakafu Yehowa, be metsɔ mí wɔ adelã na woƒe aɖuwo o. 
PSA.124.7	Míaƒe luʋɔ le abe xevi, si le mɔtrela ƒe mɔ̃ka me la ene; mɔ̃ka la lã, eye míawo míesi. 
PSA.124.8	Míaƒe xɔname le Yehowa, dzikple anyigbawɔla, ƒe ŋkɔ me.
PSA.125.1	Mɔzɔha.
PSA.125.1	Amesiwo ɖoa dzi ɖe Yehowa ŋu la, le abe Zion-to, si meʋana o, eye wòli tegbee la ene. 
PSA.125.2	Towo ƒo xlã Yerusalem va kpe, eye Yehowa ƒo xlã eƒe dukɔ va kpe tso fifia ɖaseɖe mavɔ me. 
PSA.125.3	Elabena ame vɔ̃ɖiwo ƒe fiatikplɔ manɔ ame dzɔdzɔe ƒe dzidzenu dzi o, ne ame dzɔdzɔewo magado asi ɖe nu madzɔmadzɔ gbɔ o.
PSA.125.4	Yehowa, wɔ nyuie na ame nyuiwo kple dzime dzɔdzɔe tɔwo. 
PSA.125.5	Ke amesiwo dze yi woƒe mɔ gɔglɔ̃wo dzi la, Yehowa akplɔ wo akpe ɖe nu vlo wɔlawo ŋu ayii. Ŋutifafa nenɔ Israel dzi!
PSA.126.1	Mɔzɔha.
PSA.126.1	Esime Yehowa gaɖo Zion le la, míezu abe drɔ̃ekulawo ene. 
PSA.126.2	Tete nukoko yɔ míaƒe nume fũ, míaƒe aɖe tso aseye, eye wogblɔ le dukɔwo dome be: Yehowa wɔ nu gã na woamawo. 
PSA.126.3	Nu gãe Yehowa wɔ na mí vavã, eyata dzi dzɔ mí ɖo!
PSA.126.4	Yehowa, gaɖo mí le abe dziehetɔʋuwo ene. 
PSA.126.5	Amesiwo ƒã nu kple aɖatsiwo la, woaŋe nu kple aseyetsotso. 
PSA.126.6	Azɔli dzi wole le avi fam hele nuku ƒaƒãwo tsɔm, ke wotsɔ lu bablawo gbɔ va aƒee kple dzadzɔ.
PSA.127.1	Salomo ƒe mɔzɔha.
PSA.127.1	Ne Yehowa metu xɔ o la, dzodzroa etulawo le agbagba dzem le eŋu; ne Yehowa medzɔ dua ŋu o la, dzodzroe dzɔla le ŋudzɔ. 
PSA.127.2	Dzodzroe míefɔa fɔŋli, eye míelalana ʋuu kekeke hafi bɔbɔ nɔa anyi, be miaɖu míaƒe hiãbolo; alea kee wònaa nu eƒe eme vevi la le alɔ̃ mee.
PSA.127.3	Kpɔ ɖa, ŋutsuviwo nye domenyinu tso Yehowa gbɔ, eye fufɔfɔ enye fetu. 
PSA.127.4	Alesi aŋutrɔwo le kalẽtɔ sii la, nenema nye ɖekakpui me viŋutsuwo. 
PSA.127.5	Woayra ŋutsu, si wole daku me na taŋ. Ŋu makpe wo o, ne woa kple futɔwo kpe nya le agboa nu.
PSA.128.1	Mɔzɔha.
PSA.128.1	Woayra amesi vɔ̃a Yehowa, eye wòzɔa eƒe mɔwo dzi la. 
PSA.128.2	Aɖu wò ŋutɔ asiwò me nu; woayra wo, tɔwò me nyo. 
PSA.128.3	Srɔ̃wò le abe weinka, si tsena ene le wò xɔ ƒe xɔgã me, eye viwòwo le abe amiti fẽwo ene le wò kplɔ̃ ŋu godoo.
PSA.128.4	Kpɔ ɖa, alea woayra ŋutsu, si vɔ̃a Yehowa enye si. 
PSA.128.5	Yehowa ayra wò tso Zion, eye àkpɔ Yerusalem ƒe dzɔghenyuie le wò agbe me ŋkekewo katã me. 
PSA.128.6	Eye àkpɔ viwòwo ƒe viwo. Ŋutifafa nenɔ Israel dzi!
PSA.129.1	Mɔzɔha.
PSA.129.1	Israel negblɔ be: Woxaxam ɖo zi geɖe tso nye ɖekakpui me, 
PSA.129.2	zi geɖe woxaxam ɖo tso nye ɖekakpui me, ke womede nunye o. 
PSA.129.3	Agbleŋlɔlawo ŋlɔ nye mẽdome, eye wodze boliƒo lebe. 
PSA.129.4	Ke Yehowa nya dzɔdzɔetɔ, elã ame vɔ̃ɖiwo ƒe kawo.
PSA.129.5	Ŋu akpe amesiwo le fu Zion, eye woagbugbɔ ɖe megbe. 
PSA.129.6	Woana abe xɔtagbe, si yrɔna hafi woava yi eho ge ene, 
PSA.129.7	si meyɔa nuŋela ƒe asiƒome alo nublala ƒe abɔdome o! 
PSA.129.8	Eye amesiwo tso eme va yina la, magblɔ be: „Yehowa ƒe yayra nenɔ mía dzi, míeyra mi le Yehowa ƒe ŋkɔ me“ o.
PSA.130.1	Mɔzɔha.
PSA.130.1	Yehowa, globoƒe mete yɔwòm tso! 
PSA.130.2	Aƒetɔ, ɖo to nye gbe, eye nalé to ɖe nye kokoƒogbe ŋu. 
PSA.130.3	Yehowa, ne èbe, yealé vodadawo ɖi la, Aƒetɔ, ameka anɔ te ma? 
PSA.130.4	Elabena gbɔwò tsɔtsɔke le, ne woavɔ̃ wò.
PSA.130.5	Mele mɔ kpɔm na Yehowa, nye luʋɔ le mɔ kpɔm, eƒe nya sinu dzɔm mele. 
PSA.130.6	Nye luʋɔ le mɔ kpɔm na Aƒetɔ la wu zãdzɔla na ŋdi, wu zãdzɔla gɔ̃ na ŋdi. 
PSA.130.7	Israel, kpɔ mɔ na Yehowa, elabena amenuveve geɖe le Yehowa si, eye ɖeɖe bɔ ɖe esi! 
PSA.130.8	Eye wòaɖe Israel atso eƒe vodadawo katã me.
PSA.131.1	Dawid ƒe mɔzɔha.
PSA.131.1	Yehowa, nye dzi mele dadam o, ŋku tusã mele tanye o, eye nyemezɔna le nu gã, siwo nye nuku nam la me o. 
PSA.131.2	Nyateƒe, mefa akɔ na nye luʋɔ eye mene wòɖo ho to, abe alesi ɖevi, si woɖe le no nu, nɔa dada gbɔe ene; nye luʋɔ le menye abe ɖevi, si woɖe le no nu ene. 
PSA.131.3	Israel, kpɔ mɔ na Yehowa tso fifia vaseɖe mavɔ me!
PSA.132.1	Mɔzɔha.
PSA.132.1	Yehowa, ɖo ŋu Dawid ƒe dagbadagbawo katã; 
PSA.132.2	eya, amesi ka atam na Yehowa, eye wòɖe adzɔgbe na Yakob ƒe ŋusẽtɔ la be: 
PSA.132.3	„Nyemage ɖe nye aƒe ƒe agbadɔ me o, eye nyemade dɔnyeƒe ƒe abati dzi o, 
PSA.132.4	nyemana nye ŋkuwo nadɔ alɔ̃ o, eye nye aɖabawo nadɔ akɔlɔ̃e o, 
PSA.132.5	vaseɖe esime makpɔ teƒe na Yehowa kple nɔƒe na Yakob ƒe ŋusẽtɔ la.
PSA.132.6	Kpɔ ɖa, míese eŋkɔ le Efrata, eye míekpɔe le Yaar-gbegbe. 
PSA.132.7	Mina míayi enɔƒe, eye míaɖe ta agu ɖe eƒe afɔɖodzinu ŋgɔ. 
PSA.132.8	Yehowa, mía kple wò ŋusẽ ƒe aɖaka la mitso yi wò gbɔɖemeƒe la! 
PSA.132.9	Wò nunɔlawo neta dzɔdzɔenyenye, eye wò mawumemewo netso aseye. 
PSA.132.10	Le wò dɔla Dawid ta megagbe wò amesiamina la ƒe mo o.
PSA.132.11	Yehowa ka nyateƒetam na Dawid, eye matrɔe o be: Wò alimevi matsɔ aɖo wò fiazikpui dzi. 
PSA.132.12	Ne viwòwo le nye nubabla kple ɖaseɖiɖi, si mefia wo la, me de esi le ekema wo viwo hã anɔ fiazikpui dzi na wò tegbee. 
PSA.132.13	Elabena Yehowa fia Zion, eye wòdi be, wòanye nɔƒe na ye. 
PSA.132.14	Nye gbɔɖemeƒe enye esia tegbee, afii manɔ, elabena eye medi. 
PSA.132.15	Mayra woƒe nuɖuɖu, eye matsɔ abolo aɖi ƒo na woƒe ame dahewo. 
PSA.132.16	Mata xɔname na woƒe nunɔlawo, eye woƒe mawumemewo atso aseye sesĩe. 
PSA.132.17	Gama mana dzo nato ɖo na Dawid, eye matsɔ akaɖi bibi aɖo anyi na nye amesiamina la. 
PSA.132.18	Mata ŋukpe na eƒe futɔwo, ke eƒe fiakuku aklẽ le ta nɛ.
PSA.133.1	Dawid ƒe mɔzɔha.
PSA.133.1	Kpɔ ɖa, aleke mehenyo, eye wòvivinae, ne nɔviwo le afi ɖeka! 
PSA.133.2	Ele abe ami: vevi le tame hetsyɔ ɖe ge me, tsyɔ ɖe Aron ƒe ge, si dze eƒe awu to la, me ene! 
PSA.133.3	Ele abe Xermon-zãmu, si le tsyɔtsyɔm ɖe Zion-towo dzi la ene; elabena gama Yehowa ɖo yayra kple agbee tegbee.
PSA.134.1	Mɔzɔha.
PSA.134.1	Mikafu Yehowa, mi Yehowa ƒe dɔlawo katã, mi amesiwo tsia tre ɖe Yehowa ƒe me le zãwo me! 
PSA.134.2	Miwu miaƒe asiwo dzi ɖo ɖe kɔkɔeƒe la gbɔ, eye mikafu Yehowa! 
PSA.134.3	Yehowa, dzikple anyigbawɔla, ayra wò tso Zion!
PSA.135.1	Mikafu Yehowa!
PSA.135.1	Mikafu Yehowa ƒe ŋkɔ, mi Yehowa ƒe dɔlawo, mikafui; 
PSA.135.2	mi amesiwo tsia tre ɖe Yehowa ƒe me, le mía Mawu ƒe aƒe ƒe xɔxɔnuwo! 
PSA.135.3	Mikafu Yehowa, elabena Yehowa ƒe dɔme nyo; midzi kafukafuha na eƒe ŋkɔ, elabena vivi le eŋu. 
PSA.135.4	Elabena Yehowa tia Yakob na eɖokui, eye wòtsɔ Israel wɔ eɖokui tɔe. 
PSA.135.5	Elabena menyae be, Yehowa lolo, eye mía Aƒetɔ ƒo mawuwo katã ta. 
PSA.135.6	Nusianu, si dze Yehowa ŋu la, ewɔnɛ le dziƒo kple anyigba dzi, le atsiaƒuwo me kple gogloƒewo katã. 
PSA.135.7	Eya, amesi nana alilikpo hona yia dzi tso anyigba ƒe mlɔenu, ewɔa dzikedzo, ne dzi le wuwum, eye wòkplɔa ya donɛ tso eƒe nudzraɖoƒe; 
PSA.135.8	eya, amesi wu Egipte-ŋgɔgbeviwo tso amewo tɔ dzi vaseɖe lãwo tɔ dzi; 
PSA.135.9	eɖo dzesiwo kple nukunuwo de dowòme, Egipte, ɖe Farao kple eƒe dɔlawo katã ŋu; 
PSA.135.10	eya, amesi si dukɔ geɖewo, eye wowu fia sesẽwo; 
PSA.135.11	Amoritɔwo ƒe fia Sixon, Basan-fia Og kple Kanaan-fiaduƒewo katã, 
PSA.135.12	eye wòtsɔ woƒe anyigba wɔ domenyinui, domenyinu na eƒe dukɔ Israel. 
PSA.135.13	Yehowa, wò ŋkɔ anɔ anyi tegbee, Yehowa, woaɖo ŋku dziwò tso dzidzime yi dzidzime. 
PSA.135.14	Elabena Yehowa atso na eƒe dukɔ, eye eƒe dɔme atrɔ ɖe eƒe dɔlawo ŋu.
PSA.135.15	Dukɔwo ƒe legbawo nye klosalo kple sika, amegbetɔwo ƒe asinudɔwɔwɔwo wonye. 
PSA.135.16	Nu li na wo, womeƒoa nu o; ŋku li na wo, womekpɔa nu o; 
PSA.135.17	to li na wo, womesea nu o; eye gbɔgbɔa ɖeke hã mele woƒe nu me o. 
PSA.135.18	Amesiwo wɔ wo kple amesiwo katã ɖoa dzi ɖe wo ŋu la, di woamawo. 
PSA.135.19	Israel ƒe aƒe, mikafu Yehowa; Aron ƒe aƒe, mikafu Yehowa; 
PSA.135.20	Lewi ƒe aƒe, mikafu Yehowa; mi amesiwo vɔ̃a Yehowa, mikafu Yehowa! 
PSA.135.21	Woakafu Yehowa tso Zion, eye amesi le Yerusalem! Mikafu Yehowa!
PSA.136.1	Mida akpe na Yehowa, elabena eƒe dɔme nyo, eye eƒe amenuveve li tegbee. 
PSA.136.2	Mida akpe na mawuwoƒe Mawu la, elabena eƒe amenuveve li tegbee. 
PSA.136.3	Mida akpe na aƒetɔwo dzi Aƒetɔ la, elabena eƒe amenuveve li tegbee. 
PSA.136.4	Eya, amesi ɖeɖeko wɔa nukunuwo, elabena eƒe amenuveve li tegbee! 
PSA.136.5	Eya, amesi wɔ dziƒo de nunya me, elabena eƒe amenuveve li tegbee! 
PSA.136.6	Eya, amesi keke anyigba de tsiwo dzi, elabena eƒe amenuveve li tegbee. 
PSA.136.7	Eya, amesi wɔ nu keklẽ gãwo, elabena eƒe amenuveve li tegbee; 
PSA.136.8	ɣe naɖu ŋkeke dzi, elabena eƒe amenuveve li tegbee; 
PSA.136.9	ɣleti kple ɣletiviwo naɖu zã dzi, elabena eƒe amenuveve li tegbee.
PSA.136.10	Eya, amesi wu Egiptetɔwo ƒe ŋgɔgbeviwo, elabena eƒe amenuveve li tegbee; 
PSA.136.11	eye wòkplɔ Israel tso wo domee, elabena eƒe amenuveve li tegbee; 
PSA.136.12	kple asi sesẽ kpakple abɔ, si wodo ɖe dzi, elabena eƒe amenuveve li tegbee. 
PSA.136.13	Eya, amesi mã Avaƒu ɖe eve, elabena eƒe amenuveve li legbee; 
PSA.136.14	eye wòna Israel to wo domee yi, elabena eƒe amenuveve li tegbee; 
PSA.136.15	eye wòʋuʋu Farao kple eƒe aʋakɔ de Avaƒua me, elabena eƒe amenuveve li tegbee. 
PSA.136.16	Eya, amesi na eƒe dukɔ la to gbedzi, elabena eƒe amenuveve li tegbee. 
PSA.136.17	Eya, amesi si fia gãwo, elabena eƒe amenuveve li tegbee; 
PSA.136.18	eye wowu fia xɔŋkɔwo, elabena eƒe amenuveve li tegbee; 
PSA.136.19	Amoritɔwo ƒe fia Sixon, elabena eƒe amenuveve li tegbee; 
PSA.136.20	Og, Basan-fia, elabena eƒe amenuveve li tegbee; 
PSA.136.21	eye wòtsɔ woƒe anyigba wɔ domenyinui, elabena eƒe amenuveve li tegbee; 
PSA.136.22	domenyinu na eƒe dɔla Israel, elabena eƒe amenuveve li tegbee. 
PSA.136.23	Eya, amesi ɖo ŋku mía dzi, esime wòbɔbɔ mí ɖe anyi, elabena eƒe amenuveve li tegbee; 
PSA.136.24	eye wòɖe mí tso míaƒe ketɔwo si me, elabena eƒe amenuveve li tegbee. 
PSA.136.25	Eya, amesi na nuɖuɖu ŋutilãwo katã, elabena eƒe amenuveve li tegbee. 
PSA.136.26	Mida akpe na dziƒo Mawu la, elabena eƒe amenuveve li tegbee!
PSA.137.1	Babel-tɔsisiwo nu, gama míebɔbɔ nɔ anyi ɖo hele avi fam, esime míaƒe ŋku ɖo Zion dzi. 
PSA.137.2	Amuti, siwo le afima la, ŋu míeku míaƒe kasaŋkuwo ɖo. 
PSA.137.3	Elabena afima amesiwo ɖe aboyo mí la, di ha tso mía nu, eye amesiwo ha mí la, di dzidzɔ tso mía si le hegblɔ be: Midzi Zion-ha na mí!
PSA.137.4	Aleke míadzi Yehowa ƒe ha le anyigba tutɔ dzi? Yerusalem, ne meŋlɔ wò be la, ekema nye nuɖusi netu! 
PSA.137.6	Nye aɖe nalé ɖe aŋɔme, nenye be, nyemeɖo ŋku dziwò o, nenye be, Yerusalem meƒo nye dzidzɔwo ta o!
PSA.137.7	Yehowa, do ŋku Edom-viwo kple Yerusalem ƒe ŋkeke la dzi, amesiwo gblɔ be: Migbãe, migbãe vaseɖe gɔmegɔmea ke! 
PSA.137.8	Babel-nyɔnuvi, wò aƒedo, woayra amesi aɖo nusi nèwɔ mí la, teƒe na wò! 
PSA.137.9	Woayra amesi alé wò vidziewo axlã ɖe agakpe!
PSA.138.1	Dawid tɔ.
PSA.138.1	Makafu wò tso dzi blibo me, eye madzi kafukafuha na wò le mawuwo ŋku me. 
PSA.138.2	Made ta agu ɖe wò gbeɖoxɔ kɔkɔe la ŋgɔ, eye makafu wò ŋkɔ le wò amenuveve kple wò nyateƒe la ta, elabena èna wò ŋugbedodo kɔ gbɔ wò ŋkɔwo katã ta. 
PSA.138.3	Gbesigbe meyɔ wò la, ètɔ nam, ède dzi ƒo nam, eye nèɖo ŋusẽ nye luʋɔ.
PSA.138.4	Yehowa, anyigba dzi fiawo katã akafu wò, nenye be, wose wò numenya; 
PSA.138.5	eye woadzi ha le Yehowa ƒe mɔwo ŋu be, Yehowa ƒe bubu nye gã. 
PSA.138.6	Elabena Yehowa lolo, ekpɔa ame bɔbɔɖokui, eye wòdzea si dadala tso adzɔgba.
PSA.138.7	Ne mele zɔzɔm le xaxa me la, àgbɔ agbem; àdo wò asi ɖa ɖe nye futɔwo ƒe dɔmedzoe ŋu, eye wò nuɖusi axɔ nam. 
PSA.138.8	Yehowa awɔe aɖe goe nam. Yehowa, wò amenuveve li tegbee; megagblẽ wò asinudɔwɔwɔwo ɖi o.
PSA.139.1	Dawid ƒe ha na henɔ la.
PSA.139.1	Yehowa, èdzro menye, eye nèdze sim. 
PSA.139.2	Enya nye anyinɔnɔ kple nye tsitretsitsi, eye nèdze si nye susuwo tso adzɔgedzɔgee ke. 
PSA.139.3	Edo nye azɔlizɔzɔ kple nye anyimɔmlɔ kpɔ, eye nye mɔwo katã le nyanya na wò. 
PSA.139.4	Elabena nyaa ɖeke mele nye aɖe dzi o, kpɔ ɖa, Yehowa, ènya wo keŋ. 
PSA.139.5	Etsɔm ɖe to me le megbe kple ŋgɔ, eye nèɖo wò asi dzinye. 
PSA.139.6	Nunya sia nye nuku nam akpa, ekɔ, nyemate ŋn anya ta le enu o.
PSA.139.7	Afika madzo le wò gbɔgbɔ la gbɔ ayi, eye afika masi atso wò ŋku me ayi? 
PSA.139.8	Ne melia yi dziƒo la, èle afima, eye ne metsɔ tsiẽƒe wɔ mlɔnyeƒee ta, èle gama; 
PSA.139.9	ne metsɔ agudzedze ƒe aʋalawo dzoe, eye meɖanɔ atsiaƒu ƒe mlɔenu la, 
PSA.139.10	kpɔ ɖa, wò asi aɖakplɔm tso gama hã, eye wò nuɖusi além. 
PSA.139.11	Ne mebe, viviti netsyɔm hã la, ekema zã azu kekeli anɔ ŋunye; 
PSA.139.12	viviti ke hã meɖo tsizi le ŋkuwò me o, eye zã me kɔ abe ŋkeke ene; viviti kple kekeli la ɖeka wole.
PSA.139.13	Elabena wòe wɔ nye ayikuwo, eye nèkpɔ tanye le danye ƒe dɔme. 
PSA.139.14	Meda akpe na wò le alesi wowɔm nukutɔe la ta; wò dɔwɔwɔwo nye nukunu, eye nye luʋɔ dze si esia keŋ. 
PSA.139.15	Nye ƒuwo meɣla ɖe wò, esime wowɔm le ɣaɣlaƒe, eye wolɔ̃m ɖe wo nɔewo me le anyigba ƒe gogloƒe o. 
PSA.139.16	Esi menye ʋukɔe la, wò ŋkuwo kpɔm, eye woŋlɔ ŋkeke, siwo katã ava emegbe, siwo dometɔa ɖeke meli haɖe o la, ɖe wò agbalẽ me. 
PSA.139.17	Ke nye la, Mawu, wò susuwo xɔ asi nam ŋutɔ! Aleke woƒe xexlẽme mehesɔ gbɔe o! 
PSA.139.18	Ne mebe, maxlẽ wo la, wosɔ gbɔ wu ke! Ne menyo la, megale gbɔwò ko.
PSA.139.19	Oo Mawu, ne nahawu ame vɔ̃ɖi la ɖe! Mi ŋutsu hlɔ̃dolawo, mite ɖa le gbɔnye! 
PSA.139.20	Wo, amesiwo le nu ƒom le ŋuwò ɖe nu vlo wɔwɔ ŋu, eye wole ŋkɔwò yɔm ɖe aʋatsokaka ŋu, wo, amesiwo nye wò futɔwo. 
PSA.139.21	Yehowa, ɖe nyemalé fu amesiwo léa fu wò, eye nyemanyɔ ŋu amesiwo tsona ɖe ŋuwò la oa? 
PSA.139.22	Mele fu wo gbidigbidi, futɔwo wozu nam. 
PSA.139.23	Mawu, dzro menye, eye nadze si nye dzi, dom kpɔ, eye nadze si nye susuwo! 
PSA.139.24	Eye ne èkpɔ be, fukpekpemɔ le ŋkunye me la, kplɔm to mɔ tegbeetɔ la dzi!
PSA.140.1	Dawid ƒe ha na henɔ la.
PSA.140.1	Yehowa, ɖem tso ame vɔ̃ɖiwo si me, eye nakpɔ tanye tso ŋutsu ŋutasẽlawo si me! 
PSA.140.3	Amesiwo le nu vɔ̃ɖi susum ɖe dzi me, eye wole aʋawɔwɔ dim gbesiagbe; 
PSA.140.4	wole woƒe aɖewo nyrem abe da fɔ ene; ƒli ƒe aɖi le woƒe nuyiwo te. Sela. 
PSA.140.5	Yehowa, kpɔ tanye tso ame vɔ̃ɖiwo si me, eye nadzram ɖo tso ŋutsu ŋutasẽlawo si me, amesiwo ɖo ɖe tame be, yewoaɖe afɔ le tenye aƒu anyi. 
PSA.140.6	Dadalawo ɖo adoboli kple ka nam, woɖo ɖɔ ɖe mɔ to, eye wotre kpa nam. Sela.
PSA.140.7	Megblɔ na Yehowa be: Nye Mawu nenye, Yehowa; se nye kokoƒogbe. 
PSA.140.8	Yehowa, Aƒetɔ la, enye nye xɔname sesẽ, ètsyɔ nu ta nam le aʋakpegbe. 
PSA.140.9	Yehowa, megawɔ ame vɔ̃ɖi la ƒe didi dzi o; megaxɔ de eƒe tameɖoɖo dzi, ne wòado eɖokui ɖe dzi o. Sela. 
PSA.140.10	Ne woke ta dzi ɖe to ɖem la, ekema woƒe nuyiwo ƒe dzɔgbevɔ̃e nenyẽ tsyɔ wo! 
PSA.140.11	Nena dzoka nadza ɖe wo dzi, netsɔ wo ƒu dzo kple ʋe me, be womegafɔ akpɔ o. 
PSA.140.12	Ŋutsu aɖe vɔ̃e tɔ megali ɖe anyigba dzi o; ŋutsu ŋutasẽla la dzɔgbevɔ̃e neyɔe ɖe nu kplikplikpli.
PSA.140.13	Menyae be, Yehowa adrɔ̃ nya na hiãtɔwo, eye wòatso na ame dahewo. 
PSA.140.14	E, ame dzɔdzɔewo ada akpe na wò ŋkɔ, nuteƒewɔlawo abɔbɔ nɔ ŋkuwò me.
PSA.141.1	Dawid ƒe ha.
PSA.141.1	Yehowa, mele yɔwòm, afɔ netsɔ ɖe ŋunye; se nye gbe, ne mele yɔwòm. 
PSA.141.2	Nye gbedodoɖa nenɔ ŋkuwò me abe dzudzɔ ʋeʋẽe ene, eye nye asiwo wuwu dzi nenɔ abe fiẽnuɖuvɔsa ene.
PSA.141.3	Yehowa, ɖo dzɔla na nye nu, eye nabu nye nuyiwo ƒe mɔnu ŋu! 
PSA.141.4	Megana nye dzi natrɔ ɖe nu vɔ̃ɖi ŋu, ne mawɔ nu tovo akpe ɖe ŋutsu, siwo nye nu vɔ̃ɖi wɔlawo la ŋu o, eye megana maɖɔ woƒe nuɖuɖu ŋanɛ akpɔ o! 
PSA.141.5	Ne ame dzɔdzɔe ƒom la, lɔlɔ̃e; ne ehe to nam la, tamemi wònye, nye ta magbee o, nenye be, ele ewɔm atraɖi hã. Meɖoa gbe ɖa ɖe woƒe nu vɔ̃ɖi wɔwɔwo ŋu. 
PSA.141.6	Ne wotutu woƒe ʋɔnudrɔ̃lawo tso agakpe dzi ƒu abu me le ekema woase nye nyawo be, wovivina. 
PSA.141.7	Alesi woŋlɔa anyigba, eye wokanɛ la, nenema wokaka míaƒe ƒuwo hlẽ na tsiẽƒe ƒe nu me.
PSA.141.8	Elabena wò Yehowa, Aƒetɔ la, wò dzi ko metsɔ ŋku ɖoe, gbɔwò mebe ɖo, megaƒo nye agbe ɖe anyi o! 
PSA.141.9	Kpɔ tanye tso adoboli, si woɖo nam, kpakple nu vlo wɔlawo ƒe mɔ̃wo me. 
PSA.141.10	Na ame vɔ̃ɖiwo katã nadze woawo ŋutɔ ƒe ɖɔ me, eye nye ya mate eŋu ayi!
PSA.142.1	Dawid ƒe nufiameha, esime wònɔ agado me; gbedodoɖa.
PSA.142.2	Metsɔ nye gbe do ɣli na Yehowa, nye gbe metsɔ ƒo koko na Yehowa. 
PSA.142.3	Metrɔa nye nuxaxa kɔna ɖe eŋku me, eye meɖea nye hiãwo fiana le eŋku me. 
PSA.142.4	Ne nu te nye gbɔgbɔ ŋu la, ènyaa tonyeƒe. Woɖo adoboli ɖe mɔ, si dzi metona la dzi nam. 
PSA.142.5	Ɖe ŋku ɖe ɖusi me, eye nakpɔ nu, nye ame nyanyɛa ɖeke meli o, eye sitsoƒe bu dem; amea ɖeke meli, si biaa tanye sena o.
PSA.142.6	Yehowa, wòe mele ɣli dom na le gbɔgblɔm be: Wòe nye nye sitsoƒe kple nye gome le agbagbeawo ƒe anyigba dzi. 
PSA.142.7	Le to ɖe nye nuxaxa ŋu, elabena nu ti kɔ nam ŋutɔ; ɖem tso yonyemetilawo si me, elabena wotri akɔ wum. 
PSA.142.8	Ɖe nye luʋɔ tso gaxɔ me, ne makafu wò ŋkɔ. Ame dzɔdzɔewo aƒo ƒu ɖe ŋunye, nenye be, nèwɔ nyuie nam.
PSA.143.1	Dawid ƒe ha.
PSA.143.1	Yehowa, se nye gbedodoɖa, lé to ɖe nye kokoƒoƒo ŋu, eye naɖo tom le wò nyateƒe kple dzɔdzɔenyenye nu! 
PSA.143.2	Eye megaɖrɔ̃ ʋɔnu wò dɔla o, elabena ŋkuwò me la agbagbea ɖeke menye dzɔdzɔetɔ o. 
PSA.143.3	Elabena futɔ la ti yonyeme, exlã nye agbe ɖe anyi, eye wòdem viviti me abe amesiwo ku xoxoxo ene. 
PSA.143.4	Nu te nye gbɔgbɔ ŋu, eye nye dzi lulu ɖe menye. 
PSA.143.5	Meɖo ŋu blemaŋkekewo, mede ŋugble le wò nuwɔwɔwo kalã ŋu, eye mesusu wò asinudɔwɔwɔwo ŋu. 
PSA.143.6	Meke nye alɔwo me na wò; nye luʋɔ ƒe veme ƒu ɖe ŋuwò kplakplakpla abe anyigba ene. Sela.
PSA.143.7	Yehowa, netsɔ naɖo tom, nu te nye gbɔgbɔ ŋu, megaɣla wo ŋku me ɖem, ne maɖi amesiwo yi aʋli me la o. 
PSA.143.8	Na mese wò amenuveve le ŋdi, elabena ŋuwò mele ŋu ɖom ɖo; ɖe mɔ, si mato la fiam, elabena wòe mewu nye luʋɔ dzi na. 
PSA.143.9	Yehowa, ɖem tso nye futɔwo si me, elabena gbɔwò mebe ɖo. 
PSA.143.10	Fia wò lɔlɔ̃num mawɔ, elabena nye Mawu nènye; wò gbɔgbɔ nyui la nekplɔm to anyigba sɔsɔe dzi! 
PSA.143.11	Yehowa, gbɔ agbem le wò ŋkɔ la ta; ɖe nye luʋɔ tso xaxa me le wò dzɔdzɔenyenye la ta! 
PSA.143.12	Le wò amenuveve la ta gblẽ nye futɔwo, eye natsrɔ̃ amesiwo katã lé fu nye luʋɔ, elabena wò dɔla menye.
PSA.144.1	Dawid tɔ.
PSA.144.1	Woakafu Yehowa, nye agakpe, amesi fia avuwɔwɔ nye asiwo kple aʋawɔwɔ nye asibidewo; 
PSA.144.2	nye amenuveve kple nye mɔ̃ sesẽ, nye sitsoƒe kple ɖelanye kpakple nye akpoxɔnu, si gbɔ mebe ɖo, amesi tsɔ nye dukɔ la ɖe tenye. 
PSA.144.3	Yehowa, nuka nye amegbetɔ be, nèdze sii, kple amegbetɔvi be, nèlé ŋku ɖe eŋu? 
PSA.144.4	Amegbetɔ le abe ƒuƒu ene, eye eƒe ŋkekewo le abe vɔvɔli, si va yina ene. 
PSA.144.5	Yehowa, viã wò dziƒo, eye naɖi ɖe anyi; ka asi towo ŋu, ne woatu adzudzɔ. 
PSA.144.6	Da wò dzikedzo, eye naka wo ahlẽ, ɖo wò aŋutrɔ ɖa, eye natɔtɔ wo. 
PSA.144.7	Do wò asi ɖa tso dzi, eye nahem ado goe, ɖem tso tɔ gãwo me kple amedzroviwo si me, 
PSA.144.8	amesiwo ƒe nu daa alakpa, eye woƒe nuɖusi nye aʋatsoka nuɖusi!
PSA.144.9	Mawu, madzi ha yeye na wò, eye maƒo ha na wò le kasaŋku ka ewo tɔ dzi; 
PSA.144.10	wò, amesi na dziɖuɖu fiawo, eye nèɖe wò dɔla Dawid tso yi gblẽnu la nu. 
PSA.144.11	Hem do goe, eye naɖem tso amedzroviwo si me, amesiwo ƒe nu daa alakpa, eye woƒe nuɖusi nye aʋatsoka nuɖusi; 
PSA.144.12	ne mía viŋutsuwo natsi le woƒe ɖevime abe numiemiewo ene, eye mía vinyɔnuwo nanɔ abe dzogbesɔti, siwo ŋu woŋlɔ le fiasãwo me ene; 
PSA.144.13	ne míaƒe nudzraɖoƒewo nayɔ kpaŋ ahaɖe nuwo tsyo ƒomevi anɔ nanam; míaƒe alẽwo nadzi akpe, eye woadzi ɖe dzi akpe nane le míaƒe lãnyiƒewo; 
PSA.144.14	ne míaƒe nyiwo natsɔ agba, ne gli gbagbã kple aboyoɖeɖe meganɔ anyi o, ne nuxaxa magaɖi le míaƒe ablɔwo me o. 
PSA.144.15	Woayra dukɔ, si wòanɔ na alea! Woayra dukɔ, si ƒe Mawu Yehowa nye!
PSA.145.1	Dawid ƒe kafukafuha.
PSA.145.1	Nye Mawu, medo wò de dzi, wò fia, eye makafu wo ŋkɔ daa tegbee. 
PSA.145.2	Makafu wò gbesiagbe, eye mado wò ŋkɔ ɖe dzi ɖaa tegbee. 
PSA.145.3	Yehowa lolo, eye wòdze kafukafu ŋutɔ, eƒe gãnyenye me dzodzro meli o. 
PSA.145.4	Woakafu wò dɔwawɔwo tso dzidzime yi dzidzime, eye woaɖe gbe ƒã wò nutsuwɔwɔwo. 
PSA.145.5	Made ŋugble le wò gãnyenye ƒe atsyɔ̃ɖoɖo nyoawo kple wò nukunuwɔwɔwo ŋu. 
PSA.145.6	Wò nuwɔwɔ dziŋɔwo ƒe ŋusẽ ŋu woaƒo nu le; maxlẽ nya afia le wò nutsuwɔwɔwo ŋu. 
PSA.145.7	Woaɖe wò nyuiwɔwɔ gãwo ƒe ŋkuɖoɖodzi afia, eye woatso aseye le wò dzɔdzɔenyenye ŋuti.
PSA.145.8	Amenuvela kple nublanuikpɔla enye Yehowa, medoa dziku kabakaba o, eye eƒe amenuveve sɔ gbɔ. 
PSA.145.9	Yehowa enye dɔmenyotɔ na amewo katã, eye eƒe nublanuikpɔkpɔ gbagba ɖe eƒe dɔwɔwɔwo katã dzi. 
PSA.145.10	Yehowa, wò dɔwɔwɔwo katã ada akpe na wò, eye wò mawumemewo akafu wò. 
PSA.145.11	Woagblɔ nya le wò fiaɖuƒe ƒe bubu ŋu, eye woaƒo nu le wò ŋusẽ ŋu, 
PSA.145.12	ne woaɖe eƒe nutsuwɔwɔwo kple eƒe fiaɖuƒe ƒe atsyɔ̃ nyo la afia amegbetɔviwo. 
PSA.145.13	Wò fiaɖuƒe enye fiaɖuƒe mavɔ, eye wò fiaɖuɖu anɔ dzidzimewo katã me. 
PSA.145.14	Yehowa tso amesiwo katã dze anyi la xɔ, eye wòfɔ amesiwo katã wobɔbɔ ɖe anyi la, ɖe tsitrenu. 
PSA.145.15	Ŋkuwo katã le asiwo nu kpɔm, eye nèna nuɖuɖu wo ɖe enaɣi; 
PSA.145.16	èʋu wò asi me, eye nètsɔ nu gbagbewo katã ƒe nudidi ɖi ƒo na woe. 
PSA.145.17	Yehowa enye dzɔdzɔetɔ le eƒe mɔwo katã me, kple amenuvetɔ le eƒe nuwɔwɔwo katã me. 
PSA.145.18	Yehowa tsɔ ɖe amesiwo katã yɔnɛ, amesiwo katã yɔnɛ le nyateƒe me la gbɔ. 
PSA.145.19	Ewɔa amesiwo vɔ̃nɛ la, ƒe didi dzi na wo, esea woƒe ɣli, eye wòxɔna na wo. 
PSA.145.20	Yehowa kpɔa amesiwo katã lɔ̃nɛ la ta, ke etsrɔ̃a ame vɔ̃ɖiwo katã. 
PSA.145.21	Nye nu negblɔ Yehowa ƒe kafukafu, eye ŋutilãwo katã nekafu eƒe ŋkɔ kɔkɔe la ɖaa tegbee.
PSA.146.1	Mikafu Yehowa!
PSA.146.1	Nye luʋɔ, kafu Yehowa! 
PSA.146.2	Makafu Yehowa, ŋkeke alesi mele agbe; madzi kafukafuha na nye Mawu, ŋkeke alesi meli. 
PSA.146.3	Migaɖo ŋu ɖe amegãwo, amegbetɔvi, siwo mate ŋu axɔ na ame o la ŋu o! 
PSA.146.4	Ne eƒe gbɔgbɔ nu tso la, egbugbɔna yia eƒe anyi gbɔ; gbemagbe eƒe tameɖoɖowo nu yina.
PSA.146.5	Woayra amesi Yakob ƒe Mawu la nye xɔname na, amesi ƒe mɔkpɔkpɔ le Yehowa, eƒe Mawu la dzi; 
PSA.146.6	eya, amesi wɔ dzi kple anyi, atsiaƒu kple nusiwo katã le eme, eya, amesi léa nuteƒewɔwɔ me ɖe asi tegbee; 
PSA.146.7	eya, amesi tsona na amesiwo wote ɖe anyi, eye wònaa abolo dɔwuitɔwo. Ye howa ɖea ga gatɔwo. 
PSA.146.8	Yehowa naa ŋkuagbãtɔwo kpɔa nu, Yehowa fɔa amesiwo wobɔbɔ ɖe anyi la, ɖe tsitrenu, Yehowa lɔ̃a ame dzɔdzɔewo. 
PSA.146.9	Yehowa kpɔa amedzrowo ta, eléa tsyɔeviwo kple ahosiwo ɖe asi, eya wòglɔ̃a ame vɔ̃ɖiwo ƒe mɔ. 
PSA.146.10	Yehowa enye fia tegbee, Zion, wò Mawu le dzidzimewo katã me! Mikafu Yehowa!
PSA.147.1	Mikafu Yehowa, elabena kafukafuhadzidzi na mía Mawu la enye, eye wòvivina; kafukafu edzee. 
PSA.147.2	Yehowa tsoa Yerusalem, eƒoa Israel ƒe amesiwo woka hlẽ la, nu ƒu; 
PSA.147.3	eya, amesi ɖaa gbe le amesiwo ƒe dzi gbã la ŋu, eye woblaa woƒe abiwo. 
PSA.147.4	Eya, amesi ɖo xexlẽme na dzinuviwo, eye wòyɔa wo katã ŋkɔ. 
PSA.147.5	Mía Aƒetɔ la lolo, eƒe ŋusẽ tri akɔ, eye goléƒe mele eƒe nunya ŋu o. 
PSA.147.6	Yehowa léa hiãtɔwo ɖe asi, ke ebɔbɔa ame vɔ̃ɖiwo vaseɖe anyigba ke.
PSA.147.7	Mixe akpedaha hena Yehowa, mitsɔ kasaŋkuwo ƒo ha na mía Mawu la; 
PSA.147.8	eya, amesi tsa alilikpowo xea dziŋgɔli ŋku me, ewɔa tsidzadza hena anyigba, eye wònana gbe miena ɖe towo dzi. 
PSA.147.9	Eya, amesi na nuɖuɖu lãwo kple akpaviãvi, siwo le xɔxlɔ̃m. 
PSA.147.10	Mekpɔa dzidzɔ le sɔ ƒe ŋusẽ ŋu o, eye ŋutsu ƒe ate medzea eŋu o. 
PSA.147.11	Amesiwo vɔ̃a Yehowa la, ƒe nu dzea eŋu, amesiwo le eƒe amenuveve lalam.
PSA.147.12	Yerusalem, kafu Yehowa; Zion, ɖo wò Mawu ɖe dzi. 
PSA.147.13	Elabena ewɔ wò agbo ƒe gametiwo sesĩe, eye wòyra viwòwo le mewò; 
PSA.147.14	eya, amesi na wò liƒowo ŋu fa, eye wòtsɔ lu ʋaʋã ɖi ƒoe na wò. 
PSA.147.15	Eya, amesi ɖo eƒe nya ɖe anyigba dzi, eye eƒe sedede ɖi ɖu; 
PSA.147.16	eya, amesi naa sno abe ɖetifu ene, eye wòwua míãtsi babla abe dzowo ene; 
PSA.147.17	eya, amesi tsɔa eƒe tsi babla dana kɔkɔkɔe; ameka anɔ te ɖe eƒe vuvɔ nu? 
PSA.147.18	Eɖo eƒe nya ɖa, eye wòna wolólo, ena eƒe ya ƒo, eye tsia sina lalala. 
PSA.147.19	Eɖe eƒe nya fia Yakob, eƒe ɖoɖowo kple kɔnuwo fia Israel. 
PSA.147.20	Emewɔ alea na dukɔa ɖeke o, eye womenya eƒe kɔnuwo o. Mikafu Yehowa!
PSA.148.1	Mikafu Yehowa!
PSA.148.1	Mikafu Yehowa tso dziƒo; midoe ɖe dzi le kɔkɔƒewo! 
PSA.148.2	Mikafui, mi eƒe dɔlawo katã, mi eƒe aʋakɔwo katã, mikafui! 
PSA.148.3	Ɣe kple ɣleti, mikafui; mikafui, mi dzinuvi keklẽwo katã! 
PSA.148.4	Mikafui, mí dziƒo ƒe dziƒowo kple mi dziƒotametsiwo! 
PSA.148.5	Woakafu Yehowa ƒe ŋkɔ, elabena ede se, eye wodzɔ, 
PSA.148.6	etsɔ wo ɖo anyi ɖaa tegbee; ena ɖoɖowo, eye emagatrɔ wo o.
PSA.148.7	Mikafu Yehowa tso anyigba dzi, mi bosowo kple tɔ goglowo katã, 
PSA.148.8	mi dzo kple dzikpe, sno kple adzudzɔ kpakple ahom, si wɔa eƒe gbe dzi; 
PSA.148.9	mi towo kple togbɛwo katã afi tsekuwo kple sedertiwo katã; 
PSA.148.10	mi gbemelãwo kple aƒemelãwo kalã kpakple xevi dzogoewo; 
PSA.148.11	mi anyigba dzi fiawo kple dukɔwo katã, amegãwo kple anyigba dzi ʋɔnuɖrɔ̃lawo katã, 
PSA.148.12	ɖekakpuiwo kple ɖetugbiwo siaa, amegã ɖeɖiwo kple ɖeviwo! 
PSA.148.13	Woakafu Yehowa ƒe ŋkɔ, elabena eƒe ŋkɔ ɖeɖekoe ɖo kpo, eye eƒe gãnyenye xɔ anyigba dzi kple dziƒo. 
PSA.148.14	Ewu eƒe dukɔ ƒe dzo ɖe dzi, eyata kafukafu neɖi le eƒe mawumemewo katã, Israel-viwo, dukɔ, si tsɔ ɖe egbɔ la nu! Mikafu Yehowa!
PSA.149.1	Mikafu Yehowa!
PSA.149.1	Midzi ha yeye na Yehowa, eƒe bubu neɖi le mawumemewo ƒe ha me! 
PSA.149.2	Israel nekpɔ dzidzɔ ɖe ewɔla ŋu; Zion-viwo netso aseye ɖe woƒe ena ŋu! 
PSA.149.3	Woatsɔ ɣeɖuɖu akafu eƒe ŋkɔ, eye woafsɔ asiʋui kple kasaŋku aƒo ha nɛ! 
PSA.149.4	Elabena Yehowa ƒe dukɔ ƒe nu nyo eŋu, etsɔa xɔname ɖoa atsyɔ̃ na hiãtɔwo.
PSA.149.5	Mawumemewo nekpɔ dzidzɔ le bubu me, eye woagli le wo ɖɔƒewo. 
PSA.149.6	Mawu ƒe dodoɖedzi le woƒe nu me, eye yi nuvee le wo si, 
PSA.149.7	ne woabia hlɔ̃ le dukɔwo dome, eye woahe to le anyigba dzi tɔwo dome, 
PSA.149.8	ne woade kɔsɔkɔsɔ woƒe fiawo kple kunyowu woƒe ame ŋkutawo; 
PSA.149.9	ne woawɔ ʋɔnudɔdrɔ̃, si woŋlɔ di la, dzi ɖe wo ŋu. Atsyɔ̃ nye esia na eƒe mawumemewo katã. Mikafu Yehowa!
PSA.150.1	Mikafu Yehowa! Mikafu Mawu le eƒe kɔkɔeƒe la me; mikafui le eƒe alili sesẽ la me! 
PSA.150.2	Mikafui le eƒe nutsuwɔwɔwo fa; mikafui ɖe eƒe gãnyenye gbogbo la nu! 
PSA.150.3	Mitsɔ kpẽɖiɖi kafui; mikafui kple saŋku kple kasaŋku! 
PSA.150.4	Mitsɔ asiʋui kple ɣeɖuɖu kafui, mikafui kple kasaŋkuƒoƒo kpakple dze! 
PSA.150.5	Mitsɔ gakogoe, siwo ƒe gbeme kɔ la, kafui: mikafui kple gakogoe, siwo ɖina sesĩe! 
PSA.150.6	Nusianu, si me gbɔgbɔ le la, nekafu Yehowa! Mikafu Yehowa!
PRO.1.1	Israel-fia Salomo, Dawid vi la, ƒe lododowo nye esia 
PRO.1.2	ne woadze nunya kple amehehe, eye woase nuƒoƒo nunyatɔwo gome, 
PRO.1.3	ne woaxɔ amehehe, si fiaa gɔmesese ame, dzɔdzɔenyenye, nu dzɔdzɔe wɔwɔ kple nuteƒewɔwɔ na ame ɖokui; 
PRO.1.4	ne gegemewo nadze aɖaŋu, eye ɖekakpulwo nadze si nu, eye woabu tame; 
PRO.1.5	ne nunyala nasee, eye wòadzi eƒe nunya ɖe dzi, eye mɔ sɔsɔe nasu nugɔmesela si; 
PRO.1.6	ne woase lododowo, abebubuwo, nunyalawo ƒe nyawo kple adzowo gɔme.
PRO.1.7	Yehowa-vɔvɔ̃ enye sidzedze ƒe gɔmetoto; ke bometsilawo doa vlo nunya kple amehehe. 
PRO.1.8	Vinye, se fofowò ƒe amehehe, eye megagblẽ ɖawò ƒe nufiame ɖi o; 
PRO.1.9	elabena seƒoƒotsihe nyui wonye na wò la kple kɔgɛ na wò kɔ.
PRO.1.10	Vinye, ne nuvɔ̃wɔlawo le nuwò blem la, megalɔ̃ edzi o! 
PRO.1.11	Ne wogblɔ be: Yi kpli mi, míade xa ɖe ʋukɔkɔɖi ŋu, eye míanɔ adeklo dzi ɖe ame maɖifɔ ŋu naneke mawɔmawɔe, 
PRO.1.12	míami wo agbagbe abe tsiẽƒe ene, 
PRO.1.13	míaƒe asi asu nu vevi vovovowo dzi, eye míatsɔ aboyonu ayɔ míaƒe xɔwoe, 
PRO.1.14	nana tasɔsɔ ɖeka me kpli mi, eye akplo ɖeka nana mí katã mía si la, 
PRO.1.15	ekema vinye, megazɔ ma ɖeka dzi kpli wo o, eye nahe wo afɔ ɖe megbe tso wo toƒe wo. 
PRO.1.16	Elabena woƒe afɔwo le tsɔtsɔm ɖe vɔ̃ɖiwɔwɔ ŋu, eye wole abla ɖem, be woakɔ ʋu ɖi. 
PRO.1.17	Elabena dzodzroe woɖoa mɔ̃ ɖi le xewo katã ŋku me. 
PRO.1.18	Woawo la woawo ŋutɔ ƒe ʋu ŋue wole xa ɖem ɖo, eye woawo ŋutɔ ƒe agbe ŋue wole adeklo dzi ɖo. 
PRO.1.19	Alea wòanɔ na amesiwo katã le viɖe madzɔmadzɔ yome tim lae; aɖe ekpɔlawo ƒe agbe ɖa.
PRO.1.20	Nunya le ɣli dom le kpɔdomee, eye wòkɔ eƒe gbe dzi le ablɔwo me, 
PRO.1.21	ele ɣli dom le kpɔdomeewo ƒe dzogoe, siwo dzi zi le, kple agbowo nu, du blibo la katã me wòle eƒe nyawo gblɔm le be: 
PRO.1.22	Ɣekaɣi mi gegemewo míalɔ̃ bometsitsi, mi fewuɖulawo miakpɔ dzidzɔ le fewuɖuɖu ŋu, eye mi bometsilawo mialé fu sidzedze ase do? 
PRO.1.23	Mitrɔ kɔ ɖe nye mokaname ŋuti. Kpa ɖa, mana nye gbɔgbɔ nado bɔbɔbɔ, eye mana miadze si nye nyawo. 
PRO.1.24	Esi mele ame yɔm, eye miegbe, meke nye abɔwo, eye amea ɖeke melé ŋku ɖe eŋu o, 
PRO.1.25	míedo toku nye aɖaŋuɖoɖowo katã, eye miegbe nye mokaname la, 
PRO.1.26	eyata nye hã mako nu le miaƒe dzɔgbevɔ̃e ŋu, eye maɖe alɔme, ne ŋɔdzi xa aƒe na mi, 
PRO.1.27	ne ŋɔdzi xa aƒe na mi abe dziya ene, eye miaƒe dzɔgbevɔ̃e do abe ahom ene; ne hiã kple xaxa va mia dzi. 
PRO.1.28	Ekema woayɔm, eya nyematɔ o; woadim, ke womakpɔm o. 
PRO.1.29	Le esi wolé fu sidzedze, eye womedo Yehowa-vɔvɔ̃ o, 
PRO.1.30	le esi womelɔ̃ ɖe nye aɖaŋuɖoɖo dzi o, eye woɖo vlo nye mokanamewo katã ŋuti la, 
PRO.1.31	eyata woaɖu woƒe zɔzɔme ƒe kutsetsewo, eye woƒe aɖaŋuɖeɖewo neɖi ƒo na wo. 
PRO.1.32	Elabena gegemewo ƒe godzedze wua woawo ŋutɔwo, eye bometsilawo ƒe anyinɔnɔ bɔkɔɔ tsrɔ̃a wo. 
PRO.1.33	Ke amesi ɖoa tom la, anɔ anyi bɔkɔɔ, eye dzɔgbevɔ̃e ƒe ŋɔdzidoname maɖe dzi le eƒo o.
PRO.2.1	Vinye, ne èxɔ nye nuƒoƒo wɔ tɔwòe, eye nèdzra nye sewo ɖo ɖe ɖokuiwò gbɔ, 
PRO.2.2	be nèƒu wò to anyi ɖe nunya ŋu, eye nèbi wò dzi ɖe gɔmesese ŋuti, 
PRO.2.3	ẽ, ne èyɔ nunya, eye nèkɔ wò gbe dzi ɖe gɔmesese ŋu la, 
PRO.2.4	ne édii abe klosalo ene, eye nèdi eyome mɔ abe kesinɔnu, si le to me ene la, 
PRO.2.5	ekema ãse Yehowa-vɔvɔ̃ gɔme, eye wò asi atu sidzedze Mawu. 
PRO.2.6	Elabena Yehowa naa nunya, eƒe nu me sidzedze kple gɔmesese dzɔ tso; 
PRO.2.7	edzraa dzɔgbenyuie vavã ɖo ɖi na nuteƒewɔlawo, akpoxɔnu wonye na amesiwo ƒe zɔzɔme ŋu fɔɖiɖi mele o, 
PRO.2.8	ne wòakpɔ nu dzɔdzɔe ƒe toƒe ta, eye wòadzɔ eƒe mawumememe ƒemɔ ŋuyi. 
PRO.2.9	Ekema ase dzɔdzɔenyenye, nu dzɔdzɔe kple nuteƒewɔwɔ gɔme; mɔ nyuiwo katã gɔme nase; 
PRO.2.10	ekema nunya age ɖe wò dzi me, eye sidzedze avivi wò luʋɔ nu. 
PRO.2.11	Tamebubu akpa dziwò, eye gɔmesese adzɔ ŋuwò, 
PRO.2.12	ne woade wò tso mɔ va dzi, le amesiwo gbiɔa godzenya la ŋu, 
PRO.2.13	amesiwo gblẽ mɔ dzɔdzɔe la ɖi, be woazɔ blukɔ ƒe mɔ dzi, 
PRO.2.14	amesiwo le dzidzɔ kpɔm ɖe vɔ̃wɔwɔ ŋu, eye wole aseye tsom ɖe godzedze vɔ̃ɖi ŋu, 
PRO.2.15	amesiwo loƒe le gɔdɔ̃gɔdɔ̃, eye wodze tso woƒe mɔwo dzi; 
PRO.2.16	ne wòaɖe wò tso ame tutɔ srɔ̃ si me, tso dutanyɔnu, si ɖea ami de eƒe nyawo la, si me, 
PRO.2.17	amesi gblẽ eƒe ɖetugbi me srɔ̃ ɖi, eye wòŋlɔ woƒe Mawu ƒe nubabla be; 
PRO.2.18	elabena eƒe aƒe ɖo agu yi ku gbɔ, eye eƒe mɔwo yi tsiẽƒe. 
PRO.2.19	Amesiwo katã yia egbɔ la, womegatrɔna gbɔna o, eye womegava tsoa agbemɔ me o. 
PRO.2.20	Ne nato ame nyuiwo ƒe mɔ dzi, eye nalé ame dzɔdzɔewo ƒe toƒe ɖe asi. 
PRO.2.21	Elabena nuteƒewɔlawo anɔ anyigba la dzi, eye ame madifɔwo asusɔ de edzi; 
PRO.2.22	ke woatsrɔ̃ ame vɔ̃ɖiwo ɖa le anyigba dzi, eye woaho ame maɖianukwarewo ɖa le edzi.
PRO.3.1	Vinye, megaŋlɔ nye nufiame be ti, eye wò dzi nedzra nye sededewo ɖo; 
PRO.3.2	elabena woade agbenɔnɔ didi, ƒe nyuiwo kple ŋutifafa va na wò kpaŋkpaŋ. 
PRO.3.3	Amenuveve kple nyateƒe megate ɖa le ŋuwò o; tsɔ wo de kɔ, ŋlɔ wo ɖe wò dzi ƒe kpe dzi; 
PRO.3.4	ekema amenuveve kple gɔmesese nyui asu asiwo le Mawu kple amegbetɔwo ŋku me.
PRO.3.5	Ɖo ŋu ɖe Yehowa ŋu tso dzi blibo me, ke megaɖo dzi ɖe wò gɔmesese ŋu o. 
PRO.3.6	Le ŋku ɖe eŋu le wò mɔwo katã dzi, ekema ata mɔ na wò. 
PRO.3.7	Meganye nunyala le ɖokuiwò ŋku me o, vɔ̃ Yehowa, eye natsri va; 
PRO.3.8	ekema esia ada gbe le wò ƒodo ŋu, eye woana wò ƒuwo me nafa miaa. 
PRO.3.9	Tsɔ wò kesinɔnuwo kple wò agblemenuwo katã ƒe gbãlɔwo du bubu Yehowa ŋu, 
PRO.3.10	ekema nu ayɔ wò ava taŋtaŋ, eye wein agbagba ɖe wò ahafiãƒe. 
PRO.3.11	Vinye, megagbe Yehowa ƒe amehehe o, eƒe mokaname megaɖu dzi na wò o! 
PRO.3.12	Elabena amesi Yehowa lɔ̃na la, eya wòhea to na abe vi, si gbɔ fofoa melɔ̃a nu le o ene.
PRO.3.13	Woayra amesi tu nunya kple amesi ƒe asi su gɔmesese dzi. 
PRO.3.14	Elabena eƒeƒle nyo wu klosaloƒeƒle, eye eƒe viɖe ƒo sika ta. 
PRO.3.15	Exɔ asi wu adzagba, eye wò nuveviwo katã mede enu o. 
PRO.3.16	Agbenɔnɔ didie le eƒe ɖusi me, eye kesinɔnu kple bubu le eƒe mia me. 
PRO.3.17	Eƒe mɔwo nye mɔ vivi, eye eƒe toƒewo katã nye ŋutifafa. 
PRO.3.18	Agbeti wònye na amesiwo lee ɖe asi, eye woayra amesi vãe goŋgoŋ la. 
PRO.3.19	Nunyae Yehowa ŋutɔ tsa ɖo anyigba gome anyii, eye gɔmesese wòtsɔ li ke dziƒoe. 
PRO.3.20	Eƒe sidzedze na towo gɔme ŋɔ, eye alilikpowo dza zãmu.
PRO.3.21	Vinye, megana woate da le ŋkuwò me o; le nunya vavã kple tamebubu me ɖe asi sesie; 
PRO.3.22	ekema woanye agbe na wò kple atsyɔ̃ɖonu na wò kɔ. 
PRO.3.23	Ekema ale wò mɔ atsɔ dedie, eye wò afɔ makli naneke o. 
PRO.3.24	Ne èmlɔ anyi la, màɖi vo o, ke boŋ alɔ̃ avivi na wò. 
PRO.3.25	Ne ŋɔdzi ƒo ɖi kpoyi, eye gbegblẽ va ame vɔ̃ɖiwo dzi la, dzika metso ƒowò o. 
PRO.3.26	Elabena Yehowa ye nye wò ŋuɖoɖeŋutɔ, eye wòakpɔ wò afɔ dzi tso mɔ̃ me.
PRO.3.27	Megãte nu nyui hiãtɔ, nenye be ŋutete le ŋuwò na ewɔwɔ o. 
PRO.3.28	Ne ele asiwò la, megagblɔ na hawòvi be: „Heyi, ne nagava, etsɔ hã mana wò“ o! 
PRO.3.29	Megabu vɔ̃ ɖe hawòvi ŋu, esime wòɖe dzi ɖi le gbɔwò o. 
PRO.3.30	Megawɔ dzre kple amea ɖeke yakatsyɔ, ne mewɔ vɔ̃a ɖeke wò o. 
PRO.3.31	Megaʋã ŋu sesẽnuɖula o, eye eƒe mɔã ɖeke megadze ŋuwo o. 
PRO.3.32	Elabena godzela enye ŋunyɔ na Yehowa, ke tsi metoa eya kple dzime dzɔdzɔe tɔ domee o. 
PRO.3.33	Yehowa ƒe fiƒode le ame vɔ̃ɖi la ƒe me, ke eyraa ame dzɔdzɔe la nɔƒe. 
PRO.3.34	Eɖua fewu le fewuɖulawo ŋu, ke evea ame bɔbɔɖeanyiwo ya nu. 
PRO.3.35	Bubu anye nunyalawo ƒe gome, ke ŋukpe alé bometsilawo.
PRO.4.1	Mi viwo, mise fofowo ƒe amehehe, mido ŋku anyi, ne miadze si gɔmesese. 
PRO.4.2	Nufiafia nyui mele tsɔtsɔm na mi, migagblẽ nye nufiame ɖi o. 
PRO.4.3	Elabena esi menye ɖevi na fofonye, vi fe kple tenuvi na danye la, 
PRO.4.4	efia num gblɔ nam bena: Wò dzi neku ɖe nye nyawo ŋu, dzra nye sededewo ɖo, ekema anɔ agbe. 
PRO.4.5	Ele nunya, ƒle gɔmesese! Megaŋlɔe be o, eye megate ɖe aga tso nye nu me nyawo ŋu o. 
PRO.4.6	Megaɖe asi le eŋu o, ekema adzra wò ɖo; lɔ̃e, ekema akpa tawò. 
PRO.4.7	Nunya ƒe gɔmeloto enye be, woaƒle nunya, eye natsɔ wo kesinɔnuwo katã aƒle gɔmesesee. 
PRO.4.8	Kɔe ɖe dzi, ne wòakɔ wò ɖe dzi, akplɔ bubu aƒu wò, ne ekpla asi kɔ nɛ. 
PRO.4.9	Aɖɔ seƒoƒotsihe nyui ɖe la na wò, eye woana fiakuku dzeani wò.
PRO.4.10	Vinye, see, eye naxɔ nye nyawo awɔ tɔwòe, ekema agbenɔƒe geɖe anɔ asiwò. 
PRO.4.11	Nunyamɔ fiam mele wò, eye mekplɔ wò to toƒe dzɔdzɔe. 
PRO.4.12	Ne ele yiyim la, wò atame maxaxa o, eye ne èle ɖu dzi la, màkli nu o. 
PRO.4.13	Le amehehe ɖe asi sesĩe, megage le asiwò o, dza eŋu, elabena wò agbee wonye. 
PRO.4.14	Megage ɖe ame vɔɖiwo toƒe o, eye megazɔ ame vlowo ƒe mɔ dzi o. 
PRO.4.15	Ɖe kɔ ɖa le eŋu, eye megato edzi o; dze le eŋu, eye nato eŋu ayi 
PRO.4.16	Elabena woawo la, ne womewó vɔ o kpea, wometea ŋu ɖɔa alo o, eye ne womeƒu ame anyi o la, alɔ̃dɔdɔ buna ɖe wo. 
PRO.4.17	Elabena woɖua nu vɔ̃ɖi wɔwɔ ƒe abolo, eye wonoa sesẽnuwɔwɔ ƒe wein. 
PRO.4.18	Ame dzɔdzɔe ƒe toƒe le abe agudzedze ƒe kekeli, si nua kɔkɔm ɖe dzi, vaseɖe esime ŋu kena keŋ ene. 
PRO.4.19	Ke ame vɔ̃ɖi ƒe mɔ le abe blukɔ ene; womenya afika wole nu kli ge le o.
PRO.4.20	Vinye, lé to ɖe nye nyawo ŋu, eye naƒu to anyi ɖe nye nuƒoƒo ŋu. 
PRO.4.21	Womegate ɖa le ŋkuwò me o, dzra wo ɖo ɖe wò dzi ƒe gogloeaƒe. 
PRO.4.22	Elabena agbe wonye na amesiwo katã ƒe asi su wo dzi la, eye woyɔa ɖɔ woƒe ŋutilã blibo la. 
PRO.4.23	Dza wò dzi ŋu wu nuwo katã, elabena eya me agbe tsona. 
PRO.4.24	Ɖe alakpanu da le ɖokuiwò ŋu, eye nam aʋatsonuyi ɖa le ɖokuiwò gbɔ. 
PRO.4.25	Wò ŋkuwo nekpɔ ŋgɔ te, eye wò aɖabawo nelé mɔ ɖeka tso le ŋgɔwò. 
PRO.4.26	Ɖe toƒe dzɔdzɔe na wò afɔwo, eye wò mɔwo katã nesɔ ɖe eteƒe. 
PRO.4.27	Megadze ɖe ɖusi alo mia me o, te wò afa ɖe aga tso vɔ̃ gbɔ.
PRO.5.1	Vinye, lé to ɖe nye nunya ŋu, ƒu to anyi ɖe nye gɔmesese ŋu, 
PRO.5.2	ne nadzra tamebubu ɖo, eye wò nuyiwo nalé sidzedze ɖe asi. 
PRO.5.3	Elabena nyɔnu tutɔ ƒe nuyi le anyĩtsi tsyɔm, eye eƒe veme zrɔ̃ drẽdrẽdrẽ wu ami; 
PRO.5.4	ke mlɔe ke la evena wu atsa, eye wòɖana wua yi nuevee. 
PRO.5.5	Eƒe afa ɖi abu yina ku gbɔ, eye tsiẽƒe ku ɖe eƒe abi ŋu goŋgoŋ. 
PRO.5.6	Eƒe toƒewo le ʋuʋum, ke medze sii o, ne megalé agbemɔ la atsa o. 
PRO.5.7	Eyata mi viwo, miɖo tom, eye migate ɖe aga le nye numenyawo ŋu o. 
PRO.5.8	Na wò mɔ naƒo asa nɛ, eye megagogo eƒe aƒe ƒe ʋɔtru o, 
PRO.5.9	ne magatsɔ wò atsyɔ̃ɖoɖo na ame tutɔwo kple wò ƒewo na ŋutasẽla o; 
PRO.5.10	ne ame bubu magatsɔ wò kesinɔnuwo aɖi ƒoe, eye nusi nèwɔ dɔ kpɔ la, nayi ame tutɔ ƒe me o; 
PRO.5.11	eye ne eɖo mlɔeanu na wò, eye wɔna le vɔvɔm le wò ŋutilã kple wò lãkusi ŋu la, màganɔ hũ ɖem 
PRO.5.12	anɔ gbɔgblɔm be: Ao, nukaŋuti mehelé fu amehehe, eye nye dzi do vlo mokaname, 
PRO.5.13	nyemeɖo to amesiwo le nu fiamem la, ƒe gbe o, eye nyemeƒu to anyi ɖe nye nufialawo ŋu oa? 
PRO.5.14	Ekpɔtɔ vie mege ɖe dzɔgbevɔ̃ewo tsyo ƒomevi me te takpekpewo kple amehawo dome kloe!
PRO.5.15	No tsi tso wò tsido me, tsidzidzi tso wu vudo me! 
PRO.5.16	Ɖe wò tsi adzi agba go, eye wò tɔʋuwo asi ɖa gbagbagbea? 
PRO.5.17	Wò ɖeka dɔwò ke woanye, eye ame bubu mekpe ɖe ŋuwò o! 
PRO.5.18	Wò vudo anye yayra, eye àkpɔ dzidzɔ le wò ɖekakpui me srɔ ŋu, 
PRO.5.19	eya, si nye zinɔ dzeameŋu kple sãde nyo la, eƒe no nemu wò, eye eƒe lɔlɔ nena nanɔ ya mum ɖaa.
PRO.5.20	Ke vinye, nukaŋuti nyɔnu tutɔ ana nana ya mum, eye nakpla asi kɔ na dutanyɔnu? 
PRO.5.21	Elabena amesiame ƒe mɔ le nuvo le Yehowa ŋku me, eye eyae ɖea woƒe toƒewo katã. 
PRO.5.22	Ame vɔɖi ŋutɔ ƒe vodadawo lénɛ, eye eƒe nuvɔ̃ ƒe ka ɖenɛ. 
PRO.5.23	Eku, elabena eɖo ko le amehehe me, eye eƒe bometsitsi gbogboawo na wòle nagbanagba kum.
PRO.6.1	Vinye, ne èƒu asi akɔ ɖe hãwòvi nu, eye nèlé fe nu na ame tutɔ, 
PRO.6.2	wò numenya ɖe nyagbatee dowòme, eye wò numenya lé wò la, 
PRO.6.3	ekema, vinye, wɔ ale, ne naɖe ɖokuiwò — ège ɖe hawòvi si me ɖe — Yi naxlã ɖokuiwò ɖe eƒe afɔ nu, eye naƒoe ɖe hawòvi nu. 
PRO.6.4	Megana alɔ̃ nava wò ŋku dzi o, eye akɔlɔ̃e megaɖo wò aɖaba me o. 
PRO.6.5	Ɖe ɖokuiwò le esi abe sãde ene, eye abe xevi tso mɔ̃trela si me ene.
PRO.6.6	Wo kuviatɔ, yi anyidi gbɔ, kpɔ eƒe nuwɔna ɖa, eye nadze nunya! 
PRO.6.7	Esi amegã, dzikpɔla kple dziɖulaa ɖeke mele esi o hã la, 
PRO.6.8	eƒoa eƒe abolo le dzomeŋɔli, eye wòtua eƒe nuɖuɖu ɖo le nuŋeɣi. 
PRO.6.9	Kuviatɔ, ɣekaɣi nanɔ aba dzi ase do? Ɣekaɣi nenyo tso wò alɔ̃dɔdɔ me? 
PRO.6.10	Gadɔ alɔ̃ vie, gadɔ akɔlɔ̃e vie, de asi asitɛ me nagbɔ ɖe eme vie! 
PRO.6.11	Ekema wò ahedada aɖi kpe wo ahe mazɔla ene, eye wò hiã ahe ŋutsu, si bla akpa ene.
PRO.6.12	Yakame kple ame gbegblẽ enye amesi tsɔa alakpadanu nɔa yiyimee, 
PRO.6.13	eya, amesi mlãa ŋku ɖe ame, etoa nya kple eƒe afɔ, eye wòtsɔa eƒe asi fiaa dzesii, 
PRO.6.14	eya, amesi ƒe dzi me ayedzedze le, edoa va de tame ɣesiaɣi, eye wòdea dzra aƒe. 
PRO.6.15	Eyata eƒe gbegblẽ aƒo ɖe edzi kpoyi, agbã zi ɖeka, eye hayahaya manɔ eŋu o.
PRO.6.16	Nu ade Yehowa lé fui, eye adadrelia nye ŋunyɔ na eƒe luʋɔ: 
PRO.6.17	dadaŋkuwo, aʋatsoɖe kple asi, siwo kɔa nu maɖifɔ ɖi, 
PRO.6.18	dzi, si ɖoa tame gbegblẽ, afɔ, siwo tsɔna ɖe vɔ̃ ŋu, 
PRO.6.19	amesi ɖua aʋatsoɖasefo hedaa alakpa, kpakple amesi dea dzre nɔviwo dome.
PRO.6.20	Vinye, dzra fofowò ƒe sedede do, eye megagblẽ dawò ƒe nufiame ɖi o. 
PRO.6.21	Blae ɖe wò dzi ŋu dam eye naxatsae ɖewò kɔ ŋu. 
PRO.6.22	Ne èle azɔli dzi la, akplɔ wò, ne èmlɔ anyi la, adzɔ ŋuwò, eye ne ènyɔ la, aɖo dze kpli wò. 
PRO.6.23	Elabena akaɖie nye se la, kekelie nye nufiame la, eye agbemɔ enye mokaname, siwo fiaa mɔnu ame la. 
PRO.6.24	Ne nadzra ɖokuiwo do tso nyɔnu vɔ̃ɖi la si me kpakple dutanyɔnu ade zɔzrɔ̃etɔ la si me. 
PRO.6.25	Eƒe tugbedzedze megadzro wò le dzi me o, eye megatsɔ eƒe aɖaba le wò o. 
PRO.6.26	Elabena gbolo ɖe wòɖia gbɔ ame vaseɖe abolo dzi, eye nyɔnu srɔ̃tɔ le agbe xɔasi la minyam. 
PRO.6.27	Ɖe amea ɖe ate ŋu aɖe dzo de akɔnu, eye eƒe avɔ nagbe fiafiã? 
PRO.6.28	Alo ɖe amea de azɔ dzoka xɔxɔ dzi, eye eƒe afɔ nagbe fiafiã? 
PRO.6.29	Alea ke wòanɔ na amesi de ehavisrɔ̃ gbɔe; amesiame, si de asi eŋu la, metsi to mahemahe o. 
PRO.6.30	Womedoa vlo fiafitɔ, ne efi fi, be wòatsɔ atsi eƒe dɔwuame nu, esime ƒomenui le ewɔm o; 
PRO.6.31	ke ne asi tui la, ado eteƒe zi adre, eye wòatsɔ eƒe me nuwo katã ana. 
PRO.6.32	Gake amesi wɔ ahasi kple nyɔnua ɖe la, tagbɔ gbegblẽtɔ wonye; amesi le didim be, yeatsrɔ̃ yeƒe agbe la, eyae wɔa ale nusia tɔgbe. 
PRO.6.33	Ƒoƒo kple dzu atso eme nɛ, eye eƒe ŋukpe nu matsi o. 
PRO.6.34	Elabena ŋutsu ƒe dziku ɖe wòʋãa ŋu, eye mekpɔa nublanui le hlɔ̃biagbe o. 
PRO.6.35	Avulénua ɖeke malé enuo, eye ne ena nu geɖe hã la, mãlɔ̃ o.
PRO.7.1	Vinye, dzra nye nuƒoƒo ɖo, eye naɣla nye sededewo ɖe gbɔwò. 
PRO.7.2	Dzra nye sededewo ɖo, ne nana agbe, kple nye nufiamewo ɖo abe wò gadaglamakui ene. 
PRO.7.3	Bla wo ɖe wò asibidewo ŋu, eye naŋlɔ wo ɖe wò dzi ƒe kpe dzi. 
PRO.7.4	Gblɔ na nunya be: nɔvinye nènye, eye nayɔ xɔlɔ̃ na gɔmesese; 
PRO.7.5	ne woadzra wò ɖo tso nyanu tutɔ si me, tso dutanyɔnu, si ɖea ami ɖe eƒe nyawo la si me.
PRO.7.6	Mele nye xa ƒe fesre nu kpa nu to adzrala nu. 
PRO.7.7	Tete meɖe ŋku ɖe ame bebewuwo dome, eye mekpɔ ɖekakpuivi bometsilaa ɖe le ŋutsuviwo dome. 
PRO.7.8	Eya le tsatsam le kpɔdomee le eƒe dzogoe kasa, eye wòle zɔzɔm ɖo ta eƒe aƒe gbɔ 
PRO.7.9	le fiẽ, esime anyigba le tsyɔtsyɔm, le zã kple blukɔ me. 
PRO.7.10	Eye kpɔ ɖa, nyɔnua ɖe le gbolovɔ me va do goe, eye ayedzedze le tame nɛ. 
PRO.7.11	Eƒe mo nyrã, eye wòɖe ku eɖokui, eye eƒe afɔwo gbe be, yewomatɔ ɖe eƒe me o. 
PRO.7.12	Eyae le kpɔdomee fifi, kasiaa eye nye ekem nyo ɖe ablɔ me, eye wòde xa ɖe dzogoe ɖesiaɖe dzi. 
PRO.7.13	Elée hegbugbɔ nu nɛ, eye wòɖo ŋku me kplalaa gblɔ nɛ be: 
PRO.7.14	Egbea metso akpedavɔsa xe nye adzɔgbedete ɖe ɖokuinye nu. 
PRO.7.15	Eyata medo be, mado go wò, eye madi wò, eye azɔ la mekpɔ wò. 
PRO.7.16	Meɖo kuntruwo ɖe nye aba dzi, avɔ ŋɔŋɔe, siwo wotsɔ Egipte-ka lɔ̃e. 
PRO.7.17	Mewu sikɔni, anowɔtre kple adrike ɖe nye aba dzi. 
PRO.7.18	Eyata na mieno lɔlɔ̃ amu vaseɖe ŋɖi, eye míaƒe dzeme nakɔ ɖe dzidzɔkpɔkpɔ me. 
PRO.7.19	Elabena srɔ̃nye mele aƒe o, eyi nugbe didia ɖe; 
PRO.7.20	etsɔ gakotoku la ɖo asi yii, gbesigbe dzinu sɔ tegblẽ la ko wòagbɔ va aƒe. 
PRO.7.21	Etsɔ eƒe nuƒoƒo geɖegeɖeawo blee, eye wòtsɔ eƒe nuyi zɔzrɔ̃e la lẽe. 
PRO.7.22	Ekplɔe ɖo kɔ̃ enumake abe nyitsu, si yina de ewuƒe ene, abe sẽ, si yina gege ge de mɔ̃ me ene, 
PRO.7.23	vaseɖe esime aŋutrɔ naƒo ɖe eƒe aklã; eye abe xevi, si zɔ ɖe mɔ̃ dzi, eye menyae be, yeƒe ku wonye o la ene.
PRO.7.24	Eyata, mi viwo, miɖo tom, eye milé to ɖe nye numenyawo ŋu. 
PRO.7.25	Megana wò dzi nadze ayi eƒe mawo dzi o, eye megatra yi etoƒewo o. 
PRO.7.26	Elabena amesiwo tsi esi me heɖo baba ɖi la, sɔ gbɔ, eye amesiwo wowu la, ɖe ha. 
PRO.7.27	Eƒe aƒe enye tsiẽƒe ƒe mɔ geɖe, siwo ɖo la ku ƒe xɔgãwo me.
PRO.8.1	Ɖe nunya mele ɣli dom, eye gɔmesese ƒe gbe mele ɖiɖim oa? 
PRO.8.2	Etsi tre ɖe togbɛwo tame le mɔ to, kple mɔ ɖogoewo nu. 
PRO.8.3	Ele ɣli ɖom le agboawo xa, le dua ƒe mɔ nu kple ʋɔtruawo nu bena: 
PRO.8.4	Ŋutsuwo, míawoe mele ɣli dom na, eye amegbetɔviwoe nye gbe le ɖiɖim na. 
PRO.8.5	Mi bebewuwo, mixɔ ayedzedze na mia ɖokui, eye mi bometsilawo, míxɔ gɔmesese na mía ɖokui! 
PRO.8.6	Mísee, elabena nya xɔasi gblɔm mele, eye nusi le eteƒe pɛpɛpɛ la, nye nu agblɔ. 
PRO.8.7	Elabena nyateƒe gblɔm nye nu le, eye na vɔ̃ɖi enye ŋunyɔ na nye nuyiwo. 
PRO.8.8	Nye numenyawo katã le eteƒe, eye kple alakpa mele wo me o. 
PRO.8.9	Wo katã me kɔ ne amesiwo dze nunya eye wosɔ na amesiwo ƒe esi tu sidzedze la. 
PRO.8.10	Mixɔ nye amehehe wu klosalo kple sidzedze wu sika nyuitɔ. 
PRO.8.11	Elabena nunya nyo wu adzagba, eye nu veviwo katã mede enu o. 
PRO.8.12	Nye, nunya, gbɔe ayedzedze te, eye asinye mee tamebubu vavã ƒe sidzedze le. 
PRO.8.13	Yehowa-yɔvɔ̃ enye fuléle vɔ̃; melé tu dada, ɖokuidodoɖedzi, mɔ vɔ̃ɖi kple alakpanu. 
PRO.8.14	Tɔnyee nye aɖaŋudede kple edzisusu; nyee nye gɔmesese, eye tɔnyee nye ŋusẽ. 
PRO.8.15	Dzinyee fiawo tonu ɖua fia eye amegãwo ɖea se dzɔdzɔe. 
PRO.8.16	Dzinyee tatɔwo tona ɖua amegã, eye anyigba dzi ʋɔnudrɔ̃lawo katã nyea ame ŋkutawo. 
PRO.8.17	Melɔ̃a amesiwo lɔ̃m, eye amesiwo diam la, kpɔam. 
PRO.8.18	Kesinɔnu kple bubu, nu xoxowo kple dzɔdzɔenyenye le asinye. 
PRO.8.19	Nye kutsetse xɔ asi wu sika kple sika nyuitɔ, eye nye nukpɔkpɔ nyo wu klosalo nyuitɔ. 
PRO.8.20	Dzɔdzɔenyenye ƒe mɔ dzi zɔm mele kple nu dzɔdzɔe ƒe toƒe, 
PRO.8.21	ne mana kesinɔnu amesiwo lɔ̃am, eye made nu nudzraɖoƒe na wo fũ.
PRO.8.22	Yehowa wɔm menye eƒe mɔ ƒe gɔmetoto, eƒe nuwɔwɔwo ƒe gbãtɔ tso blema ke. 
PRO.8.23	Tso tititi woɖom, tso gɔmedzedzea me ke, esime anyigba dzo kelekele. 
PRO.8.24	Wodzim, hafi to goglowo navaɖo anyi, hafi ne tsidzɔƒe, siwo me tsi le taŋtaŋ la, neva do anyi. 
PRO.8.25	Wodzim, hafi ne woava ɖi towo ɖe agu me; meɖo ŋgɔ na togbɛwo, 
PRO.8.26	hafi ne woava wɔ anyigba kple gbegbe kpakple anyigba goɖoo ƒe anyikɔ gbãlɔwo. 
PRO.8.27	Mele eteƒe, hafi wòwɔ dziƒo, esime wòdzidze dziŋgɔli ɖe tɔ gogloawo dzi; 
PRO.8.28	esime wosa alilikpowo ɖe dzi me, eye tɔ goglowo dzi tsi bɔbɔbɔ. 
PRO.8.29	Esime wòɖo seƒe na atsiaƒu, ne magagbɔ eƒe sedede dzi eyi o, eye wòdo anyigba ƒe zɔ anyi la, 
PRO.8.30	menye dɔnunɔla le egbɔ, nye dzeme kɔ gbesiagbe, eye mewɔ dɔ abe fefe ene le eŋku me ɣeawiokatãɣi; 
PRO.8.31	mele le eƒe anyigba dzi godoo, eye mekpɔ dzidzɔ le amegbelɔviwo ŋu.
PRO.8.32	Eyata, mi viwo, miɖo tom. Woayra amesiwo dzra nye mawo ɖo. 
PRO.8.33	Miɖo to amehehe, ne miadze nunya, eye migagbee o. 
PRO.8.34	Woayra amesi ɖoa tom hedzɔa nye ʋɔtru nu gbesiagbe, eye wòkpɔa nye agbo ƒe agbalinu dzi. 
PRO.8.35	Elabena amesi ƒe asi tum la, eƒe asi tu agbe, eye wòkpɔa amenuveve tso Yehowa gbɔ. 
PRO.8.36	Ke amesiwo dam ƒu la, wowɔ nu vevi wo ɖokui; amesiwo katã lé dim la, ku lɔ̃m wole.
PRO.9.1	Nunya tu xɔ, eye wòkpa eƒe sɔti adreawo, 
PRO.9.2	ewu eƒe lãwo, edzro eƒe wein, eye wòɖo kplɔ̃ hã; 
PRO.9.3	edɔ eƒe dɔlanyɔnuwo ɖa, ne woaɖo ɣli le dua ƒe kɔkɔƒewo be: 
PRO.9.4	„Mi bebewuwo, miva dze afii!“ Ele gbɔgblɔm na nunyalawo be: 
PRO.9.5	„Miva, ne miaɖu nye abolo, eye miano nye wein, si metɔtɔ la! 
PRO.9.6	Miɖe asi le bometsitsi ŋu, ne mianɔ agbe, eye milé gɔmesese ƒe mɔ tsa tẽ! 
PRO.9.7	Amesi le mɔnu fiam fewuɖula la, kplɔa ŋukpe ƒua eɖokui, eye amesi le mo kam na ame vɔ̃ɖi la, dzu wònyena nɛ. 
PRO.9.8	Megaka mo na fewuɖula, ne wòalé fu wò o, ka mo na nunyala boŋ, eye alo wò. 
PRO.9.9	Na nu nunyala, eye wòaganya nu ɖe dzi; fia nu ame dzɔdzɔe, eye wòadzi eƒe nunyanya ɖe dzi. 
PRO.9.10	Yehowa-vɔvɔ̃ enye nunya ƒe gɔmetoto, eye sidzedze kɔkɔetɔ la enye gɔmesese. 
PRO.9.11	Elabena wò ŋkekewo asɔ gbɔ to dzinye, eye agbenɔƒewo adzi ɖe edzi na wò. 
PRO.9.12	Ne èdze nunya la, enye viɖe na wò ŋutɔ; ke ne ènye fewuɖula la, wò ɖeɖe akpee.
PRO.9.13	Nyɔnu bometsila ƒe mo nyrã, bebewu wònye, eye nunya mele tagbɔ nɛ o. 
PRO.9.14	Ebɔbɔ nɔ zikpui dzi le eƒe aƒe ƒe agbalinu le dua ƒe kɔkɔƒe, 
PRO.9.15	ne yeayɔ amesiwo to mɔ dzi yina, amesiwo le woƒe, mɔ tsɔ tẽ be; 
PRO.9.16	„Amesi nye gegeme la, neva dze afi!“ Eye wole gbɔgblɔm na nunyalawo be: 
PRO.9.17	Tsi, si wofi, eyae vivina, eye vivimebolo le ŋanɛ.“ 
PRO.9.18	Ke menyae be, ŋɔliwo le afima, eye be amesiwo wokpe la, tsiẽƒe ƒe aʋli me wole o.
PRO.10.1	Salomo ƒe lododowo.
PRO.10.1	Ɖevi nyanu doa dzidzɔ na fofoa; ke ɖevi tsibome enye nuxaxa na dada. 
PRO.10.2	Kesinɔnu madzɔmadzɔ menye viɖea ɖeke o; ke dzɔdzɔenyenye ɖea ame tsoa ku; me. 
PRO.10.3	Yehowa megbea ame dzadzɔewo ƒe dɔwuamenutsitsi o; ke etutua ame vɔ̃ɖiwo ƒe didi ɖa. 
PRO.10.4	Amesi wɔa alɔgblɔlɔ le dɔ ŋu la, ado ko, ke veviedolawo ƒe asi hea kesinɔnu vɛ. 
PRO.10.5	Amesi ƒoa nu ƒu le dzomeŋɔli la, vi nyanue, amesi dɔa alɔ̃ le nuŋeɣi la, vi wɔŋukpenanue. 
PRO.10.6	Yayra ava ame dzɔdzɔe ƒe ta dzi, ke ŋutasesẽ ɣla de ame vɔ̃ɖiwo ƒe nu me. 
PRO.10.7	Ŋkuɖoɖo ame dzɔdzɔe la dzi zua yayra, ke ame vɔ̃ɖi la ƒe ŋkɔ nyunyɔna. 
PRO.10.8	Amesi nunya le tagbɔ na la, xɔa sedede na eɖokui: ke bometsila si glãgbɔ li na la, ɖea eɖokui gbegblẽ me. 
PRO.10.9	Amesi ƒe azɔlime ŋu fɔɖiɖi mele o la, azɔ dedie; amesi glɔ̃ eƒe mɔ la, asi atui. 
PRO.10.10	Amesi miãa ŋku ɖe ame la, hea dziku ve; bometsila, si glãgbɔ li na la, ɖea eɖokui gbegblẽ me. 
PRO.10.11	Agbevudo enye ame dzɔdzɔe ƒe nu, ke ŋutasesẽ yɔ ame vɔ̃ɖiwo ƒe nu me. 
PRO.10.12	Fuléle dea dzre aƒe, ke lɔlɔ̃ tsyɔa dzidadawo katã dzi. 
PRO.10.13	Nugɔmeselawo ƒe nuyiwo dzi wokpɔa nunya lena, ke ame manyanuwo ƒe mẽdome tɔ enye ali. 
PRO.10.14	Nunyalawo dzraa sidzedze ɖo; ke bometsila ƒe nu te ɖe gbegblẽ ŋu. 
PRO.10.15	Hotɔ ƒe kesinɔnuwo nye du sesẽ nɛ, ke hiãtɔ ƒe gbegblẽ enye eƒe ahedada. 
PRO.10.16	Ame dzɔdzɔe wɔa eƒe dɔwɔfetu ŋu dɔ hena agbenɔnɔ, tame vɔ̃ɖi la wɔa eƒe viɖe ŋu dɔ hena nuvɔ̃wɔwɔ. 
PRO.10.17	Amesi dzraa amehehe ɖo le ele agbemɔ dzi; ke amesi mebua mokaname o la, etra mɔ. 
PRO.10.18	Amesi léa fu ame le adzame la, alakpanue; eye amesi ha ame gɔme la, bometsilae. 
PRO.10.19	Dadaƒu megbea nuƒoƒo vivivo me o, ke amesi kpɔa eƒe nuyiwo dzi la, nunyalae. 
PRO.10.20	Klosalo nyuitɔ enye ame dzɔdzɔe le aɖe, ke eme vɔ̃ɖi ƒe dzi mele ɖeke me o. 
PRO.10.21	Ame dzɔdzɔe ƒe nuyi kplɔa ame geɖewo; ke numenya wua bometsilawo. 
PRO.10.22	Yehowa ƒe yayra wɔa ame kesinɔtɔ agbagba madzemadzee. 
PRO.10.23	Alesi nu vlo wɔwɔ nye fefenui na bometsila la, nenema nunya le na nugɔmesela. 
PRO.10.24	Nusi sim ame vɔ̃ɖi le la, eyae dzɔna ɖe edzi; ke ame nzɔdzɔewo ƒe didi vaa eme na wo. 
PRO.10.25	Ne ahomya ƒo la, ekema ame vɔ̃ɖi la nu ayi; ke ame dzɔdzɔe la ali ke tegbee. 
PRO.10.26	Alesi aha tsitsi le na aɖuwo kple dzudzɔ na ŋkuwo la, nenema kuviatɔ le na amesi dɔ dɔe. 
PRO.10.27	Yehowa-vɔvɔ dzia agbe me ŋkekewo ɖo edzi; ke ame vɔɖiwo ƒe ƒewo ato ɖe eme? 
PRO.10.28	Ame dzɔdzɔewo ƒe lala zua dzidzɔ, ke ame vɔ̃ɖiwo ƒe mɔkpɔkpɔ zua ya 
PRO.10.29	Yehowa ƒe mɔ enye mɔ̃ sesẽ na fɔmaɖila, ke enye gbegblẽ na nu madzɔmadzɔ wɔlawo. 
PRO.10.30	Ame dzɔdzɔe maʋã akpɔ o tegbee, ke ame vɔ̃ɖiwo matsi anyigba dzi o. 
PRO.10.31	Nunya míena tsoa ame dzɔdzɔe ƒe nu me, ke alakpaɖe atsrɔ̃. 
PRO.10.32	Ame dzɔdzɔe ƒe nuyi nyaa nya dzeto gbɔgblɔ, ke ame vɔ̃ɖi ƒe nu enye alakpago.
PRO.11.1	Nuɖanu amebatɔ enye ŋunyɔ na Yehowa; ke nudanu blibo dzea eŋu. 
PRO.11.2	Afisi dàda le la, afima ŋukpe hã le; ke amesiwo bɔbɔa wo ɖokui ɖe anyigba la, si me nunya le? 
PRO.11.3	Fɔmaɖi enye nuteƒewɔlawo kplɔla; ke alakpa tsrɔ̃a ame mawɔnuteƒewo. 
PRO.11.4	Kesinɔnu menye viɖea ɖeke le dzikudogbe o; ke dzɔdzɔenyenye ɖea ame tsoa ku me. 
PRO.11.5	Ame maɖifɔ ƒe dzɔdzɔenyenye taa mɔ na; ke ame vɔ̃ɖi ƒe vɔ̃wɔwɔ tsɔnɛ ƒua anyi. 
PRO.11.6	Nuteƒewɔlawo ƒe dzɔdzɔenyenye ɖea wo; ke ame mawɔnuteƒewo ŋutɔ ƒe dzodzro wotsɔna léa woa. 
PRO.11.7	Ne ame vɔ̃ɖi la ku la, ekema eƒe mɔkpɔkpɔ nu yi, eye ame vlowo ƒe lala zu ya. 
PRO.11.8	Woɖea ame dzɔdzɔe tsoa hiã me, eye ame vɔ̃ɖi xɔna ɖe eteƒe. 
PRO.11.9	Yakamewo ƒe nuƒoƒo tsrɔ̃a wo haviwo; ke nunya wotsɔna ɖea ame dzɔdzɔewoe. 
PRO.11.10	Ne enyo na ame dzɔdzɔewo la, ɖu kpɔa dzidzɔ; eye ne ame vɔ̃ɖiwo tsrɔ̃ la, aseye ɖina. 
PRO.11.11	Nuteƒewɔlawo ƒe yayra nana ɖu ƒe ŋkɔ ɖea dzi; ke ame vɔ̃ɖiwo ƒe nu nana wogbãnɛ ƒua anyi. 
PRO.11.12	Ame manyanu doa vlo ehavi; ke ame nyanu zia kpi. 
PRO.11.13	Amegɔmezɔla nua go nya ɣaɣla, ke nyateƒetɔ ɣlaa nya. 
PRO.11.14	Ne kplɔla meli o la, dukɔ yia to, ke ɖeɖe toa adaŋudela geɖewo dzi. 
PRO.11.15	Amesi ƒu asi akɔ de ame bubu nu la, eme menyo nɛ o; ke amesi gbe fenuléle la, anɔ dedie. 
PRO.11.16	Nyɔnu nyodɔme ƒe asi sua bubu dzi; ke ŋutasẽlawo ƒe asi sua kesinɔnu ko dzi. 
PRO.11.17	Dɔmenyotɔ woa nyuie na eya ŋutɔ ɖokui; ke ŋutasẽla wɔa nu vevee eya ŋutɔ ƒe ŋutilã. 
PRO.11.18	Ame vɔ̃ɖi kpɔa viɖe ƒuƒlu; ke amesi ƒãa dzɔdzɔenyenye la, akpɔ fetu vavã. 
PRO.11.19	Dzɔdzɔenyenye vavã hea agbe ve; ke vɔ̃ɖiyometiti hea ku vɛ. 
PRO.11.20	Amesiwo si alakpadzi le la, ŋunyɔ wònye na Yehowa; ke amesiwo fɔɖiɖi mele woƒe zɔzɔme ŋu o la, ƒe nu nyea eŋu. 
PRO.11.21	Mina míatso gbe, ne woahagbe tohehe na ame vɔ̃ɖi fi! Ke woade ame dzɔdzɔe ƒe ƒome ya. 
PRO.11.22	Nyanu dzetugbee, si nye avɔ la, le abe aƒeha, si sikagɛ le ŋɔti me na ene. 
PRO.11.23	Ame dzɔdzɔewo ƒe didi enye dzɔgbenyuie ɖeɖe sɔŋ; ke ame vɔ̃ɖiwo ƒe mɔkpɔkpɔ enye dziku. 
PRO.11.24	Amea ɖewo na nu geɖe, ke wokpɔa ho ɖe edzi; amea ɖewo vea nu le nusi dze be, woawɔ la gbɔ, ke ahe ko wodana. 
PRO.11.25	Woaɖi ƒo na luʋɔ dɔmenyotɔ la taŋ, eye woana tsi amesi na tsi wono. 
PRO.11.26	Amesi mia asi ɖe bli dzi la, amewo aɖo ɖiŋu nɛ, ke yayra ava blidzrala ƒe ta dzi. 
PRO.11.27	Ani esi ti nyuie yome la, eƒe nu adze ame ŋu; ke amesi di vɔ̃ la, ado goe. 
PRO.11.28	Amesi ɖo ŋu ɖe eƒe kesinɔnu ŋu la, adze anyi; ke ame dzɔdzɔewo ade ama abe aŋgba ene. 
PRO.11.29	Amesi gblẽ eƒe aƒe la, aɖu aya; eye bometsila azu dɔla na nunyala. 
PRO.11.30	Ame dzɔdzɔe ƒe kutsetse enye agbeti, eye nunyala xɔa dziwo na eɖokui. 
PRO.11.31	Kpɔ ɖa, woɖoa eteƒe na ame dzɔdzɔe ke hã le anyigba dzi, ʋuu keke wòayi ame vɔ̃ɖiwo kple nuvɔ̃wɔlawo nye gea?
PRO.12.1	Amesi lɔ̃a amehehe la, elɔ̃a sidzedze; ke amesi léa fu mokaname la, gbemelãe. 
PRO.12.2	Ame nyui ƒe nu nyoa Yehowa ŋu, ke ebua fɔ ayeme la. 
PRO.12.3	Nu vɔ̃ɖi wɔwɔ mana amegbetɔ nali ɖi o; ke ame dzɔdzɔe ƒe ke maʋã o. 
PRO.12.4	Nyɔnu zãzɛ enye fiakuku na srɔ̃a; ke nyɔnu ŋukpenanuwɔla enye ŋuɖui le eƒe ƒuwo me. 
PRO.12.5	Ame dzɔdzɔewo ƒe tamesusuwo le eteƒe; ke ame vɔ̃ɖiwo ƒe adaŋudedewo nye alakpa. 
PRO.12.6	Ame vɔ̃ɖiwo ƒe nya ɖea xa ɖe ameʋu ŋu; ke dzi me dzɔdzɔetɔwo ƒe nu ɖea wo. 
PRO.12.7	Woatutu ame vɔ̃ɖiwo aƒu anyi, eye womaganɔ anyi o; ke ame dzɔdzɔe ƒe aƒe atsi anyi. 
PRO.12.8	Ame ƒe nunya nue wokafunɛ ɖo, ke wodoa vlo amesi ƒe nya medzea to o. 
PRO.12.9	Ame tsa, si si subɔla le la, nyo wu amesi le asi tɔm akɔ, gake abolokoe le ewɔm. 
PRO.12.10	Ame dzɔdzɔe sea veve na eƒe lãwo ti; ke dzi kplala li na ame vɔ̃diwo. 
PRO.12.11	Amesi de eƒe agble la, akpa abolo fu; ke amesi le nu ƒuƒluwo yome dim la, tagbɔ meli nɛ o. 
PRO.12.12	Nu vlo wɔlawo ƒe aboyonu le ame vɔ̃ɖiwo dzrom; ke ame dzɔdzɔewo ƒe ke adze. 
PRO.12.13	Nuyiwo ƒe ɖaɖaƒu enye mɔ̃ na vɔ̃ɖitɔ la; ke ame dzɔdzɔe sina le hiã nu. 
PRO.12.14	Amegbetɔ ƒe nu ƒe kutsetse hea nyui vana nɛ taŋtaŋ, eye nusi ame ƒe asi wɔ la, eya gbugbɔna vana nɛ 
PRO.12.15	Bometsila ƒe mɔ dzɔna le eya ŋutɔ ŋku me; ke nunyala doa to aɖaŋuɖoɖo. 
PRO.12.16	Bometsila mesea dzikudodo o; ke amesi ɣlaa eƒe dzu la, nunyalae. 
PRO.12.17	Amesi nu nyateƒe donu le la, gblɔa nusi le eteƒe; ke aʋatsoɖasefo daa alakpa. 
PRO.12.18	Amea, ɖewo ƒe nuƒoƒo le abe yitɔame ene; ke nunyalawo ƒe aɖe daa gbe le ame ŋu. 
PRO.12.19	Nyateƒenuyi anɔ anyi tegbee; ke alakpaɖe anɔ anyi aɖabaƒoƒo ɖeka ko. 
PRO.12.20	Alakpa le dzi me na amesiwo ɖo vɔ̃wɔwɔ; ke amesiwo ɖea adaŋu le ŋutifafa ŋu la, hea dzidzɔ vɛ. 
PRO.12.21	Vɔ̃a ɖeke mekpe ame dzɔdzɔe o; ke ame vɔ̃ɖiwo la, dzɔgbevɔ̃ego wonye. 
PRO.12.22	Alakpanuyiwo nye ŋunyɔ na Yehowa; ke amesiwo wɔa nuteƒe ƒe nu nyoa eŋu 
PRO.12.23	Nunyala mekɔa nu le eƒe sidzedze dzi o; ke bometsila ƒe dzi doa boblo eƒe bometsitsi. 
PRO.12.24	Veviedola ƒe asi aɖu fia; ke kuviatɔ adzɔ nu. 
PRO.12.25	Nuxaxa le dzi me tea ame ɖe anyi; ke xɔlɔ̃nya doa dzidzɔ na ame. 
PRO.12.26	Ame dzɔdzɔe tsaa ŋu na eƒe lãnyiƒe; ke ame vɔ̃ɖiwo ƒe mɔ kplɔa wo tranae. 
PRO.12.27	Kuviatɔ memea eƒe adelã o; ke veviedodo la nu xɔasi wònye na amegbetɔ. 
PRO.12.28	Agbe le dzɔdzɔenyenye ƒe mɔ dzi; ke mɔ dzeɖexɛ kplɔa ame yia ku mee.
PRO.13.1	Yi nyanu sea fofoa ƒe amehehe; ke mokaname metsɔa fu ɖe fewuɖula ŋu o. 
PRO.13.2	Ame ƒe nu ƒe kutsetse wotsɔna ɖua nu nyui; ke ame mawɔnuteƒewo ƒe dzodzro enye ŋutasesẽ. 
PRO.13.3	Amesi kpɔa eƒe nu dzi la, dzraa eƒe luʋɔ ɖo; ke amesi ke eƒe nuyiwo la, gbegblẽ aɖi kpee. 
PRO.13.4	Nu le kuviatɔ dzrom, gake dzodzroe; ke veviedola aɖi ƒo. 
PRO.13.5	Ame dzɔdzɔe la léa fu alakpanya; ke ame vɔ̃ɖe la dea dzu kple ŋukpe eɖokui ŋu. 
PRO.13.6	Dzɔdzɔenyenye kpɔa amesiwo fɔɖiɖi mele woƒe zɔzɔme ŋu o la ta; ke nu tovo wɔwɔ ƒua nu vɔ̃ɖi wɔlawo anyi. 
PRO.13.7	Amea ɖewo ɖoa kesinɔtɔ wo ɖokui, ke agaga hã mele wo si o; amea ɖewo ɖoa ame dahe wo ɖokui, ke nu hɔ ɖe wo si. 
PRO.13.8	Kesinɔnu ame tsɔna ɖea eƒe agbee; ke ame dahe mesea ŋɔdzidonyaa ɖeke o. 
PRO.13.9	Ame dzɔdzɔewo ƒe kekeli klẽna nyuie; ke eme vɔ̃ɖiwo ƒe akaɖi tsina. 
PRO.13.10	Dadala dzre sɔŋ ko wòhena vɛ; ke nunya le emesiwo nana woɖoa aɖaŋu na wo la dome. 
PRO.13.11	Kesinɔnu, si wotso hosuhosudodo kpɔe le azu ʋee, ke nusi woƒo ƒu ʋeʋeʋe la, adzi ɖe dzi. 
PRO.13.12	Lala vivivo ɖe wòdoa veve na dzi; ke didi, si va me la, agbeti wonye. 
PRO.13.13	Amesi doa vlo nya la, atsrɔ; ke amesi sedede dzia ŋɔ na la, woaɖo eleƒe nɛ. 
PRO.13.14	Nunyala ƒe nu fia me la, agbevudo wònye, ne woaƒo asa na ku ƒe mɔ̃. 
PRO.13.15	Gɔmesese nyui hea ŋudzedzekpɔkpɔ vɛ; ke ame mawɔnuteƒewo ƒe mɔ kplɔa wo dea gbegblẽ me. 
PRO.13.16	Nugɔmeselɛ wɔa nu ɖe nunya me; ke bometsila tsɔa bometsitsi doa bobloe. 
PRO.13.17	Duxɔla vɔ̃ɖi gena ɖe dzɔgbevɔ̃e me; ke duxɔla nyateƒetɔ daa gbe le ame ŋu. 
PRO.13.18	Ahedada kple ŋukpe ava amesi gbe amehehe la dzi; ke amesi bu mokaname la, woade bubu eŋu. 
PRO.13.19	Ne ame ƒe didi va me la, evivia luʋɔ nu; ke vɔ̃tsitsri enye ŋunyɔ na bometsilawo. 
PRO.13.20	Ne èzɔ kple nunyalawo la, àdze nunya; ke ne ède ha kple bometsilawo la, azu emegbegblẽ. 
PRO.13.21	Dzɔgbevɔe tia nuvɔwɔlawo yome; ke etsɔa nyui tua fe na eme dzɔdzɔewo. 
PRO.13.22	Viwo ƒe viwo nyia dɔmenyotɔ ƒe dome; ke wodzraa nuvɔ̃wɔla ƒe nuwo ɖo ne ame dzɔdzɔe. 
PRO.13.23	Agble yeye me nu naa nuɖuɖu eme dahewo fu; ke amea ɖewo tsrɔ̃na to woƒe nu madzɔmadzɔ wɔwɔ me. 
PRO.13.24	Amesi vea nu le eƒe ameƒoti gbɔ la, léa fu via; ke amesi lɔ̃nɛ la, tsona ɖe tohehe ŋu bla. 
PRO.13.25	Nu le ame dzɔdzɔe si wòaɖu aɖi ƒo; ke dɔkoe le ame vɔ̃ɖi ƒe ƒodo wɔm.
PRO.14.1	Nyɔnuwo ƒe nunya tua woƒe xɔ; ke bometsitsi tsɔa eya ŋutɔ ƒe asi gbãnɛ ƒua anyi. 
PRO.14.2	Amesi vɔ̃a Yehowa la, toa mɔ dzɔdzɔe dzi; ke amesi toa mɔ gɔglɔ̃ dzi la, doa vloe. 
PRO.14.3	Bometsila ƒe nu enye ameƒoti hena eƒe dàda; ke nunyalawo ƒe nuyi kpoa wo dzi. 
PRO.14.4	Ne nyiwo meli o la, lãto me ɖia ƒuƒlu; ke nyitsu ƒe ŋusẽ wotsɔna kpɔa agblemenu geɖe. 
PRO.14.5	Ɖasefo nyateƒetɔ mekaa aʋatso o; ke aʋatsoɖasefo daa alakpa. 
PRO.14.6	Fewuɖula le nunya dim ʋuu do kpoa; ke sidzedze le bɔbɔe na nugɔmeselawo. 
PRO.14.7	Te ɖa le bometsila gbɔ, elabena mèdzea si gɔmesese ƒe nuyiwo o. 
PRO.14.8	Nunyalawo ƒe ayedzedze enye be, woalé ŋku ɖe woƒe zɔzɔme ŋu; ke bometsilawo ƒe bometsitsi enye alakpa. 
PRO.14.9	Avulévɔsa le alɔme ɖem le bometsilawo ŋu; ke ŋudzedze kpɔkpɔ le nuteƒewɔlawo dome. 
PRO.14.10	Dzi nya eya ŋutɔ ƒe nuxaxa, eye ame tutɔ mate ŋu akpɔ dzidzɔ ɖee ti o. 
PRO.14.11	Ame vɔ̃ɖiwo ƒe aƒe agblẽ, ke nuteƒewɔlawo ƒe agbadɔ ade ama. 
PRO.14.12	Amea ɖewo ƒe mɔ dzɔ le wo ŋku me; ke eƒe nuwuwu enye ku ƒe mɔ. 
PRO.14.13	Veve le dzi me wotoa egbɔ koa nu; ke dzidzɔ sia ƒe nuwuwu nyea nuxaxa. 
PRO.14.14	Tosẽla ƒe zɔzɔme ɖia ƒo nɛ, nenema enye ame nyui ƒe nuwɔwɔ hã. 
PRO.14.15	Amebebewu xɔa nya sia nya dzi sena; ke nunyala léa ŋku ɖè eƒe afɔɖeɖe ŋu. 
PRO.14.16	Nunyala vɔ̃na, eye wòtsria vɔ̃; ke bometsila nyrãna, eye wòɖoa dzi ɖe eɖokui ŋu. 
PRO.14.17	Dɔmedzoetɔ wɔa bometsinu; woalé fu amesi ɖoa aye ɖe tame 
PRO.14.18	Amebebewuwo tae nye bometsitsi, ke nunyalawo vaa sidzedze goŋgoŋ. 
PRO.14.19	Ame vɔ̃ɖilɔwo abɔbɔ na ame nyuiwo, eye nuvɔ̃wɔlawo anɔ ame dzɔdzɔewo ƒe agbo nu. 
PRO.14.20	Ame dahe ƒe hatiwo ke hã léa fui; ke xɔlɔ̃ bɔ ɖe kesinɔtɔ si. 
PRO.14.21	Amesi doa vlo ehavi la, ewɔ nuvɔ̃; ke amesi vea hiãtɔ nu la, woayrae! 
PRO.14.22	Ɖe amesiwo ɖoa vɔ̃ ɖe tame la, metrana oa? Ke amenuveve kple nyateƒe vana na amesiwo ɖoa nyuie ɖe tame. 
PRO.14.23	Agbagbadzedze hea viɖe ve; ke nu kpoloe ƒoƒo hea hiã vɛ. 
PRO.14.24	Nunyalawo ƒe kesinɔnu enye fiakuku; ke bometsilawo ƒe bometsitsi la, bometsitsi ko wònye. 
PRO.14.25	Ɖasefo nyateƒetɔ enye amexɔla ɖe agbe; ke aʋatsoɖasefo enye alakpatɔ! 
PRO.14.26	Dzideƒo vevi le Yehowa-vɔvɔ̃ me, eye sitsoƒe wònye na viawo. 
PRO.14.27	Yehowa-vɔvɔ enye agbevudo, ne woaƒo asa na ku ƒe mɔ̃. 
PRO.14.28	Fia ƒe atsyɔ̃ le dukɔ ƒe agbɔsɔsɔ me; ke ne amewo zu ʋee la, ekema amegãɖuɖu yi to. 
PRO.14.29	Dzigbɔɖitɔ la, nunya geɖe le esi; ke dɔmedzoetɔ ɖoa boblo bometsitsi. 
PRO.14.30	Dzi nyodɔme enye agbe le lã me; ke ŋuʋaʋã enye ŋuɖui le ƒuwo me. 
PRO.14.31	Amesi te ame tsa ɖe anyi la, ɖea alɔme le ewɔla ŋu; ke amesi vea ame dahe nu la, ɖea bubu eŋu. 
PRO.14.32	Woatsɔ ame vɔ̃ɖi ƒe vɔ̃wɔwɔ atutui aƒu anyi; ke ame dzɔdzɔe la akpɔ sitsoƒe le eƒe ku me. 
PRO.14.33	Nunya le nugɔmeselawo ƒe dzi me, eye wòɖea eɖokui fiana le bometsilawo dome. 
PRO.14.34	Dzɔdzɔenyenye ɖoa dukɔ ɖe dzi; ke nuvɔ̃ enye anyigbadzitɔwo ƒe ahɔhlɔ̃bɔbɔ. 
PRO.14.35	Dɔla nyanu ƒe nu anye fia ŋu; ke ado dziku ɖe esi wɔa ŋukpenanu la ŋu.
PRO.15.1	Nyaŋuɖoɖo fafɛ tsia dziku nu; ke gbe da ɖe ame gbɔ nana dɔmedzoe flana. 
PRO.15.2	Nunyala ƒe aɖe hea sidzedze vɛ; ke bometsitsi doa go tso bometsila nu gbẽgbẽgbẽ. 
PRO.15.3	Yehowa ƒe ŋku le vɔ̃ kple nyui ŋu le afiawo katã. 
PRO.15.4	Aɖe fafɛ enye agbeti; ke ne alakpa le eŋu la, enye abidede dzi ŋu. 
PRO.15.5	Bometsila doa vlo fofoa ƒe amehehe; ke amesi bua mokaname la, adze nunya. 
PRO.15.6	Kesinɔnu bɔ ɖe ame dzɔdzɔe la ƒe me: ke gbegblẽ le ame vɔ̃ɖi ƒe nukpɔkpɔ me. 
PRO.15.7	Nunyalawo ƒe nuyiwo le dzodzo dom sidzedze; ke bometsilawo ƒe dzi metoa mɔ ɖeka o. 
PRO.15.8	Ame vɔ̃ɖiwo ƒe vɔsa enye ŋunyɔ na Yehowa: ke nuteƒewɔlawo ƒe gbedodoɖa dzea eŋu. 
PRO.15.9	Ame vɔ̃ɖi ƒe zɔzɔme enye ŋunyɔ na Yehowa: ke elɔ̃a amesi tia dzɔdzɔenyenye yome? 
PRO.15.10	Tohehe vɔ̃ɖi enye amesi gblẽ mɔ dzɔdzɔe ɖi la tɔ; amesi lé fu mokaname la, aku. 
PRO.15.11	Tsiẽƒe kple aʋlime le nuvo le Yehowa ŋku me, ʋuu keke wòahayi amegbetɔtowo ƒe dzi nye ge! 
PRO.15.12	Fewuɖula melɔ̃na be, woagbe nya na ye o, eye meyia nunyalawo gbɔ o. 
PRO.15.13	Dzi konu nana mo kɔna; ke ne dzi le nu xam la, ekema wɔ na vana le dziɖeƒo ŋu. 
PRO.15.14	Nugɔmesela ƒe dzi dia sidzedze; ke bometsilawo ƒe nu meɖena le bometsitsi ŋu o. 
PRO.15.15	Hiãtɔ ƒe ŋkekewo katã nye vɔ̃; ke dzi kpɔdzidzɔ enye aglotutu atraɖi. 
PRO.15.16	Nu vi nɔamesi, si ŋu Yehowa-vɔvɔ̃ kpe ɖo la, nyo wu kesinɔnu geɖe, si me dzimaɖeɖi le. 
PRO.15.17	Ama agba ɖeka, si ŋu lɔlɔ̃ kpe ɖo la, nyo wu nyitsu dami, si ŋu fuléle kpe ɖo. 
PRO.15.18	Dɔmedzoetɔ ɖɔa avu, ke tufala tsia dzre nu. 
PRO.15.19	Kuviatɔ ƒe mɔ enye ŋukpɔ; ke nuteƒewɔlawo ƒe toƒe enye mɔ tata. 
PRO.15.20	Vi nyanu doa dzidzɔ na fofoa; ke bometsila doa vlo dada. 
PRO.15.21	Bometsitsi enye ame manyanuwo ƒe dzidzɔ; be nugɔmesela toa mɔ dzɔdzɔe. 
PRO.15.22	Afisi adaŋudede mele o la, tameɖoɖowo tsia akpe dzi; ke afisi adaŋudela geɖewo le la, edzea edzi. 
PRO.15.23	Ame ƒe nu ƒe nya ŋuɖoɖo doa dzidzɔ nɛ; eye aleke nya, si wogblɔ de egblɔɣi la, mehevivinae oa? 
PRO.15.24	Nunyalawo ƒe agbemɔ do ta dzi, ne woaƒo asa na tsiẽƒe le anyi me. 
PRO.15.25	Yehowa gbãa dadalawo ƒe aƒe da, ke edoa liƒo na ahosiwo. 
PRO.15.26	Tameɖoɖo vɔ̃ɖi enye ŋunyɔ na Yehowa; ke nya dzeto dzana le eŋku me. 
PRO.15.27	Amesi le zãnuxɔxɔ yome dim la, eƒe aƒe agblẽ; ke amesi lé fu adzɔxɔxɔ la, anɔ agbe. 
PRO.15.28	Ame dzɔdzɔe ƒe dzi bua tame, ne wòaɖo nya ŋu; ke vɔ̃ɖiwɔwɔ le dodom le ame vɔ̃ɖi nu gbẽgbẽgbẽ. 
PRO.15.29	Yehowa le adzɔge tso ame vɔ̃ɖiwo gbɔ, ke esea ame dzɔdzɔewo ƒe gbedodoɖa. 
PRO.15.30	Mokɔkɔ doa dzidzɔ na dzi; nya nyui xɔxɔ dea amí ƒuto me. 
PRO.15.31	To, si sea mokaname agbetɔ la, nɔa nunyalawo dome. 
PRO.15.32	Amesi gbea amehehe la, edoa vlo eya ŋutɔ ɖokui; ke amesi sea mokaname la, adze nunya. 
PRO.15.33	Yehowa-vɔvɔ̃ enye amehehe, si kplɔa ame dea nunya me; ɖokuibɔbɔ nye xoxo na bubu.
PRO.16.1	Amegbetɔ tɔ enye dzi ƒe tãmeɖoɖowo; ke Yehowa gbɔ aɖe ƒe ŋuɖoɖo tsona. 
PRO.16.2	Ame ƒe zɔzɔmewo katã dzana le eya ŋutɔ ŋku me; ke Yehowa ye daa gbɔgbɔwo kpɔna. 
PRO.16.3	Tsɔ wò dɔwo de asi na Yehowa; ekema wò tameɖoɖowo adze dzi. 
PRO.16.4	Nusianu, si Yehowa wɔ la, kple etɔe li, eya ame vɔɖiwo hã hena dzɔgbevɔ̃egbe. 
PRO.16.5	Dadalawo katã nye ŋunyɔ na Yehowa. Mine mítso gbe; ne woahagbe tohehe na wo fi! 
PRO.16.6	Lɔlɔ̃ kple nyateƒe wotsɔna léa avu vodada, eye Yehowa-vɔvɔ̃ wotsɔna tsria vɔ̃e. 
PRO.16.7	Ne amea ɖe ƒe zɔzɔme dze Yehowa ŋu la, enana be, eƒe futɔwo ke hã nɔa ŋutifafa me kplii. 
PRO.16.8	Nu ʋee, si ŋu dzɔdzɔenyenye kpe ɖo, nyo wu nukpɔkpɔ geɖe, si ŋu nu madzɔmadzɔ wɔwɔ kpe ɖo. 
PRO.16.9	Amegbetɔ ƒe dzi susua eƒe mɔ ŋu; ke Yehowa ye fiaa mɔ eƒe afɔɖeɖe. 
PRO.16.10	Afiatsotso le fia ƒe nuyiwo me; eƒe nu mada le ʋɔnudɔdrɔ me o. 
PRO.16.11	Nudanu nyui kple nudada nyui tso Yehowa gbɔ, eƒe nuwɔwɔ enye nudakpewo le akplo me? 
PRO.16.12	Nu vɔɖi wɔwɔ enye ŋunyɔ na fiawo; elabena dzɔdzɔenyenye nana fiazikpui lia ke. 
PRO.16.13	Nuyi dzɔdzɔe dzea fiawo ŋu; eye amesi ƒe nyawo le eteƒe la, wolɔ̃na. 
PRO.16.14	Fia ƒe dziku enye ku ƒe dɔla; ke nunyala faa dzi nɛ. 
PRO.16.15	Ne fia ƒe mo kɔ la, agbee wònye, eye eƒe ŋudzedzekpɔkpɔ le abe adametsiɖoɖo ene. 
PRO.16.16	Aleke gbegbe nunyakpɔkpɔ mehenyo wu sikae, ete gɔmesesekpɔkpɔ meheƒo klosalo tae o! 
PRO.16.17	Vɔ̃tsitsri enye nuteƒewɔlawo ƒe mɔtata; amesi léa ŋku de eƒe zɔzɔme ŋu la, kpɔa eƒe agbe ta. 
PRO.16.18	Dada doa ŋgɔ na gbegblẽ, eye ɖokuidodoɖedzi na anyidzedze. 
PRO.16.19	Ɖokuibɔbɔɖeanyi la hiãtɔwo dome nyo wu ne woamã aboyonu kple dadalawo. 
PRO.16.20	Amesi léa to de nya ŋu la, eƒe esi sua nyui dzi; amesi ɖoa dzi ɖe Yehowa ŋu la, woayrae! 
PRO.16.21	Amesi si dzi nyanu le la, woyɔna be nugɔmesela; nya vivi dzia nufiame ɖe dzi. 
PRO.16.22	Gɔmesese enye agbevudo na amesi si wòle; ke bometsitsi enye tohenu na bometsilawo. 
PRO.16.23	Nugɔmesela ƒe dzi nana eƒe nù dzea nunya, eye eƒe nuyiwo dzia nufiame ɖe dzi. 
PRO.16.24	Nya dzeto la anyitsi wonye, evivina na luʋɔ, eye wòyɔa dɔ ƒuwo. 
PRO.16.25	Amea ɖewo ƒe mɔ dzɔna le wo ŋku me; ke eƒe nuwuwu nyea ku ƒe mɔ. 
PRO.16.26	Dɔwɔla ƒe ɖɔwuamee wɔa ɖɔ nɛ; elabena eƒe nùe le ɖu ƒom ɖe ete. 
PRO.16.27	Yakame tia dzɔgbevɔ̃e yome, eye dzo binu le eƒe nuyiwo me. 
PRO.16.28	Alakpatɔ dea dzre aƒe, eye sakplitɔ mãa xɔlɔ̃wo dome. 
PRO.16.29	Ŋutasẽla blea ehavi nu, eye wòkplɔnɛ ma mɔ manyomanyo dzi. 
PRO.16.30	Amesi ŋku la, eɖo vɔ̃ ɖe ta me, amesi va nuyi ɖe nu me goŋgoŋ la, ewɔ vɔ̃ ɖe goe xoxo. 
PRO.16.31	Atsyɔ̃fiakuku enye ta ƒowɔ, dzɔdzɔenyenye ƒe mɔ dzi wokpɔnɛ lena. 
PRO.16.32	Dzi gbɔɖitɔ nyo wu kalẽtɔ, eye amesi ɖua eɖokui dzi la, nyo wu duwo xɔla. 
PRO.16.33	Woda dzidzenu ɖe akɔme, ke Yehowa me nye emetsotso katã.
PRO.17.1	Abolo ƒuƒlu ɖuɖu, si me dzidzeme le, nyo wu aƒe, si me yɔ fũ kple akpedavɔsa, eye dzre kpe ɖe eŋu. 
PRO.17.2	Kluvi nyanu aɖu amegã ɖe aƒevi ŋukpenanuwɔla dzi, eye eya kple nɔviawo anyi dome. 
PRO.17.3	Sonu li de klosalo ŋu, eye kpo li ɖe sika ŋu; ke Yehowa doa dziwo kpɔna. 
PRO.17.4	Vɔ̃ɖitɔ léa to ɖe alakpanuyiwo ŋu, eye aʋatsokala ƒua to anyi ɖe gbegblẽ ƒe aɖe ŋu. 
PRO.17.5	Amesi ɖea alɔme le ahetɔ ŋu la, edoa vlo ewɔla; amesi kpoa dzidzɔ le dzɔgbevɔ̃e ŋu la, womagbe tohehe nɛ o. 
PRO.17.6	Amegã ɖeɖi ƒe fiakuku enye viawo ƒe viwo, eye viwo ƒe atsyɔ̃ enye wo fofowo. 
PRO.17.7	Nyagãgbɔgbɔ medze bometsila o, ʋuu keke aʋatsokaka nahayi bubume dze ge o. 
PRO.17.8	Zãnuxɔla bu be, kpe xɔasi wonye yexɔ; afisiafi, si wòtrɔ ɖo la, edzea aye. 
PRO.17.9	Amesi ɖia dziɖaɖa ɖe to me la, ele lɔlɔ̃ dim, ke amesi hea nya xoxo ɖe go la, klãa xɔlɔ̃wo dome. 
PRO.17.10	Nyaheɖeameŋu dea tame na nugɔmeselawo wu na woƒe bometsilawo zi alafa. 
PRO.17.11	Aglãdzela dia vɔ̃ɖiwɔwɔ yome; nyala woaɖɔ dɔla sɔ̃ŋuta ɖe eŋu. 
PRO.17.12	Gododo sisiblisinɔ, si ŋu woɖe viwo le la, nyo wu gododo bometsila le eƒe bometsitsi me. 
PRO.17.13	Amesi tsa vɔ̃ ɖo nyui teƒe la, dzɔgbevɔ̃e mate ɖa le eƒe me o. 
PRO.17.14	Dzregɔmetoto le, abe alesi woŋɔa tɔe ene; eyata dzudzɔ, hafi ne wòava do gã. 
PRO.17.15	Amesi tso afia nyui na ame vɔ̃ɖi kple amesi bu fɔ ame dzɔdzɔe la, ŋunyɔ woa kple eve la siaa wonye na Yehowa. 
PRO.17.16	Nukata bometsila lé ga ɖe asi be, yeaƒle nunyae, evɔ tagbɔ mele esi o ɖe! 
PRO.17.17	Xɔlɔ lɔ̃a ame ɣesiaɣi, eye wòtrɔna dzɔa ame nɔvi le hiã me. 
PRO.17.18	Amesi Iéa fe nu, eye wòƒua asi akɔ ɖe ehavi nu la, ame manyanue. 
PRO.17.19	Amesi laa dzidada la, ele dzre lɔ̃m; amesi ɖea eƒe agbo wòkɔna tsrala la, ele gbegblẽ dim. 
PRO.17.20	Amesi si alakpadzi le la, makpɔ nu nyuia ɖeke o, eye amesi ƒe aɖe medoa mɔ ɖeka o la, age ɖe dzɔgbevɔ̃e me. 
PRO.17.21	Amesi dzi bometsila la, akpa nuxaxa, eye bometsila toto makpa dzidzɔ o. 
PRO.17.22	Dzi kpɔdzidzɔ nana lãme hayana, ke gbɔgbɔ xanu nana ƒuwo ƒuna kplakplakpla. 
PRO.17.23	Ame vɔ̃ɖi xɔa zãnu tsoa akɔnu, ne yeaglɔ̃ nya dzɔdzɔe ƒe mɔ. 
PRO.17.24	Nunya le nugɔmesela ŋku me; ke bometsila ƒe ŋku le anyigba ƒe mlɔenu ke. 
PRO.17.25	Vi tsibome enye dziku na fofoa kple nuxaxa na dada. 
PRO.17.26	Tohehe na ame dzɔdzɔewo menyo o, ʋuu keke wòahayi bubume, siwo wɔa nuteƒe la, ƒoƒo nye ge o. 
PRO.17.27	Amesi mekea nu kplakplakpla o la, sidzedze le esi, eye ame ɖɔŋuɖo enye nugɔmesela. 
PRO.17.28	Ne bometsila zi kpi la, wohunɛ nunyalae, ne emiã eƒe nuyiwo la, wohunɛ nugɔmeselae.
PRO.18.1	Amesi ɖe eɖokui ɖe aga le eya ŋutɔ ƒe dzodzro yome dim la, etsia tre ɖe nunyanyawo katã ŋu. 
PRO.18.2	Gɔmesese medzea bometsila ŋu o, ke boŋ be, wòaɖe eƒe tamesusu ɖe go. 
PRO.18.3	Afisi ame vɔ̃ɖi va la, vlododo, alɔmeɖeɖe kpakple ŋukpe vana. 
PRO.18.4	Ŋutsu ƒe numenya enye tɔ goglo, eye tɔʋu, si le tsotsom kpakakpaka la, enye nunya ƒe vudo. 
PRO.18.5	Ame vɔ̃ɖi dziɖeɖe, ne woate ame dzɔdzɔe ɖe anyi le ʋɔnudɔdrɔ̃ me la, menyo o. 
PRO.18.6	Bometsila ƒe nuyiwo dea dzre aƒe, eye eƒe nu yɔa ameƒoƒo ɖa. 
PRO.18.7	Bometsila ƒe nu enye eƒe gbegblẽ, eye eƒe nuyiwo nye mɔ na eya ŋulɔ ƒe agbe. 
PRO.18.8	Sakplitɔ ƒe nyawo le ahe nuɖuɖu ŋanɛ ene, woɖea ɖɔme ke. 
PRO.18.9	Amesi wɔa alɔgblɔlɔ le ɖɔ ŋu la, nugblẽla nɔvl wonye. 
PRO.18.10	Yehowa ƒe ŋkɔ enye mɔ sesẽ; afima ame dzɔdzɔe la sina yina, eye wònɔa dedie. 
PRO.18.11	Kesinɔtɔ ƒe nuwo nye eƒe du sesẽ, eye wobuna be, gli kɔkɔwo wonye. 
PRO.18.12	Hafi ame nadze anyi la, eƒe dzi dana gbã; ɖokuibɔbɔ doa ŋgɔ na bubu. 
PRO.18.13	Ne amea de mekpe se nya, hafi do eŋu o la, bometsitsi kple ŋukpe wonye nɛ. 
PRO.18.14	Ŋutsu ƒe dzidodo tsɔa eƒe fukpekpewo, ke ne wɔna vɔ le dzidodo ŋu la, ameka atsɔ eya? 
PRO.18.15	Nugɔmesela ƒe dzi kpɔa sidzedze, eye nunyala ƒe to dia sidzedze yome. 
PRO.18.16	Amegbetɔ ƒe nunana naa alɔmeɖeƒee, eye wòkplɔnɛ yia ame ŋkutawo ŋku mee. 
PRO.18.17	Ame gbãtɔ dzena ahe dzɔdzɔetɔ ene le dzrenya me; ke evelia va ɖea egɔme ɖe go. 
PRO.18.18	Nudzidze tsia dzre nu, eye wòtsoa nya me na ŋusẽtɔwo. 
PRO.18.19	Nɔvi, si ŋu woda vo ɖo la, tri akɔ wu du sesẽ, eye dzrewɔwɔ le abe fiasã ƒe gametiwo ene. 
PRO.18.20	Ŋutsu ƒe nu ƒe kutsetse aɖi ƒo na eƒe ƒoɖo, eye eƒe nuyiwo ƒe nukpɔkpɔ aɖi ƒo nɛ. 
PRO.18.21	Ku kple agbe le aɖe si me, amesi dze xɔlɔ̃e, aɖu eƒe kutsetsewo. 
PRO.18.22	Amesi si nyɔnu su la, eƒe asi tu nu nyui, eye eƒe nu anyo Yehowa ŋu. 
PRO.18.23	Ame dahe ƒoa koko, ke kesinɔtɔ ɖoa ŋu kple mo kplala. 
PRO.18.24	Xɔlɔ̃ geɖe dzedze aʋlie; ke xɔlɔ̃a ɖewo kuna ɖe ame ŋu wu ame nɔvi gɔ̃ hã.
PRO.19.1	Ame dahe, si fɔɖiɖi mele eƒe zɔzɔme ŋu o la, nyo wu amesi alakpa le eƒe nuƒoƒo me, eye wonye bometsila. 
PRO.19.2	Nudzodzro tamebubu manɔmee menyo o, eye amesi do du eƒe afɔ la, ada aƒu. 
PRO.19.3	Amegbetɔ ƒe bometsitsie nana eƒe mɔ glɔ̃na; ke eƒe dzi nyrãna ɖe Yehowa ŋu. 
PRO.19.4	Kesinɔnu dzea xɔlɔ̃ geɖe ame, ke xɔlɔ̃wo kana le kotɔ ŋu. 
PRO.19.5	Aʋatsoɖasefo metsi tomahe o, eye amesi nu alakpa ɖona le la, masi o. 
PRO.19.6	Ame geɖewo wɔa ŋkumenui na bubume, eye amesi naa nu la, amewo katã dzea xɔlɔe. 
PRO.19.7	Ame ɖahe nɔvlwo léa fui, ɖe eƒe xɔlɔwoya agbe kaka le eŋua? Amesi ti nya yome la, mezu naneke nɛ o. 
PRO.19.8	Amesi ƒle nunya la, laa eƒe agbe, amesi dzra gɔmesese do la, eƒe asi tu nu nyui. 
PRO.19.9	Aʋatsoɖasefo metsi tomahe o, eye amesi nu alakpa doa le le atsrɔ̃. 
PRO.19.10	Agbe vivi nɔnɔ medze bometsila o, ʋuu keke kluvi nahayi aƒetɔ ɖu ge ɖe amegãwo dzi o. 
PRO.19.11	Amesi gbee dzi blewu la, nunyalae, eye bubu wonye nɛ, nenye be, eɖe kɔ ɖa le dzidada ŋu. 
PRO.19.12	Fia ƒe nyanyrã le abe dzatavi ƒe gbetete ene; ke eƒe ŋudzedzekpɔkpɔ le abe zãmu le gbe dzi ene. 
PRO.19.13	Vi tsibome enye dzɔgbevɔ̃e ne fofoa, eye nyɔnu nyawɔla enye betrɔ, si le ɖuɖum ɖaa. 
PRO.19.14	Aƒe kple kesinɔnuwo nye ɖomenyinu tso eme fofowo gbɔ; ke nyɔnu nyanu la, Yehowa gbɔ wòtsona. 
PRO.19.15	Kuviawɔwɔ ɖe wòɖɔa alɔ̃ eme, eye eme wɔƒome ɖɔe wunɛ. 
PRO.19.16	Amesi dzraa sedede ɖo la dzraa eƒe agbe ɖo; amesi meléa ŋku ɖe eƒe zɔzɔme ŋu o la, aku? 
PRO.19.17	Amesi ve ame dahe nu la, edo nugbana na Yehowa, eye wòaɖo eƒe nuwɔwɔ teƒe nɛ. 
PRO.19.18	He to na viwò, elabena mɔkpɔkpɔ gali; ke megaɖo ɖe tame be, yeawui o. 
PRO.19.19	Amesi dzi kumi heliheli la, axe tohefe; elabena ne èbe, yeaxɔ nɛ la, ɖeko nagaɖo gãe ɖe dzi. 
PRO.19.20	Se aɖaŋuɖoɖo, eye naxɔ amehehe na ɖokuiwò, ne nadze nunya le ɣeyiɣi, siwo gbɔna me. 
PRO.19.21	Tameɖoɖo geɖewo le amegbetɔ ƒe dzi me; ke Yehowa ƒe aɖaŋudede nɔa anyi. 
PRO.19.22	Dɔmenyo enye amegbetɔ ƒe atsyɔ̃, ahedada nyo wu alakpadada. 
PRO.19.23	Yehowa-vɔvɔ̃ hea agbe vɛ, ame aɖi ƒo ana anyi, eye dzɔgbevɔ̃ea ɖeke mava edzi o. 
PRO.19.24	Ne kuviatɔ de asi agba me la, megagbugbɔnɛ yia eƒe nu me tete hã o. 
PRO.19.25	Ne èƒo fewuɖula la, ekema eme bebewu adze nunya; ne woke mo na nugɔmesela la, ekema adze si nu. 
PRO.19.26	Amesi se ŋuta le fofoa ŋu, eye wònyã dada la, vi vloe ŋukpenanuwɔla wònye. 
PRO.19.27	Vinye, ne àse nyagbename vɔ, hafi ava te ɖa le sidzedze ƒe nyawo ŋu la, ekema dzudzɔe dzro. 
PRO.19.28	Ɖasefo vlo ɖea alɔme le nya dzɔdzɔe ŋu, eye ame vɔ̃ɖi ƒe nu mia nu madzɔmadzɔ wɔwɔ. 
PRO.19.29	Tohehe le dzadzraɖo ɖi ɖe fewuɖulawo ŋu kple ƒoƒo ɖe bometsilawo ƒe mẽɖome ŋu.
PRO.20.1	Fewuɖula enye wein, eye zidola enye aha muame, amesi wòmu la, madze nunya o. 
PRO.20.2	Ŋɔdzi, si le fia ŋu la, le abe dzata ƒe gbetete ene, amesi do adãe la, eto vo ɖe eya ŋutɔ ƒe agbe ŋu. 
PRO.20.3	Bubu wònye na ame, ne wòƒo asa na dzre, ke amesiwo katã dea dzre aƒe la, bometsilawo wonye. 
PRO.20.4	Kuviatɔ be, yemade agble le kele me o, eyata wòdia nu le nuŋeɣi doa kpoe. 
PRO.20.5	Ŋutsu ƒe tameɖoɖo ɖe dzi me le abe tɔ goglo ene, ke nugɔmesela ɖunɛ. 
PRO.20.6	Ame geɖewo doa go amesi kɔa mo ɖe wo; ke amesi ŋu woaɖo dzi ɖo la, afika woakpɔe le? 
PRO.20.7	Ame dzɔdzɔe, si ƒe zɔzɔme ŋu fɔɖiɖi mele o la, eme anyo na viawo le emegbe. 
PRO.20.8	Fia, si bɔbɔ nɔ ʋɔnudrɔ̃zikpui dzi la, ƒe ŋku dea vovo vɔ̃ɖiwɔwɔwo katã me. 
PRO.20.9	Amekae ate ŋu agblɔ be: Melólo nye dzi wòkɔ, eye medza tso nye nuvɔ̃wo me? 
PRO.20.10	Nudakpe eve ƒomevl kple nudotree eve ƒomevi la, ŋunyɔ woa kple eve la siaa wonye bia Yehowa. 
PRO.20.11	Ŋutsuvi ƒe nɔnɔme wotsɔna dzea sii be, eƒe nuwɔwɔ adza, eye wòato mɔ ɖeka loo. 
PRO.20.12	To senu kple ŋku kpɔnu la, Yehowa ye wɔ woa kple eve la siaa. 
PRO.20.13	Megaɖikpi lɔ̃ alɔ̃dɔdɔ akpa, ne nada ahe o; wò ŋku netsi te, ekema abolo abɔ ɖe asiwò. 
PRO.20.14	Nuƒlela be: „nua menyo o, menyo o;“ yi ke ne edzo la, ekafua eɖokui. 
PRO.20.15	Sika kple adzagba geɖewo li; ke sidzedze ƒe nuyiwo la, nu veviwo wonye. 
PRO.20.16	Ɖe avɔ le eŋu, elabena eƒu asi akɔ ɖe ame bubu nu, eye natsɔe aɖo awɔba ɖe ame tutɔ ta! 
PRO.20.17	Alakpabolo vivi na ŋutsu la, ke emegbe kpekui anɔ nu me nɛ. 
PRO.20.18	Tameɖoɖowo vaa eme, ne adaŋudede kpe ɖe eŋu; eyata tsa tamebubuwɔ aʋae. 
PRO.20.19	Amesi nye sakplitɔ le yiyim la, nua go nya ɣaɣla; eyata megaɖe ha kple nu kpoli ƒola o. 
PRO.20.20	Amesi ado ɖiŋu na fofoa kple dada la, eƒe akaɖi atsi le blukɔ tsiɖitsiɖi me. 
PRO.20.21	Domenyinu, si ŋu wotsi hohoho ɖo la, yayra manɔ me o. 
PRO.20.22	Megegblɔ ha „maɖo vɔ teƒe“ o; dzɔ Yehowa sinu, eye wòakpe ɖe ŋuwò. 
PRO.20.23	Nudakpe eve ƒomevi enye ŋunyɔ na Yehowa: nuɖanu amehatɔ menyo o. 
PRO.20.24	Ŋutsu ƒe afɔɖeɖe tso Yehowa gbɔ, eye ɖe amegbetɔ se eƒe mɔ gɔmea? 
PRO.20.25	Mɔ̃ wònye na amegbetɔ, ne nya ge le enu be: „nua ŋu kɔ!“ emegbe hafi wòayi tame bu ge le adzɔgbeɖeɖe la ŋu. 
PRO.20.26	Fia nyanu ɖea vovo ame vɔ̃ɖiwo me, emegbe wònana wona luƒotasiaɖam toa wo dzii. 
PRO.20.27	Yehowa ƒe akaɖi enye amegbetɔ ƒe gbɔgbɔ, edzroa dɔme ƒe gogloaƒewo. 
PRO.20.28	Lɔlɔ̃ kple nyateƒe kpɔa fia ta, eye lɔlɔ̃ lẽa eƒe fiazikpui ɖe te. 
PRO.20.29	Ɖekakpuiwo ƒe atsyɔ̃ enye woƒe ŋusẽ, eye ta ɣi enye amegã ɖeɖiwo ƒe bubu. 
PRO.20.30	Ameƒoka ƒe abidede eme ŋu nyãa vɔ̃ ɖa, nenema enye ƒoƒo, si dea la me ke na ame hã.
PRO.21.1	Fia ƒe dzi le abe tɔʋu ene le Yehowa si me; afisi wòlɔ̃ la, eya wòkplɔnɛ yinae. 
PRO.21.2	Ŋutsu be mɔwo katã dzɔ le eŋku me; ke Yehowa ye daa dziwo kpɔna. 
PRO.21.3	Nusi dzɔ, eye wòle eteƒe la, wɔwɔ nyo Yehowa ŋu wu vɔsa. 
PRO.21.4	Ame vɔɖiwo ƒe akaɖi enye nuvɔ̃, dadaŋkuwo kple dzi, si vu gblotoo. 
PRO.21.5	Veviedola ƒe tameɖoɖo hea viɖe vɛ; ke amesi tsi klokloklo la, dea hiã aƒe. 
PRO.21.6	Alakpaɖe tsɔtsɔ kpɔ kesinɔnui enye ƒuƒu, si nu yina, ku ƒe mɔ̃ wònye. 
PRO.21.7	Ame vɔ̃ɖiwo ƒe sesẽnuwɔwɔ tsrɔ̃a wo; elabena wogbea nusi dzɔ la wɔwɔ. 
PRO.21.8	Ŋutsu fɔɖila ƒe mɔ gɔdɔ; ke ame dzadzɛ la ƒe nuwɔwɔ toe mɔ ɖeka. 
PRO.21.9	Enyo, ne woanɔ dzogoe dzi le xɔta wu nyɔnu nyawɔla nana aƒe me kple ame. 
PRO.21.10	Ame vɔ̃ɖi ƒe luʋɔ le vɔ̃ yome dim, ehavi ƒe nu mewɔa nublanui nɛ o. 
PRO.21.11	Ne wohe to na fewuɖula la, ekema amebebewu dzea nunya; ke ne wofia nu nunyala la, edzea si nu. 
PRO.21.12	Dzɔdzɔetɔ la ɖea ŋku ɖe ame vɔ̃ɖi ƒe aƒe ŋu, eye wòkplɔa gbegblẽ ƒua ame vɔ̃ɖiwo. 
PRO.21.13	Amesi xe nu to me ɖe ame dahewo ƒe ɣlidodo la, eya hã ado ɣli, eye womesea o. 
PRO.21.14	Adzamenunana faa dɔmedzoe nu, eye zãnunana, si wohe ɖe akɔnu vɛ la, laa adãwɔwɔ nu. 
PRO.21.15	Nu dzɔdzɔe wɔwɔ enye dzidzɔ na ame dzɔdzɔe; ke enye ŋɔdzi na nu madzɔmadzɔ wɔlawo. 
PRO.21.16	Amesi tra tso gɔmesese ƒe mɔ dzi la, agbɔ ɖe eme le ŋɔliwo ƒe takpeƒe. 
PRO.21.17	Amesi lɔ̃a dzidzɔkpɔkpɔ la, azu hiãtɔ; eye amesi lɔ̃a wein kple ami ʋeʋẽe la, makpa ho o. 
PRO.21.18	Ame vɔ̃ɖi enye avulénu ɖe ame dzɔdzɔe nu, eye ame mawɔnuteƒewo xɔna de nuteƒewɔla teƒe. 
PRO.21.19	Gbedadaƒonɔnɔ nyo wu nyɔnu nyawɔla kple dzikutɔ gbɔ nɔnɔ. 
PRO.21.20	Nu xɔasiwo kple ami le nunya ƒe me, ke bometsila tsɔa wo doa dzodzoe. 
PRO.21.21	Amesi ti dzɔdzɔenywnye kple lɔlɔ̃ yome la, eƒe asi atu agbe, dzɔdzɔenyenye kple bubu. 
PRO.21.22	Nunyala ha kalẽtɔwo ƒe du, eye wòmũa woƒe kpoƒuƒu, si ŋu wole dzi ɖom do la, ƒua anyi. 
PRO.21.23	Amesi dzraa eƒe nu kple aɖe ɖo la, dzraa eƒe agbe ɖo tso hiã me. 
PRO.21.24	Dadala kple adegbeƒola, si wɔa nu tovo vivivo la, woyɔna be fewuɖula. 
PRO.21.25	Kuviatɔ ƒe nudzodzro wunɛ, elabena eƒe asi gbe dɔwɔwɔ. 
PRO.21.26	Wole nu dim gbawotsyogbe; ke ame dzɔdzɔe la naa nu, eye metea ame o. 
PRO.21.27	Ŋunyɔ enye ame vɔ̃ɖi ƒe vɔsa, aleke wòahanɔ, nenye ŋukpenanuwɔwɔ ta wohee vɛ ɖo? 
PRO.21.28	Aʋatsoɖasefo atsrɔ̃; ke amesi se nya kple to la, aƒo nu ɣesiaɣi. 
PRO.21.29	Ame vɔ̃ɖi ɖoa mo vloe; ke nuteƒewɔla léa ŋku ɖe eƒe zɔzɔme ŋu. 
PRO.21.30	Nunya kple gɔmesese kpakple aɖaŋuɖoɖoa ɖeke meli ɖe Yehowa ŋu o. 
PRO.21.31	Woblaa akpa na sɔ ɖe aʋawɔgbe ŋu, ke Yehowa si mee dziɖuɖu le.
PRO.22.1	Ŋkɔ nyui xɔxɔ ƒo kesiuɔnu geɖe ta, eye ŋudzedzekpɔkpɔ nyo wu klosalo kple sika. 
PRO.22.2	Kesinɔtɔ kple ame dahe wodoa go wo nɔewo; wo katã wɔla enye Yehowa. 
PRO.22.3	Nunyala kpɔa dzɔgbevɔ̃e, eye wòɣlaa eɖokui; ke ame bebewu dea ta eme, eye akpɔ etɔnua. 
PRO.22.4	Kesinɔnu, bubu kple agbe enye fetu tso ɖokuibɔbɔ kple Yehowa-vɔvɔ̃ me. 
PRO.22.5	Ŋu kple adoboliwo le mɔ dzi na alakpatɔ; amesi kpɔa eƒe agbe ta la, ƒoa asa na wo. 
PRO.22.6	Mia ɖevi ɖe mɔ, si wòato la ŋu, ne eve tsi la, mate ɖa le edzi o. 
PRO.22.7	Kesinɔtɔ ɖua fia ɖe ame dahe dzi; amesi doa nugbana la, dɔla wònye na agbanatɔ. 
PRO.22.8	Amesi ƒãa nu madzɔmadzɔ la, axa dzɔgbevɔ̃e; eye eƒe dɔmedzoe ƒe toheti atsrɔ̃ eya ŋutɔ. 
PRO.22.9	Woayra dɔmenyolɔ, elabena eɖe eƒe abolo hena ame dahe. 
PRO.22.10	Ne ènyã vlodola ɖa la, ekema dzrewɔwɔ hã dzo, eye nyawɔwɔ kple dzu nu yi. 
PRO.22.11	Amesi laa dzi dzadza, eye eƒe nuyiwo nyo la, eya xɔlɔ̃e nye fia. 
PRO.22.12	Yehowa ƒe ŋkuwo dzɔa sidzedze ŋu; eye wòtrɔa gbo ame dzegowo ƒe nyawo. 
PRO.22.13	Kuvlatɔ be, dzata le xexe ava wu ye le kpɔdome. 
PRO.22.14	Gboloƒe nu laʋe goglo wònye; amesi Yehowa ƒe dɔmedzoe xe hã la, eyae gena ɖe eme. 
PRO.22.15	Ne bometsitsi bla ɖe ŋutsuvi ƒe dzi ŋu la, ameƒoti afee ɖa le afima. 
PRO.22.16	Ne wote ame dahe ɖe anyi la, eƒe nuwo ko wobe, nedzi ɖe edzi; ke ne wona nu kesinɔtɔ la, ahedada wònye wokplɔ ƒui.
PRO.22.17	Ƒu to anyi, eye nase nunyalawo ƒe nyawo, eye wò dzi netrɔ ɖe nye nufiame ŋuti. 
PRO.22.18	Elabena enye, nenye be, nèdzra wo ɖo ɖe wò dzi me, eye wo katã woli ɖe nuyi ŋu na wò. 
PRO.22.19	Be naɖo dzi ɖe Yehowa ŋu ta, mele nu fiam wò egbea ɖo he! 
PRO.22.20	Ɖe nyemeŋlɔ nya vevi, siwo me aɖaŋuɖoɖo kple sidzedze le la, na wò, 
PRO.22.21	ne mafia wò be, nyateƒenyawo le eteƒe, eye nahe nya vavãwo ayi na amesiwo ɖɔ wò la oa?
PRO.22.22	Megaɖa adzo ahetɔ le esi wòda ahe ta o, eye megate hiãtɔ de anyi kple afɔ le ʋɔnu o; 
PRO.22.23	elabena Yehowa awɔ woƒe dzre na wo, eye wòada adzo amesiwo da adzo wo la ƒe agbe. 
PRO.22.24	Megade ha kple dɔmedzoetɔ o, eye mia kple dzikutɔ migado ka o; 
PRO.22.25	ne eƒe toƒe namã wò, eye nahe gbegblẽ vɛ na wò luʋɔ o. 
PRO.22.26	Meganɔ amesiwo léa le nu, eye woƒua asi akɔ ɖe fenyila nu la dome o; 
PRO.22.27	elabena ne mate ŋu axe fea o la, ɖe woagbe aha ɖeɖe le tewòa? 
PRO.22.28	Megatrɔ liƒo xoxo, siwo fofowòwo ɖo la o! 
PRO.22.29	Kpa amesi zã le eƒe ɖɔwɔwɔ me la ɖa, fiawoe wòasubɔ, eye menye ame tsɛwo wòasuhɔ o.
PRO.23.1	Ne mia kple dziɖulaa ɖe miebɔbɔ nɔ anyi, be yewoaɖu nu la, ekema ɖe ŋku ɖe amesi le ŋkuwò me la vevie; 
PRO.23.2	nenye nudzrola nenye la, ekema naɖo hɛ wò vehlo dzi! 
PRO.23.3	Eƒe nuɖuɖu viviawo megadzro wò o, elabena alakpanuɖuɖu wònye. 
PRO.23.4	Meganɔ kutri kum, be nakpɔ ho o; dzudzɔ wò tameɖoɖo sia! 
PRO.23.5	Ne èkpɔe ɖa la, maganɔ anyi o, elabena eto aʋala hedzo yi dzi abe hɔ̃ ene. 
PRO.23.6	Megaɖu damevevetɔ ƒe abolo o, eye eƒe nuduɖu vivi megadzro wò o! 
PRO.23.7	Egblɔ na wò be, „Ɖu nu, nano nu!“ ke eƒe dzi mele ŋuwò o, elabena alesi wòbu de dzi me la, nenema eyama le. 
PRO.23.8	Nusi nèdu la, ele na wò be, nadzɔe, eye ètsɔ wò nya viviwo hã de aka. 
PRO.23.9	Megaƒo nu ɖe bometsila ƒe le me o, elabena ɖeko wòado vlo wò nunya ƒe nyawo.
PRO.23.10	Megatrɔ liƒo xoxowo o, eye megage ɖe tsyɔ̃eviwo ƒe agble me o; 
PRO.23.11	elabena woƒe xɔnametɔ sesẽ, eye wòawɔ dzre kpli wò na wo. 
PRO.23.12	Trɔ wò dzi ɖe amehehe ŋu kple wò to ɖe sidzedze ƒe nyawo ŋu. 
PRO.23.13	Megagbe tohehe na ŋutsuvi la o; ne èƒoe kple ati la, menye kuku ge wòala o. 
PRO.23.14	Eƒoe kple ati, eye nèɖe eƒe luʋɔ tso tsiẽƒe. 
PRO.23.15	Vinye, ne wò dzi dze nunya la, ekema nye hã nye dzi akpe dzidzɔ, 
PRO.23.16	eye nye ayikuwo agli kple dzidzɔ, nenye be, wò nuyiwo gblɔa nusi la eteƒe la. 
PRO.23.17	Wò dzi megaʋa ŋu nuvɔ̃wɔlawo o, ke boŋ neʋã ŋu Yehowa-vɔvɔ̃ ɣeawokatãɣi. 
PRO.23.18	Vavãe, ɣeyiɣi li gbɔna, eye wò mɔkpɔkpɔ mazu dzodzro o. 
PRO.23.19	Vinye, see, eye nadze nunya, eye naɖo wò dzi mɔ dzɔdzɔe dzi. 
PRO.23.20	Meganɔ weintsunolawo kple lãtsuɖulawo dome o. 
PRO.23.21	Elabena ahatsunola kple nutsuɖula ɖe wodaa ahe, eye alɔ̃tsudɔla ɖe wònɔa ɖuvu me. 
PRO.23.22	Ɖo to folowò, si dzi wò, eye megado vlo dawo, ne eku nyagã o! 
PRO.23.23	Ƒle nyateƒe, nunya, amehehe kple gɔmesese, eye megatsɔ wo dzra o! 
PRO.23.24	Ame dzɔdzɔe fofo tsoa aseye, eye ne amea ɖe dzi vi nyanu la, ekpɔa dzidzɔ le eŋu. 
PRO.23.25	Fofowò kple dawò akpɔ dzidzɔ, eye dawò atso aseye.
PRO.23.26	Vinye, tsɔ wò dzi nam, eye nye mɔwo nedze wò ŋkuwo ŋu. 
PRO.23.27	Elabena nyɔnu ahasitɔ la, ʋe globo wònye, eye vudo xaxɛ nye gbolo. 
PRO.23.28	E, ede xa ɖi abe adzodala ene, eye wole ame dzegowo dzim ɖe dzi le amegbetɔwo dome. 
PRO.23.29	Amekae ɖea hũ? amekae sea veve? amekae xaa nu? amekae xɔa abi yakatsyɔ? ameka ƒe ŋku dzie wona dɔ̃? 
PRO.23.30	Amesiwo tsia wein te dedie la tɔe; amesiwo yina, be woade nu aha, si wotɔtɔ me akpɔ la tɔe. 
PRO.23.31	Megade ŋku de wein, alesi wòbiã kple alesi wòle dzo sim le kplu me kpakple alesi wominɛ wóli la o. 
PRO.23.32	Ke emegbe la eɖua ame abe da ene, eye wònyɔa aɖi abe ƒli ene. 
PRO.23.33	Wò ŋkuwo akpɔ nu tutɔwo, eye wò dzi anɔ nya baɖawo gblɔm. 
PRO.23.34	Anɔ abe amesi le atsiaƒu gɔme kple amesi le abalati la me ene. 
PRO.23.35	„Woƒom, ke mevem o; wotu kɔm, nyemesee o. Ɣekaɣi gɔ manyɔ, ne magaɖi eyome mɔ?“
PRO.24.1	Megaʋã ŋu ame vɔ̃ɖiwo o, eye megadzro wò, be naɖe ha kpli wo o; 
PRO.24.2	elabena wole gbegblẽ bum le dzi me, eye woƒe nuyiwo gblɔa dzɔgbevɔ̃e. 
PRO.24.3	Nunya wotsɔna tua xɔe, gɔmesese wotsɔna lia kee, 
PRO.24.4	eye sidzedze wotɔna dea kesinɔnu nyui vovovowo woƒe xɔwo me taŋtaŋ. 
PRO.24.5	Ŋutsu nyanu sesẽna, eye ŋutsu nugɔmesela ɖea ŋusẽ fiana. 
PRO.24.6	Elabena tamebubu natsɔ awɔ aʋae, eye adaŋudela geɖewo hea dziɖuɖu vanɛ. 
PRO.24.7	Nunya enye gbloti xɔasi na bometsila, eyata mekea nu le ʋɔnu o. 
PRO.24.8	Amesi ɖoa vɔ̃ be, yeawɔ la, eya woyɔna be ame vɔ. 
PRO.24.9	Bometsila ƒe tameɖoɖo enye nuvɔ̃, eye fewuɖula enye ŋunyɔ na amegbetɔwo. 
PRO.24.10	Ne ègbɔdzɔ le xaxaɣi la, ekema ŋusẽ boo mele ŋuwò o. 
PRO.24.11	Xɔ na amesiwo wokplɔ yina wuwu ge, eye ɖe amesiwo woyina nu ɖa gee la. 
PRO.24.12	Ne ègblɔ be: „Míenyae o“ la, kpɔ ɖa, amesi da dziwo kpɔna la, adze sii, eye amesi ɖea ŋku ɖe wò luʋɔ la, anyae, eye wòaɖo eteƒe na amegbetɔ le eƒe nuwɔwɔ nu. 
PRO.24.13	Vinye, no anyitsi, elabena enye, eye anyixe avivi le wò ve me. 
PRO.24.14	Nenema ke srɔ̃ nunya na wò luʋɔ, eye ne wò asi tui la, ekema ŋkeke li gbɔna na wò, eye wò mɔkpɔkpɔ mazu dzodzro o.
PRO.24.15	Wò ame vɔ̃ɖi, megade xa ɖe ame dzɔdzɔe ƒe nɔƒe ŋu o; megagblẽ eɖɔƒe o. 
PRO.24.16	Elabena ame dzɔdzɔe dzea enyi zi adre, eye wògafɔna; ke ame vɔ̃ɖiwo dzea dzɔgbevɔ̃e me. 
PRO.24.17	Ne wò futɔ dze enyi la, dzi megadzɔ wò o, eye ne ekli nu la, wò dzi megatso aseye o, 
PRO.24.18	bena ne Yehowa nakpɔe, medze eŋu o, eye wòaklo eƒe dɔmedzoe ɖa le eŋu o. 
PRO.24.19	Dzi megaku wò ɖe eme vlowo ŋu o, eye megaʋã ŋu ame vɔ̃ɖiwo o, 
PRO.24.20	elabena ŋu nyui kegbe meli na ame vlowo o, eye ame vɔ̃ɖiwo ƒe akaɖi atsi. 
PRO.24.21	Vinye, vɔ Yehowa kple fia la, eye megado ka kple godzelawo o; 
PRO.24.22	elabena woƒe gbegblẽ aƒo ɖi kpo yi, eye ameka nya woa kple eve la ƒe dzɔgbevɔ̃e?
PRO.24.23	Nya siawo hã tso nunyalawo gbɔ. Ame dzi dede le ʋɔnudɔdrɔ̃ me menyo o. 
PRO.24.24	Amesi gblɔna na fɔɖila be: „Tɔwò dzɔ“ la, dukɔwo aƒo fi adee, eye anyigbadzitɔwo ado ɖiŋu nɛ. 
PRO.24.25	Ke amesiwo hea to la, yayra ava wo dzi fu. 
PRO.24.26	Amesi doa nya ŋu tututu la ƒe nuyi wiogbugbɔna. 
PRO.24.27	Wɔ wò dɔwo le xexe, eye nade wò agble, emegbe hafi natu xɔ. 
PRO.24.28	Meganye ɖasefo de nɔviwò ŋu dzodzro o, eye megatsɔ wò nuyiwo da alakpae o. 
PRO.24.29	Megagblɔ be; „Alesi wòwɔm la, nenema mawɔe, eye made eteƒe na ame le eƒe nuwɔwɔ nu“ o! 
PRO.24.30	Mele kuviatɔ ƒe agble kple ame manyanu ƒe weingble ŋu yi. 
PRO.24.31	Eye kpɔ ɖa aŋɔka yɔ eme taŋ, gbe to ɖe eme, eye eƒe kpegliwo mũ. 
PRO.24.32	Tete meɖe ŋku ɖee, eye wòde dzi gbɔ nam, mekpɔe, eye wòzu nuxaxlɔ̃ nam: 
PRO.24.33	„Madɔ alɔ̃ vie, madɔ akɔlɔ̃e vie, made asi asitɛ me, ne magbɔ ɖe eme“ la, 
PRO.24.34	ahedada ɖe wòƒona ɖe ame dzi abe mɔzɔla ene, eye hiã abe ŋutsu, si bla akpa ene.
PRO.25.1	Lododo siawo hã nye Salomo tɔ, eye Yuda-fia Xiskiya ƒe ŋutsuwoe ƒo wo nu ƒu.
PRO.25.2	Mawu ƒe bubue wònye be, wòaɣla nya, eye fiawo ƒe bubu wònye be, woadzro nye me. 
PRO.25.3	Alesi dziƒo kɔ, eye anyigba gogloe la, nenema fiawo ƒe dzimedzodzro meli o. 
PRO.25.4	Ne woɖe aŋuka ɖa le klosalo ŋu le ekema edzana keŋkeŋ. 
PRO.25.5	Ne woɖe ame vɔ̃ɖi ɖa le fia ŋku me la, ekema dzɔdzɔenyenye ali ke eƒe fiazikpui. 
PRO.25.6	Megadi bubu na ɖokuiwò le fia ŋku me o, eye megatsi tre ɖe ame ŋkutawo nɔƒe o; 
PRO.25.7	elabena ne wogblɔ na wò be: „Te va dzi gome!“ enye wu esi woabɔbɔ wò de anyi le bubume, si nékpɔ hafi la ŋku me.
PRO.25.8	Megatsi klokloklo dzi de dzrewɔwɔ ŋu o, elabena nuka nawɔ emegbe, ne hawòvi do ŋukpe wòa? 
PRO.25.9	Wɔ wò ŋutɔ wò dzre kple hawòvi; ke megaʋu go ame tutɔ ƒe enya ɣaɣla, 
PRO.25.10	ne amesi see la, nana dzuwòm, eye ŋkɔ vɔ̃e natsi ŋuwò o. 
PRO.25.11	Nya, si wogblɔ de egblɔɣi la, sikatɔtɔŋuti wònye le klosalogba me. 
PRO.25.12	Nuxlɔ̃la nyanu enye sikasigɛ kple kɔgɛ, si wotsɔ sika nyuitɔ tui la, na to senu. 
PRO.25.13	Alesi sno fa le nuŋeɣi la, nenema dɔla nuteƒewɔla le na amesi dɔe, eye wòfaa dzi na eƒe aƒetɔ. 
PRO.25.14	Amesi doa nunana ŋugbe ƒuƒlu la, le abe tsie ɖo ya le ƒoƒom, gake tsi gbe dzadza ene. 
PRO.25.15	Dzigbɔɖie xɔa nu le fia si, eye aɖe tafɛ gbãa ƒuwo. 
PRO.25.16	Nu èkpɔ anyitsi la, noe ɖe wò dɔ nu, ne megati wò, eye wòado le nuwò emegbe o. 
PRO.25.17	Meganɔ afɔ ƒom hawòvi ƒe me, ne wò nu nagati kɔ nɛ, eye wòalé fu wò o. 
PRO.25.18	Amesi ɖia aʋatsoɖase le ehavi ŋu la, zũ kple yi kpakple aŋutrɔ ɖaɖɛ wònye. 
PRO.25.19	Dziɖoɖo ɖe ame mawɔnuteƒe ŋu le hiãɣi le abe aɖu nyonyo kple afɔ, si te ke mele o ene. 
PRO.25.20	Amesi le ha dzim na dzi xanu la, le abe amesi ɖe avɔ ɖi le vuvɔŋɔli, eye abe ahaƒãe wokɔ ɖe adzalẽɖaɖi dzi ene. 
PRO.25.21	Ne dɔ le wò ketɔ wum la, na aboloe wòaɖu, eye ne tsikɔ le ewum la, na tsii wòano; 
PRO.25.22	elabena dzoka ƒom nèle ƒu ɖe eƒe ta me, eye Yehowa aɖo eteƒe na wò. 
PRO.25.23	Anyieheya hea tsidzadza vɛ, nenemae ame ŋu liɖe nana mo vena heliheli. 
PRO.25.24	Enyo, ne woana dzogoe dzi le xɔta, wu ne nyɔnu nyawɔla nanɔ aƒe me kple ame. 
PRO.25.25	Nya nyui xɔxɔ tso duta le abe tsi fafɛ na amesi ƒe ve me ƒu la ene. 
PRO.25.26	Ame dzɔdzɔe, si ke ɖe le ete le ame vɔ̃ɖi ŋku me la, le abe tsidzidzi bublu kple vuɖo kpɔtɔ̃ ene. 
PRO.25.27	Anyitsi geɖe nono menyo o; ke nya sesẽwo me dzodzro enye bubu. 
PRO.25.28	Amesi mate ŋu aɖu eƒe gbɔgbɔ dzi o la, le abe du, si wogbã gli le eŋu, wòtsi nuvo ene.
PRO.26.1	Bubu medze bometsila o, abe sno le dzomeŋɔli kple tsidzadza le nuŋeɣi ene. 
PRO.26.2	Alesi atsutsure dzena, eye sagbadre saa agbae la, nenema nye tiƒoƒo de ame naneke mawɔmawɔ. 
PRO.26.3	Sɔƒoka li na sɔ, numega li na tedzi, bometsila ƒe medome tae nye ati. 
PRO.26.4	Megado nya ŋu na bometsila ɖe eƒe bometsitsi nu, ne wò hã nasɔ kplii o. 
PRO.26.5	Ɖo eŋu na bometsila ɖe eƒe bometsitsi nu, ne magabu eɖokui nunyalae o. 
PRO.26.6	Amesi dea du asi na bometsila la, lãa eya ŋutɔ ƒe afɔ, eye wògblẽa eɖokui ɖome. 
PRO.26.7	Alesi ata tu ɖe xɔɖrɔ̃ ŋu ɣleɖee la, nenema nunyagbe nɔa nu me na bometsilae. 
PRO.26.8	Ne woɖe bubu bometsila ŋu la, ele abe kpe wobla ɖe akafo me ene. 
PRO.26.9	Alesi ŋu nɔa ahamula si mee la, nenema nunyagbe nɔa nu me na bometsila. 
PRO.26.10	Nu geɖe wotsɔna kpɔa nui fũ, ke bometsila ƒe fetu kple fetuanala ŋutɔ woatsrɔ̃. 
PRO.26.11	Alesi avũ trɔna ɖe eya ŋutɔ ƒe xeɖeɖe ŋui la, nenema bometsila gbugbɔa eƒe bometsinu wɔnae. 
PRO.26.12	Ele ŋutsu, si le eɖokui bum nunyalae la kpɔma? Mɔkpɔkpɔ le bometsila ŋu wu eyama.
PRO.26.13	Kuviatɔ be: Gbeɖela le xexe, dzata le kpɔdome. 
PRO.26.14	Alesi ʋɔtru trona le eƒe megbega me la, nenema nye kuvlatɔ le aba dzi. 
PRO.26.15	Ne kuviatɔ de asi agba me la, edede nu me nyea dɔ nɛ. 
PRO.26.16	Kuviatɔ bua eɖokui nunyalae wu ame adre, siwo ɖoa nya ŋu ɖe nunya me. 
PRO.26.17	Amesi dzre metsɔ egbɔ nya o, hafi wòku dzi nɛ la, ele to na avũ, si tso me yina. 
PRO.26.18	Alesi ŋɔdzo me nuwɔla daa akakati bibi kple aŋutrɔ hewua nui la, 
PRO.26.19	nenema nye ŋutsu, si blea ehavi, eye wògblɔna be: Fefem nye mele!
PRO.26.20	Ne nake vɔ la, dzo tsina; eye ne sakplitɔ meli o la, ɖoɖoe zina le dzrewɔwɔ nu. 
PRO.26.21	Aka nyia dzo, eye nake doa dzo, nenema ŋutsu dzretɔ traa dzre ɖoe. 
PRO.26.22	Sakplitɔ ƒe nyawo le abe nuɖuɖu vivi ene, eye wodea keke dɔ me ke. 
PRO.26.23	Nugbugbɔ xɔdzo, si ŋu dzi vɔ̃ɖi kpe ɖo la, le abe senu gaglɛ, si ŋu wofa klosaloŋuka ɖo ene. 
PRO.26.24	Ketɔ la tsɔ eƒe nuyiwo trɔa eɖokui bubui, ke alakpa le eƒe dzi me. 
PRO.26.25	Ne eƒe gbe vivina ha la, megaɖo dzi ɖe eŋu o, elabena ŋunyɔnu adre le eƒe dzi me. 
PRO.26.26	Ne fuléle ɣla ɖe beble me ha la, aɖi go le dutoƒo. 
PRO.26.27	Amesi ɖe ʋe la, eya ŋutɔ adze eme, eye kpe age adze emlila dzi. 
PRO.26.28	Alakpaɖe léa fu amesiwo dome wògblẽ keŋkeŋ la, eye nu zɔzrɔ̃e hea gbegblẽ vɛ.
PRO.27.1	Megaƒo adegbe ɖe etsɔ, si gbɔna ŋu o, elabena mènya nuka dzi ge etsɔ ala o. 
PRO.27.2	Ame bubu nekafu wò, eye menye wò ŋutɔ wò nu o, ame tutɔ, eye menye wò nuyiwo o. 
PRO.27.3	Kpe la, nu kpekpee, eye ke la, agbae; ke bometsila ƒe dziku kpena wu wo ame eve la. 
PRO.27.4	Dziku la, nu nyayrãe, eye dɔmedzoe dzea agbo; ke ameka ale ŋu anɔ te ɖe ŋuʋaʋã nu? 
PRO.27.5	Mokaka ɖe mo na ame kaŋ enyo wu amelɔlɔ̃ le adza me. 
PRO.27.6	Xɔlɔ̃ ƒe abidede ame ŋu medze vɔ̃ o; ke ketɔwo ƒe nugbugbɔ sɔ gbɔ ŋutɔ! 
PRO.27.7	Ƒoɖilae zɔa anyitsi me, ke dɔwuitɔ la nu vevewo katã vivia enu. 
PRO.27.8	Ŋutsu, si si tso wo de la, le abe xevi, si si tso eƒe atɔ me ene. 
PRO.27.9	Ami kple dzudzɔ ʋeʋẽe donu doa dzidzɔ na dzi; xɔlɔ̃ ƒe nya vivi nyo wu ame ŋutɔ ƒe aɖaŋuɖoɖo. 
PRO.27.10	Megagblẽ xɔ̃wò kple fofowò xɔlɔ̃ ɖi o; gbesigbe hiã tu wò la, megade nɔviwò ƒe me o; aƒelika, si te ɖe ame ŋu, nyo wu ame nɔvi le adzɔge. 
PRO.27.11	Vinye, dze nunya, be nado dzidzɔ na nye dzi, ne mate ŋu aɖo nya ŋu na amesiwo le alɔme ɖem le ŋunye. 
PRO.27.12	Ne nunyala kpɔ dzɔgbevɔ̃e la, eɣlaa eɖokui; ke ame bebewuwo dea ta eme, eye wòle na wo be, woakpɔ wo tɔnua. 
PRO.27.13	Ɖe avɔ le eŋu, elabena eƒu asi akɔ ɖe ame bubu nu, eye natsɔe aɖo awɔba le ame tutɔ ta. 
PRO.27.14	Amesi yra ehavi ŋdi kanya asi madetsimee kple ɣli la, woabui fiƒoɖe nɛ. 
PRO.27.15	Betrɔ, si nɔa ɖuɖu dzi ɖaa, ne tsi ga le dzadzam la, kple nyɔnu nyawɔla wosɔ; 
PRO.27.16	amesi be, yeatsi enu la, ya nu wòbe, yeatsi, eye ɖe wòbe, yeatsɔ yeƒe nuɖusi aku amii. 
PRO.27.17	Alesi wotsɔa ga nyrea gae la, nenema ame nyrea nɔviae. 
PRO.27.18	Amesi kpɔa eƒe gboti dzi la, aɖu eƒe kutsetse; nenema ke amesi dzɔa eƒe aƒetɔ ŋu la, woade bubu eŋu. 
PRO.27.19	Alesi ŋku me ɖla ŋku me le tsi mee la, nenema amegbetɔ ƒe dzi sɔna ɖe amegbetɔ tɔ ŋui. 
PRO.27.20	Tsieƒe kple aʋli me maɖi ƒo akpɔ o; nenema amegbetɔ ƒe ŋku hã maɖi ƒoe o. 
PRO.27.21	Sonu ɖe klosalo ŋu, eye kpo ɖe sika ŋu, nenema ŋutsu le ɖe eƒe ŋkɔxɔxɔ ŋui. 
PRO.27.22	Ne èɖe bometsila kple bli to me hetsɔ tati toe la, eƒe bometsitsi mado le eŋu akpɔ o ɖe!
PRO.27.23	Wò alẽwo ƒe nɔnɔme nenɔ nyanya na wò, eye lé ŋku ɖe wò lãhawo ŋu; 
PRO.27.24	elabena kesinɔnu menɔa anyi ɖaa o, alo ɖe fiakuku noa anyi na dzidzimeawo katãa? 
PRO.27.25	Ne gbe megali o, eye gbe fewo to, eye woƒo gbe nu ƒu le towo dzi la, 
PRO.27.26	ekema alẽviwo nye avɔ na wò, eye gbɔ̃tsuwo nye ho natsɔ aƒle agblee; 
PRO.27.27	gbɔ̃notsi sɔ gbɔ na wò nuɖuɖu kple aƒewòmetɔwo ƒe nuɖuɖu kpakple wo dɔlanyɔnuwo ƒe nunyiame.
PRO.28.1	Amea ɖeke menyãa ame vɔ̃ɖiwo ɖe nu, hafi wosina o; ke ame dzɔdzɔewo ɖea dzi ɖi abe dzatavi ene. 
PRO.28.2	Anyigbadzitɔwo ƒe vodadawo nana emegãwo sɔ gbɔna, eye to nugɔmesela nyanu ɖeka dzi nu dzɔdzɔe wɔwɔ nɔa anyi dedie. 
PRO.28.3	Amegã, si te ame dahewo de anyi la, le ahe tsidzadza, si de anyigba, eye mehe nuɖuɖu vɛ o ene. 
PRO.28.4	Amesiwo ɖe asi le se la ŋu la, kafua ame vɔ̃ɖiwo, ke amesiwo dzraa se ɖo la, dzea agbo ɖe wo ŋu. 
PRO.28.5	Nu vɔ̃ɖi wɔlawo mesea nu dzɔdzɔe wɔwɔ gɔme o, ke amesiwo dia Yehowa la, sea nuwo katã gɔme. 
PRO.28.6	Ame dahe, si fɔɖiɖi mele eƒe zɔzɔme ŋu o la, nyo wu kesinɔtɔ, si zɔa mɔ gɔglɔ̃ dzi. 
PRO.28.7	Amesi dzraa se ɖo la, vi nyanue; ke amesi tsoa nutsuɖuɖu ɖoa dɔe la, dea ŋukpe fofoa ŋu. 
PRO.28.8	Amesi lsɔa demexɔxɔ kple kasaɖiɖi dzia eƒe kesinɔnuwo ɖe edzii la, ele nu tum ɖo na amesi vea eme dahewo nu. 
PRO.28.9	Amesi ɖe to ɖa, be yemase se o la, eƒe gbedodoɖa ke hã nye ŋunyɔ. 
PRO.28.10	Amesi ble nuteƒewɔlawo yi mɔ vɔ̃ɖi dzi la, eya ŋutɔ age adze eƒe ɖo me; ke fɔmaɖilawo anyi nu nyui ƒe dome. 
PRO.28.11	Kesinɔtɔ bua eɖokui nunyalae; ke ame dahe nugɔmesela le egɔme kpɔm. 
PRO.28.12	Ne ame dzɔdzɔewo le aseye tsom la, atsyɔ̃ɖoɖo teƒe mekɔna o; ke ne ame vɔ̃ɖiwo ƒe alɔ de dzi la, amewo kpɔkpɔ nyea dɔ. 
PRO.28.13	Amesi tsɔ nu tsyɔ eƒe vodada dzi la, madze edzi nɛ o; ke amesi ʋu eme, eye wòdzudzɔe la, woave enu. 
PRO.28.14	Woayra ŋutsu, si le vɔvɔ̃ dzi daa, ke amesi sẽ eƒe dzi me goŋgoŋ la, adze dzɔgbevɔ̃e me. 
PRO.28.15	Ame vɔ̃ɖi si le dukɔ dahe dzi ɖum la, le abe dzata ɖegbe kple sisiblisi dɔwui ene. 
PRO.28.16	Amegã, si ɖo ko le gɔmesese me la, ameteteɖeanyi bɔ ɖe esi; amesi lé fu amebaba la, anɔ agbe didie.
PRO.28.17	Amesi dzi hlɔ̃fe le, ne esi vaseɖe aʋli me ke hã, amea ɖeke megalée o! 
PRO.28.18	Amesi fɔɖiɖi mele eƒe zɔzɔme ŋu o la, woakpe ɖe eŋu; ke amesi toa mɔ gɔglɔ̃ dzi la, adze anyi zi ɖeka 
PRO.28.19	Amesi ɖe eƒe agble la, nuɖuɖu abɔ ɖe esi; ke amesi ti yakanuwo yome la, ahedada ado gã ɖe edzi. 
PRO.28.20	Woayra nuteƒewɔla geɖe; ke amesi tsi klokloklo ɖe hokpɔkpɔ ŋu la, womagbe tohehe nɛ o.
PRO.28.21	Amedzidede menyo o, abolo kakɛ pɛ hã ana ame dada vo. 
PRO.28.22	Ŋubiala le yɔyɔm ɖe kesinɔnu ŋu; ke menyae be, hiã le ye dzi va ge o. 
PRO.28.23	Amesi ka mo na ame la, axɔ akpe emegbe wu amesi ɖe ami ɖe eƒe aɖe. 
PRO.28.24	Amesi da adzo fofoa kple ɖaɖaa hegblɔ be: Menye nuvɔ̃a ɖeke o la! nugblẽlawo ƒe hati wònye. 
PRO.28.25	Ŋubiala ɖɔa dzre, ke amesi ɖoa dzi ɖe Yehowa ŋu la, woaɖi ƒo nɛ taŋ. 
PRO.28.26	Amesi ɖoa dzi ɖe eya ŋutɔ ƒe gɔmesese ŋu la, bometsilae; ke amesi zɔna le nunya me la, woaɖee. 
PRO.28.27	Amesi naa nu ame dahe la, hiã matui akpɔ o, ke amesi trɔa mo ɖe aga la, woaɖo ɖiŋu geɖe nɛ. 
PRO.28.28	Ne ame vɔ̃ɖiwo ƒe alɔ ɖe dzi la, amewo ɣlaa wo ɖokui; ke ne wotsrɔ̃ la, ame dzɔdzɔewo dzina ɖe dzi.
PRO.29.1+PRO.29.2	Amesi woka mo na zi geɖe, ke wòsẽ la me la, agbã zi ɖeka gudugudu, eye gbedada manɔ eŋu o. Ne ame dzɔdzɔewo dzi de dzi la, dukɔ kpɔa dzidzɔ; ke ne ame vɔ̃ɖi le fia ɖum la, dukɔ dua tse. 
PRO.29.3	Amesi lɔ̃a nyateƒe la, doa dzidzɔ na fofoa, ke amesi doa ka kple gbolowo la, gblẽa kesinɔnuwo dome. 
PRO.29.4	Dza dzɔenyenye fia tsɔna lia ke anyigba; ke adzɔxɔla gblẽnɛ. 
PRO.29.5	Amesi vivia nu me na ehavi la, eɖoa ɖɔ na eƒe afɔ. 
PRO.29.6	Mɔ̃tetre le vodada me na nu vɔ̃ɖi wɔlawo; ke ame dzɔdzɔe atso aseye, eye wòakpɔ dzidzɔ. 
PRO.29.7	Ame dzɔdzɔe nyaa ame dahèwo ƒe nya me na wo, ke ame vɔ̃ɖi masea sidzedze gome o. 
PRO.29.8	Fewuɖulawo ƒlɔa dzo ɖe ɖu ŋu, ke nunyala faa dɔmedzoe nu. 
PRO.29.9	Ne bometsila kple nunyala woɖo nya me la, eɖoa dɔmedzoe nɔa nu kom, eye mekpɔa gbɔdzɔe o. 
PRO.29.10	Hlɔ̃dola léa fu ame maɖifɔwo, eye wòdia nuteƒewɔlawo ƒe agbe yome. 
PRO.29.11	Bometsila dudua eƒe dɔmedzoe katã kɔna ɖi; ke nunyala la enu emegbe. 
PRO.29.12	Dziɖula, si ɖoa to alakpanya la, ame vɔ̃ɖiwo nye eƒe dɔlawo katã. 
PRO.29.13	Ame dahe kple ameteɖeanyila wodoa go wo nɔewo; amesi nana woa kple eve la ƒe ŋku dzi kɔna la, enye Yehowa. 
PRO.29.14	Fia, si drɔ̃a ʋɔnu na ame dahewo le nyateƒe me la, eƒe fiazikpui ali ka tegbee. 
PRO.29.15	Ati kple mokaname dzea nunya ame, ke ɖevi tsibodome dea ŋukpe mo na dadaa. 
PRO.29.16	Ne ame vɔ̃ɖiwo dzi ɖe dzi la, vodada dzina ɖe edzi; ke ame dzɔdzɔewo akpɔ woƒe anyidzedze ɖa. 
PRO.29.17	He to na viwò, ekema ana gbɔɖeme wò, eye wòado vivi na wò luʋɔ. 
PRO.29.18	Ne nyagblɔɖi meli o la, dukɔ tsia bodome; ke ne edzra sea ɖo la, woayrae. 
PRO.29.19	Wometsɔa nya hea to na kluvi o, elabena esenɛ hafi gbea toɖoɖo. 
PRO.29.20	Ele ŋutsu, si tsi klokloklo dzi le nuƒoƒo me la, kpɔma? Mɔkpɔkpɔ le bometsila ŋu wu eyama. 
PRO.29.21	Ne amea ɖe wɔ vinugbee ne eƒe kluvi tso ɖevime ta, ava ɖu aƒetɔ emegbe. 
PRO.29.22	Dɔmedzoetɔ dea dzre aƒe, eye dzikutɔ ɖaa vo geɖe. 
PRO.29.23	Amegbetɔ ƒe dãda abɔbɔe ɖe anyi, ke amesi bɔbɔ eɖokui ɖe anyi la ƒe asi asu bubu dzi. 
PRO.29.24	Amesi woa kple fiafitɔ womã nu, eye wòse ɖiŋudodo, gake metoe o la, ele fu eya ŋutɔ ƒe agbe. 
PRO.29.25	Amegbetɔvɔvɔ̃ mɔ̃e wònye ɖea eme; ke amesi doa dzi de Yehowa ŋu la, woakpɔ eta. 
PRO.29.26	Ame geɖewo wɔa nu, be woadze amegã ŋu; ke Yehowa gbɔe ame ƒe afiatsotso tsona. 
PRO.29.27	Nu madzɔmadzɔ wɔla enye ŋunyɔ na ame dzɔdzɔewo, eye amesi ƒe zɔzɔme to mɔ ɖeka la, enye ŋunyɔ na ame vɔ̃ɖi.
PRO.30.1	Agur, Yake vi ƒe nyawo. Ŋutsu la ƒe gbe enye si. Meku kutri, Mawu, meku kutri, eye nunye yi. 
PRO.30.2	Elabena medzɔ la wu amesiame, eye amegbetɔ ƒe gɔmesese mele asinye o, 
PRO.30.3	eye nyemesrɔ̃ nunya, be madze si kɔkɔetɔ la o. 
PRO.30.4	Ameka lia yi dziƒo gaɖi va anyi? Ameka lɔ ya ɖe asiʋlo me? Ameka bla tsi ɖe avɔ me? Ameka ɖo anyigba ƒe mlɔenuwo katã tsitrenu? Eŋkɔ ɖe, eye aleke woyɔna na via? Enyaea? 
PRO.30.5	Mawu ƒe nuƒoƒowo katã me dza; akpoxɔnu wònye na amesiwo sii tso la. 
PRO.30.6	Megatsɔ nyaa ɖeke kpe eƒe nyawo, ne wòade ga nu na wò, eye nanye aʋatsotɔ atsi anyi ɖi o.
PRO.30.7	Nu eve biam mele wò, megatem, hafi maka o. 
PRO.30.8	Alakpa kple aʋatsokaka neƒo asa nam! Megana ahedada kple hotsuim o; na maɖu nye nusi nyee tɔnye, 
PRO.30.9	ne nyemagaɖi ƒo akpa ahasẽ nu agblɔ bena: „Amekae nye Yehowa hã“ o; eye ne nyemagaɖo ko ayi fi fi ge ahaɖa aƒu ɖe nye Mawu ƒe ŋkɔ ŋu o.
PRO.30.10	Megali dɔla ŋu le eƒe aƒetɔ gbɔ, ne woado ɖiŋu na wò, eye fɔɖiɖi nanɔ dziwò o.
PRO.30.11	Dzidzime, si doa ɖiŋu na fofoa, eye meyraa dadaa o la, 
PRO.30.12	nenema nye dzidzime, si buna be, yedza, gake mele eƒe ɖiƒoƒo kpɔm o; 
PRO.30.13	nenema nye dzidzime, si ta ŋku kɔkɔ le, eye eƒe aɖahawo ɖe dzi; 
PRO.30.14	nenema nye dzidzime, si ƒe aɖuwo nye yi, eye eƒe tsyowo nye hɛ, ne woaɖu hiãtɔwo ɖa le anyigba dzi kple ame dahewo ɖa le amegbetɔwo dome.
PRO.30.15	Nyɔnuvi eve le axɔ̃ si: Tsɔe vɛ, tsɔe vɛ! Nu etɔ̃e meɖia ƒo gbeɖe o, eye enelia megblɔna be, esɔ gbɔ o: 
PRO.30.16	Tsiẽƒe, nyɔnu ƒe dɔ tsiko, kple anyigba, si tsi meɖia kɔ na o, kpakple dzo, si megblɔna be: esɔ gbɔ gbɔ o.
PRO.30.17	Ŋku, si ɖea alɔme le fofoa ŋu, eye mebua dada ɖe naneke me o la, akpaviãwo ahoe le to me le tɔʋu to, eye hɔ̃viwo aɖui.
PRO.30.18	Nu etɔ̃e nye nuku nam, eye enelia la nyemenya ta le enu o: 
PRO.30.19	Hɔ̃ toƒe le dziƒo, ɖa toƒe le agakpe dzi, ʋu loƒe le atsiaƒu titina kpakple ŋutsu toƒe le nyɔnuvi ŋu.
PRO.30.20	Alea nye gbolɔ toƒe hã; eɖua nu tutua nu xalixali gblɔna be: Nyemewɔ nu baɖaa ɖeke o. 
PRO.30.21	Nu etɔ̃e nana anyigba dzona kpekpekpe, eye enelia mele tsɔtsɔ me nɛ o. 
PRO.30.22	Ne kluvi zu fia, ne nuɖuɖu bɔ ɖe bometsila si, 
PRO.30.23	ne nyɔnu tsi tre heva ɖe srɔ̃ emegbe kple ne dɔlanyɔnu ɖo alɔgo eƒe aƒenɔ do ɖa.
PRO.30.24	Nu enee nye suetɔwo le anyigba dzi, ke wodze nunya eteƒe mekɔ o: 
PRO.30.25	Anyidiwo menye dukɔ sesẽa ɖeke o hafi, gake wodia woƒe nuɖuɖu le dzomeŋɔli; 
PRO.30.26	hotoklolowo menye dukɔ sẽŋua ɖeke o, gake wowɔa woƒe nɔƒe ɖe agakpewo me; 
PRO.30.27	fiaa ɖeke mele ʋetsuviwo nu o, ke woƒe ha blibo la yina le ɖoɖo me, 
PRO.30.28	woate ŋu alé xɔ ŋu nyatri kple asi, gake enaa fiasãwo me.
PRO.30.29	Nu etɔ̃e zɔa atsyɔ̃zɔli, eye enelia zɔa fiazɔli: 
PRO.30.30	dzata, si nye kalẽtɔ le lãwo dome, eye metrɔa megbe dea naneke o, 
PRO.30.31	aʋawɔsɔ kple gbɔ̃tsu kpakple fia, si nu womate ŋu anɔ te ɖo o.
PRO.30.32	Ne ètsi bome le ɖokuiɖoɖoɖedzi me la, ekema ɖo asi nu, nenye be, nèdze nunya. 
PRO.30.33	Elabena, ne woƒo notsi le eye ami dona, ne wofiã ŋɔti sesie la, eye ʋu dona, eye ne wofiã dɔmedzoe sesie la, eye dzre dzɔna.
PRO.31.1	Fia Lemuel ƒe nyawo nye esi, nya, siwo dadaa ku ɖe to me nɛ: 
PRO.31.2	Oo vinye, oo nye dɔmevi, oo nye adzɔgbeɖeɖe ƒe vi! 
PRO.31.3	Megatsɔ wò ŋusẽ na nyɔnuwo o kple wò zɔzɔme na nyɔnu fiagblèlawo o! 
PRO.31.4	Lemuel, menye fiawo ƒe dɔ o, wein nono menye fiawo ƒe dɔ o, eye aha muame menye amegãwo ƒe dɔ o! 
PRO.31.5	Ne magano aha aŋlɔ se la be, eye wòatrɔ gbo nya na hiãtɔwo katã o! 
PRO.31.6	Ke boŋ mitsɔ aha muame na amesiwo do tsɔtsrɔ̃ ƒe etua nu kple wein na nuxala, 
PRO.31.7	ne wòanoe, eye wòaŋlɔ eƒe ahedada be, eye eƒe ŋku nadzo le hiãkame dzi!
PRO.31.8	Ke wò nu de aɖetututɔwo nu kple ɖe dzɔgbevɔ̃etɔwo katã ƒe nye nu! 
PRO.31.9	Ke wò nu natso efia ɖe eteƒe, eye nadrɔ̃ ʋɔnu na hiãtɔwo kple ame dahewo!
PRO.31.10	Amekae akpɔ nyɔnu zazɛ̃? Eƒe asime sẽ wu adzagba tɔ. 
PRO.31.11	Srɔ̃a ɖoa dzi ɖe eŋu, eye nuwo kpɔkpɔ mavee o. 
PRO.31.12	Ewɔa nyuie nɛ, eye menye vɔ̃ o, le eƒe agbe me ŋkekewo katã me. 
PRO.31.13	Edia ɖetifu kple anazi, eye eƒe asiwo wɔa ɖɔ kple dzidzɔ. 
PRO.31.14	Ele abe esiʋu ene, eye wòhea nuɖuɖu tso didiƒe vɛ. 
PRO.31.15	Ne ŋu mekpɔ ke haɖe o la, efɔna, eye wònaa nuɖuɖu eƒemetɔwo kple eƒe dɔlanyɔnuwo tɔ gome wo. 
PRO.31.16	Ebua la me le agble ŋu, eye wòƒlenɛ ka; eƒe asi ƒe kutsetse wòtsɔna ɖea weingblee. 
PRO.31.17	Etsɔa ŋusẽ blaa ali dzii, eye wòdoa ŋusẽ eƒe alɔwo. 
PRO.31.18	Edzea sii be, yeƒe asitsatsa nyo; eƒe akaɖi metsina le zã mee. 
PRO.31.19	Edoa asi ɖa léa afi, si ŋu wodoa ɖetifu ɖo, eye eƒe asibiɖewo léa keke. 
PRO.31.20	Edoa eƒe asi ɖe hiãtɔwo, eye wòkea eƒe abɔ me na ame dahewo. 
PRO.31.21	Mevɔna ɖe eƒe aƒe nu le vuvɔ ta o, elabena wotsyɔ kuntru dzi na eƒe aƒemetɔwo. 
PRO.31.22	Elɔ̃a kuntruwo na eɖokui, aklala kple aɖahɛ nye eƒe avɔtata. 
PRO.31.23	Wonyaa srɔ̃a, ne eya kple anyigba dzi ame tsitsiwo wole ʋɔnuɖrɔ̃ƒe. 
PRO.31.24	Etɔa awutewui hedzrana, eye asitsalawo xɔa alidziblanuwo tsoa egbɔe. 
PRO.31.25	Ŋusẽ kple atsyɔ̃ nye eƒe ava, eye ŋkeke ɖia kokoe nɛ. 
PRO.31.26	Ekea eƒe nu kple nunya, eye nufiame fafɛwo le eƒe aɖe dzi. 
PRO.31.27	Eléa ŋku de nuwɔwɔwo ŋu le eƒe me, eye meɖua kuviabolo o. 
PRO.31.28	Viaŋutsuwo tsona heyranɛ; srɔ̃a kafunɛ be: 
PRO.31.29	„Nyɔnu zazɛ̃ geɖewo li; ke wòa èƒo wo katã ta!“ 
PRO.31.30	Nyonyo le alakpae, eye tugbedzedze la, yae; nyɔnu, si vɔ̃a Yehowa le, ele be, woakafui. 
PRO.31.31	Mitsɔ eƒe esi ƒe kutsetse nɛ, eye eƒe dɔwɔwɔwo akafui le dua me!
ECC.1.1	Nyagblɔla, amesi nye Dawid vi, fia le Yerusalem la ƒe nyawo nye esi:
ECC.1.2	Nyagblɔla be: Toflokowo ƒe tofloko, toflokowo ƒe toflokoe; nusianu enye tofloko! 
ECC.1.3	Viɖe ka emegbelɔ kpɔna tsoe eƒe agbagba, siwo katã wòdzena le ɣea te la mea? 
ECC.1.4	Dzidzime nu yina, eye bubu vana; ke anyigba ya li tegbee. 
ECC.1.5	Ɣe dzena, eya ɣe ɖoa to, eye wòɖea abla yia enɔƒe, afisi wòdzena tsona. 
ECC.1.6	Ya ɖoa ta: dziehe, etrɔna yia anyiehe, eye wògatrɔna vaa afisi wotso. 
ECC.1.7	Towo katã sina yia atsiaƒu me, ke etsiaƒu meyɔna gbeɖe o; afisi towo sina yina la, afima woyina ɖaa. 
ECC.1.8	Nuwo kalã le agbagbadzedze dzi, emegbelɔ mele ŋu aƒo nu le wo ŋu avɔe o; nukpɔkpɔ meɖia ƒo na ŋku o, eye nusese meyɔa to o. 
ECC.1.9	Nusi nɔ anyi va yi la, eya kae gbɔna anyi nɔ ge, eye nusi dzɔ va yi la, eya kae gbɔba dzɔdzɔ ge; ale nu ye yea ɖeke mele ɣea te o. 
ECC.1.10	Ne nane to, eye amewo be: „Mikpɔ ɖa, nu yeyea ɖe to“ la, edzɔ do ŋgɔ na mi gbaɖegbe ke. 
ECC.1.11	Ŋku dzo le blematɔwo dzi, nenema ke amesi gbɔna dzadza ge hã, wo yometɔwo maɖo ŋku wo dzi o.
ECC.1.12	Nye, nyagblɔla, meɖu fia ɖe Israel dzi le Yerusalem. 
ECC.1.13	Meɖo nye ta me anyi, be matsɔ nunya adzro nusiwo kalã dzɔna le dziƒoa te la me akpa, eye makpɔ wo ta ɖa. Agbagbadzedze vɔ̃e wònye Mawu tsa na amegbetɔviwo, ne woatsɔ ana kutri kumi. 
ECC.1.14	Mele ŋku ɖe nusiwo katã wowɔna le ɣea te la ŋu, eye kpa ɖa, wo katã tofloko kple dagbadagba ɖe ya me wonye. 
ECC.1.15	Womete ŋu adzɔ nu gɔglɔ̃ o, eye nusi kpɔtɔ la, womate ŋu axlẽe akpe ɖe nu ŋu o. 
ECC.1.16	Megblɔ le nye dzi me be: Vavãe, nye asi tu nunya ga geɖewo wu amesiwo katã bɔ Yerusalem nu ɖo ŋgɔ num la, eye nye dzi kpɔ nunya kple gɔmesese fũ. 
ECC.1.17	Eye esi meɖo ta me enyi, be medze si nunya, eye medze si aɖaʋadzedze kple bometsitsi la, medze sii be, esia hã dagbadagba de ya me wònye. 
ECC.1.18	Elabena dziku geɖe kpe ɖe nunya geɖe ŋu, eye amesi li kɔ sidzedze la, eli kɔ vevesese.
ECC.2.1	Megblɔ le nye dzi me be: Mãtsɔ dzidzɔ mee akpɔ, eye maɖu agbe! Ke esia hã toflokoe. 
ECC.2.2	Megblɔ na nukoko be: adaʋae! eye na dzidzɔ be: nuka esia ya awɔ? 
ECC.2.3	Mehe le nye dzi me be: Matsɔ wein anyro nye ŋutilã, ke nye dzi natsɔ nunya akplɔm, ne meva bometsitsi goŋgoŋ, eye makpa nusi nyo na amegbefɔviwo be, woawɔ le dziƒoa te le woƒe agbenɔɣi me la. 
ECC.2.4	Mewɔ dɔ klitsuwo: metu xɔwo, mede weingblewo, 
ECC.2.5	melɔ ahɔwo, eye mewɔ tsaɖiƒevewo hedo afi tseku ɖuɖua vovovowo ɖi; 
ECC.2.6	medo tsitawo, ne matsɔ ade tsi avemeti damawo. 
ECC.2.7	Meƒle kluvliwo kple kosiviwo, eye esiwo wodzi le aƒe me hã nɔ asinye. Nyihawo kple alẽhawo nɔ asinye taŋ wu amesiwo katã nɔ Yerusalem do ŋgɔ nam. 
ECC.2.8	Meƒo klosalo kple sika, fiawo kple anyigbawo ƒe kesinɔnuwo nu ƒu; medo ŋutsu hadzilawo kple nyɔnu hadzilawo ne ɖokuinye; mese amegbetɔviwo ƒe vivisese, eye nyɔnu hɔ ɖe asinye kpaŋ. 
ECC.2.9	Ade meɖo kpo gaɖo kpo ɖe dzi wu amesiwo katã nɔ Yerusalem ɖo ŋgɔ nam; eye nye nunya hã tsi ŋunye. 
ECC.2.10	Nusianu, si nye ŋkuwo di la, nyemete wo o; nyemetsri dzidzɔa ɖeke na nye dzi o, ke boŋ nye dzi kpa dzidzɔ ɖe nye agbagbadzedzewo katã ŋu, eye esia nye tanye gome tso nye agbagbadzedzewo katã me. 
ECC.2.11	Ke esi metrɔ kɔ ɖe ɖɔ, siwo katã nye asi wɔ, kple agbagba, siwo medze ɖe wo ŋu ŋutl la, kpɔ ɖa, tofloko kple dagbadagba ɖe ya me wonye, eye viɖea ɖeke mele ɣe la te o.
ECC.2.12	Eye metrɔ, be makpɔ nunya, aɖaʋadzedze kple bometsitsi ɖa, elabena nuka amesi ava dze fia yome la awɔ? Nusi wowɔ xoxo va yi la koe! 
ECC.2.13	Tete mekpɔ be, nunya ƒo bometsitsi ta, ahe alesi kekeli ƒo viviti tae ene. 
ECC.2.14	Nu nyala to ŋku ɖe ta, ke bometsila zɔa viviti me. Ke medze sii be, nye ɖeka tɔgbe koe dzɔna ɖe wo katã dzi. 
ECC.2.15	Tete megblɔ le nye dzi me be: Nya, si adzɔ ɖe bometsila dzi la kee le dzɔdzɔ ge ɖe nye hã dzinye tso, nukata gɔ̃e nyea medze nunya alea gbegbe ɖo? Eye megblɔ le nye dzi me be: Esia hã toflokoe. 
ECC.2.16	Womeɖoa ŋku nunyala kple bometsila dzi tegbee o, elabena ŋku adzo le wo dzi le ŋkeke, siwo gbɔna la me xoxo; alesi nunyala kunae la, nenema ke bometsila hã kunae. 
ECC.2.17	Tete melé fu agbenɔnɔ, elabena nusiwo wowɔna le ɣea te la, medze ŋunye o, elabena wo katã tofloko kple dagbadagba ɖe ya me wonye. 
ECC.2.18	Eye melé fu agbagba, siwo katã medze le ɣea le la, le esi mele wo gblẽ ge ɖi na yonyemedzela ta. 
ECC.2.19	Eye amekae nyae be, nunyala loo, alo bometsila nye ge wògbɔna? Hafi eyae le ŋusẽ kpɔ ge ɖe nye agbagba, siwo katã metso kutrikuku kple nunya dze le ɣea te la dzi. Esia hã toflokoe!
ECC.2.20	Tete metrɔ, eye ɖikeke do nye dzi me ɖe agbagba, siwo katã medze le ɣea te la ŋu. 
ECC.2.21	Elabena ne amea ɖe tsa nunya, gɔmesese kple aɖaŋu wɔ eƒe ɖɔe la, ele na be, wòagblẽe ɖi na ame bubu, si medze agbagba le eŋu o la, woa zu etɔ. Esia hã tofloko kple vɔ gã wònye. 
ECC.2.22	Elabena nuka amegbefɔ kpɔna tsoa eƒe dɔwo kalã kple agbagba, siwoeƒe dzi dzena le ɣea te la mea? 
ECC.2.23	Elabena eƒe ŋkekewo katã nye vevesese, eye nuxaxa nye eƒe dɔwɔwɔwo, le zã me gɔ̃ hã eƒe dzi mekpɔa gbɔdzɔe o. Esia hã toflokoe!
ECC.2.24	Ɖe menyo na amegbetɔ wu be, wòaɖu nu ana nu, eye eƒe luʋɔ naɖu agbe akpe ɖe eƒe agbagbadzedzewo ŋu oa? Ke esia la, Mawu si me ko wòtsona, abe alesi mekpɔe ene. 
ECC.2.25	Elabena ameka ato exa aɖu nu, eye wòase vivi? 
ECC.2.26	Elabena etsɔ nunya, sidzedze kple dzidzɔ na amesi ƒe nu dze eŋu la; ke nuvɔ̃wɔla la, etsɔ dɔwɔwɔ nɛ, be wòaƒo nu nu ƒu, eye wòali kɔ nu, ne Mawu natsɔ na amesi ƒe nu dze eŋu la. Esia hã tofloko kple dagbadagba ɖe ya me wònye.
ECC.3.1	Ɣeyiɣi li na nusianu, eye azã li na lameɖoɖowo katã le dzi ƒoa te. 
ECC.3.2	Amedziɣi li, eye kuɣi li; nuɖoɣi li, eye nu dodoawo hoɣi li; 
ECC.3.3	amewuɣi li, eye gbeɖaɣi li; xɔgbãɣi li, eye etuɣi li; 
ECC.3.4	avifaɣi li, eye nukoɣi li; konyifaɣi li, eye ɣeɖuɣi li; 
ECC.3.5	kpekakaɣi li, eyekpeƒoƒoƒuɣi li; asikplakɔɣi li, eye adzɔgenɔnɔ na asikplakɔɣi li; 
ECC.3.6	nuɖiɣi li, eye nubuɣi li; nudzraɖoɣi li, eye nuƒugbeɣi li; 
ECC.3.7	nuvuvuɣi li, nye nutɔɣi li; ɖoɖoeziɣi li, eye nuƒoɣi li; 
ECC.3.8	lɔlɔ̃ɣi li, eye fuléɣi li; aʋawɔɣi li, eye ŋutifafaɣi li.
ECC.3.9	Viɖe ka ame kpɔna tsoa dɔ, si ŋu wòdzea agbagba lena la me? 
ECC.3.10	Mekpe dɔ, siwo Mawu tsɔ de asi na amegbetɔviwo, ne woatsɔ aku kutrii la ɖa. 
ECC.3.11	Ewɔ nuwo katã nyuie ɖe wo wɔɣi, eye wòde: mavɔmavɔ dzi me na wo, negbe ɖeko amegbetɔ menya mɔnu le nusiwo Mawu wɔ la ƒe agɔmegbɔ, kple tagbɔ ŋu ne 
ECC.3.12	Medze sii bena, nu nyuia ɖeke meli na wo wu be, woakpɔ dzidzɔ, eye woaɖu agbe le woƒe agbenɔɣi o. 
ECC.3.13	Ke be amea ɖe naɖu nu ano nu, eye wòanyo nɛ le eƒe agbagbadzedzewo katã me la, Mawu ƒe nunanae. 
ECC.3.14	Medze sii be, nusiwo kam Mawu wɔ la, anɔ anyi ɖaa, womatsɔ naneke akpee o, eye womaɖe naneke le eme o. Mawu ɖe wòwɔe, alea, be woavɔ̃ ye. 
ECC.3.15	Nusi li la, nɔ anyi tsã va yi, eye nusi gbɔna anyi nɔ ge la, nɔ anyi gbaɖegbe ke; eye Mawu gaɖia nusi nu va yi la.
ECC.3.16	Eye megakpɔ le ɣea te be, nu madzɔmadzɔ le ʋɔnuɖrɔ̃ƒe, eye nu madzɔmadzɔ le dzɔdzɔenyenye nɔƒe. 
ECC.3.17	Tete megblɔ le nye dzi: me be: Mawu le ʋɔnu drɔ̃ ge ame dzɔdzɔewo kple ame vɔ̃diwo, elabena eɖo azã na tameɖoɖowo katã kple nuwɔwɔwo katã. 
ECC.3.18	Megblɔ le nye dzi me bena. Amegbetɔviwo ta esia va me do, ne Mawu naɖo wo akpa, eye ne woadze sii be, lãwo yewonye. 
ECC.3.19	Elabena nya ɖeka tɔgbe dzɔna de amegbetɔviwo kple lãwo siaa dzi; alesi esiawo kunae la, nenema ke ekemeawo hã kunae, gbɔgbɔ ɖekae le wo katã si, eye amegbetɔ mexɔ asi wu lã o; elabena wo katã tofloko wonye. 
ECC.3.20	Wo katã woyina teƒe ɖeka; anyi me wo katã wotso, eye anyi wo katã woagazu. 
ECC.3.21	De amea de nyae be, amegbetɔviwo ƒe gbɔgbɔ yia dzi, eye lãwo ƒe gbɔgbɔ yia anyi me loo? 
ECC.3.22	Eyata mekpɔ be, enye wu na amegbetɔ be, wòakpɔ dzidzɔ le eƒe dɔwɔwɔwo ŋu, elabena esia nye eƒe gome. Elabena amekae akplɔe ayi afisi wòakpɔ nusiadzɔ le emegbe la le?
ECC.4.1	Eye megade ŋku de ameteteɖeanyi, siwo katã dzɔna le ɣea te la, eye kpa da, amesiwo woto de anyi la ƒe aɖatsiwo le tsyɔtsyɔm, ke akɔfalaa ɖeke meli na wo o; amesiwo te wo de anyi la, se ŋuta le wo ŋu, ke akɔfalaa ɖeke meli na wo o. 
ECC.4.2	Tete mekafu amesiwo ku gbaɖegbe ke la, wu agbagbeawo, siwo gale agbe; 
ECC.4.3	eye amesi medzɔ gɔ̃, ne wòayi nuwɔwɔ vɔ̃di, siwo dzɔna le ɣea te, kpɔ ge o la tɔ me nyo wu wo ame eve la tɔ.
ECC.4.4	Eye mekpɔ agbagbadzedzewo katã kple aɖaŋudzedzewo katã de dɔwɔwɔ ŋu be, ŋuʋaʋã wonye de amehavi ŋu. Esia hã tofloko kple dagbadagba de ya me wonye. 
ECC.4.5	Bometsila ɖe asi asitɛ me hele eya ŋutɔ ƒe ŋutilã ɖum. 
ECC.4.6	Gbɔɖeme asiʋlo ɖeka nyo wu agbagbadzedze kple dagbadagba ɖe ya me asiʋlo eve taŋ.
ECC.4.7	Eye megakpɔ tofloko le ɣea te; 
ECC.4.8	Amea de eya ɖeka kolia li, eye evelia mekpe de eŋu o, ŋutsuvi alo nɔviŋutsu hã mele esi o, gake eƒe agbagbadzedzewo mewua enu o, eye kesinɔnuwo meɖia ƒo na eƒe ŋkuwo o. Ke ameka la gɔ̃e mehele agbagba dzem, eye mele nu nyui tsrim na ɖokuinye do? Esia hã tofloko kple agbagbadzedze vɔ̃di wònye! 
ECC.4.9	Ne ame le eve la, enye wu ame ɖeka, elabena woakpɔ fam nyui de woƒe agbagbadzedzewo la. 
ECC.4.10	Elabena ne wo ɖometɔ ɖka dze anyi la, nana ame de tsitre; ke haha na amesi tsi akogo, elabena ne edze anyi la, evelia meli afɔe de tsitre o. 
ECC.4.11	Nenema ke ne ame eve womlɔ wo nɔewo gbɔ la, woléa dzo de wo nɔewo ŋu; aleke ame ɖeka alé dzo de eɖokui ŋui? 
ECC.4.12	Eye ne ame ɖeka kpɔ ŋusẽ de amesi tsi akogo dzi hã la, ame eveawo ya anɔ te ɖe enu, eye ka ŋukplaba eta mateŋu alã bɔbɔeo.
ECC.4.13	Ɖekakpui dahe nyanu nyo wu fia tsitsi tsibome, si menana woxlɔ̃a nui o. 
ECC.4.14	Eya la gaxɔ mee wotso, ne woava ɖu fia, eye ahedada me wodzii ɖo ɖe fiaɖuƒe la me. 
ECC.4.15	Mekpe be, agbagbeawo katã, siwo le zɔzɔm le ɣea te la, xa ɖe ɖekakpui, si ana ame kemea teƒe la dzi. 
ECC.4.16	Dukɔ, siwo katã nu wole la seƒeɖo meli na wo o; ke wo megbeviwo meva kpɔ dzidzɔ de eŋu o. Esia hã tofloko kple dagbadagba ɖe ya me wònye.
ECC.4.17	Ne èyina de wò Mawu ƒe me la, kpɔ wò afɔ dzi; elabena vava, ne woase nya, nyo wu bometsilawo ƒe akpedavɔsa; elabena numanyamanyae na wole nu vɔ̃ɖi wɔm.
ECC.5.1	Wò nu megatsɔ blablabla o, eye wò dzi megatsɔ, ne wòaƒo nu le Mawu ŋku me o; elabena Mawu le dziƒo, eye wòa nèle anyigba, eyata wò nyawo nenɔ ʋee. 
ECC.5.2	Afisi kutrikuku geɖe le la, drɔ̃ekuku noa anyi, eye nu kpoloe ƒoƒo ɖea ha bometsilawo. 
ECC.5.3	Ne èɖe adzagba na Mawu la, megahe edziwɔwɔ ɖe megbe o, elabena bometsilawo ƒe nu medzea eŋuo; alesi nèɖe adzɔgbe la, wɔe. 
ECC.5.4	Ne méɖe adzɔgbe kura o la, enye wu esi naɖe adzɔgbe, eye mãwɔ edzi o. 
ECC.5.5	Megaɖe mɔ da wò nu, ne wòahe wò ŋutilã aɖe nuvɔ̃ me o, eye megagblɔ le Mawu ƒe tame ɖɔɖɔ ŋku me be, ɖe woge le ye nu o. Nukaŋuti Mawu aɖo dɔmedzoe ɖe wò nuƒoƒo ŋu, eye wòagblẽ wò asinudɔwɔwɔa? 
ECC.5.6	Elabena tofloko geɖe le ɖrɔ̃ekuku kple nu kpoloe ƒoƒo geɖe me. Ke wò la vɔ̃ Mawu boŋ!
ECC.5.7	Ne èle ame dahewo teteɖeanyi kple nya dzɔdzɔe tsitsri kpakple dzɔdzɔanyenyetsitsri kpɔm le anyigba dzi la, nya la megawɔ nuku na wò o; elabena ame kɔkɔ le ame kɔkɔ ŋuti dzɔm, ke kɔkɔtɔ le wo katã nu. 
ECC.5.8	Le afiawo katã la anyigba ƒe viɖe wònye, ne fia tsa agbledede ɖo ɖɔe. 
ECC.5.9	Amesi lɔ̃a ga la, ga maɖi ƒo na o, eye amesi lɔ̃a kesinɔnu la, viɖea ɖeke metso eme nɛ o. Esia hã toflokoe. 
ECC.5.10	Ne kesinɔnu dzi ɖe dzi la, eɖulawo hã dzinu ɖe edzi, eye nuãtɔ mekpɔa viɖeã ɖeke tsoe eme o, negbe ekpɔkpɔ kple ŋku ko. 
ECC.5.11	Dɔwɔla ɖaɖu nu ʋee o, eɖaɖu nu geɖe o, alɔ̃ vivina nɛ; ke kesinɔtɔƒe nu gbogboawo menana wòɖɔa alɔ̃ o. 
ECC.5.12	Vɔ̃ gã, si mekpe le ɣen le la, enye be, kesinɔtɔ le eƒe nuwo ŋu dzɔm hena eya ŋutɔ ƒe dzɔgbevɔ̃e. 
ECC.5.13	Ne nya vɔ̃a ɖe na kesinɔnu siawo bu, eye wòdzi ŋutsuvi le ekema naneke metsia esi me o. 
ECC.5.14	Alesi wòle tso dadaa ƒe mi me la, nenema ke wòaganɔ amama ayii, abe alesi wole va ene, eye matsɔ naneke aɖo asi tso eƒe agbagbadzedzewo me o. 
ECC.5.15	Esia hã vɔ̃ gã wònye be, alesi wònɔ va la, nenema ke wòaganɔ ayi, eye viɖe kawòkpɔ, be wòdze agbagba ɖe ya me? 
ECC.5.16	Eɖu eƒe ŋkekewo kalã le viviti, dzibibi geɖe, fukpekpe kple dziku me.
ECC.5.17	Kpɔ ɖa, nusi nyea mekpe be, enye, eye wòdze ani la, enye be, ame naɖu nu ano nu, eye wòaɖu agbe ɖe eƒe agbagba, siwo katã wodze le ɣea te la ŋuti le eƒe agbe me ŋkeke, siwo katã Mawu tso nɛ la me; elabena esia nye eƒe gome. 
ECC.5.18	Eye ne Mawu na kesinɔnu kple nu xɔesiwo amea de, eye wòna misee be, wòaɖui, wòaxɔ elɔ gome, eye wòakpɔ dzidzɔ ɖe eƒe dɔwɔwɔ ŋu la, Mawu ƒe nunana nye esia. 
ECC.5.19	Elabena mebua ta me le eƒe agbe me ŋkekewo ŋu boo o, le esi Mawu do dzidzɔ na eƒe dzi ta.
ECC.6.1	Dzɔgbevɔ̃ea ɖe li mekpe le ɣea te, eye wòɖo agbe ɖe amegbetɔwo dzi fu; 
ECC.6.2	Ne Mawu na kesinɔnu, nu xɔasiwo kple bubu amea ɖe, ale be nusiwo katã wòdina la, mehiãnɛ o, gake Mawu mene ŋusẽe, be wòaɖui o, ke boŋ ame tutɔ naɖul la, tofloko kple vɔ̃ gã wònye. 
ECC.6.3	Ne amea ɖe dzi vi alafa, enɔ agbe ƒe geɖe, eƒe agbe me ŋkekewo sɔgbɔ, gake meɖi ƒo ɖe nu nyuiawo ŋu o, eye ameɖiƒea ɖeke mesu esi o la, mele gbɔgblɔm be, fu gege nyo wu eyama. 
ECC.6.4	Elabena edzɔ de gbahlaya me, eye wòyi viviti me, eye viviti nye tsyɔ eƒe ŋkɔ 
ECC.6.5	Mekpɔ ɣe loo, alo dze sii hã o; etɔ me nyo ne wu ame keme tɔ. 
ECC.6.6	Eye nenye ƒe akpe eve wona agbe, ke meɖu agbe o la, ɖe menye teƒe ɖeka wo kam woyi oa?
ECC.6.7	Amegbetɔ ƒe dɔwɔwɔwb katã la, nue wòwɔnɛ, ke womefaa nudzodzro nu gbeɖe o. 
ECC.6.8	Elabena nuka nunyala tsɔ wu bometsila, eye viɖe ka ame dahe, si nya zɔzɔ le agbagbeawo ŋku me la, kpɔna? 
ECC.6.9	Nukpɔkpɔ kple ŋku nyo wu nudzodzro ƒe tsa glalã tsatsa. Esia hã tofloko kple dagbadagba ɖe ya me wonye.
ECC.6.10	Nusi dza la, woyɔ eƒe ŋkɔ ɖi tsa, eye nusi ame ava zu la, woɖoeɖa ɖi, eye mate ŋu ahe nya kple amesi sẽ wui o. 
ECC.6.11	Elabena nya geɖe li, si dzia toflokonyenye ɖe edzi, ke viɖe ka amegbelɔ kpɔna tsoe eme? 
ECC.6.12	Elabena ameka nya nusi nyo na amegbelɔ le agbe me, le eƒe agbe ƒuƒlu, si wònɔ abe vɔvɔli ene la ƒe ŋkekewo katã me? Elabena ameka agblɔ nusi adzɔ le amegbetɔ megbe le ɣea te la nɛ?
ECC.7.1	Ŋkɔ nyui nyo wu ami xɔasi, eye kugbe nyo wu dzigbe. 
ECC.7.2	Kuteƒeyiyi nyo wu agloluƒeyiyi; elabena afi kemea nye emegbetɔwo katã ƒe nuwuƒe, eye wòdea dzigbɔ na agbagbeawo. 
ECC.7.3	Nuxaxa nyo wu nukoko, elabena ne mo ɖo adã la, esɔnɛ na dzi. 
ECC.7.4	Nunyalawo ƒe dzi le kuleƒe, ke bometsilawo ƒe dzi le dzidzɔleƒe. 
ECC.7.5	Nunyalawo ƒe dzusese nyo wu, ne woase bometsilawo ƒe ha. 
ECC.7.6	Elabena alesi aŋɔka wona kpotokpoto le ze gome la, nenema nye bometsilawo ƒe nukoko. Esia ha toflokoe.
ECC.7.7	Elabena sesẽnuɖuɖu doa bometsila nunyalawo, eye zãnunana gblẽa dzi. 
ECC.7.8	Nu ƒe nuwuwu nyo wu eƒe gɔmedzedze; dzigbɔɖitɔ nyo wu ɖaɖala. 
ECC.7.9	Wò gbɔgbɔ megayɔ ɖe dzikudodo ŋu o, elabena bometsilawo ƒe akɔtae dziku nana. 
ECC.7.10	Megagblɔ be, nukata tsa ŋkekewo nyo wu fifitɔwo hã o, elabena mèle biabiam ɖe nunya me o. 
ECC.7.11	Nunya nyo kpe ɖe domenyinu ŋu, eye wònye viɖe na amesiwo le ɣe kpɔm. 
ECC.7.12	Elabena nunya doa vɔvɔli, eye ga hã doa vɔvɔli; eye sidzedze ƒe viɖe enye; Nunya léa amesi si wole la ƒe agbe ɖe te. 
ECC.7.13	Ɖe ŋku ɖe Mawu ƒe ɖɔwo; elabena ameka hadzɔ nusi wòglɔ̃ la? 
ECC.7.14	Kpɔ dzidzɔ le gbe nyui gbe, eye le dzɔgbevɔ̃egbe la ɖo ŋui be, Mawu ye wɔe abe ekeme ke ene, ne amegbelɔ maganya nusi adzɔ le emegbe o.
ECC.7.15	Nusiwo katã mekpɔ le nye agbe me ŋkeke ƒuƒluawo me la, enye esi: Ame dzɔdzɔea ɖewo tsrɔ̃na ɖe woƒe dzɔdzɔenyenye me, eye ame vɔɖia ɖewo nɔa agbe ɖiɖie ɖe woƒe vɔ̃ɖiwɔwɔ me. 
ECC.7.16	Megawɔ nu dzɔdzɔe vivivo o, eye meganya nu tso eme akpa o; nukaŋuti nébe, yeaɖe ye ɖokui tsɔtsrɔ̃ me ɖo? 
ECC.7.17	Megawu nu vɔ̃ɖi wòagbɔ eme o, eye meganye bometsila o; nukaŋuti nẽbe, yeaku, hafi azã nava de? 
ECC.7.18	Enyo, ne ele esia ɖe asi sesie, eye ekemea hã niege le asiwò o; elabena amesi vɔ̃a Mawu la, ƒoa asa na wo katã.
ECC.7.19	Nunya naa ŋusẽ nunyalawo wu ŋusẽtɔ ewo, siwo le du me. 
ECC.7.20	Elabena ame dzɔdzɔea ɖeke mele anyigba dzi, si wɔa nu nyui sɔŋ, eye mewɔa nuyɔ o. 
ECC.7.21	Megalé to hã ɖe amewo ƒe nusiwo katã woƒona la ŋu o, ne mãgasee, ne wò dɔla le ɖiŋu dom na wò ti. 
ECC.7.22	Elabena ele ŋku dzi na wò be, wò hã edo ɖiŋu na ame bubuwo zi geɖewo.
ECC.7.23	Nusiwo katã metso nunya te kpɔ la, wonye si: Mebu be, madze nunya; ke etsi adzɔgedzɔgee nam. 
ECC.7.24	Nusi li la, adzɔge wòle; ele to me, ẽ, to me wòle; ameka ƒe asi atui? 
ECC.7.25	Eye metrɔ hetsɔ tame ɖo anyi, be madze si nunya kple tamebubu, madzro eme, eye madii, ne manyae be, nu vɔ̃ɖi wɔwɔ la bometsitsi wònye, eye lãnyenye la aɖaʋadzedze wònye. 
ECC.7.26	Eye mekpɔ be, nusi vena wu ku, enye nyɔnu, si nye ɖɔ vena kaɖikaɖi wu ku ɖeɖe sɔŋ, ete dzi nye mɔ̃ka, eye eƒe asiwo nye kunyowu. Amesi ƒe nu nyo Mawu ŋu la, sina le enu, ke eɖea nuvɔ̃wɔlawo. 
ECC.7.27	Kpɔ ɖa, nyagblɔla be: Esiawoe nye asi tu ɖekaɖeka, ne makpɔ sidzedze. 
ECC.7.28	Nusi dim mele atraɖi nyemekpɔe o la, enye si Mekpe ŋutsu ɖeka le wo ame akpe ɖome, ke nyemekpɔ nyɔnu le esiawo katã ɖome o. 
ECC.7.29	Negbe esia ko mekpɔ be, Mawu wɔ amegbetɔwo woto mɔ ɖeka, ke woawo dia ayedzedze geɖe.
ECC.8.1	Amekae le ahe nunyala ene? Eye ameka se nuwo gɔmeɖeɖe me? Nunya nana amegbetɔ ƒe mo kɔna, eye eƒe mo kplala la trɔna. 
ECC.8.2	Mebe: Dzra fia ƒe sedede ɖo le Mawu ƒe atam la te. 
ECC.8.3	Wò afa megatsɔ nadzo le esia gbɔ o; megaɖo nya vɔ̃ me o; elabena nusianu, si dze eŋu la, awɔe. 
ECC.8.4	Esi wònye ŋusẽ le fia ƒe nya ŋu ta la, ameka agblɔ nɛ be: Nuka wɔm nele? 
ECC.8.5	Amesi dzra sedede ɖo la, vɔa ɖeke mava edzi o, eye nunyala ƒe dzi nyaa azãgbe kple ʋɔnudɔdrɔ. 
ECC.8.6	Elabena azãgbe kple ʋɔnudɔdrɔ̃ li na nuwɔwɔ ɖesiaɖe, elabena amegbetɔ ƒe vɔ̃wɔwɔ do agba ɖe edzi. 
ECC.8.7	Elabena menya nusi gbɔna dzɔdzɔ ge o; eye ameka ate ŋu agblɔ nusi le dzɔdzɔ ge la nɛ? 
ECC.8.8	Amegbetɔa ɖeke mekpɔ ŋusẽ ɖe ya dzi be, wòaxe ma na ya o; amea ɖeke mekpɔ ŋusẽ ɖe kugbe dzi o, eye asiɖeɖe le ame ŋu meli le aba me o; nu vɔ̃ɖi wɔwɔ mexɔna na ewɔla o. 
ECC.8.9	Nusiawo katã mekpɔ, eye melsɔ nye tame ɖo nuwɔwɔ, siwo katã dzɔna le ɣea te, le ɣeyiɣi, si me amegbetɔ ɖua fia ɖe ame bubuwo dzi bena woƒe dzɔgbevɔ̃e la ŋuti.
ECC.8.10	Emegbe mekpɔ woɖe ame vɔ̃ɖiwo yɔ me, eye woyi gbɔɖemeƒe; ke ele na amesiwo wɔa nu dzɔdzɔe la be, woaʋu adzo le teƒe kɔkɔe la, eye woŋlɔ wo be le dua me. Esia hã tofloko wònye. 
ECC.8.11	Esi afia menye tsona le nu vɔ̃ɖi wɔwɔ ŋu kaba o ŋuti la, eyata dzi doa amegbetɔviwo ƒo ŋutɔ de nu vɔɖi wɔwɔ ŋu. 
ECC.8.12	Ne nuvɔwɔla wɔa vɔ̃ zi alafa, gake nɔa agbe didie hã la, nyee menyae be, eme anye na mawuvɔ̃la, siwo sia eƒe ŋku me. 
ECC.8.13	Ke eme menye na ame vɔ̃ɖiwo o, eye abe vɔvɔli ene womanɔ agbe didie o, elabena womevɔ̃a Mawu o. 
ECC.8.14	Nu dzodzroa wònye dzɔna le anyigba dzi be: Ame dzɔdzɔea ɖewo li nya dzɔna ɖe wo dzi le eme vɔ̃ɖiwo ƒe nuwɔwɔ nu, eye ame vɔ̃ɖia ɖewo li nya dzɔna ɖe wo dzi le ame dzɔdzɔewo ƒe nuwɔwɔ nu. Mebe: Esia hã toflokoe! 
ECC.8.15	Eyata mekafu dzidzɔkpɔkpɔ be: Nu nyuia ɖeke mele ɣea te na amegbetɔ wu esia be, wòaɖu nu ana nu akpɔ dzidzɔ o. Eye esia akplɔe alo eƒe agbe me ŋkeke, siwo Mawu nae le ɣea le la ƒe agbagbadzedzewo me.
ECC.8.16	Esi meɖo nye tame anyi, be madze si nunya, eye makpɔ nuwɔwɔ, siwo dzɔna le anyigba dzi ɖa la, — elabena ŋkeke kple zã amegbetɔ ƒe ŋku mekpɔa alɔ o — 
ECC.8.17	mekpɔ Mawu ƒe dɔwo katã be, amegbetɔ menya ta le nusiwo le ɣea te la nu o, eye ne amegbetɔ le kutri kum le edim hã, menya ta le enu o, eye ne nunyala be, yedze sii hã la, manya ta le enu akpɔ o.
ECC.9.1	Nusiawo katã ŋu metsɔ nye tame ɖo, eye medzro wokɔtã me kpɔ be: Ame dzɔdzɔewo kple nunyalawo kpakple woƒe nuwɔwɔwo le Mawu si me; amegbetɔ medze si lɔlɔ̃ kple fuléle tsã o; wo katã wodo ŋgɔ na wo. 
ECC.9.2	Nu ɖeka ƒomevie kpea amewo katã: Nya ɖeka tɔgbe dzɔna ɖe ame dzɔdzɔe kple ame vɔ̃ɖi, ame nyui, eme dzadzɛ kple eme madzamadza, vɔsala kple eme masavɔ, ame nyui kple nuvɔwɔlm atamkala kple amesi atam dzia ŋɔ na la dzi. 
ECC.9.3	Esia nye vɔ̃ gã le nusiwo katã dzɔna le ɣea te la dome be, nye ɖeka tɔgbe dzɔna ɖe amewo katã dzi; eyata vɔ̃ɖiwɔwɔ yɔa amegbetɔviwoƒe dzi me, eye aɖaʋadzedze le woƒe dzi me le woƒe agbenɔɣi katã; ke emegbe la woayi kukuawo gbɔ. 
ECC.9.4	Elabena amesi gale ha dem kple agbagbeawo ko le mɔkpɔkpɔ le esi; elabena avu gbagbe nyo wu dzata kuku. 
ECC.9.5	Elabena agbagbeawo nyae be, yewogbɔna kuku ge, ke kukuawo menye naneke o, fetua ɖeke megali na wo o, eye woŋlɔ woƒe ŋkɔ be. 
ECC.9.6	Woƒe emelɔlɔ kple fuléle kpakple ŋuʋaʋã nu yi gbaɖegbe ke, eye womagakpɔ gome le nusiwo katã dzɔna le ɣea te la me akpɔ o.
ECC.9.7	Eyata yi naɖu wò abolo kple dzidzɔ, eye nano wò wein le dzidzeme me, elabena gbaɖegbe ke Mawu tso na wò nuwɔwɔ sia. 
ECC.9.8	Wò avɔwo nefu ɣeawokatãɣi, eye ami megagbe wò tamenɔnɔ o. 
ECC.9.9	Mia kple nyɔnu, si nèlɔ̃na la, miɖu agbe le wò agbenɔnɔ ƒuƒlu ƒe ŋkekewo katã, si wotsɔ na wò le ɣea le la me, ŋkeke ƒuƒlu, siwo katã nele agbe; elabena esia nye wò agbe kple wò agbagba, si nèdze le ɣea te la ƒe gome. 
ECC.9.10	Nusianu, si wò asi ate ŋu awɔ la, wɔe kple wò ŋusẽ; elabena nuwɔwɔ alo tamebubu, sidzedze alo nunya mele tsieƒe, afisi yi ge nala o.
ECC.9.11	Eye megakpɔ le ɣea te be, duƒuƒu mele alo ɖablae me o, aʋawɔwɔ mele kalẽ me o, nuɖudukpɔkpɔ mele nunya me o, kesinɔnu mele ayedzedze me o, eye ŋudzedzekpɔbpɔ mele nugɔmesese me o, ke boŋ azãgbe kple nudiɖeame li na wo katã. 
ECC.9.12	Amegbetɔ menya eƒe azãgbe o, ke boŋ abe alesi wotsɔa dɔ vɔ̃ɖi ɖea tɔmelãwo, eye wotsɔa mɔ̃ ɖea xewoe la, nenema woɖea amegbetɔviwo abe woawo ene le dzɔgbevɔ̃eɣi, ne eƒo ɖe wo dzi kpoyi.
ECC.9.13	Mekpɔ nunya sia hã le ɣea te, eye wòdze gã nam: 
ECC.9.14	Du suea ɖe li, ŋutsu ʋeea ɖewo koe le eme; tete fia gãa ɖe ho ɖe eŋu, eɖe to ɖee, eye wòƒo kpo gãwo ɖe eŋu. 
ECC.9.15	Ŋutsu ɖahe nyanua ɖe le eme; eyae tsɔ eƒe nunya xɔ du lae; ke amea ɖeke medo ŋku ŋutsu dahe ma dzi o. 
ECC.9.16	Tete megblɔ be: Nunya nyo wu ŋusẽ, ke wodoe vlo ame dahe ƒe nunya, eye womeléa to de eƒe nyawo ŋu o. 
ECC.9.17	Wosea nunyala ƒe nyawo le dziɖeɖi me wu dziɖula ƒe ɣli le bometsilawo dome. 
ECC.9.18	Nunya nyo wu aʋawɔnuwo; ke nuvɔ̃wɔla ɖe ka gblẽa nu nyui geɖe dome.
ECC.10.1	Nudzodzoe wuamewo nana amiɖala ƒe ami mina ku heƒaƒãna; bometsitsi ʋeea ɖe kpena wua nunya kple bubu. 
ECC.10.2	Gomesese le ɖusi me na nunyala, ke bometsila ƒe gɔmesese le mia me nɛ. 
ECC.10.3	Ne bometsila le mɔa ɖe dzi le nunya menɔa tagbɔ nɛ o, eye sii wo baa amewo katã bometsilawoe.
ECC.10.4	Ne dziɖula ƒe ɖɔmedzoe bi ɖe ŋuwò la, megaɖe afa le tewòƒe o, elabena tufafa tsia nuvɔ gãwo nu. 
ECC.10.5	Mekpɔ nu vɔ̃ɖia ɖe le ɣea te, esɔ kple dziɖula ƒe ɖaɖaƒu 
ECC.10.6	Wotsɔ bometsitsi ɖo kɔkɔƒe ʋi ke, eye kesinɔtɔwo bɔbɔ nɔ anyi me. 
ECC.10.7	Mekpɔ kluviwo le sɔ dzi, eye amegãwo le afa zɔm ahe kluviwo ene.
ECC.10.8	Amesi le ne ɖem la, eyae gena dzea eme, eye amesi la gli gbãm la, eyae da ɖuna. 
ECC.10.9	Amesi le kpe ɖem la, eyae wɔa nu vevi eɖokui, eye amesi le nake dzem la, eyae xɔa abi. 
ECC.10.10	Ne lãnu tsi kpo, eye womenyire enu o la, ele be, woahe alɔkame; ke nuwɔwɔ, ne wòadze edzi, enye nunya ƒe viɖe. 
ECC.10.11	Ne da ɖu ame, hafi wosa gbe ɖoe la, ekema gbesala mekpɔ viɖea ɖeke tso eme o.
ECC.10.12	Nyia, si tso nunyala nu la, nyo; ke bometsila ƒe nuyi gblẽa eya ŋutɔ ɖokui dome. 
ECC.10.13	Eƒe nu me nyia ƒe gɔmedzedze enye bometsitsi, eye eƒe nuƒoƒo ƒe nuwuwu enye aɖaʋadzedze vɔ̃ɖi. 
ECC.10.14	Bometsila ƒoa nu kpoloe; amegbetɔ menya nusi gbɔna dzɔdzɔ ge o, eye ameka agblɔ nusi ava dzɔ le emegbe la nɛ? 
ECC.10.15	Bometsilawo ƒe agbagbadzedze nana ɖeɖi tea amesi menye du me mɔ o la ŋu.
ECC.10.16	Anyigba, si ƒe fia nye ɖevi, eye eƒe amegãwo ma ŋdi ɖe nuɖuɖu ŋu la, baba nɛ! 
ECC.10.17	Woayra anyigba, siƒe fia nyee bubume, eye ete amegãwo ɖua nu ɖe eɖuɣi hena ŋusẽɖoɖo, eye menye hena nutsuɖuɖu o! 
ECC.10.18	Kuviawɔwɔ nana ɖaɖedziwo nyẽna ɖe eme, alɔ gblɔlɔ wɔwɔ nana xɔ ɖuɖuna. 
ECC.10.19	Ɖe woɖaa nuɖuɖu hena dzidzɔkpɔkpɔ, wein doa dzidzɔ na agbe, eye gae wotsɔna kpɔa nuwo katãe. 
ECC.10.20	Megado ɖiŋu na fia le wò tamesusuwo me o, eye megado ɖiŋu na kesinɔtɔ le wò xɔgã me o, elabena dziƒoxeviwo atso gbeɖiɖi la ayii, eye xewo aɖato nya la.
ECC.11.1	Na wò abolo nato tɔ dzi yii, elabena àgakpɔe le ŋkeke geɖewo megbe. 
ECC.11.2	Ma nu ɖe akpa adre, ɖe akpa enyi, elabena menya dzɔgbevɔ̃e ka le anyigba dzi va ge o. 
ECC.11.3	Ne tsi ya alilikpowo la, wobunɛ kɔna ɖe anyigba dzi; ne ati mu le dziehe alo anyiehe la, afisi atia mũ ɖo la, afima wòtsina. 
ECC.11.4	Amesi le to lém ɖe ya ŋu la, maƒã nuku o, eye amesi le ŋku lém ɖe alilikpo ŋu la, maŋe nu o. 
ECC.11.5	Alesi menya ya toƒe kple alesi ƒuwo va wona ɖe dɔ me na funɔ o la, nenema mèdze si Mawu, amesi wɔ nuwo katã la ƒe dɔwɔwɔwo o. 
ECC.11.6	Ƒã wò nukuwo le ŋdi, eye megadzudzɔ le ɣetrɔ me o; elabena mènya kae le wɔwɔ ge o, eɖanye asi alo ekeme alo woa kple eve lae le nyonyo ge o. 
ECC.11.7	Kekeli nyo, eye ɣe kpɔkpɔ vivia ŋku nu. 
ECC.11.8	Elabena ne amegbetɔ nɔ agbe ƒe geɖe la, nekpɔ dzidzɔ le wo katã me, eye wòanɔ ŋku ɖom vivitidogbe dzi be, wole agbɔ sɔ ge; nusiwo katã le vavam la, toflokowoe.
ECC.11.9	Ɖekakpui, kpɔ dzidzɔ le wò ɖekakpuime, na wò dzi naɖu agbe le wò ɖekakpui ŋkekewo me, eye nazɔ ɖe wò dzi ƒe toƒewo kple nusi wò ŋku kpɔ la nu; ke nyae be, Mawu le kplɔwò ge ava ʋɔnui le nusiawo katã ta. 
ECC.11.10	Ɖe dziku da le wò dzi ŋu, eye vɔ̃ neƒo asa na wò ŋutilã; elabena ɖekakpui me nɔnɔ kple ŋutsu me nónɔ toflokowoe.
ECC.12.1	Ɖo ŋku wɔwòla dzi le wò ɖekakpuiŋkekewo me, hafi ne ŋkeke vɔ̃wo nava, eye ƒe, siwo ŋu nele gbɔgblɔ ge le be, womedze ye ŋu o la, nagogo; 
ECC.12.2	hafi ne ɣe, ɣleti kple ɣletiviwo naɖo viviti, eye alilikpo nagatrɔ ava le tsidzadza megbe; 
ECC.12.3	esime aƒe ŋu dzalawo dzona nyanyanya, eye ŋutsu kakowo xana gobaa, nyɔnu wɔtulawo dzudzɔa dɔwɔwɔ, elabena womegasɔ gbɔ o; esime fesrenukpɔlawo ƒe mo ɖoa viviti, 
ECC.12.4	eye wodoa ʋɔtru, siwo lrɔ ɖe abla me, elabena wɔtutu megale ɖiɖim sesĩe o, eye wofɔna, ne xevi ƒe gbe tete ɖi, eye nyɔnu hadzilawo ƒe gbeme xena; 
ECC.12.5	togbɛwo hã dzia ŋɔ na ame, eye ŋɔdzi nɔa mawo dzi; wotsria azi, eye ʋetsuviwo tea texlolo, eye nuɖuɖu medzroa ame o; elabena amegbetɔ yia eƒe aƒe mavɔ me, eye konyifalawo nɔa yiyim le kpɔɖome; 
ECC.12.6	hafi ne klosaloka natso, eye sikagba nagbã, trekpezi nafli le vudo to, eye tsidumɔ̃ nakaka; 
ECC.12.7	hafi ne ekewɔ nagatrɔ yi anyigba, si wònye tsã la gbɔ, eye gbɔgbɔ la nagbugbɔ ayi Mawu, amesi tsɔe na la gbɔ.
ECC.12.8	Toflokowo ƒe tofloko! Nyagblɔla be: Nuwo kalã toflokowoe!
ECC.12.9	Nyagblɔla sia la menye nunyala ko o, ke boŋ eda sidzedze dukɔ la, edo nu kpɔ, edi nu gɔme, eye wòdo lo geɖewo. 
ECC.12.10	Nyagblɔla la di nya viviwo be, yeakpɔ, eye nyateƒenya, siwo woŋlɔ ɖi la, wole eteƒe. 
ECC.12.11	Nunyalawo ƒe nyawo le abe ŋu kple gatagbadza, si woƒo ɖe nu ene. Kplɔla ɖekae ɖo amewo woƒo wo nu ƒu.
ECC.12.12	Hekpe ɖe esia ŋu la, vinye, na woaxlɔ̃ nu wò! Agbalẽ geɖe wɔwɔ mekpɔa seƒeɖo o, eye nusɔsrɔ̃ geɖe ɖe wòtea ɖeɖi ŋufilã ŋu. 
ECC.12.13	Mina míase nyaawo kalã ƒe taƒonya be: Vɔ̃ Mawu, eye nalé eƒe seawo me ɖe asi; elabena esia nye amegbetɔtvo katã tɔ! 
ECC.12.14	Elabena Mawu le nuwɔwɔwo katã, siwo ɣla la, he ge ava ʋɔnui, eɖanye nyui alo vɔ̃ o.
SNG.1.1	Salomo hawo ƒe ha.
SNG.1.2	Etsɔ wo nu gbugbɔ nu nam, elabena wo lɔlɔ̃ nyo wu wein. 
SNG.1.3	Wò ami le ya ɖem nyuie; wo ŋkɔ le abe ami, si wowu ene, eyata ɖetugbiwo lɔ̃a wo nya ɖo. 
SNG.1.4	Kplɔm yii, na míaɖe abla! Fia la kplɔm yi eƒe xɔ me. Míatso aseye, eye míakpɔ dzidzɔ, eye míakafu wò lɔlɔ̃ wu wein; amewo lɔ̃a wò ɖe eteƒe.
SNG.1.5	Yerusalem-nyɔnuviwo, menye ame yi, gake menye abe Kedar ƒe agbadɔwo kple Salomo ƒe kuntruwo ene. 
SNG.1.6	Migamɔ kpɔyem be, menya alea o, elabena ɣee ɖum. Danye viŋutsuwo ɖo dɔmedzoe ɖe ŋunye; wotsɔm ɖo weingbledzɔlae, ke nyemedzɔ nye ŋutɔ nye weingble ŋu o.
SNG.1.7	Wò, amesi nye lunɔ lɔ̃na, gblɔe nam dzro: Afikanènyia lãwo le, eye afika wotsyɔa akɔ ɖo le ŋɖɔ me? Nukaŋuti manɔ tsa glãla tsam le hawòviwo ƒe lãhawo gbɔ? 
SNG.1.8	Wò tugbedzɛ le nyɔnuwo dome, ne mènyae o la, ekema do go, eye naɖo lãhawo ƒe afɔ, eye nanyi wò gbɔ̃viwo le lãkplɔlawo ƒe agbadɔwo gbɔ!
SNG.1.9	Xɔ̃nye, èle abe nye sɔnɔ le Farao ƒe tasiaɖam ŋu ene. 
SNG.1.10	Dzonu le tonu na wò nyuie, eye adzagba le kɔ na wò. 
SNG.1.11	Míatu sikakɔsɔkɔsɔ kple klosalokpeviwo na wò. 
SNG.1.12	Esime fia la bɔbɔ nɔ eƒe ablegɔ me la, nye gbe ʋeʋẽewo ɖe ya. 
SNG.1.13	Nye lɔlɔ̃tɔ le ahe miregoe le akɔnu nam ene. 
SNG.1.14	Nye lɔlɔ̃tɔ nye koferseƒoƒo nam le Engedi-weingblewo me. 
SNG.1.15	Edze tugbe, xɔ̃nye, èdze tugbe loo! Wò ŋkuwo le abe ahɔne ƒe ŋkuwo ene. 
SNG.1.16	Nye lɔlɔ̃tɔ, èdze ɖeka, eye nènyo; mía dɔƒe ɖe ama. 
SNG.1.17	Míaƒe xɔ ƒe daɖedziwo nye sedertiwo, eye míaƒe xɔmeɖoʋuƒowo nye fɔfɔlĩ.
SNG.2.1	Nyee nye seƒoƒo le Saron kple dzogbenya le baliwo me. 
SNG.2.2	Alesi dzogbenya noa aŋɔka mea le nenema xɔ̃nye le nyɔnuviwo domee. 
SNG.2.3	Alesi atɔlɔŋutiti le avemetiwo domee la, nenema nye lɔlɔ̃tɔ le ɖekakpuiwo domee. Melɔ̃a eƒe vɔvɔli te nɔnɔ, eye eƒe kutsetsewo vivina le nye nu me. 
SNG.2.4	Ekplɔm yi weinxɔ me, eye lɔlɔ̃ enye eƒe aflaga le dzinye. 
SNG.2.5	Mi tso weintsetsebolo de agbe ŋunye, eye mitsɔ atɔtɔŋuti fa dzi nam, ale bena lɔlɔ̃ de dɔ la me nam. 
SNG.2.6	Etsɔ eƒe mía de nye ta te, eye wòtsɔ eƒe nuɖusi kple kɔ nam. 
SNG.2.7	Yerusalem-nyɔnuviwo, meta sãde alo zinɔ le gbe me ne mi: Miganyɔ lɔlɔ̃ o, migaʋuʋui o, vaseɖe esime wòadze eya ŋutɔ ŋu hafi!
SNG.2.8	Nye lɔlɔ̃tɔ ŋkɔ le ɖiɖim! Kpɔ ɖa, eya nye ekem gbɔna; ele kpo dzom flɔ towo, eye wòle kpo tim flɔ togbɛwo. 
SNG.2.9	Nye lɔlɔ̃tɔ le abe sãde alo zivi ene, ele tsitre ɖe míaƒe gli te xoxo. Ele nu kpɔm to fesre nu, eye wòɖo ŋku ɖe adzrala nu. 
SNG.2.10	Nye lɔlɔ̃tɔ xɔ edzi gblɔ nam bena: Xɔ̃nye, tso; nye tugbedzɛ, va! 
SNG.2.11	Elabena vuvɔŋɔli yi aƒe, tsidzadza ke, eye enu yi. 
SNG.2.12	Seƒoƒowo ɖo ɖe anyigba dzi, weinkawo ŋu ɖeɣi ɖo, eye wole akpakpa ƒe xɔxlɔ sem le míaƒe anyigba dzi. 
SNG.2.13	Gboti ƒe tsetsewo ɖe asi ɖiɖi me, eye weinka ƒe seƒoƒowo le ya ɖem nyuie. Tso, xɔnye, nye tugbedzɛ, va! 
SNG.2.14	Nye ahɔne le kpetowo me, le agawo ƒe globoeaƒe; na makpɔ ŋkuwò me, na mase wò gbe! Elabena wò gbe vivina, eye ŋkuwò me nyo. 
SNG.2.15	Milé abeiwo na mi, abeiviwo, siwo gblẽa weingblewo; elabena míaƒe weingblewo ƒo se.
SNG.2.16	Tɔnyee nye nye lɔlɔ̃tɔ la, eye nye hã menye etɔ, eya amesi nyia lãwo le dzogbenyawo me. 
SNG.2.17	Nye lɔlɔ̃tɔ, trɔ gbɔ, hafi anyinu nafa, eye vɔvɔli nu nayi, eye nanɔ abe sãde alo zivi le atike ʋeʋẽe towo dzi ene!
SNG.3.1	Meɖi amesi nye luʋɔ lɔna la, le nye aha dzi le zã me, medii nyemekpɔe o. 
SNG.3.2	Eyata mafa aɖatsa le dua me le ablɔ me kple kpɔdomewo, ne madi amesi nye luʋɔ lɔ̃na la! Medii, ke nyemekpɔe o. 
SNG.3.3	Dzɔla, siwo le tsatsam le dua me la, do gom. „Míekpɔ amesi nye luʋɔ lɔ̃na la oa?“ 
SNG.3.4	Nyemekpɔ to wo ŋu yi o, tete mekpɔ amesi nye luʋɔ lɔ̃na la. Melée, eye megbe asiɖeɖe le eŋu, vaseɖe esime mekplɔe va danye ƒe me, va nɔnye ƒe xɔ mee. 
SNG.3.5	Yerusalem-nyɔnuviwo, meta sàde alo zinɔ le gbe me na mi: Miganyɔ lɔlɔ̃ o, mígaʋuʋui o, vaseɖe esime wòadze eya ŋutɔ ŋu hafi!
SNG.3.6	Amekae nye ekem tso gbe me gbɔna abe dzudzɔ babla ene, eye atike ʋeʋẽe, dzudzɔ ʋeʋée donu kple nudzralawo ƒe atike vovovowo le ya ɖem le eŋu? 
SNG.3.7	Kpo da, Salomo ƒe apakae! Kalẽtɔ blaade tso Israel ƒe kalẽtɔwo dome ƒo xlãe. 
SNG.3.8	Wo katã wobi de aʋawɔwɔ me, eye woƒe asi le yi dzi; amesiame ta yi de aklito le zã me ŋɔdzi la. 
SNG.3.9	Fia Salomo na wotso Libanon-ti kpa atiklãe. 
SNG.3.10	Ele alɔwo nye klosalo, eye medeƒe nye sika, anyinɔƒe nye aɖabɛ, eye Yerusalem nyɔnuviwo ƒe lɔlɔ̃ do atsiã ne ɖe eme gome. 
SNG.3.11	Mi Zion-nyɔnuviwo, mido va, ne míakpɔ fia Salomo le fiakuku, si dadaa ɖɔ nɛ la me le eƒe srɔ̃ɖegbe, le eƒe dzi ƒe dzidzɔkpɔgbe!
SNG.4.1	Èdze tugbe, xɔ̃nye, èdze tugbe ŋutɔ. Wò ŋkuwo nye ahɔne ƒe ŋkuwo le moxevɔ la me. Wò ɖa le abe gbɔ̃hawoe tsyɔ akɔ anyi de Gilead-to kɔgo ene. 
SNG.4.2	Wò aɖuwo le abe alẽha, si woke tu na tete, eye wodo tso tsileƒe la ene; wo katã wonye venɔwo, eye wo dometɔa ɖeke metsi ko o. 
SNG.4.3	Wò nuyiwo le abe ka dzẽ ene, eye wò nu dze ani; wò tonuƒuiwo le dzedzem le moxevɔ me abe yevuboɖa, si me wole ene. 
SNG.4.4	Wò ka le abe Dawid ƒe xɔ tsrala, si wotu bena gbetakpɔkpɔ ene Woku akpoxɔnu gagã akpe de eŋu, siwo katã nye kalẽtɔwo ƒe akpoxɔnuwo. 
SNG.4.5	Wò nowo le abe sãdevi eve, zi venɔvi, siwo le gbe ɖum le dzogbenyawo me ene. 
SNG.4.6	Mayi atike ʋeʋẽe towo kple dzudzɔ ʋeʋẽe donu togbɛwo dzi, hafi anyinu nafa, eye vɔvɔli nu nayi. 
SNG.4.7	Xɔ̃nye, nusianu nyo le ŋuwò, dzuƒea ɖeke mele ŋuwò o.
SNG.4.8	Ɖi kplim tso Libanon dzi, ŋugbetɔ, ɖi kplim tso Libanon dzi! Zɔ tso Amana ta me, tso Senir kple Xermon ta me, tso dzatawo nɔƒe kple lãkletowo dzi. 
SNG.4.9	Nɔvinyenyɔnu, nye ŋugbetɔ, ègblẽ tame nam, ètsɔ wò nukpɔkpɔ kple kɔsɔkɔsɔ, si le wò kɔdzonuwo me, gblẽ tame nam. 
SNG.4.10	Nɔyinyenyɔnu, nye ŋugbetɔ, wò lɔlɔ̃ vivina loo! Wò lɔlɔ̃ nyo wu wein, eye wo ami ƒe ʋeʋẽ ƒo atike ʋeʋẽewo la. 
SNG.4.11	Ŋugbetɔ, anyitsi le tsyɔtsyɔm le nuyi ŋu na wò; anyitsi kple notsi le wò aɖe te; wò avɔwo me ƒe ʋeʋẽ le abe Libanon ƒe ʋeʋẽ ene. 
SNG.4.12	Nɔvinyenyɔnu, nye ŋugbetɔ enye abɔ, si ƒe ʋɔ wodo, vudo, si nu wotu nu do, kple tsidzɔƒe, si nu wotre. 
SNG.4.13	Wò numiemiewo nye yevuboɖabɔ, si me kutsetse nyuiwo, koferseƒoƒo kple gbe ʋeʋẽewo, 
SNG.4.14	gbe ʋeʋẽewo kple agumetaku, gbekee, botsyo kple dzudzɔ ʋeʋẽe dogbewo katã, mire kple aloe kpakple atike veviwo katã te. 
SNG.4.15	Abɔ me tsidzidzi, tsi gbagbe vudo kple tɔʋu, si si tso Libanon dzi la nènye. 
SNG.4.16	Anyieheya, tso, eye dzieheya, va, naƒo ato nye abɔ me, ne eƒe ʋeʋẽ nagbagba di. 
SNG.4.17	Nye lɔlɔ̃tɔ va eƒe abɔ me, eye wòɖu eƒe kutsetse nyuiawo.
SNG.5.1	Nɔvinyenyɔnu, nye ŋugbetɔ, meva nye abɔ me, meke nye mire kple atike ʋeʋẽewo, menyi nye anyixe kple anyitsi, meno nye wein kple nye notsi. Xɔ̃nyewo, miɖu nu, miano nu, nye lɔlɔ̃tɔwo, mino aha mu!
SNG.5.2	Mele alɔ̃ dɔm, ke nye dzi le ŋute. Mido to, nye lɔlɔ̃tɔ le ʋɔ ƒom! Nɔvinyenyɔnu, xɔnye, nye ahɔne, nye ame dzadzɛ, ʋu ʋɔ nam! Elabena zãmu ƒo tame nam ƒũ, eye nye ɖa me yɔ fu kple dzadza. 
SNG.5.3	Meɖe nye avɔwo ɖi, ɖe magatsɔ wo ataa? Meklɔ nye afɔwo, ɖe magaƒo ɖi woa? 
SNG.5.4	Nye lɔlɔ̃tɔ do asi ɖe fesre nu, tete nye lãme gbagba yi ɖe eŋu. 
SNG.5.5	Mefa, be maʋu ʋɔa na nye lɔlɔ̃tɔ, eye ami ʋeʋẽe le tsyɔtsyɔm le asi ŋu nam, ami nenẽe tsrolo le ɖuɖum le nye asibide ŋu ɖe gameti ƒe asiléƒe ŋu. 
SNG.5.6	Meʋu ʋɔa na nye lɔlɔ̃tɔ, ke nye lɔlɔ̃tɔ trɔ dzo, ebu. Luʋɔ dzo le tanye, esime wòƒo nu. Medii, nyemekpɔe o; meyɔe, gake metɔ nam o. 
SNG.5.7	Dzɔla, siwo le tsatsam le dua me la do gom, woƒom de abi ŋunye; gli ŋu dzɔlawo ɖe taɖedzi le ŋunye. 
SNG.5.8	Yerusalem-nyɔnuviwo, mele mi: Ne miekpɔ nye lɔlɔ̃tɔ la, mito nɛ be, lɔlɔ̃ de dɔ lã me nam!
SNG.5.9	Nyɔnuwo ƒe tughedzɛ, nuka wo lɔlɔ̃tɔ tso ƒo lɔlɔ̃tɔ bubuwo tae? Nuka wo lɔlɔ̃tɔ tsa ƒo lɔlɔ̃tɔ bubuwo tae, hafi nèta nu na mí alea? 
SNG.5.10	Nye lɔlɔ̃tɔ fu, eye wòbiã, eye wòƒo ame akpe nanewo la; 
SNG.5.11	eƒe ta enye sika nyuitɔ, eƒe ɖa le abe ɖeʋala, siwo dza ɖe anyi me ene, eye wònyɔ abe akpaviã ene; 
SNG.5.12	eƒe ŋkuwo le abe ahɔne le tɔʋu to ene, wole notsi, eye wosɔ ɖe ŋku to me; 
SNG.5.13	eƒe alɔgo enye atike ʋeʋẽe kpo, si dzi atike ʋeʋẽe mie ɖo; eƒe nuyiwo nye dzogbenya, siwo le mire tsrolo tsyɔm; 
SNG.5.14	eƒe alɔwo nye sikati mlimɔwo, siwo ŋu woɖo Tarsis-kpewoe; eƒe ƒoɖo enye aɖaŋudɔ, si wotsɔ nyiɖu wɔe, eye wotsɔ safir ɖo atsyɔ̃ ɖe eŋu; 
SNG.5.15	eƒe atawo nye kpe ɣi sɔti, siwo woɖo sikafɔ dzi; eƒe dzedzeme le abe Libanon ene, eye wonye nu vevi abe sederti ene; 
SNG.5.16	vivi le eƒe nu me, eye eyama ɖze ani. Yerusalem-nyɔnuviwo, nye lɔlɔ̃tɔ lae nye esia: amesiae nye xɔ̃nye la!
SNG.6.1	Nyɔnuwo ƒe tugbedzɛ, afika wò lɔlɔ̃tɔ la yi? Gakae wo lɔlɔ̃tɔ la trɔ ɖo, ne míadii na wo ti. 
SNG.6.2	Nye lɔlɔ̃tɔ yi eƒe abɔ me, yi atike ʋeʋẽe kpowo gbɔ, ne wòanyi lã le abɔ me, eye wòaké dzogbenya. 
SNG.6.3	Nye lɔlɔ̃tɔ la enye tɔnye, eye nye hã menye etɔ, eya, amesi nyia lãwo le dzogbenyawo me.
SNG.6.4	Xɔ̃nye, èdze tugbe abe Tirza ene, ènye abe Yerusalem ene, eye nèdzia ŋɔ abe aʋakɔ ene. 
SNG.6.5	Ɖe ŋku ɖa le ŋunye, elabena wole ŋɔ dzim nam! Wo ɖa le abe gbɔ̃hawoe tsyɔ akɔ anyi de Gilead kɔgo ene. 
SNG.6.6	Wo aɖuwo le abe alẽha, siwo do tso tsileƒe ene, wo katã wonye venɔwo, eye wo dometɔa ɖeke metsi ko o. 
SNG.6.7	Wo tonuƒui le dzedzem le moxevɔ me abe yevuboɖa, si me wole ene. 
SNG.6.8	Fiasrɔ̃wo le blaade, ahiãwo le blanyi, hekpe ɖe ɖetugbiwo ŋu kpaŋkpaŋ. 
SNG.6.9	Ke ɖeka koe nye nye; ahɔne, nye ame dzadzɛ, eya nye dadaa ƒe tenu, nɔa ƒe nu vevi. Nyɔnuviwo kpɔe, eye woyrae, fiasrɔ̃wo kple ahiãwo kafui.
SNG.6.10	Amekae le anyi me kpɔmahe agudzedze ene, nyo ahe ɣleti ene, dza abe ɣe ene, eye wòdzia ŋɔ ahe aoakɔwo ene? 
SNG.6.11	Meyi ɖe azibɔ me, ne makpɔ gbe fewo le bali me ɖa, eye maɖakpɔ be, weinkawo dze, eye yevuboɖatiwo ƒo se hã? 
SNG.6.12	Nye didi kplɔm le manyamanya me yi ɖe nyee dukɔ ŋku la ƒe tasiaɖam gbɔe.
SNG.7.1	Trɔ, trɔ, Sulamit, trɔ, trɔ, ne míaɖe ŋku ɖe ŋuwò! Nuka míebe, yiewoakpɔ le Sulamit ŋu? Aʋaɣeɖuɖue loo? 
SNG.7.2	Wo bubume vinyɔnu, aleke wò azɔlime nyo le atokota me ale? Wò kpenyenyẽ le ahe kɔdzonu, si nye aɖaŋua ƒe asinudɔwɔwɔ ene; 
SNG.7.3	wò akɔnu enye ze tegblẽ, si me aha tɔtɔ mevɔna le o, wò ƒoɖo enye bli, si woli kɔe, eye dzogbenya ɖe to ɖee; 
SNG.7.4	wò nowo le abe sãdevi eve, zi venɔvi ene; 
SNG.7.5	wò kɔ enye nyiɖuxɔ tsrala; wò ŋkuwo le abe ta, si le Xesbon le Batrabim-gbo nu ene; wò ŋɔti le ahe Libanon ƒe xɔ tsrala, si ɖo ta Damasko ene. 
SNG.7.6	Wò ta, si le nuwò, ɖi Karmel; wò taɖa le abe aɖabɛ ene; wò ɖa ɖe ga fia. 
SNG.7.7	Edze tugbe, eye nenyo loo, wò lɔlɔ̃, si nye vivisesego! 
SNG.7.8	Ele tsralɛ abe deti ene, eye wò nowo nye detawe. 
SNG.7.9	Mebe, made deti la dzi, eye malé eƒe alɔwo. Wò nowo nenye weinkpo le weinka ŋu, eye wò ŋɔli ƒe ʋeʋẽ neɖi atɔtɔŋuti tɔ! 
SNG.7.10	Wò nu me nenye wen nyuitɔ, si ato nuyi kple aɖu dzi na nye lɔlɔ̃tɔ wɔli.
SNG.7.11	Nye lɔlɔ̃tɔ tɔ menye, eye yonyeme mɔ dim wòle. 
SNG.7.12	Nye lɔlɔ̃tɔ, va míado ayi gbe me, eye míanɔ koferseƒoƒowo me. 
SNG.7.13	Míafɔ ŋdi kanya ayi weingblewo me, ne míakpɔ be, weinkaawo dze, seƒoƒoawo ke, eye yevuboɖatiawo ƒo se hã? Afima matsɔ nye lɔlɔ̃ na wò le. 
SNG.7.14	Agbitsawo ƒe ʋeʋẽ gbagba ɖi, eye kutsetse nyui vovovowo le míaƒe ʋɔtru nu; nye lɔlɔ̃tɔ, medzra yeyeawo kple xoxoawo ɖo na wo.
SNG.8.1	Oo, esi nahanɔ nam abe nɔvinyeŋutsu, si no danye ƒe no ene ɖe! Anye ne mekpɔ wo le kpɔdome la, magbugbɔ nu na wò, eye amea ɖeke maɖo vlom o; 
SNG.8.2	anye ne makplɔ wò ayi danye ƒe me, ayi nɔnye ƒe xɔ mee. Mana atike ʋeʋẽe ƒe wein kple yevuboɖaha wò nano. 
SNG.8.3	Etsɔ eƒe mía de nye ta te, eye wòtsɔ eƒe nuɖusi kple kɔ nam. 
SNG.8.4	Yerusalem-nyɔnuviwo, meta mi: Miganyɔ lɔlɔ̃ o, migaʋuʋui o, vaseɖe esime wòadze eya ŋutɔ ŋu hafi!
SNG.8.5	Ameka nye ekem tso gbe me gbɔna heziɔ ɖe eƒe lɔlɔ̃tɔ ŋu? Atɔtɔŋutiti le menyɔ wò le; afima dawò se veve dzi wò ɖo, afima nɔwò lé ku dzi wò ɖo. 
SNG.8.6	Tsɔm wɔ ŋkɔslgɛ ɖe wò dzi ŋu kple ŋkɔsigɛ de wò asi! Elabena lɔlɔ̃ tri akɔ wu ku, eye ŋuʋaʋã se wu tsleƒe, eƒe bibi le abe dzo ƒe bibi ene, Yehowa ƒe dzoƒade wònye! 
SNG.8.7	Tsi geɖe mate ŋu atsi lɔlɔ̃ o, eye tɔsisi gãwo mate ŋu akplɔe adzoe o. Ne amea ɖe be, yeatsɔ eƒe aƒe me kesinɔnuwo katã ana ɖe lɔlɔ̃ ta la, ɖeko woade alɔme te eŋu.
SNG.8.8	Nɔvinyɔnu suea ɖe le mia si, mekpɔ te no haɖe o. Aleke míawɔ na mía nɔvmyɔnu la, le gbesigbe woabia eta? 
SNG.8.9	Nenye gbe wonye la, míatsɔ klosalo atɔ kpɔ ɖe edzi, eye nenye agboe wònye la, míatsɔ sederʋuƒowo aklãe. 
SNG.8.10	Gli menye, eye nye nowo le ahe xɔ tsralawo ene; eye mekpɔ ŋutifafa le eŋku me.
SNG.8.11	Weingble le Salomo si le Baal-Hamon; etsɔ weingble la ɖe asi na dzikpɔlawo be, wo dome amesiame nana klosalo sekel akpe ɖeka ɖe kutsetseawo ta. 
SNG.8.12	Nye weingble le nye ŋutɔ asinye me, Salomo, tɔwòe nye sekel akpe ɖeka, eye alafa eve enye kutsetse dzikpɔlawo tɔ!
SNG.8.13	Wò nyɔnu, si nɔa abɔ me, xɔlɔwo ƒu to anyi ɖe wò gbe ŋu; na masee! 
SNG.8.14	Nye lɔlɔ̃tɔ, ɖe afɔ mi me, eye nanɔ abe sãde alo zivi, si le atike ʋeʋẽe towo dzi ene!
ISA.1.1	Esia nye ŋutega, si Yesaya, Amoz vi la, kpo le Yuda kple Yerusalem ŋu le Yuda-fiawo Uziya, Yotam, Axaz kple Xizkiya ŋɔli.
ISA.1.2	Mi dziƒowo, misee, eye anyigba, ƒu to anyi; elabena Yehowa le nu ƒom bena: Menyi viwo wotsi, eye medo wo ɖe dzi, ke wodze aglã ɖe ŋunye. 
ISA.1.3	Nyitsu nyaa etoa, eye tedzi nyaa eƒe aƒetɔ ƒe lãto; ke Israel menyae o, eye nye dukɔ melé ŋku ɖe eŋu o. 
ISA.1.4	Baba na mi anyigba dzi nɔlawo, dukɔ, si dzi fɔɖiɖi li kɔ ɖo, vodalawo ƒe viwo, vi gbegblẽ wo! Wogblẽ Yehowa ɖi, wodo ɖiŋu na Israel ƒe kɔkɔeto la, eye wogbugbɔ ɖe megbe. 
ISA.1.5	Nukaŋuti woanɔ mia ƒoƒo dzi, esi miele godzedze dzi ɖaa? Ta blibo la xɔ abi, eye nu te dzi blibo la ŋu belibeli. 
ISA.1.6	Teƒe nyuia ɖeke mele eŋu o, tso afɔƒo me vaseɖe dzodome: abi kple dodro kpakple ƒoƒo yeye; womeyɔ tsi le eme o, womeblae o, eye womeɖe ami ɖee wobɔbɔ o. 
ISA.1.7	Miaƒe anyigba zu gbegbe; dzo fiã miaƒe duwo, eye du bubu me tɔwo ɖu miaƒe agble le mia ŋku me, eye wòzu gbegbe, abe alesi wogblẽ Sodom ene. 
ISA.1.8	Eye Zion-nyɔnuvi tsi anyi abe agbadɔ le weingble me, abe miaƒe le adzamatregble me kple du, si woɖe to ɖo la ene. 
ISA.1.9	Ɖe menye Yehowa Zebaot ye kpɔtɔ ame ʋeea ɖewo ɖi na mí o la, anye ne esuso vie ko miele abe Sodom ene, eye míeɖi Gomora!
ISA.1.10	Mi Sodom-amegãwo, mise Yehowa ƒe nya, mi Gomora-dukɔ, miƒu to anyi ɖe mía Mawu ƒe nufiame ŋu! 
ISA.1.11	Yehowa be, Nuka miaƒe akpedavɔsa gbogboawo awɔ nam? Agbowo ƒe numevɔsa kple nyivi damiwo ƒe ami ti kɔ nam, eye nyiwo, alẽviwo kple gbɔ̃tsuwo ƒe ʋu medzea ŋunye o. 
ISA.1.12	Ne mieva, be yewoado ɖe ŋkunye me la, amekae bia esia tso mia si be, mianɔ afɔ ƒom nye xɔxɔnuwo? 
ISA.1.13	Migasa nuɖuvɔ alakpatɔ azɔ o, dzudzɔdonu nyɔŋu wònye nam. Dzinu yeyewo, dzudzɔgbewo kple gbeƒẽɖeɖe takpegbewo la, nyemate ŋu ado dzi atsɔ alakpa kple takpekpewo o! 
ISA.1.14	Melé fu miaƒe dzinu yeyewo kple miaƒe ŋkekenyuiewo, wòzu agba nam, eye wo tsɔtsɔ glom. 
ISA.1.15	Ne mieke miaƒe abɔwo la, matsyɔ nu ŋku me ɖe mi, eye ne mieli kɔ gbedodoɖa gleglegle hã la, nyemasee o, elabena ʋu yɔ asi me na mi! 
ISA.1.16	Mile tsi, miklɔ mia ɖokui ŋu! Miɖe miaƒe nuwɔwɔ vɔ̃ɖiwo ɖa le ŋkunye me, eye midzudzɔ vɔ̃ɖiwɔwɔ! 
ISA.1.17	Misrɔ̃ nu nyui wɔwɔ, miti nya dzɔdzɔe yome, mixɔ na amesi wote ɖe anyi, midrɔ̃ ʋɔnu na tsyɔ̃eviwo, eye mihe nya na ahosiwo!
ISA.1.18	Yehowa be: Miva mídrɔ̃ nɔ nu! Ne miaƒe nuvɔ̃wo le abe nyagadzĩ ene la, woafu abe sno ene, eye ne wòbiã abe aɖabɛ ene la, woazu abe alẽfu ene. 
ISA.1.19	Ne mielɔ̃, eye mieɖo to la, ekema miaɖu anyigba ƒe nu nyuitɔ. 
ISA.1.20	Ke ne miegbe, eye miesẽ to la, yi aɖu mi, elabena Yehowa ƒe nue gblɔe.
ISA.1.21	Aleke du wɔnuteƒe, si me nya dzɔdzɔe no tu la, zu gbolo? Afisi dzɔdzɔenyenye na tsã la, hlɔ̃dolawo li fifia! 
ISA.1.22	Wò klosalo zu aŋuka, eye wotso tsi dzro wò wein! 
ISA.1.23	Wò amegãwo zu aglãdzelawo kple fiafiwo xɔlɔ̃; wo dome amesiame lɔ̃a zãnunana, eye wotia fetu yome; womedrɔ̃a ʋɔnu na tsyɔ̃eviwo o, eye ahosiwo ƒe nya medea wo gbe o. 
ISA.1.24	Eyata Aƒetɔ, Yehowa Zebaot, Israel ƒe ŋusẽtɔ la ƒe gbe enye si: Alele, mele akɔ fa ge na ɖokuinye ɖe nye ketɔwo ŋu, eye mele hlɔ̃ bia ge ɖe nye futɔwo ŋu. 
ISA.1.25	Matrɔ nye asi ɖe ŋuwò, eye malólo wò aŋukawo abe adzalẽɖaɖi wotso wòe ene, eye maɖe wò tsumiwo katã ɖa. 
ISA.1.26	Magaɖo ʋɔnudrɔ̃lawo na wò abe tsã ene, kple adaŋudelawo na wò abe le gɔmedzedzea me ene. Esia megbe woayɔ wò be dzɔdzɔenyenye ƒe du, du wɔnuteƒe. 
ISA.1.27	Woatso ʋɔnudɔdrɔ̃ aɖe Zion, eye woatsɔ dzɔdzɔenyenye aɖe eƒe amesiwo trɔ ta me la. 
ISA.1.28	Woagbã godzelawo kple nuvɔ̃wɔlawo siaa nyanyanya, eye amesiwo trɔ le Yehowa yome la nu ayi. 
ISA.1.29	Elabena ŋu akpe mi le logoti, siwo ŋu miekpɔa dzidzɔ le la ŋu, eye miaƒe mo atsi dã le aba, siwo mielɔ̃na la ŋu. 
ISA.1.30	Elabena mia ŋutɔwo mianɔ abe logoti, siwo ƒe aŋgba yrɔ, kple abɔ, si tsia ɖeke meli na o la ene. 
ISA.1.31	Ame sesẽ la azu ɖetifu, eye eƒe dɔwɔwɔ azu dzoxi; wo kple eve la siaa woabi, eye amea ɖeke mate ŋu atsi wo o.
ISA.2.1	Nya, si Yesaya, Amoz vi la, kpo le Yuda kple Yerusalem ŋu la enye si: 
ISA.2.2	Ava me le ŋkeke mlɔeawo me be, Yehowa ƒe aƒe ƒe to la akɔ ta agbɔ towo ŋu, eye wòaƒo togbɛwo ta, eye anyigba dzi dukɔwo katã aƒo zi ɖe eŋu. 
ISA.2.3	Eye dukɔ geɖewo atso agblɔ bena: Mina míayi Yehowa ƒe to la, Yakob ƒe Mawu ƒe aƒe la gbɔ, ne wòafia nu mí le eƒe mawo ŋu, eye míazɔ eƒe toƒewo. Elabena nufiame atso Zion, eye Yehowa ƒe nya atso Yerusalem. 
ISA.2.4	Adrɔ̃ ʋɔnu na anyigba dzi dukɔwo, eye woatso nya me na dukɔ geɖewo; woatso woƒe yiwo atu kodziwoe, eye woatso woƒe akplɔwo atu hɛ gobɛwoe; dukɔ magatso yi ɖe dukɔ ŋu azɔ o, eye womagasrɔ̃ aʋa wowu hã azɔ o. 
ISA.2.5	Yakob ƒe aƒe, mitso, ne míazɔ le Yehowa ƒe kekeli me!
ISA.2.6	Etso wò dukɔ, Yakob ƒe aƒe la, ƒu gbe, elabena ɣedzeƒetɔwo ƒe afakaka yɔ wo fũ, wosa dzo abe Filistitowo ene, eye wona asi du bubu me viwo. 
ISA.2.7	Klosalo kple sika yɔ eƒe anyigba dzi fũ, eye eƒe kesinɔnuwo teƒe mekɔ o; sɔwo yɔ eƒe anyigba dzi fũ, eye eƒe tasiaɖamwo teƒe mekɔ o. 
ISA.2.8	Legbawo yɔ eƒe anyigba dzi fũ; wode ta agu na woawo ŋutɔwo ƒe asinudɔwɔwɔwo, nusiwo woawo ŋutɔwo ƒe asibide wɔ. 
ISA.2.9	Ale amegbetɔ de ta agu, eye ŋutsu bɔbɔ eɖokui; màtsɔe ake wo o! 
ISA.2.10	Yi ɖe agato me, eye naɣla ɖokuiwò ɖe ke me tso Yehowa ƒe ŋɔdzi kple eƒe gãnyenye ƒe atsyɔ̃ la nu! 
ISA.2.11	Woabɔbɔ amegbetɔwo ƒe ŋku kɔkɔwo ɖe anyi, eye woate ŋutsuwo ƒe dàda ɖe to, ale be Yehowa ɖeɖeko lanye gã le ŋkeke ma dzi. 
ISA.2.12	Elabena ŋkeke li na Yehowa Zebaot ɖe dadalawo katã kple ame kɔkɔwo, ɖe nusiwo katã kɔa ta dzi la ŋu, ne woabɔbɔ ɖe anyi; 
ISA.2.13	ɖe Libanon ƒe sedertiwo katã, siwo ko, eye woƒo ta la ŋu, ɖe Basan ƒe logotiwo katã ŋu; 
ISA.2.14	ɖe to kɔkɔwo katã kple togbɛ kɔkɔwo katã ŋu; 
ISA.2.15	ɖe xɔ tsrala kɔkɔwo katã kple gli sesẽwo katã ŋu; 
ISA.2.16	ɖe Tarsis-ʋuwo katã kple nukpɔkpɔ veviwo katã ŋu. 
ISA.2.17	Woabɔbɔ amegbetɔwo ƒe adegbeƒoƒo ɖe anyi, eye woate ŋutsuwo ƒe dàda ɖe to, ne Yehowa ɖeɖeko nanye gã le ŋkeke ma dzi. 
ISA.2.18	Eye legbawo nu ayi keŋkeŋ. 
ISA.2.19	Eye wòayi kpetowo kple anyigba dzi dowo me tso Yehowa ƒe ŋɔdzi kple eƒe gãnyenye ƒe atsyɔ̃ nu, ne etso, be yeado ŋɔdzi na anyigba. 
ISA.2.20	Gbemagbe la amegbetɔ atsɔ eƒe klosalolegba kple eƒe sikalegba, siwo wòwɔ, be yeade ta agu na la, aƒu gbe na alegeliwo kple agutɔwo, 
ISA.2.21	ne wòayi agadowo kple kpetowo me tso Yehowa ƒe ŋɔdzi kple eƒe gãnyenye ƒe atsyɔ̃ la nu, ne etso, be yeado ŋɔdzi na anyigba. 
ISA.2.22	Eyata miɖe asi le amegbetɔ, si ƒe ŋɔti me gbɔgbɔ le la ƒe nya me, elabena nukata gɔ̃ woabui ɖo?
ISA.3.1	Elabena kpɔ ɖa, Aƒetɔ, Yehowa Zebaot, aɖe atizɔti kple ziɔɖeŋu ɖa le Yerusalem kple Yuda, abolo ƒe xɔnamewo katã kple tsi ƒe xɔnamewo katã, 
ISA.3.2	kalẽtɔwo kple aʋawɔlawo, ʋɔnudrɔ̃lawo kple nyagblɔɖilawo, afakalawo kple ame tsitsiwo, 
ISA.3.3	ame blaatɔ̃wo ƒe amegãwo, ame ŋkutawo, adaŋudelavvo, aɖaŋuawo ƒe amegãwo kple dzotɔwo. 
ISA.3.4	Matso ɖeviwo aɖo woƒe amegãwoe, eye ɖevinuwɔlawo aɖu fia ɖe wo dzi; 
ISA.3.5	amewo asẽ ŋuta le wo nɔewo ŋu, eye amesiame le ehavi ŋu, ɖeviwo adze agbo ɖe amegã ɖeɖiwo ŋu, eye yakamewo ɖe bubumewo ŋu. 
ISA.3.6	Ne amea ɖe alé nɔvia le fofoa ƒe me bena: „Avɔ le asiwò, eyata nanye míaƒe amegã, eye aƒe gbagbã sia nanɔ asiwò me“ la, 
ISA.3.7	axɔ edzi agblɔ gbemagbe bena: „Nyemele abiwɔlaa ɖeke nye ge o, elabena abolo kple avɔa ɖeke mele aƒenye me o; migatsɔm ɖo dukɔ ƒe amegãe o!“ 
ISA.3.8	Elabena Yerusalem amũ, eye Yuda adze anyi, le esi woƒe aɖewo kple woƒe nuwɔwɔwo tso ɖe Yehowa ŋu, ne woaɖo dziku na eƒe kɔkɔenyenye ƒe ŋkuwo ta. 
ISA.3.9	Woƒe moɖoɖo le ɖase ɖim le wo ŋu, eye woɖe woƒe nuvɔ̃wo fia faa abe Sodom ene, womeɣlae o; baba na wo, elabena woawo ŋutɔ ɖokui ŋu wole vɔ̃ wɔm ɖo. 
ISA.3.10	Woayra ame dzɔdzɔewo, wo tɔ me nyo na wo, elabena woaɖu woƒe nuwɔwɔwo ƒe kutsetse. 
ISA.3.11	Baba na ame vɔ̃ɖi, etɔ me vɔ̃e nɛ, elabena nusi eƒe asi wɔ la, eya woatsɔ awɔe. 
ISA.3.12	Nye dukɔ ƒe ŋutasẽlawo nye ɖeviwo, eye nyɔnuwo ɖu fia ɖe wo dzi. Nye dukɔ, kplɔwòlawo nye ameflula wo, eye wobaɖa wò toƒe ƒe mɔwo. 
ISA.3.13	Yehowa tso, be yeahe nya, etsi tre ɖi va, be yeadrɔ̃ ʋɔnu dukɔwo. 
ISA.3.14	Yehowa kple eƒe dukɔ ƒe ame tsitsiwo kpakple eƒe amegãwo ɖi ʋɔnu be: Miawo miegblẽ nye weingble, eye mieha ame dahewo ƒe nuwo ɖe miaƒe xɔwo me. 
ISA.3.15	Aƒetɔ, Yehowa Zebaot ƒe gbe enye si be: Nukaŋuti mienyã avuzi le nye dukɔ dzi, eye mieto hiãtɔwo ƒe mo nyanyanya?
ISA.3.16	Yehowa be: Esi Zion-nyɔnuviwo dana, eye wolia kɔ ganɛ nɔa yiyim, woɖoa mo ŋanɛ, wonɔa ble nyẽm xatsɛxatsɛ nɔa yiyim, eye woƒe afɔgawo nɔa ɖiɖim gleŋgleŋ la, 
ISA.3.17	eyata Aƒetɔ la abebe ta na Zion-nyɔnuviwo, eye Yehowa aɖe ama wo. 
ISA.3.18	Gbemagbe Aƒetɔ la aɖe afɔgɛwo ƒe atsyɔ̃ɖoɖo ɖa, ŋgoblanuwo, gaviwo, 
ISA.3.19	togɛwo, abɔkpowo kple moxevɔwo, 
ISA.3.20	takuwo, afɔwo dome kɔsɔkɔsɔwo, alidziblanuwo, anuwɔtregoewo kple kadodowo, 
ISA.3.21	asigɛwo kple ŋɔtigɛwo, 
ISA.3.22	atsyɔ̃vɔwo, awu ʋlayawo, taɖedziwo kple akplowo, 
ISA.3.23	ahuhɔ̃ewo, awutewuiwo, tabablawo kple moxevɔ gãwo. 
ISA.3.24	Ʋeʋẽ kũ axɔ ɖe ʋeʋẽ lilili teƒe, ka axɔ ɖe alidziblanu teƒe, tabebe axɔ ɖe ɖaƒoƒo teƒe, akpanyatata axɔ ɖe awu ʋlaya nyui teƒe, eye dzobi axɔ ɖe nyonyo teƒe. 
ISA.3.25	Wò ŋutsuwo atsi yi nu, eye wò kalẽtɔwo atsi aʋa me. 
ISA.3.26	Woƒe agbowo axa nu, woata konyi, eye woaɖi ƒuƒlu abɔbɔ nɔ anyigba.
ISA.4.1	Nyɔnu adre alé ŋutsu ɖeka gbemagbe agblɔ bena: Míaɖu mía ŋutɔwo ƒe abolo, eye míata mía ŋutɔwo ƒe avɔ; na woayɔ wò ŋkɔ de mía ŋu ko; ɖe míaƒe ŋukpe ɖa le mía ŋu.
ISA.4.2	Gbemagbe la Yehowa ƒe atidzedze anye atsyɔ̃ kple bubu, eye anyigba ƒe kutsetse anye adegbeƒoƒo, ɖekadzenu na Israel ƒe ame susɔeawo. 
ISA.4.3	Eye ava me be, woayɔ amesiwo kpɔtɔ ɖe Zion kple amesiwo tsi Yerusalem, amesiame, si ŋko woŋlɔ ɖe agbagbeawo dome le Yerusalem la be kɔkɔewo, 
ISA.4.4	nenye be, Aƒetɔ la tsɔ ʋɔnudɔdrɔ̃ ƒe ya kple dzo ƒe ya klɔ Zion-nyɔnuwo ƒe ɖiƒoƒo, eye wòkpala Yerusalem ƒe ʋu ɖa le wo dome. 
ISA.4.5	Eye Yehowa aɖo alilikpo kple dzudzɔ ɖe Zion-to ƒe nɔƒewo katã kple eƒe takpeƒewo le ŋkeke me kpakple dzo keklẽ le zã me; elabena wòa tsyɔ nu atsyɔɖoɖowo katã dzi, 
ISA.4.6	eye agbadɔ anɔ anyi anye vɔvɔli dodo le ŋkeke me le dzoxɔxɔ ta, eye wòanye sitsoƒe kple bebeƒe le dziya kple tsidzadza ta.
ISA.5.1	Mele ha dzi ge le xɔ̃nye ŋu, mele xɔ̃nye ƒe ha dzi ge le eƒe weingble ŋu. Weingblea ɖe le xɔ̃nye si le totame wɔnua ɖe. 
ISA.5.2	Edzobo eme, eɖe kpewo le eme, eye wòdo weinka nyuitɔwo ɖe eme, etu xɔ tsrala ɖe etitina, ekpa weinfiãnu hã da ɖe eme hele mɔ kpɔm be, atse weintsetsewo; ke etse ʋukatsetsewo. 
ISA.5.3	Eyata mi Yerusalemtɔwo kple mi Yuda-ŋutsuwo, midrɔ̃ nya le mía kple nye weingble la dome! 
ISA.5.4	Nukae woawɔ na nye weingble la, eye nyemewɔe nɛ o? Nukaŋuti mele mɔ kpɔm be, atse weintsetsewo, eye wòtse ʋukatsetsewo? 
ISA.5.5	Azɔ mana mianya nusi wɔ ge mala nye weingble la: Makaka kpo le eŋu, ne lãwo naɖui, magbã gli le eŋu, ne woazɔ edzi. 
ISA.5.6	Mawɔe woazu afutime; womaɖe eŋu o, eye womaga eme o, ke boŋ aŋɔkawo kple ŋuwò amie ɖe eme; eye made se na alilikpowo be, womagadza tsi ɖe edzi azɔ o. 
ISA.5.7	Elabena Israel ƒe aƒe lae nye Yehowa Zebaot ƒe weingble, eye Yuda ŋutsuwo nye eƒe dzidzɔkpɔkpɔ ƒe nudodowo: ekpɔ mɔ na afiatsotso, ke ʋukɔkɔɖie li; ekpɔ mɔ na nu dzɔdzɔe wɔwɔ, ke konyifafae li.
ISA.5.8	Baba na amesiwo le xɔ tsiãm ɖe xɔ nu, eye wole agble didim ɖe agble nu, vaseɖe esime teƒea ɖeke maganɔ anyi o, ne woawo ɖeɖe nanɔ anyigba dzi! 
ISA.5.9	Yehowa Zebaot gblɔ ɖe to me nam bena: Ne xɔ gbogboawo matrɔ zu gbegbe, eye xɔ gã nyuiawo mazu xɔdowo o fĩ! 
ISA.5.10	Elabena Weingble, si nyi eveve teƒe ewo aŋlɔ gbe ɖeka la, anye bat ɖeka, eye nuku gomer ɖeka anye eta ɖeka.
ISA.5.11	Baba na amesiwo tɔa fɔŋli hetia aha muame yome, eye wotsia anyi vaseɖe zãtiƒe, ne wein nade dzo lã me na wo! 
ISA.5.12	Kasaŋkuwo, saŋkuwo, asiʋuiwo kple dzewo kpakple wein kpena ɖe woƒe aglotutu la ŋu; ke womeɖea ŋku ɖe Yehowa ƒe dɔwɔwɔ o, eye womekpɔa eƒe asinudɔwɔwɔ o. 
ISA.5.13	Eyata woaɖe aboyo nye dukɔ le manyamanya me, woƒe ame ŋkutawo azu dɔwuitɔwo, eye tsikɔ awu woƒe amehawo ate wo ŋu. 
ISA.5.14	Eyata tsieƒe ke eƒe ve me, eye wòke eƒe nu baa, eye Yerusalem ƒe atsyɔ̃, eƒe amehawo, eƒe howɔwɔ kple amesiwo kpɔa dzidzɔ le eme la, age ɖe eme. 
ISA.5.15	Ekema amegbetɔ atsyɔ akɔ anyi, woabɔbɔ ŋutsu ɖe anyi, eye woate dàda ŋkuwò ɖe to; 
ISA.5.16	Yehowa Zebaot anye gã le ʋɔnudɔdrɔ̃ me, eye Mawu kɔkɔe la akɔ eɖokui ŋu le dzɔdzɔenyenye me. 
ISA.5.17	Alẽviwo aɖu gbe le afima, abe woawo ŋutɔ ƒe gbeɖuƒee wònye ene, eye lã tutɔwo aɖu nu le amidalawo ƒe aƒedowo me. 
ISA.5.18	Baba na amesiwo tsɔa alakpaka dea vodada nɔa hehem, eye wotsɔa tasiaɖamka hea nuvɔ̃e! 
ISA.5.19	Amesiwo noa gbɔgblɔm bena: Newɔ kabakaba, neƒo du ɖe eƒe dɔ nu, ne míakpɔe; eye Israel ƒe kɔkɔetɔ la ƒe adaŋudede nete va, ne miadze sii.
ISA.5.20	Baba na amesiwo yɔa vɔ̃ be nyui kple nyui be vɔ̃, amesiwo tsɔa viviti wɔa kekelii, eye wotso kekeli wo vivitii, amesiwo tsoa veve wɔa vivii, eye wotsɔa vivi wo vevee!
ISA.5.21	Baba na amesiwo bua wo ɖokui nunyalawoe, eye wonye nugɔmeselawo le woawo ŋutɔwo ŋku me.
ISA.5.22	Baba na amesiwo nye kalẽawo le weinnono me kple ŋutsuwɔlawo le aha muame toto me. 
ISA.5.23	Amesiwo xɔa zãnu hetsona na ame vɔ̃ɖiwo, eye wodaa adzo nya dzɔdzɔe le ame dzɔdzɔewo si.
ISA.5.24	Eyata woƒe ke azu nu nyunyɔ abe ahɔ̃liti takpoe, si dzo ƒe aɖe fiã, kple gbe ƒuƒu, si nye afi ɖe dzo me la ene, eye woƒe seƒoƒo ami ya abe ʋuʋudedi ene, elabena wogbe Yehowa Zebaot ƒe nufiame, eye woɖe alɔme le Israel ƒe kɔkɔeto la ƒe nyawo ŋu. 
ISA.5.25	Eyata Yehowa ƒe dɔmedzoe bi ɖe eƒe dukɔ ŋu, eye wòdo eƒe alo ɖe dzi heƒo wo, ale be towo dzo kpekpekpe, eye woƒe kukuawo tsi kpɔdome abe gbeɖuɖɔ ene. Ke to esiawo katã gbɔ hã la eƒe dɔmedzoe nu mefa o, eye eƒe alɔ gale dzi ko.
ISA.5.26	Akɔ aflaga dzi na dukɔa ɖe le didiƒe, eye wòala aku ayɔe tso anyigba ƒe mlɔenu, eye kpɔ ɖa, anɔ du dzi ava kaba. 
ISA.5.27	Ɖeɖi mate amea ɖeke ŋu o, eye ame kudɔea ɖeke manɔ wo dome o; womada alɔ̃ o, eye womada akɔlɔ̃e o, alidziblanu matu le woƒe ali o, eye woƒe atokotaka matso o; 
ISA.5.28	wonyre woƒe aŋutrɔwo, eye wovu woƒe dawo katã me; woƒe so wo ƒe afɔwo le abe kpe ene, eye woƒe tasiaɖamfɔwo ɖi ahom. 
ISA.5.29	Wole gbe ɖem abe dzatanɔ ene, eye wole xaxlɔ̃m abe dzataviwo ene; wole gbe tem helé nu tso dzoe, eye amea ɖeke mate ŋu axɔe o. 
ISA.5.30	Eye wòaɖe gbe ɖe eɖzi gbemagbe abe atsiaƒu ƒe gbeɖeɖe ene, eye ne woɖe ŋku ɖe anyigba dzi la, hiã ƒe blukɔ koe li, eye woƒe alilikpo na kekeli do viviti.
ISA.6.1	Le ƒe, si me fia Uziya ku la, mekpɔ Aƒetɔ la bɔbɔ nɔ fiazikpui kɔkɔ gãa ɖe dzi, eye eƒe awutoga yɔ gbedoxɔ la taŋ. 
ISA.6.2	Serafiwo le eta me, wo dome ɖesiaɖe to aʋala adeade, wotsɔ wo ame eve tsyɔ ŋku me, wotsɔ eve tsyɔ afɔ, eye wotsɔ wo ame eve le dzodzomee. 
ISA.6.3	Eye wodo ɣli ɖo ɖe wo nɔewo gblɔ bena: Kɔkɔe, kɔkɔe, kɔkɔe enye Yehowa Zebaot! Eƒe ŋutikɔkɔe yɔ anyigba blibo la dzi! 
ISA.6.4	Ɣlidola la ƒe gbe na kpuiawo ƒe agunu ʋuʋu, eye dzudzɔ yɔ xɔ la taŋ. 
ISA.6.5	Tete megblɔ be: Alele, evɔ nam! Elabena ame miyi makɔmakɔtɔ menye, eye mele dukɔ, si ƒe nuyi mekɔ o la dome, elabena nye ŋkuwo kpɔ fia Yehowa Zebaot. 
ISA.6.6	Tete Serafiwo dometɔ ɖeka dzo va gbɔnye, eye wòlé kpe xɔdzo hẽ, si wotsɔ abe ɖe le vɔsamlekpuia me la, ɖe asi; 
ISA.6.7	eye wòtsɔe lili nu nam gblɔ bena: Kpɔ ɖa, esia ka nuyi ŋu na wo, wò vodadawo ɖe ɖa, eye wòlé avu wò nuvɔ̃wo.
ISA.6.8	Tete mese Aƒetɔ la ƒe gbe wògblɔ bena: Ameka madɔ, eye ameka ayi na mí? Tete megblɔ bena: Nyee nye esi, dɔm! 
ISA.6.9	Eye wògblɔ bena: Yi naɖagblɔ na dukɔ sia bena: Minɔ nusese dzi ko, ke mígase nu gɔme o; minɔ nukpɔkpɔ dzi, ke migadze si nu o. 
ISA.6.10	Na dukɔ sia ƒe dzi naku atri, tsi to nɛ, eye natre eƒe ŋkuwo, ne magakpɔ nu kple eƒe ŋkuwo, wòase nu kple eƒe towo, eye wòase nu gɔme kple eƒe dzi, ne wòatrɔ la me, eye eƒe lãme nahaya o. 
ISA.6.11	Tete megblɔ bena: Aƒetɔ, vaseɖe ɣekaɣie? Eɖo ŋu bena: Vaseɖe esime duwo nagbã, eye woazu aƒedo, xɔwo nazu xɔdo, eye anyigba nazu gbegbe, 
ISA.6.12	vaseɖe esime Yehowa nakplɔ amewo adzoe, eye gbegbewo nasɔ gbɔ ɖe anyigba la dzi. 
ISA.6.13	Eye ne akpa ewolia susɔ la, woagatsrɔ̃ eya hã ɖa; ke abe alesi ne wolã sesewu kple logoti, eye takpoea kpɔtɔna la, nenema ƒome kɔkɔe la anye takpoea.
ISA.7.1	Le Yuda-fia Axaz, Uziya vi Yotam ƒe vi ŋɔli la Aram-fia Rezin kple Israel-fia Remalya ƒe vi Pekax woho aʋa va Yerusalem ɖe wo ŋu, ke womete ŋu wɔ aʋa kpli wo o. 
ISA.7.2	Eye wova gblɔ na Dawid ƒe aƒe la bena: Aram ƒu asaɖa anyi ɖe Efrayim. Tete eya kple eƒe dukɔ ƒe dzi ʋuʋu nyanyanya, abe alesi avemetiwo ʋuʋuna le ya nu ene. 
ISA.7.3	Tete Yehowa gblɔ na Yesaya bena: Mia kple viwò Sear-Yasub mido yi ɖakpe Axaz le dzigbeta la ƒe tɔʋu ƒe mlɔenu le avɔnyãla ƒe agblemɔ to, 
ISA.7.4	eye nagblɔ nɛ bena: Kpɔ ɖokui wò dzi, eye nanɔ anyi kpoo! Megavɔ̃ o, eye dzi megaɖe le ƒowò le dzoti takpoe eve, siwo le dzudzɔ tum, le Rezin kple Aram kpakple Remalya vi ƒe dɔmedzoe la ta o. 
ISA.7.5	Esi Aram, Efrayim kple Remalya vi woɖo vɔ̃ ɖe ŋuwò gblɔ bena, 
ISA.7.6	mina míaho ɖe Yuda ŋu, míado ŋɔdzi nɛ, eye míaxɔe na mía ɖokui atsɔ Tabeal vi aɖo fiae ɖe eɖzi la, 
ISA.7.7	ale Aƒetɔ Yehowa gblɔ esi: Maɖze edzi o, eye mava me o! 
ISA.7.8	Elabena Aram ƒe ta enye Damasko, eye Damasko ƒe ta enye Rezin, eye le ƒe blaade vɔ atɔ̃ me la woagbã Efrayim gudugudu, eye maganye dukɔ azɔ o. 
ISA.7.9	Efrayim ƒe ta enye Samaria, eye Samaria ƒe ta enye Remalya vi. Ne miexɔe se o la, ekema mianɔ te hã o!
ISA.7.10	Eye Yehowa gaƒo nu kple Axaz gblɔ bena: 
ISA.7.11	Bia dzesi tso Yehowa, wò Mawu la si, eɖanye tso tsieƒe ke alo tso dziƒo ʋĩ o. 
ISA.7.12	Tete Axaz gblɔ bena: Nyema-biae o, ne nyemahayi Yehowa te ge akpɔ o. 
ISA.7.13	Eye wògblɔ bena: Dawid ƒe aƒe la, misee: Nu tsɛ wònye na mi be, miana nu nati ko na amegbetɔ, hafi miehe, yewoana nu nati ko na nye Mawua ke hã? 
ISA.7.14	Eyata Aƒetɔ la ŋuta ana dzesi mi: Kpɔ ɖa, ɖetugbi afɔ fu, eye wòadzi ŋutsuvi ana ŋkɔe be „Mawu li kpli mí“. 
ISA.7.15	Notsi kpekẽ kple anyitsi wòano, vaseɖe esime wòanya vɔ̃tsitsri kple nyuitiatia. 
ISA.7.16	Elabena hafi ɖevi la nava nya vɔ̃tsitsri kple nyuitiatia la, anyigba, si ƒe fia wo kple eve le ŋɔ dzim na wò la, lazu gbegbe!
ISA.7.17	Eye Yehowa akplɔ Asur-fia aƒu mia kple wò dukɔ kpakple fofowò ƒe aƒe, ŋkeke, siwo meva kpo tso esime Efrayim klã ɖa le Yuda ŋu o! 
ISA.7.18	Eye woava me le ŋkeke ma dzi be, Yehowa ala aku ayɔ togbato, siwo le Egipte-tsiwo ƒe mlɔenu, kple anyi, siwo le Asur-nyigba dzi, 
ISA.7.19	eye wo katã woava aƒo ɖe bali globowo kple kpetowo kple ŋuvegoewo katã kpakple lãnyiƒewo katã. 
ISA.7.20	Gbemagbe la Aƒetɔ la aɣe talũhɛ, si nye Asur-fia tso tɔsisi la ƒe go keme, alũ ta kple aŋɔ me fu nɛ, eye wòaƒlɔ ge nɛ. 
ISA.7.21	Eye woava me le ɣemaɣi be, ame ɖeka anyi nyinɔvi ɖeka kple alẽvi eve. 
ISA.7.22	Eye le esi notsi bɔ ta la, woano notsi kpekẽ, elabena amesiwo kpɔtɔ ɖe anyigba dzi la dometɔ ɖesiaɖe ano notsi kpekẽ kple anyitsi. 
ISA.7.23	Eye wòava me le ɣemaɣi be, afisi weinka akpe le, eye woxɔa klosalo sekel akpe la, lazu aŋɔka kple ŋuwò. 
ISA.7.24	Aŋutrɔ kple da woatso yi afimae, elabena aŋɔka kple ŋuwò axɔ anyigba blibo la dzi. 
ISA.7.25	Eye womagate ŋu aɖe to, siwo katã wotso agblenu ŋlɔ tsã la dzi o le aŋɔka kple ŋuwò vovɔ̃ ta, eye woazu nyikplɔƒe kple alẽwo toƒe.
ISA.8.1	Eye Yehowa gblɔ nam bena: Tso nuŋlɔkpe gãa ɖe, eye naŋlɔ nuŋɔŋlɔ hahootɔ ɖe edzi bena: Aboyonu, afɔ netsɔ, nuhaha, va kaba! 
ISA.8.2	De ɖasefo wɔnuteƒe wo nam: nunɔla Uriya kple Zaxarya, Yeberexya vi. 
ISA.8.3	Eye mete de nyɔnu nyagblɔɖila ŋu wòto fu, eye wòdzi ŋutsuvi. Tete Yehowa gblɔ nam be: Yɔ eƒe ŋkɔ be „Aboyonu, afɔ netsɔ, nuhaha, va kaba!“ 
ISA.8.4	Elabena hafi ɖevi la nade asi fofo kple dada yɔyɔ me la, woatso Damasko ƒe kesinɔnuwo kple Samaria ƒe aboyonuwo adze Asur-fia ŋgɔe.
ISA.8.5	Eye Yehowa gaƒo nu kplim gblɔ bena: 
ISA.8.6	Esi dukɔ sia do vlo Siloa-tsi, si sina blewu la, eye wòkpɔ dzidzɔ kple Rezin kpakple Remalya vi la, 
ISA.8.7	eyata Aƒetɔ la akplɔ tɔsisi la ƒe tsi gã sẽŋuwo ava ƒo ɖe wo dzi, si nye Asur-fia kple eƒe ŋusẽ blibo; ayɔ eƒe baliwo katã me, eye wòagbagba eƒe tɔgowo katã, 
ISA.8.8	asi ato Yuda, eye aɖo agbagba vaseɖe ve ke, eye eƒe aʋala, siwo ke la, asa wò anyigba ƒe kekeme. Mawu ti kpli mí! 
ISA.8.9	Mi dukɔwo, midze agbo, eye dzi neɖe le mia ƒo; mi amesiwo katã le didiƒe le anyigba dzi la, miƒu to anyi! Mibla ali dzi, eye dzi neɖe le mia ƒo, ẽ, mibla ali dzi, eye dzi neɖe le mia ƒo! 
ISA.8.10	Ne miede adaŋu la, woagblẽ eme, ne mieɖo gbe ɖi la, mava me o; elabena Mawu li kpli mí!
ISA.8.11	Elabena ale Yehowa ƒo nu kplim, eye eƒe asi nu sẽ ɖe dzinye wogbe nya nam be, nyemagazɔ dukɔ sia ƒe mo dzi o hegblɔ bena: 
ISA.8.12	Migayɔ nusiwo katã dukɔ sia yɔna be nugbeɖoɖo la, be nugbeɖoɖo o, migavɔ̃ nusi wovɔ̃na la o, eye megadzi ŋɔ na mi o. 
ISA.8.13	Mibu Yehowa Zebaot kokoe, eye eya nenye vovɔ̃ kple ŋɔdzi na nu. 
ISA.8.14	Azu kɔkɔeƒe, ke anye nuɖiaɖia ƒe kpe kple agakpe kikli na Israel ƒe aƒe eveawo, eye anye mɔ̃ kple adoboli na Yerusalemtɔwo; 
ISA.8.15	eye ame geɖewo aklii adze anyi ahaŋe keŋkeŋ, eye mɔ̃ aɖe wo alé wo.
ISA.8.16	Bia ɖaseɖiɖi la, eye natre nufiame la nu ɖe nye nusrɔ̃viwo me. 
ISA.8.17	Eyata mele Yehowa, amesi tsyo nu eƒe ŋku me ɖe Yakob ƒe aƒea la sinu dzɔm, eye mele mɔ kpɔm nɛ. 
ISA.8.18	Kpɔ ɖa, mía kple vi, siwo Yehowa tsɔ nam la, míenye dzesi kple kpɔɖeŋu le Israel tso Yehowa Zebaot, amesi le Zionto dzi la gbɔ. 
ISA.8.19	Ne wogblɔ na mi be, mibia nu ŋɔliyɔlawo kple afakalawo se, amesiwo nɔa ŋɔti me gbee dom, eye wonɔa gbe tem la, ɖe dukɔ mabia nu eƒe Mawu ase oa? De woabia nu kukuawo na agbagbeawoa? 
ISA.8.20	Mitrɔ ɖe nufiame kple ɖaseɖiɖi la ŋu! Ne womegblɔ alea o la, ekema agu medze na wo o. 
ISA.8.21	Woanɔ tsa glãla tsam, woate wo ɖe anyi, eye do awu wo, eye ne do le wo wum la, wòado dziku ahaƒo fi ade woƒe fia kple woƒe Mawu. Eye ne wofa ko dzi 
ISA.8.22	alo wode ko to la, kpo ɖa, xaxa kple viviti li; xaxa ƒe tsizi kple blukɔ me woatutu wo ade. 
ISA.8.23	Elabena afisi xaxa le la, matsi viviti me o. Tsã la eɖi gbɔ Zebulon-nyigba kple Naftali-nyigba, emegbe la ade bubu ƒutamɔ, si le Yordan ƒe go keme la ŋu, si nye dukɔwo ƒe anyigba.
ISA.9.1	Dukɔ, si le viviti me zɔm la, kpɔ kekeli gãa ɖe, amesiwo le blukɔ tsiɖitsiɖi ƒe anyigba dzi la, kekeli klẽ ɖe wo dzi. 
ISA.9.2	Edzi dukɔ la ɖe edzi, eye nena dzidzɔ do gã; wokpɔ dzidzɔ le ŋkuwò me, abe alesi wokpɔa dzidzɔ le nuŋeɣi ene, abe alesi wotsoa aseye, ne wòmã aboyonu ene. 
ISA.9.3	Elabena èŋe woƒe agba ƒe kɔkuti, ati, si le woƒe kɔʋu me, kple wo kplɔlawo ƒe ati, abe Midian ŋɔli ene. 
ISA.9.4	Elabena wòtɔ dzo amesiwo ƒo aʋazi la ƒe afɔkpawo katã kple awu, siwo wobliba ɖe ʋu me la, eye dzo afiã wo. 
ISA.9.5	Elabena wodzi vi na mí, eye wona ŋutsuvi mí, dziɖuɖu le abɔta nɛ, eye wotso ŋkɔ nɛ be; Nukunu, adaŋudela, Mawu kalẽtɔ, fofo mava, ŋutifafafia, 
ISA.9.6	ne eƒe dziɖuɖu nakeke ta, eye seƒeɖo manɔe na ŋutifafa le Dawid ƒe fiazikpui dzi kple eƒe fiaɖuƒe la me o, ne wòafɔe ɖe te, eye wòatsɔ ʋɔnudɔdrɔ̃ dzɔdzɔe ali kee tso fifia ɖaseɖe mavɔ me. Yehowa Zebaot ƒe ŋuʋaʋã awɔ esia ade goe.
ISA.9.7	Aƒetɔ la gblɔ nya ɖo ɖe Yakob, eye wòva ƒo ɖe Israel dzi, 
ISA.9.8	ne dukɔ blibo la nadze sii hekpe ɖe Efrayim kple Samaria-tɔwo ŋu, amesiwo nɔa gbɔgblɔm le adegbeƒoƒo kple dàda me be: 
ISA.9.9	„Anyikpewoe mũ dze anyi, ke miatsɔ gãwo atui, gbotiwoe wolã, ke míado sedertiwo ɖe wo teƒe.“ 
ISA.9.10	Eye Yehowa do Rezin ƒe ketɔwo ɖe dzi ɖe eŋu, eye wòde akiti lã me na eƒe futɔwo: 
ISA.9.11	Aram tso ɣedzeƒe, eye Filistitowo tso ɣetoɖoƒe, eye woɖu Israel wòyɔ nu me na wo. Ke to esiawo katã gbɔ hã eƒe dɔmedzoe nu mefa o, eye eƒe alo gale dzi ko. 
ISA.9.12	Eye dukɔ la metrɔ ɖe amesi ƒoe la ŋu o, eye womedi Yehowa Zebaot yome mí o. 
ISA.9.13	Eye Yehowa tsrɔ̃ la kple asike, deʋaya kple keti ɖa tso Israel le ŋkeke ɖeka dzi. 
ISA.9.14	Ame tsitsiwo kple ame ŋkutawo nye ta la, eye nyagblɔɖila, siwo baa atakpadada la, wonye asike la. 
ISA.9.15	Dukɔ sia kplɔlawo nye ameblelawo, eye amesiwo woble la, wobu. 
ISA.9.16	Eyata Aƒetɔ la makpɔ dzidzɔ le woƒe ɖekakpuiwo ŋu o, eye mave woƒe tsyɔ̃eviwo kple ahosiwo nu o, elabena wo katã wonye ame vɔ̃ɖiwo kple nu tovo wɔlawo, eye nusianu gblɔa nya gbegblẽ. Ke to esiawo katã gbɔ hã eƒe dɔmedzoe nu mefa o, eye eƒe alɔ gale dzi ko. 
ISA.9.17	Elabena vɔ̃ɖiwɔwɔ le bibim abe dzo ene, efiã aŋɔkawo kple ŋuwò, eye wòtɔ dzo ave dodowo, ale be dzudzɔ de dzi kɔtɔɔ. 
ISA.9.18	Yehowa Zebaot ƒe dziku na dzo ƒo anyigba, eye dukɔ la le abe dzo ƒe nuɖuɖu ene; amea ɖeke mekpɔ nɔvia ta o. 
ISA.9.19	Wole tsyo dam nu le ɖusi me, ke dɔwuame nu mefa o, wole nu ɖum le mia me, ke womeɖi ƒo o, amesiame ɖu eya ŋutɔ ƒe abɔ ƒe lã; 
ISA.9.20	Manase ɖu Efrayim, eye Efrayim ɖu Manase; woa kple eve la siaa wotso ɖe Yuda ŋu. Ke to esiawo katã gbɔ ha eƒe dɔmedzoe nu mefa o, eye eƒe alɔ gale dzi ko.
ISA.10.1	Baba na amesiwo tsɔ ɖoɖo gbegblẽwo wɔ see, kple agbalẽŋlɔla, siwo le ameteteɖanyi ŋlɔm ɖi, 
ISA.10.2	ne woate ame dahewo ƒe nya ɖe to, eye woada adzo nya dzɔdzɔe le nye dukɔ ƒe hiãtɔwo si, ne ahosiwo nazu woƒe aboyonu, eye woaha tsyɔ̃eviwo! 
ISA.10.3	Nuka miawɔ le gbesigbe wotu eŋu fe, eye gbegblẽ tso adzɔge va? Ameka miasi atso, eye afika miagblẽ miaƒe kesinɔnuwo ɖo? 
ISA.10.4	Ke boŋ ame labɔbɔ ɖe gatɔwo dome, eye wòadze anyi ɖe ame tsiaʋawo dome. Ke to esiawo katã gbɔ hã la eƒe dɔmedzoe nu mefa o, eye eƒe alɔ gale dzi ko!
ISA.10.5	Baba na Asur, nye dɔmedzoe ƒe ameƒoti wònye, eye nye dziku ƒe ati le esi me. 
ISA.10.6	Medɔe ɖe dukɔ vɔ̃ɖi la ŋu, eye meɖe gbe nɛ ɖe nye dɔmedzoe ƒe dukɔ la ŋu, ne wòaɖe aboyo, wòaha nu, eye wòafanyae abe ba le kpɔdome ene. 
ISA.10.7	Ke eya mesusu alea o, eye mebu ɖe dzi me alea o, ke boŋ eɖo ɖe ta be, yeagblẽ nu, eye yeatsrɔ̃ dukɔ geɖewo. 
ISA.10.8	Elabena egblɔ be: Ɖe nye amegãwo katã menye fiawo oa? 
ISA.10.9	Ɖe meva me na Kalno abe Karkemis ene, Xamat abe Arpad ene, Samaria abe Damasko ene oa? 
ISA.10.10	Alesi nye asi tu fiaɖuƒe siawo kple woƒe legba, siwo nyo wu Yerusalem kple Samaria tɔwoe la, 
ISA.10.11	ɖe nyemawɔ Yerusalem kple eƒe legbawo, abe alesi mewo Samaria kple eƒe legbawo ene oa? 
ISA.10.12	Eye ava me, ne Aƒetɔ la awu eƒe dɔwo katã nu ɖe Zion-to la kple Yerusalem ŋu vɔ la, atu Asur-fia ƒe dada ƒe kutsetse kpakple eƒe dadaŋku ƒe adegbeƒoƒo ŋu fe nɛ. 
ISA.10.13	Elabena egblɔ be: Nye asi ƒe ŋusẽ kple nye nunya metsɔ wɔe, elabena mese nu gɔme, meɖe dukɔwo ƒe liƒowo ɖa, eye metutu fiazikpui dzi nɔlawo ƒu anyi abe ŋusẽtɔ ene; 
ISA.10.14	nye asi tu dukɔwo ƒe kesinɔnuwo abe xevitɔ ene, abe alesi wolɔa azi, siwo dzi xeviwo dzo le lae la, nenema mele anyigba blibo lae, eye amea ɖeke meƒo aʋala alo ke dɔ heyi xɔxlɔ̃ ge o. 
ISA.10.15	Ɖe fía aƒo adegbe ɖe amesi tsɔe le nu lãmee la ŋua? Alo ɖe laxalaxa atɔ asi akɔ ɖe amesi le ehem la ŋua? Ɖe ati anye amesi fɔe ɖe dzi la ɖa? Eye ɖe atizɔti akɔ nusi menye ati o la dzia? 
ISA.10.16	Eyata Aƒetɔ, Yehowa Zebaot, aɖo kpexlẽ ɖe eƒe ame damiwo dome, eye eƒe aʋakɔ abi, abe alesi dzo binae ene. 
ISA.10.17	Israel ƒe kekeli azu dzo, eye eƒe kɔkɔetɔ la azu dzoƒaɖe ahabi eƒe aŋɔkawo kple ŋuwo le ŋkeke ɖeka dzi, eye wòafiã wo; 
ISA.10.18	agblẽ eƒe ave kple atibɔwo tso tu me vaseɖe tsrokpa dzi, eye wo nu ayi abe dɔnɔ ene; 
ISA.10.19	woate ŋu axlẽ eƒe avemeti susɔeawo, eye ɖevi ɖeka ade wo agbalẽ me.
ISA.10.20	Eye wòava me le ɣemaɣi be, Israel ƒe ame susɔeawo kple Yakob ƒe aƒe ƒe ame sisiwo magaɖo dzi ɖe amesi ƒo wo la ŋu azɔ o, ke boŋ woaɖo dzi ɖe Yehowa, Israel ƒe kɔkɔetɔ la ŋu le nyateƒe me. 
ISA.10.21	Ame susɔeawo atrɔ. Yakob ƒe ame susɔeawo atrɔ ɖe Mawu ŋusẽtɔ la ŋu. 
ISA.10.22	Elabena Israel, ne wò dukɔ le abe ƒutake ene hã la, ame mamleawo koe atrɔ ta me. Woɖo gbegblẽ, eye dzɔdzɔenyenye gbagba ɖi! 
ISA.10.23	Elabena Aƒetɔ, Yehowa Zebaot, ahe tsɔtsrɔ̃, si wòɖo kplikpaa la, ava anyigba blibo la dzi. 
ISA.10.24	Eyata ale Aƒetɔ, Yehowa Zebaot, gblɔ esi: Nye dukɔ, si le Zion, megavɔ̃ Asur, si tso ati, be yeaƒo woe, eye, wòka atizɔti dzi ɖe ŋuwò abe Egipte ene la o! 
ISA.10.25	Elabena ekpɔtɔ vie ko dziku la nu natso, eye nye dɔmedzoe natrɔ ɖe wo ŋu, ne woatsrɔ̃ wo. 
ISA.10.26	Yehowa Zebaot aɖe atam ɖe wo dzi, abe alesi wòƒo Midian le Oreb-kpe la gbɔ ene, eye eƒe atìkplɔ anɔ atsiaƒu dzi, abe alesi wòdoe ɖe dzi ɖe Egipte ŋu ene. 
ISA.10.27	Eye ava me le ɣemaɣi be, eƒe agba aɖe le wò abɔta kple eƒe kɔkuti le wò ko, eye kɔkuti la aŋe le amidada ta.
ISA.10.28	Eva dze Ayat dzi, eto Migron, eye wòva gblẽ eƒe nuwo ɖe Mixmas. 
ISA.10.29	Woto to dome mo, eye wotsi Geba dɔ. Rama dzo nyanyanya, Saul ƒe Gibea de afɔ du me! 
ISA.10.30	Galim-nyɔnuvi ɖo boboe; Laisa ƒu to anyi; nublanuitɔ enye Anatot! 
ISA.10.31	Madmena si, Gebim-tɔwo ɖe ato du me! 
ISA.10.32	Egbea ke wòadze aʋa ɖe Nob, eye wòanye eƒe asi ɖe Zion-nyɔnuvi ƒe to, Yerusalem ƒe togbe la ŋu. 
ISA.10.33	Kpo ɖa, Aƒetɔ, Yehowa Zebaot, atsɔ ŋɔdzidodo alã atilɔwo, atso esiwo de dzi bobobo, eye kɔkɔtɔwo amũ; 
ISA.10.34	woatso lãnu aƒo ave dodowo, eye ŋusẽtɔ la amũ Libanon aƒu anyi.
ISA.11.1	Eye atilɔ amie tso Isai ƒe atitakpo me, eye dzedze atso eƒe ke me atse ku. 
ISA.11.2	Eye Yehowa ƒe gbɔgbɔ, si nye nunya kple gɔmesese ƒe gbɔgbɔ, adaŋu dede kple ŋusẽ ƒe gbɔgbɔ, sidzedze kple Yehowa vovo ƒe gbɔgbɔ la, anɔ edzi. 
ISA.11.3	Yehowa vɔvɔ̃ ƒe nu anyo eŋu, madrɔ̃ ʋɔnu ɖe nusi eƒe ŋku le kpɔkpɔm la nu o, eye matso afia ɖe nusi eƒe to le sesem la nu o. 
ISA.11.4	Adrɔ̃ ʋɔnu na ame dahewo le dzɔdzɔenyenye me, eye woatso afia na anyigba dzi hiãtɔwo ɖe eteƒe; atsɔ eƒe nu me likplɔ aƒo ŋutasẽla la, eye woatso eƒe nu me gbɔgbɔ awu ame vɔ̃ɖi lae. 
ISA.11.5	Dzɔdzɔenyenye anye alidziblanu le eƒe ali, eye nyateƒe anye alidziblanu le eƒe aklito. 
ISA.11.6	Amegãxi ana alẽvi gbɔ, lãkle atsyɔ akɔ ɖe gbɔ̃vi gbɔ, nyivi, dzata kple nyi dami woana wo nɔewo gbɔ, eye ŋutsuvi suea ɖe akplɔ wo. 
ISA.11.7	Nyinɔ kple sisiblisinɔ woaɖu gbe, eye wo viwo atsyɔ akɔ ɖe afi ɖeka. Dzata aɖu gbe abe nyi ene. 
ISA.11.8	Ɖevi nono ate le ƒli ƒe do nu, eye ɖevi, si ɖi no la, aƒo asi ɖe dakpui ƒe do me. 
ISA.11.9	Womawɔ vɔ̃a ɖeke o, eye womahe gbegblẽ ava nye tonyigba kɔkɔe blibo la dzi o, elabena sidzedze Yehowa xa anyigba la dzi, abe alesi tsi yɔ atsiaƒu me ene.
ISA.11.10	Eye woava me le ɣemaɣi be, dukɔwo adi Isai ƒe ke, si nye aflaga li na anyigba dzi dukɔwo la yome, eye eƒe gbɔɖemeƒe anye atsyɔ̃. 
ISA.11.11	Eye woava me le ɣemaɣi be, Aƒetɔ la ado eƒe asi ɖa zi evelia, ne wòaxɔ eƒe dukɔ mamlea, si kpɔtɔ ɖi la, aƒle tso Asur, Egipte, Patros, Kus, Elam, Sinear, Xamat kple atsiaƒu me ƒukpowo dzi. 
ISA.11.12	Akɔ aflaga dzi na dukɔwo, eye wòaƒo Israel ƒe amesiwo woava de gbe kple Yuda-nyɔnu, siwo wokaka hlẽ la nu ƒu tso anyigba ƒe go eneawo dzi. 
ISA.11.13	Efrayim ƒe ŋuʋaʋã nu atso, eye woatsrɔ̃ Yuda ƒe ketɔwo. Efrayim mana ŋu Yuda o, eye Yuda maxaxa Efrayim ɖo o. 
ISA.11.14	Woadzo ɖe abɔta na Filistitowo le ƒu gome, eye woaƒo ƒu aɖaha ɣedzeƒeviwo, woake asi ɖe Edom kple Moab ŋu, eye Amon-viwo aɖo to wo. 
ISA.11.15	Yehowa ana Egipte-ƒu la ƒe ado namie, eye anyẽ eƒe asi ɖe tɔsisi la dzi le eƒe ya sesẽ me, eye wòamãe ɖe tonu adre me, ale be woano atokota me atsoe. 
ISA.11.16	Eye wòanye ma tata na eƒe dukɔ ƒe ame mamlea, siwo akpɔtɔ tso Asur, abe alesi wònɔ na Israel, esime wòʋu tso Egipte-nyigba dzi la ene.
ISA.12.1	Ɣemaɣi la àgblɔ bena: Mekafu wò, Yehowa, elabena edo dɔmedzoe ɖe ŋunye, ke wò dɔmedzoe nu fa, eye nève nunye. 
ISA.12.2	Kpɔ ɖa, Mawu enye nye xɔname, dzi le ƒonye, nyemavɔ̃ o; elabena nye ŋusẽ kple nye hadzidzi enye Yehowa, ẽ, Yehowa, eye eya zu nye xɔname! 
ISA.12.3	Eye miadu tsi le xɔname ƒe vudowo me kple dzidzɔ 
ISA.12.4	ahagblɔ le ɣemaɣi be: Mikafu Yehowa, miyɔ eƒe ŋkɔ, miɖe eƒe nuwɔwɔwo fia le dukɔwo dome, miɖe gbe ƒãe be, eƒe ŋkɔ de dzi. 
ISA.12.5	Midzi ha na Yehowa, elabena ewɔ nu klitsuwo; woanya esia le anyigba blibo la dzi. 
ISA.12.6	Zion-nɔla, kpɔ dzidzɔ, eye natso aseye, elabena Israel ƒe kɔkɔetɔ la tri akɔ le dowò me.
ISA.13.1	Nya, si Yesaya, Amoz vi la, kpɔ ɖe Babel ŋu enye si: 
ISA.13.2	Mitu aflaga ɖe to ƒeƒle la ta me, mido ɣli yɔ wo, mimiã asi wo, ne woage ɖe amegãwo ƒe du la me! 
ISA.13.3	Medɔ nye ame kɔkɔewo, meyɔ nye kalẽtɔwo, nye aseyetsolawo kple adegbeƒolawo ɖe nye dɔmedzoe la ŋu. 
ISA.13.4	Miƒu to anyi, zi le ɖiɖim le towo dzi abe dukɔ geɖewo tɔ ene; fiaɖuƒewo kple anyigba dzi dukɔ, siwo kpe ta la ƒe howɔwɔ le ɖiɖim. Yehowa Zebaot le aʋakɔwo xlẽm! 
ISA.13.5	Wotso anyigba didi dzi, tso dziƒo ƒe mlɔenu, Yehowa kple eƒe dziku ƒe dɔwɔnuwo, ne woagblẽ anyigba blibo la. 
ISA.13.6	Mifa avi, elabena Yehowa ƒe ŋkeke la tu aƒe, egbɔna abe ŋusẽkatãtɔ ƒe nugbegblẽ ene. 
ISA.13.7	Eyata asiwò katã ado agblɔ, eye amegbetɔwo ƒe dziwo katã alólo gbanaa. 
ISA.13.8	Dzidzi ƒo wo, nutsoame kple veve lé wo, eye wole ku lém abe nyɔnu dzivi ene; wofa ŋku ɖe wo nɔewo dzi gã, eve woƒe mo le vem hẽ!
ISA.13.9	Kpɔ ɖa, Yehowa ƒe ŋkeke dziŋɔ la gbɔna, dziku kple dɔmedzoe heliheli, ne wòado gbegbe anyigba la, eye woatsrɔ̃ nuvɔ̃wɔlawo ɖa le edzi. 
ISA.13.10	Elabena dziƒoɣletiviwo kple woƒe avũ kple avũtɔwo mana woƒe kekeli naklẽ o, ne ɣe dze la, ado viviti, eye ɣleti mana eƒe kekeli naɖi o. 
ISA.13.11	Matu xexeame ƒe vɔ̃ɖiwɔwɔ kple ame vɔ̃ɖiwo ƒe vodada ŋu fe na wo, mana dadalawo ƒe dada nu natso, eye mate ŋutasẽlawo ƒe adegbeƒoƒo ɖe to. 
ISA.13.12	Mana amegbetɔ nave abe sika nyuitɔ ene, eye ame kodzogbea abe Ofir-sika ene. 
ISA.13.13	Eyata matsɔ Yehowa Zebaot ƒe dzikudodo kple eƒe dɔmedzoedogbe ana dziƒo nadzo kpekpekpe, eye anyigba naʋuʋu le enɔƒe. 
ISA.13.14	Ava me na wo abe sãde, si wonyã ɖe nu, kple alẽ, siwo amea ɖeke mele wo nu o la ene; amesiame atu ta eƒe dukɔ gbɔ, eye amesiame asi ayi eƒe anyigba dzi. 
ISA.13.15	Woada nu amesi ke woakpɔ, eye amesi ke asi tu la, atsi yi nu; 
ISA.13.16	woaxlã wo viwo ɖe nu le wo ŋku me, woaha woƒe aƒewo, eye woade asi wo srɔ̃wo ŋu.
ISA.13.17	Kpɔ ɖa, made adã Mediatɔwo ƒe ta me ɖe wo ŋu, amesiwo mebua klosalo o, eye sika medzroa wo o; 
ISA.13.18	woƒe dawo tea ɖekakpuiwo, womekpɔa nublanui na fu nɔdɔmee o, eye woƒe ŋkuwò mevea ɖeviwo nu o. 
ISA.13.19	Ale woava me na Babel, si nye fiaɖuƒewo ƒe nu vevi kple Kaldea-tɔwo ƒe adegbeƒoƒo kple atsyɔ la, abe alesi Mawu trɔ Sodom kple Gomora bu anyi ene. 
ISA.13.20	Womatso aƒe ɖe afima akpɔ o tegbee, eye wòatsi anyi aƒedoe tso dzidzime yi dzidzime, Arabiatɔwo matu agbadɔ ɖe afima o, eye lãkplɔviwo mana lãwo natsyɔ akɔ ɖe afima o; 
ISA.13.21	gbemelãwo atsyɔ akɔ ɖe afima, eye favieʋuto ayɔ woƒe xɔwo me, golowo atso aƒe ɖe afima, eye azizãwo aɖi adzra le afima. 
ISA.13.22	Gbevũwo axlã le woƒe dziƒoxɔwo me kple amegãxiwo le woƒe agbeɖuɖu ƒe fiasãwo me. Woƒe ɣeyiɣi tu aƒe, eye woƒe ŋkeke mahe ɖe megbe o.
ISA.14.1	Elabena Yehowa ave Yakob nu, eye wòagatia Israel ahakplɔ wo aɖo woƒe anyigba dzi, du bubu me tɔwo akpe ɖe wo ŋu, eye woaku ɖe Yakob ƒe aƒe la ŋu. 
ISA.14.2	Woakplɔ dukɔwo ayi wo teƒee, eye woazu Israel ƒe aƒe la tɔ anye dɔlaŋutsuwo kple dɔlanyɔnuwo le Yehowa ƒe anyigba la dzi; ale woalé amesiwo ɖe aboyo wo la, eye woaɖu amegã ɖe woƒe ŋutasẽlawo dzi.
ISA.14.3	Eye ava me le gbesigbe Yehowa ana gbɔdzɔe wò tso wò fuɖeɖewo kple hiãkakawo kpakple dɔ sesẽ, siwo wotsɔ do kluvi wò me la, 
ISA.14.4	be ado hamelo sia ɖa ɖe Babel-fia ŋu agblɔ bena: Funyafunyawɔwɔ nu tso, eye ŋutasesẽ wu enu! 
ISA.14.5	Yehowa ŋe ame vɔ̃ɖiwo ƒe ati, dziɖulawo ƒe atikplɔ, 
ISA.14.6	si ƒo dukɔwo le dziku me atraɖi, si te anyigba dzi dukɔwo ɖe anyi le dɔmedzoe me heti wo yome madzudzɔmadzudzɔe la. 
ISA.14.7	Anyigba blibo la gbɔ ɖe eme bɔkɔɔ, wode asi aseyetsotso me. 
ISA.14.8	Sesewuwo kple Libanon ƒe sedertiwo le dzidzɔ kpɔm ɖe ŋuwò be. Esime nèmlɔ anyi kpaa la, mia lãlawo megaho ɖe mia ŋu kpɔ o. 
ISA.14.9	Tsieƒe le to me ʋi dzo nyanyanya le ŋkuwò me, le esi neva do goe la ta; enyɔ ŋɔli, siwo nye anyigba dzi ŋusẽtɔwo katã le ŋkuwò me, ena dukɔwo ƒe fiawo katã tso le woƒe fiazikpuiwo dzi. 
ISA.14.10	Wo katã wòxɔ dzi gblɔ na wò bena: „Wò ha egbɔdzɔ abe míawo ke ene, ezu abe miawo ene. 
ISA.14.11	Wò atsyɔ̃ kple wò saŋkuwo ƒe ɖiɖi yi tsieƒe, wotsɔ nyẽwo ɖo aba na wò, eye ŋɔwo tsyɔ dziwò. 
ISA.14.12	Wò ŋukeɣletivi, agudzevi, ale nège tso dziƒo enye si! Wò, amesi te dukɔwo ɖe anyi, woƒo wò ƒu anyigba! 
ISA.14.13	Egblɔ le wò dzi me be: Malia dziƒo, mali nye fiazikpui ɖe Mawu ƒe ɣletiviwo ta me, eye mabɔbɔ nɔ takpeto la dzi le anyiehe kekeake; 
ISA.14.14	malia alilikpowo ta me, eye mia kple dziƒoʋĩtɔ la mianɔ tasɔsɔ me. 
ISA.14.15	Ke woatutu wò aƒu tsieƒe, ɖe aʋli doblukɔ tsiɖitsiɖi la me. 
ISA.14.16	Amesiwo kpɔ wò la, aɖe ŋku ɖe wò, agaɖe ŋku ɖe wò ʋuu agblɔ bena: Ŋutsu, si na anyigba dzo nyanyanya, eye wòʋuʋu fiaɖuƒewo la, nye esia? 
ISA.14.17	Amesi wɔ xexeame wòzu gbegbe, gbã eƒe duwo ƒu anyi, eye mede asi le eƒe aboyomewo ŋu ɖo de aƒe o la, nye esia? 
ISA.14.18	Anyigba dzi dukɔwo ƒe fiawo katã la, wo katã wòmia anyi le bubu me, wo dometɔ ɖesiaɖe ɖe eƒe ɖiƒe. 
ISA.14.19	Ke wotsɔ wò ya ƒu gbe tso wò yɔdo gbɔ, abe atilɔ, si wotsɔ ƒu gbe, kple lã kuku, si wofanya kple afɔ la ene, eye ame tsiaʋa, siwo woda yii, eye woyi agu me kpewo gbɔ la, tsyɔ dziwò. 
ISA.14.20	Masɔ kple woamawo le yɔ me o; elabena ègblẽ wò anyigba, eye nèwu wò dukɔ. Womayɔ ame vɔ̃ɖiwo ƒe viwo ŋkɔ akpɔ o tegbee. 
ISA.14.21	Midzra wuƒe ɖo hena viawo le wo fofowo ƒe vodada ta. Womegatso, ne woaxɔ anyigba la, eye woatsɔ anyiglãgowo ayɔ xexeame o. 
ISA.14.22	Eyata Yehowa Zebaot be: Matso ɖe wo ŋu, Yehowa Zebaot be: Matsrɔ̃ ŋkɔ kple ame susɔeawo, viwo kple dzidzimeviwo ɖa le Babel ŋu. 
ISA.14.23	Yehowa Zebaot be: Matsɔe awɔ hlɔ̃madewo nɔƒe kple simee, eye matsɔ tsɔtsrɔ̃ ƒe abaya akplɔe.
ISA.14.24	Yehowa Zebaot ka atam be: Alesi mebu ɖe ta me la, nenema wòanɔ, eye alesi meɖo la, nenema woava mee 
ISA.14.25	Magbã Asur le nye anyigba dzi, eye mafanyae kple afɔ ɖe nye towo dzi, eƒe kɔkuti aɖe ɖa le wo ŋu, eye eƒe agba adzo ɖa le woƒe kɔʋu me. 
ISA.14.26	Esia nye ta me, si woɖo ɖe anyigba blibo la ŋu, eye esia nye alɔ, si wodo ɖe dzi ɖe dukɔwo katã ŋu. 
ISA.14.27	Elabena ne Yehowa Zebaot ɖo nu ɖe ta me la, ameka agble eme, eye ne edo eƒe alɔ ɖe dzi la, ameka agbugbɔe?
ISA.14.28	Gbe, siwo va le ƒe, si me fia Axaz ku la, wonye esi: 
ISA.14.29	Filisti-nyigba blibo la, meganɔ dzidzɔ kpɔm le esi ati, si ƒo wò la ŋe ta o! Elabena ƒli ado tso da ƒe ke me, eye eƒe kutsetse anye da toaʋala. 
ISA.14.30	Ame dahewo ƒe ame dahewo aɖu nu, eye hiãtɔwo anɔ anyi bɔkɔɔ, ke matsɔ dɔwuame awu wò ke, eye matsrɔ̃ wò ame susɔeawo. 
ISA.14.31	Agbo, fa avi; du, do ɣli: Filisti-nyigba blibo la, lolo gbanaa! Elabena dzudzɔ tso anyiehe gbɔna, eye amea ɖeke metsi megbe le eƒe aʋawɔlawo dome o. 
ISA.14.32	Eye aleke woahaɖo eŋu na dukɔwo ƒe ame dɔdɔwo ma? Yehowa tso Zion, eye eyae eƒe dukɔ ƒe hiãtɔwo asi atso.
ISA.15.1	Nya ɖe Moab ŋu. Vavãe, woaha Ar-Moab le zã, eye woatsrɔe! Vavãe, woaha Kir-Moab le zã, eye woatsrɔe! 
ISA.15.2	Dibon-nyɔnuvi yi nuxe ƒe avi fa ge, Moab le konyi fam le Neho kple Medeba ta me, wo katã wolũ ta kokoe, eye wolũ gewo katã. 
ISA.15.3	Wosa akpanya ɖe ali le eƒe kpɔdomewo, amesiame le konyi fam le eƒe xɔtawo kple ablɔwo me, eye aɖatsi le dodom yoyoyo. 
ISA.15.4	Xesbon kple Eleale le boboe dom, eye wose woƒe ɣli le Yahaz ke. Eyata Moab ƒe aʋawɔlawo ɖo ɣli, eye eƒe luʋɔ dzo kpekpekpe. 
ISA.15.5	Nye dzi le nu xam ɖe Moab ŋu, eya, si ƒe amewo si de Zoar kple Eglat etɔ̃lia ke; elabena wole avi fam le Luxit-to dzi mɔ la dzi; elabena konyifaɣli le ɖiɖim le wo ŋu le Xoronayim-mɔta. 
ISA.15.6	Elabena Nimrim ƒe tsiwo azu tagba, gbe aƒu, gbe fe aku, eye aŋgba manɔ anyi o. 
ISA.15.7	Eyata woatso woƒe kesinɔnu, siwo woƒo ƒu, kple nusiwo wodzra ɖo la, ato amutitɔʋu la dzi ayi. 
ISA.15.8	Elabena konyifaɣli kpe Moab ƒe liƒo ɖo, eƒe avifafa de Eglayim ke, eƒe avifafa de Beer-Elim ke! 
ISA.15.9	Elabena ʋu yɔ Dimon ƒe towo me fũ; elabena magahe dzɔgbevɔ̃e ava Dimon dzi, eye makplɔ dzata ade Moab ƒe ame sisiwo kple amesiwo kpɔtɔ ɖe anyigba la dzi.
ISA.16.1	Miɖo anyigbadziɖula ƒe alẽviwo ɖa tso Sela to gbegbe ɖe Zion-nyɔnuvi ƒe to la gbɔ! 
ISA.16.2	Moab-nyɔnuviwo anɔ abe xevi, si wonyã le atɔ me wòsi ene le Arnon ƒe tɔtsoƒe. 
ISA.16.3	De adaŋu, drɔ̃ ʋɔnu, na wò vɔvɔli nanɔ abe zã ene le ŋdɔkutsu dzatsɛ! Yia amesiwo wonyã de gbe, eye megaɖe ame sisiwo gɔme ɖe go o! 
ISA.16.4	Na Moab ƒe amesiwo wonyã de gbe la, nanɔ gbɔwò, eye nanye sitsoƒe na wo tso nugblẽla si me, vaseɖe esime ŋutasesẽ nu natso, tsɔtsrɔ̃ nawu enu, eye amefanyala nate ɖa le anyigba dzi! 
ISA.16.5	Eye woatsɔ amenuveve ali ke fiazikpuia ɖe, eye ʋɔnudrɔ̃laa ɖe anɔ edzi le Dawid ƒe agbadɔ me ɖikaa, amesi dia nya dzɔdzɔe yome, eye wòsea dzɔdzɔenyenye me.
ISA.16.6	Míese Moab ƒe dàda, alesi wòle asi tɔm akɔe vevie, eƒe dàda, eƒe dziku kple eƒe nu kpoloe ƒoƒo ɖe ya me. 
ISA.16.7	Eyata Moab afa avi ɖe Moab ŋu, eye wo katã woawu avi; miafa konyi ɖe Kir-Xareset ƒe weintsetse ŋu, eye nu ate mia ŋu. 
ISA.16.8	Elabena Xesbon-gblewo yrɔ, Sibma ƒe weinka, si ƒe tsetse nyuitɔwo ƒo dukɔwo ƒe amegãwo ƒu anyi, eye wode Yaezer ke heva bu ɖe gbegbe, eƒe alɔwo vu gbɔ atsiaƒu la! 
ISA.16.9	Eyata mala avi, abe alesi Yaezer le avi fam ɖe Sibma ƒe weinka ŋu ene, Xesbon kple Eleale, mafa nye adatsi ɖe mía dzi, le esi aʋaɣli dze miaƒe kutsetsegbeɣi kple nuŋeɣi me la ŋuti. 
ISA.16.10	Dzidzɔ kple vivisese nu tso le abɔwo me, eye womegale aseye tsom le dzidzɔ kpɔm le weingblewo me o; womegafiãa wein le weinfiãnu me o, eye metsi dzidzɔɣli nu. 
ISA.16.11	Eyata nye dɔkavi le gbe ɖem ɖe Moab ŋu abe ka-saŋku ene kple nye dɔme ɖe Kir-Xeres ŋu. 
ISA.16.12	Eye wòava me, ne Moab do ɖe nuxeƒe hele dagbadagbam, eye wòva eƒe kɔkɔeƒe, ne wòado gbe ɖa la, mate ŋui o. 
ISA.16.13	Esia nye nya, si Yehowa gblɔ ɖe Moab ŋu tsã. 
ISA.16.14	Azɔ ta Yehowa gblɔ be: Le ƒe etɔ̃ me tu-tutu abe agbatedɔwɔla ƒe ƒe ene la, maɖi gbɔ Moab ƒe ŋusẽ hekpe ɖe eƒe ameha gbogboawo ŋu, eye susɔea anɔ ʋee, manɔ nemi me hã o.
ISA.17.1	Nya ɖe Damasko ŋu: Kpɔ ɖa, woaɖe Damasko ɖa maganye du azɔ o, eye wòatrɔ zu anyiglãgo. 
ISA.17.2	Woagblẽ Aroer ƒe duwo ɖi woazu lãhawo to, woatsyɔ akɔ anyi ɖe afima, eye amea ɖeke maɖo voɖi na wo o. 
ISA.17.3	Efrayim ƒe mɔ̃ kple Damasko ƒe fiaɖuƒe nu ayi, eye Aram ƒe ame susɔeawo ƒe ŋusẽ anɔ abe Israel-viwo tɔ ene, Yehowa Zebaot ye gblɔe! 
ISA.17.4	Ava me le ɣemaɣi be, Yakob ƒe ŋusẽ ado agblɔ, eye ami ano le eƒe lã me. 
ISA.17.5	Anɔ abe alesi nuŋela léa ahɔ̃liti, eye eƒe asi ŋea bliwo ene, eye anɔ abe alesi wofaa bli dzɔdzɔe le Refaim-bali me ene. 
ISA.17.6	Kutsetse akpɔtɔ ɖe edzi hena nu dzɔdzɔe fɔlawo, abe alesi wogbea amitii ene, kutsetse eve alo etɔ̃ tsia eƒe ɖɔ mee, wo ame ene alo atɔ̃ nɔa ati tseku la ƒe alɔwo me, Yehowa Israel ƒe Mawu la gblɔe. 
ISA.17.7	Le ɣemaɣi la amegbetɔ atrɔ kɔ ɖe ewɔla ŋu, eye eƒe ŋkuwò akpɔ Israel ƒe kɔkɔetɔ la dzi ɖa; 
ISA.17.8	eye matrɔ kɔ ɖe vɔsamlekpui, siwo nye eƒe asinudɔwɔwɔwo la ŋu o, eye maɖe ŋku ɖe Asera kple ɣelegba, siwo eya ŋutɔ ƒe asi wo la o. 
ISA.17.9	Ɣemaɣi la woƒe du sesẽwo azu gbegbe, abe Xiwitɔwo kple Amoritɔwo ƒe aƒedo, siwo wogblẽ ɖi hesi le Israel-viwo nu la ene. 
ISA.17.10	Elabena èŋlɔ wò xɔxɔ ƒe Mawu la be, eye meɖo ŋu wò sitsoƒe ƒe agakpe la o; eyata nede agble nyowo, eye nèdo du bubu me tɔwo ƒe weinka ɖe wo me. 
ISA.17.11	Gbesigbe nedoe la, ètɔ kpɔ ɖe eŋu, eye esi ŋu ke la, èna wò nukuawo ƒo se, ke nuŋeɣi la ʋu ya le takpegbe kple veve heliheli segbe.
ISA.17.12	Alele, dukɔ geɖewo ƒe gbeɖeɖe, wole gbe ɖem abe atsiaƒu ƒe gbeɖeɖe ene! Dukɔwo ƒe ho wɔwɔ, wole ho wɔm abe tsi sesẽwo ƒe howɔwɔ ene! 
ISA.17.13	Dukɔwo le ho wɔm abe tsi geɖewo ƒe howɔwɔ ene, ke eblu ɖe wo ta, eye wòsi yi adzogedzogee, woɖe wo ɖe nu abe gbe ƒuƒu le ya nu le towo dzi kple yali le ahom nu ene. 
ISA.17.14	Ŋɔdzi li le fiẽnyi, eye hafi ŋu nava ke la, womegali o. Esia nye amesiwo da adzo mi la ƒe gome kple mia halawo ƒe dzidzenu.
ISA.18.1	Baba na anyigba, si le aʋala ƒom kpakpakpa le Kus ƒe tɔsisiwo ƒe go keme, 
ISA.18.2	anyigba, si dɔ amewo ɖo ɖe atsiaƒu dzi, eye wole aƒlaʋuwo me to tɔwo dzi! Mi dɔla ɖablɛwo, miyi dukɔ, si dzɔ atsu ƒlalu, eye eŋu zrɔ̃ dredredre la gbɔ, dukɔ, si wovɔ̃na dea didiƒe ke, dukɔ, si klitsu, eye wònyãa avuzi le ame dzi, dukɔ, si ƒe anyigba me tɔsisiwo to yi. 
ISA.18.3	Mi xexea me nɔlawo katã kple anyigbadzitɔwo, ne wotu aflaga ɖe towo dzi la, miakpɔe, eye ne woku kpẽ la, miasee! 
ISA.18.4	Elabena ale Yehowa gblɔ nam enye si: Manɔ nɔnyeƒe kpoo anɔ ekpɔm, ne ŋdɔkutsu le vevem heliheli, ne alilikpowo le zãmu dzam le nuŋeɣi ƒe dzoxɔxɔ me. 
ISA.18.5	Elabena hafi nuŋeɣi naɖo, ne seƒoƒowo nu yi, eye weintsetse gbogbowo zu ɖiɖiawo la, atsɔ hɛ gobɛ alã kaawo, aɖi aba wo ɖa, eye woaŋe wo. 
ISA.18.6	Woagblẽ wo katã ɖi na to dzi xe ƒonuwo kple anyigba dzi lãwo; xe ƒonuwo anɔ wo dzi le dzomeŋɔli, eye anyigba dzi lãwo katã anɔ wo dzi le vuvɔŋɔli. 
ISA.18.7	Ɣemaɣi la dukɔ, si dza atsu ƒlalu, eye eŋu zrɔ̃ dredredre, dukɔ, si wovɔ̃na le dea didiƒe ke, dukɔ, si klitsu, eye wònyãa avuzi le ame dzi, dukɔ, si ƒe anyigba me tɔsisiwo to yi la, ahe nunanawo vɛ na Yehowa Zebaot, ayi Yehowa Zebaot ƒe ŋkɔ ƒe nɔƒe, ayi Zion-to la gbɔ.
ISA.19.1	Nya ɖe Egipte ŋu. Kpɔ ɖa, Yehowa do alilikpo ɖidu gbɔna ɖe Egipte: Egipte legbawo dzo nyanyanya le eŋku me, eye dzi lolo ɖe dɔ me na Egipte 
ISA.19.2	Eye mado avu na Egipte kple Egipte, nɔvi kple nɔvi, havi kple havi, du kple du, fiaɖuƒe kple fiaɖuƒe, ne woawo ana kple wo nɔewo. 
ISA.19.3	Maɖe gbɔgbɔ le Egipte me keŋkeŋ, eye magblẽ eƒe tameɖoɖo me, eye woabia nu legbawo, dzotɔwo, ŋɔliyɔlawo kple afakalawo. 
ISA.19.4	Matsɔ Egipte ade asi na amegã sesẽa ɖe, eye fia sẽŋuta aɖu wo dzi, Aƒetɔ, Yehowa Zebaot, ye gblɔe! 
ISA.19.5	Tsi ano le atsiaƒu me, eye tɔsisi la amie aƒu kplakplakpla. 
ISA.19.6	Tɔsisiwo aʋẽ kũ, Egipte tɔʋuwo nu atso ahamĩe, eye aƒla kple ava ayrɔ. 
ISA.19.7	Gbeteƒe, siwo le Nil to, le Nil ƒe azizã nu kple nudodowo katã aƒu kplakplakpla, woaɖo ƒuƒu ɖe wo, eye wòmaganɔ anyi o. 
ISA.19.8	Tɔƒodelawo le nu xam, amesiwo katã ɖoa ƒu le Nil me la, wole konyi fam, eye nu te amesiwo kplɔa ɖɔ le towo me la ŋu. 
ISA.19.9	Ŋukpe lé amesiwo trea anazi kple amesiwo lɔ̃a aklala. 
ISA.19.10	Wogbã eƒe agunusɔtiwo, eye agbatedɔwɔlawo katã le nu xam. 
ISA.19.11	Bometsilawo ɖeɖe sɔŋ nye Zoan-amegãwo, Farao ƒe adaŋudela nyanuwo; wodo lã woƒe adaŋudede. Aleke miagblɔ na Farao be: Nunyalawo ƒe vi menye, blemafiawo ƒe vi menye? 
ISA.19.12	Afika wò nunyalawo le, ne woatoe na wò, eye wòadze si nusi Yehowa Zebaot ɖo ɖe Egipte ŋu? 
ISA.19.13	Zoan-amegãwo zu bometsilawo, Nof-amegãwo flu wo ɖokui, amesiwo nye woƒe ƒomeawo ƒe dzogoekpewo na Egipte le nagbanagba kum. 
ISA.19.14	Yehowa de ŋuzitsɔame ƒe gbɔgbɔ wo me, ne woaflu Egipte le eƒe nuwɔwowo katã me, abe alesi ahamula nɔa ya mum le eƒe xeɖeɖe me ene. 
ISA.19.15	Ale nuwɔwɔa ɖeke mele Egipte, si ta kple asike, deʋaya kple keti nayi wɔwɔ ge o.
ISA.19.16	Ɣemaɣi la Egiptetɔwo anɔ abe nyɔnuwo ene, ŋɔ adzi wo, eye woadzo nyanyanya le Yehowa Zebaot ƒe asi, si wònyẽ ɖe wo ŋu la ŋuti. 
ISA.19.17	Yuda-nyigba azu ŋɔdzi na Egipte, eye ne woyɔ eŋkɔ le egbɔ la, adzo nyanyanya le Yehowa ƒe ta me, si wòɖo ɖe eŋu la ta. 
ISA.19.18	Le ɣemaɣi la du atɔ̃ anɔ Egipte-nyigba dzi, siwo agblɔ Kanaan-gbe, woaka atam na Yehowa Zebaot, eye woayɔ wo dometɔ ɖeka be dzɔdzɔenyenyedu. 
ISA.19.19	Ɣemaɣi la vɔsamlekpui anɔ Egipte-nyigba titina na Yehowa, eye dzesikpe anɔ eƒe liƒo dzi na Yehowa, 
ISA.19.20	si anye dzesi kple ɖaseɖiɖi na Yehowa Zebaot le Egipte-nyigba dzi, eye ne wodo ɣli na Yehowa le woƒe ketɔ, wo ta la, aɖo xɔnametɔ ɖe wo, amesi awɔ aʋa aɖe wo. 
ISA.19.21	Yehowa aɖe eɖokui afia Egiptetɔwo, eye Egiptetɔwo adze si Yehowa ɣemaɣi, woatsɔ akpedavɔsa kple nuɖuvɔsa asubɔe, woaɖe adzɔgbe na Yehowa, eye woawɔ edzi. 
ISA.19.22	Yehowa aƒo Egiptetɔwo, eye wòagahaya wo; elabena ne wòtrɔ ɖe eŋu la, ase woƒe kukuɖeɖe, eye wòahaya wo. 
ISA.19.23	Ɣemaɣi la mɔ tata atso Egipte ayi Asur; Asur ava Egipte, eye Egipte ayi Asur, eye Egipte kple Asur siaa woasubɔe. 
ISA.19.24	Ɣemaɣi la Israel anye etɔ̃lia akpe ɖe Egipte kple Asur ŋu ahanye yayra anɔ anyigba titina, 
ISA.19.25	eye Yehowa Zebaot ayrae agblɔ bena: Woayra wò, nye dukɔ Egipte kple nye asinudɔwɔwɔ Asur kpakple nye do menyinu Israel!
ISA.20.1	Le ƒe, si me Tartan va Asdod, esime Asur-fia Sargon dɔe ɖa, eye wòwɔ aʋa kple Asdod hexɔe la, 
ISA.20.2	ɣemaɣi Yehowa ƒo nu to Yesaya, Amoz vi la dzi bena: Yi natu akpanya le ali, eye naɖe atokotawo le wò afɔ. Tete wòwɔ nenema, eye wòɖe ama le afɔ ƒuƒlu le yiyim. 
ISA.20.3	Eye Yehowa gblɔ bena: Alesi nye dɔla Yesaya ɖe ama le afɔ ƒuƒlu le yiyim ƒe etɔ̃ sɔŋ la, dzesi kple kpɔɖeŋu wònye na Egipte kple Kus, 
ISA.20.4	nenema Asur-fia akplɔ Egipte ƒe aboyomewo kple Kus ƒe amesiwo wonyã de gbe la ayii, ɖekakpuiwo kple amegã ɖeɖiwo, woaɖe ama, anɔ afɔ ƒuƒlu, eye woƒe agɔnu atsi ƒeƒle; ŋukpe wònye na Egipte. 
ISA.20.5	Eye dzika atso wo ƒo, eye ŋu akpe wo ɖe Kus, si ŋu wole ŋu ɖom ɖo kple Egipte, si ta wole adegbe ƒom ɖo la ŋuti. 
ISA.20.6	Eye ƒuta sia nɔlawo agblɔ le ɣemaɣi bena: Kpo ɖa, ale wòzu na amesiwo ŋu miele ŋu ɖom ɖo la enye si, amesiwo míesi yi ɖaɖo, be woaɖe mí tso Asur-fia si me. Aleke miawo míawɔ asi?
ISA.21.1	Nya ɖe atsiaƒutagba ŋu: Egbɔna tso anyigba dziŋɔ dzi abe ahom le dziehe, si le tutum tso gbe dzi ene. 
ISA.21.2	Ŋutega sesẽa ɖe woɖe fiãm be: Amegɔmezɔla, zɔ ame gɔme; adzoblasu, ha nu! Elam, ho va; Media, ɖe to ɖe ŋu! Matsi eƒe hũɖeɖewo katã nu. 
ISA.21.3	Eyata nye ali tsom, eye veve ƒo ɖe dzinye abe nyɔnu dzivi ƒe vevesese ene. Nye ta me tɔtɔ, ale be nyemele nu sem o, eye dzi-dzi ƒom, ale be nyemele nu kpɔm o. 
ISA.21.4	Nye dzi le ya mum sagãsagã, dzidziƒoame ble fu lã me nam, wona fiẽ, si ŋu mele ŋu ɖom ɖo la, zu ŋɔdzi nam. 
ISA.21.5	Miɖo kplɔ̃, eye mikeke kuntruwo, miɖu nu, mino nu! Mi amegãwo, mitso, ne miasi ami na akpoxɔnu! 
ISA.21.6	Elabena ale Aƒetɔ la gblɔ nam enye si: Yi naɖo gbetakpɔ la, ne wòato nusi wòkpɔ. 
ISA.21.7	Eye ne ekpɔ sɔɖolawo ƒe ha le eveve, tedzi-dolawo kple kposɔdolawo la, wòaƒu to anyi vevie, 
ISA.21.8	ahade gbe abe dzata ene be: Aƒetɔ, metsi tre ɖe nye dzɔƒe la ɖaa le ŋkeke me, eye metsi dzɔƒe la le zã blibo la me, 
ISA.21.9	tete ŋutsu sɔdolawo gbɔna hele gbɔgblɔm be: Babel mũ, emũ, eye wogbã eƒe legbawo katã ƒu anyi. 
ISA.21.10	Nye amesiwo wogbã gudugudu, nye lugboƒeviwo, nya, si mese tso Yehowa Zebaot, Israel ƒe Mawu la gbɔ la, meto na mi.
ISA.21.11	Nya ɖe Duma ŋu: Woyom tso Seir be. Dzola, zã gbɔ tsɔa? Dzola, zã gbɔ tsoa? 
ISA.21.12	Dzola be: Ŋkeke kple zã sia gbɔna ne miehe, yewoabia la, migava ne miabia!
ISA.21.13	Nya ɖe Arabia ŋu: Mi Dedantɔwo ƒe asihawo, mitsi ave me da le Arabia! 
ISA.21.14	Mi Tema-nyigbadzitɔwo, mitso tsi yi ɖakpe ame tsikɔwuwo, mitso nuɖuɖu ɖakpe ame sisiwoe! 
ISA.21.15	Elabena yi nu wòsi le; yi, si wodi, kple ɖa, si me wovu, kpakple aʋa ƒe nyanyrã nu wòsi le. 
ISA.21.16	Elabena ale Aƒetɔ la gblɔ nam enye si; Le ƒe ɖeka me tututu abe agbatedɔwɔla ƒe ƒe ene la Kedar ƒe ŋusẽwo katã nu ayi, 
ISA.21.17	eye Kedar-viwo ƒe aʋawolawo ƒe dati susɔeawo ƒe xexlẽme azu ʋee; elabena Yehowa. Israel ƒe Mawu la, ye gblɔe!
ISA.22.1	Nya ɖe ŋutegabalime la ŋu: Nya ka dzo, be mi katã miede xɔta? 
ISA.22.2	Wò, howɔwɔ kple ʋunyaʋunya ƒe ɖu; wò, mɔ̃ tsoaseye! Wò ame kukuwo la, menye yi woda wo o, eye menye aʋa me wotsi o; 
ISA.22.3	wò tatɔwo katã si, wobla wo ɖa matsɔmatsɔe, wode ga wò amewo katã, esi wòsi yi didiƒe ke hã 
ISA.22.4	Eyata mebe: Miɖe ko ɖa le ŋunye, ne mafa avi vevie, migaƒo ɖu ɖe nunye, be yewoafa akɔ nam le nye dukɔ ƒe vinyɔnu tsɔtsrɔ̃ la ŋuti o. 
ISA.22.5	Elabena Aƒetɔ, Yehowa Zebaot he ʋunyaʋunya, tsɔtsrɔ̃ kple toto ƒe ŋkeke va ŋutegabali la me; wowlu gliwo te, eye ɣlikpɛ ɖi ɖo ɖe to la gbɔ. 
ISA.22.6	Elam kpla daku, eye tasiaɖam, siwo ame ya, kple sodolawo kpe ɖe eŋu; Kir klo nu le akpoxɔnu ŋu. 
ISA.22.7	Ale tasiaɖamwo yɔ wò bali nyuitɔwo me, eye sodolawo dze aʋa ɖe wò agbowo ŋu. 
ISA.22.8	Eklo avɔ le Yuda dzi, eye nètsa ŋu na avexɔ ƒe aʋawɔnuwo gbemagbe. 
ISA.22.9	Miekpo be, Dawid ƒe du la ƒe gbagbãƒewo so gbɔ, eye mieƒo anyigbeta ƒe tsiwo nu ƒu; 
ISA.22.10	miexlẽ Yerusalem-xɔwo, eye miegbã xɔawo, be miatsɔ ali ke gliawoe. 
ISA.22.11	Eye miede tsiʋe ɖe gli eveawo dome na ta xoxo la me tsiwo; ke mietrɔ kɔ ɖe amesi wɔe la ŋu o, eye mielé ŋku ɖe amesi wɔe tso gbaɖegbe ke la ŋu o. 
ISA.22.12	Ɣemaɣi la Aƒetɔ, Yehowa Zebaot, yɔ ame hena avifafa, konyifafa, talulũ kple akpanyatata; 
ISA.22.13	ke agbeɖuɖu kple dzidzɔkpɔkpɔ li: wole nyi wum, wole ale tsom, wole lã ɖum, eye wole wein nom! Mina míaɖu nu, eye míano nu, elabena etsɔ miele kuku ge! 
ISA.22.14	Ke Yehowa Zebaot gblɔ ɖe to me nam be: Womatsɔ vodada sia ake mi akpɔ o, vaseɖe esime miaku! Aƒetɔ, Yehowa Zebaot, ye gblɔe!
ISA.22.15	Ale Aƒetɔ, Yehowa Zebaot, gblɔ esi: Tso, nayi nuwo dzikpɔla Sebna, amesi lé aƒea nu la gbɔ. 
ISA.22.16	Nukae le asiwò le afi, eye amekae li na wò le afi, hafi nèɖe yɔdo na ɖokuiwò ɖe afi, eɖe yɔdo ɖe kɔkɔƒe, eye nèwɔ nɔƒe na ɖo-kuiwò ɖe agakpe me? 
ISA.22.17	Kpɔ ɖa, Yehowa ada wò ɖa, abe alesi ŋutsu ɖaa nu ɖae ene, eye wòavà wò goŋgoŋ, 
ISA.22.18	eye woaŋlɔ wò kotikoti abe nu mligoe ene aɖo ɖe anyigba, si keke le goawo kple eve me la dzi. Afima naku ɖo, eye afima wò tasiaɖam nyuiawo atsi, wò, amesi nye wò aƒetɔ ƒe aƒe ƒe ŋukpe la! 
ISA.22.19	Maɖe wò le wò do nu, eye matutu wò ɖa le nowòƒe.
ISA.22.20	Eye woava me le ɣemaɣi be, mayɔ nye dɔla Elyakim, Xilkiya vi, 
ISA.22.21	maɖo wò awu nɛ, eye matsɔ wò alidziblanu abla ali dzi nɛ, matso wò dziɖuɖu ade asi ne, eye wòanye fofo na Yerusalem-tɔwo kple Yuda ƒe aƒe la. 
ISA.22.22	Matsɔ Dawid ƒe aƒe la ƒe safui aɖo abɔta nɛ, aʋui, eye amea ɖeke madoe o; adoe, eye amea ɖeke maʋui o! 
ISA.22.23	Maƒoe ɖe teƒe sesẽ abe tsyoti ene, eye wòazu bubufiazikpui na fofoa ƒe aƒe. 
ISA.22.24	Eye fofoa ƒe aƒe hahoo blibo la aku ɖe eŋu, viwo kple tɔgbuiyɔviwo kple nu kpotoekpotoewo katã, tso agbanuwo dzi vaseɖe goenuwo katã dzi. 
ISA.22.25	Yehowa Zebaot be: Le ɣemaɣi la tsyoti, si woƒo ɖe teƒe sesẽ la, agli, aŋe, age adze anyi, eye agba, si le eŋu la, akaka gbẽ; elabena Yehowa ye gblɔe!
ISA.23.1	Nya ɖe Tiro ŋu: Mi Tarsis-ʋukulawo, mifa avi, elabena etsrɔ̃, aƒea ɖeke megali o, eye tɔtrɔgbɔ megali o! Wosee le Kititɔwo ƒe anyigba dzi. 
ISA.23.2	Mi ƒutatɔwo, Zidon-sitsalawo, amesiwo toa atsiaƒu dzi, eye woyɔa dua me taŋ la, miaƒe nu netsi te! 
ISA.23.3	Wotso Sixor ƒe nukuwo kple Nil ƒe agblemenuwo va me, eye wòzu dukɔwo ƒe asiɖiƒe. 
ISA.23.4	Zidon, ŋu nekpe wò, elabena atsiaƒu, atsiaƒu ƒe mɔ̃ sesẽ gblɔ be: Fu meɖum o, nyemedzi vi o, eye nyemenyi ɖekakpuiwo kple ɖetugbiwo wotsi o. 
ISA.23.5	Ne nya la de Egipte la, woadzo nyanyanya le Tiro ƒe nya la ta. 
ISA.23.6	Miyi Tarsis, mifa avi, mi ƒutatɔwo! 
ISA.23.7	Miaƒe dzidzɔdu, si dzɔ tso blema ke la, nye esia? Woƒe afɔwo kɔe yi didiƒe, ne wòadanye amedzro le afima. 
ISA.23.8	Amekae ɖo esia ɖe Tiro, si ɖaa fiakuku na ame la ŋu? Eƒe asitsalawo nye amegãwo, eye eƒe nudzralawo nye ame ŋkutawo le anyigba dzi. 
ISA.23.9	Yehowa Zebaot ɖoe ɖe ta me be, yeaɖi gbɔ atsyɔ̃ɖoɖowo katã ƒe dàda, eye yeaklo bubu le ame ŋkutawo ŋu le anyigba dzi. 
ISA.23.10	Gbagba ɖe wò anyigba dzi abe Nil ene, wò Tarsis-nyɔnuvi, alidziblanua ɖeke megali o! 
ISA.23.11	Edo eƒe alo ɖe atsiaƒu ŋu, eʋuʋu fiaɖuƒewo, Yehowa de se ɖe Kanaan ŋu, ne wòatsrɔ̃ eƒe mɔ̃ sesẽwo, 
ISA.23.12	eye wògblɔ bena: Màgatso aseye o, wò Zidon-ɖetugbi, si wogblẽ; tso, nayi Kititɔwo gbɔ, màkpɔ gbɔdzɔe le gama hã o. 
ISA.23.13	Kpo ɖa, Asur tso Kaldeatɔ, siwo meganye dukɔ o la ƒe anyigba na gbedzilãwo; wotu xɔ tsralawo, eye wogbã woƒe fiasãwo wozu glikpo. 
ISA.23.14	Mi Tarsis-ʋukulawo, mifa avi, elabena wogblẽ miaƒe mɔ̃ sesẽ la.
ISA.23.15	Eye ava me le ɣemaɣi be, ŋku adzo le Tiro dzi ƒe blaadre sɔŋ abe fia ƒe ƒe ene. Le ƒe blaadre megbe la ava me na Tiro, abe alesi wodzia gbolohae ene be: 
ISA.23.16	Wò gbolo, si woŋlɔ be, tso kasaŋku natsa le dua me godoo; ƒo saŋku nyuie, dzi ha geɖe, ne woagaɖo ŋku dziwò! 
ISA.23.17	Le ƒe blaadre megbe la Yehowa agaɖo ŋku Tiro dzi, eye wòagatrɔ ɖe eƒe gboloho ŋu, eye woawo gbolo kple anyigba dzi fiaɖuƒe, siwo katã le xexea me. 
ISA.23.18	Ke eƒe viɖe kple gboloho ŋu akɔ na Yehowa; womali koe o, eye womafi ɖo gleglegle o, ke boŋ eƒe adzododo anye amesiwo le Yehowa ŋku me la tɔ, ne woaɖu nu aɖi ƒo, eye woata ava nyuiwo.
ISA.24.1	Kpɔ ɖa, Yehowa aɖi gbɔlo anyigba, eye wòagblẽe, atrɔ eƒe ŋku me abu anyi, eye woaka edzi nɔlawo ahlẽ. 
ISA.24.2	Eye woava me na dukɔ abe nunɔla ene, dɔlaŋutsu abe eƒe aƒetɔ ene, dɔlanyɔnu abe eƒe aƒenɔ ene, nuƒlela abe nudzrala ene, agbanatɔ abe agbanadola ene, eye fenyila abe fetɔ ene. 
ISA.24.3	Woaɖi gbɔlo anyigba ƒiaƒiaƒia, eye woahae keŋkeŋ, elabena Yehowa gblɔ nya sia. 
ISA.24.4	Anyigba le nu xam, eye wòyrɔ; nu te xexeame ŋu, eye wòlé akpɔ; nu te anyigba dzi dukɔwo ƒe bubumewo ŋu. 
ISA.24.5	Wogblẽ kɔ ɖo na anyigba to edzi nɔlawo dzi, elabena woda seawo dzi, wòto vo ɖe ɖoɖoawo ŋu, eye wotu nubabla mavɔ la. 
ISA.24.6	Eyata fiƒode le anyigba ɖum, eye edzi nɔlawo akpɔe ɖe enu. Eyata anyigbadzitɔwo afia kolikoli, eye amegbetɔ ʋeea ɖewo kɔe asusɔ. 
ISA.24.7	Wein yeye ano ƒiaƒiaƒia, weinka ayra, eye amesiwo katã ƒe dzi kpɔa dzidzɔ la, aɖu tse. 
ISA.24.8	Asíʋuiwo ƒe vivisese nu tso, dzidzɔkpɔlawo ƒe howɔwɔ se ɖo, eye kasaŋkuwo ƒe vivisese nu tso. 
ISA.24.9	Womaga-dzi ha ɖe wein-nono ŋu o, eye aha muame ave heliheli na enolawo. 
ISA.24.10	Wogbã du ɖiƒeƒle la, wotu xɔwo katã ƒe ʋɔwo, eye wo me yiyi meli o. 
ISA.24.11	Wole konyi fam ɖe wein ŋu le ablɔwo me, dzidzɔwo katã nu yi, vivisesewo bu le anyigba dzi. 
ISA.24.12	Du la zu aƒedo, eye wogbã agbo la wòzu glikpo. 
ISA.24.13	Elabena alea wòanɔ le anyigba dzi le dukɔwo dome, abe alesi wogbea amititsetse kple alesi woxaa nu mlɔea, ne weinxaxa nu va yi ene.
ISA.24.14	Ame kemeawo kɔ woƒe gbe dzi le aseye tsom le ƒu gome le Yehowa ƒe gãnyenye ta be: 
ISA.24.15	Eyata mikafu Yehowa le ɣedzeƒe kple Yehowa, Israel ƒe Mawu la ƒe ŋkɔ le ƒukpowo dzi! 
ISA.24.16	Míese hadzidzi tso anyigba ƒe mlɔenu be: Woakafu ame dzɔdzɔewo! Ke nyea megblɔ be: Nye nublanuitɔ, baba nam! Adzodalawo le nu ham, nuhaha dzi adzodalawo le! 
ISA.24.17	Mi anyigbadzitɔwo, ŋɔdzi, ʋe kple mɔ̃ka le mia dzi va ge! 
ISA.24.18	Eye amesi ase ŋɔdzi ŋkɔ asi la, age adze ʋe me, eye amesi ado le ʋe me la, mɔ̃ka aɖee. Elabena woʋu dzimefesrewo, eye anyigba ƒe agunu le dzodzom kpekpekpe. 
ISA.24.19	Anyigba fe kpla, anyigba wó kpla, anyigba le ʋuʋum keɖekeɖe; 
ISA.24.20	anyigba le ya mum abe ahamula ene, eye wòle nyenyem ʋakaʋaka abe ahamaka ene, elabena eƒe dzidadawo do agba ɖe edzi; adze anyi, eye magafɔ o.
ISA.24.21	Eye woava me le ɣemaɣi be, Yehowa ahe to na dziƒoʋakɔwo le dzi me kple anyigba dzi fiawo le anyigba dzi. 
ISA.24.22	Woaƒo wo nu ƒu abe gatɔwo ene ɖe do me, eye woatu gaxɔ ɖe wo nu, eye le ɣeyiɣi geɖe megbe hafi woaɖo ŋku wo dzi. 
ISA.24.23	Du akpe ɣleti, eye ɣe ƒe mo atsi dã, elabena Yehowa Zebaot ɖu fia le Zion-to la dzi kple Yerusalem, eye atsyɔ̃ɖoɖo le eƒe ame tsitsiwo ŋku me.
ISA.25.1	Yehowa, nye Mawu nènye, mado wò ɖe dzi, eye makafu wò ŋkɔ! Elabena èwɔ nukunuwo, wò gbaɖegbe tameɖoɖowo nye nyateƒe, eye wometrɔna o! 
ISA.25.2	Elabena èna du la zu anyiglãgo, eye mɔ̃ sesẽ la zu glikpo, du bubu me towo ƒe fiasã maganye du o, eye womagatui akpɔ gbeɖegbeɖe o. 
ISA.25.3	Eyata dukɔ nyanyrãwo ade bubu ŋuwò, eye dukɔ sesẽwo ƒe duwo avɔ wò. 
ISA.25.4	Elabena mo sesẽ nènye na ame beliwo, mɔ̃ sesẽ nènye na ame dahewo le woƒe hiã me; sitsoƒe nènye tso dziya nu kple vɔvɔli tso ŋdɔkutsu nu; elabena ŋutasẽlawo ƒe gbɔgbɔ fuxefuxe le abe dziyae le ƒoƒom ɖe gli ŋu ene. 
ISA.25.5	Ete du bubu me towo ƒe nyanyrã ɖe to abe ŋdɔkutsu le kuɖiɖinyigba dzi ene; etsi ŋutasẽlawo ƒe aseyetsoha nu, abe alesi alilikpowo ƒe vɔvɔli tsia ŋdɔkutsu nu ene.
ISA.25.6	Eye Yehowa Zebaot atsɔ nuɖuɖu damiwo kple wein, siwo ɖo ƒã la, atu aglo na dukɔwo katã ɖe to sia dzi; nuɖuɖuawo da ami, eye ƒuto me mi le wo me, weinawo ɖo ƒã, eye wo me dza. 
ISA.25.7	Eye woade avɔ, si tsyɔ dukɔwo katã dzi, kple nutsyɔnu, si tsyɔ anyigba dzi dukɔwo katã dzi la ɖa le to sia dzi. 
ISA.25.8	Ami ku saɖagatsi tegbee, eye Aƒetɔ Yehowa atutu aɖatsi ɖa le ŋkuwò katã me, eye woaɖe eƒe dɔlawo ƒe ŋukpe ɖa tso anyigba blibo la dzi. Elabena Yehowa ye gblɔe.
ISA.25.9	Ɣemaɣi woagblɔ bena: Kpɔ ɖa, mía Mawu, amesi ŋu míedo ŋu ɖo be, aɖe mi la, enye si; Yehowa, amesi ŋu míeɖo ŋu ɖo la, enye si! Mina miatso aseye, eye míakpɔ dzidzɔ le eƒe xɔname ŋu! 
ISA.25.10	Elabena Yehowa ƒe asi aɖiɖi ɖe to sia dzi, eye wòafanya Moab ɖe enɔƒe, abe alesi wofanyaa gbe ɖe agboti me ene; 
ISA.25.11	akeke abɔ me le eme, abe alesi tsiƒula kekea abɔ, be yeaƒu tsi ene; ke ate eƒe dàda kple eƒe ayedzesiwo ɖe to. 
ISA.25.12	Eye woagbã wò gli kɔkɔ sesẽwo aƒu anyi, abɔbɔ wò ɖe anyi, eye wòate wò ɖe ke me.
ISA.26.1	Ɣemaɣi woadzi ha sia le Yuda-nyigba dzi be: Du sesẽ le mía si, etsɔ eƒe xɔname wɔ gli kple ʋewo na mí. 
ISA.26.2	Miʋu agboawo, ne dukɔ dzɔdzɔe, si dzraa nyateƒe ɖo la, nage ɖe eme. 
ISA.26.3	Etsɔ ŋutifafa dzra amesi ƒe susu li ke la ɖo, elabena eɖo dzi ɖe ŋuwò. 
ISA.26.4	Miɖo dzi ɖe Yehowa ŋu ɖaa, elabena Yehowa, ẽ, Yehowa enye agakpe tegbee. 
ISA.26.5	Elabena eƒu kɔkɔƒenɔlawo anyi, ebɔbɔ ɖu kɔkɔ la ɖe anyi, ebɔbɔe vaseɖe anyigba ke, eye wòtee ɖe ke me. 
ISA.26.6	Afa fanya wo, ame dahewo ƒe afa kple hiãtɔwo ƒe afɔɖeɖe. 
ISA.26.7	Ame dzɔdzɔe ƒe toƒe to mo ɖeka, eta ame dzɔdzɔe ƒe mo wòdzɔ. 
ISA.26.8	Yehowa, míekpɔ ma na wò le wò ʋɔnudɔdrɔ̃wo ƒe mo dzi ke hã; wò ŋkɔ kple wò kafukafu dzro luʋɔwo. 
ISA.26.9	Ele nye luʋɔ dzrom le zã me, nye gbɔgbɔ hã le diwòm le menye; elabena ne wò ʋɔnudɔdrɔ̃wo va anyigba dzi la, xexeametɔwo srɔ̃a dzɔdzɔenyenye. 
ISA.26.10	Ne wòve ame vɔ̃ɖi nu la, mesrɔ̃a dzɔdzɔenyenye o, ke boŋ ewɔa nu vɔ̃ɖi le anyigba dzɔdzɔe dzi, eye meléa ŋku ɖe Yehowa ƒe gãnyenye ŋu o. 
ISA.26.11	Yehowa, wò alo le dzi, ke womelé ekpɔm o; woakpɔ ŋuʋaʋã ɖe dukɔ la ŋu, eye ŋu akpe wo, eye dzo afiã wò ketɔwo.
ISA.26.12	Yehowa, ana ŋuti fafa mí, elabena èwɔ míaƒe do wo katã de goe na mí. 
ISA.26.13	Yehowa, mía Mawu, ame geɖewo ɖu aƒetɔ ɖe mia dzi hekpe ɖe ŋuwò; wò ɖeɖe kple wò ŋkɔ ko míakafu! 
ISA.26.14	Ame kukuwo me gagbɔa agbe o, eye ŋɔliwo megafɔna o; eyata nèhe to na wo hetsrɔ̃ wo, eye nètsi woƒe ŋkɔwo katã nu. 
ISA.26.15	Ena dukɔ la dzi ɖe dzi, Yehowa, èna dukɔ la dzi de dzi, ède bubu ɖokuiwò ŋu, eye nèkeke anyigba ƒe liƒowo katã ɖe nu. 
ISA.26.16	Yehowa, wodi wò le hiã me, eye esi wò tohename va wo dzi la, wotrɔ woƒe dzi me nya wo ƒo ɖe anyi. 
ISA.26.17	Alesi ne funɔ ƒe vidzidzi tu aƒe wonoa togotogoe ƒom nɔa ɣli dom le veve sese ta la, Yehowa, nenema míenɔ le ŋkuwò mee. 
ISA.26.18	Míefɔ fu, eye míelé ku, ke tofloko ko míedzi: xoname meva na anyigba la o, eye amewo medzɔ ɖe xexea me o. 
ISA.26.19	Wò ame kukuwo agbɔ agbe, eye nye ame kukuwo afɔ ɖe tsitre! Minyɔ, mi ketu me tɔwo, eye mitso aseye, elabena miaƒe zãmu enye kekeli ƒe zãmu, eye anyigba aɖe ŋɔliwo ana.
ISA.26.20	Nye dukɔ, yi ɖe wò xɔgã me, eye nado ʋɔ ɖe ɖokuiwò nu, ɣla ɖokuiwò vie, vaseɖe esime dziku la nu nava yi. 
ISA.26.21	Elabena Yehowa ado tso enɔƒe, ne wòaxe anyigbadzitɔwo ƒe vodada ŋu fe na wo, anyigba aklo nu le eƒe ʋu dzi, eye magatsyɔ nu amesiwo wowu ɖe edzi la dzi o.
ISA.27.1	Ɣemaɣi la Yehowa atsɔ eƒe yi kpekpe gã sesẽ la ahe to na ʋɔ driba, si nye ɖa, si le sisim, kple ʋɔ driba, si nye da xatsaxatsa la, eye woawu boso le atsiaƒu me. 
ISA.27.2	Ɣemaɣi la midzi ha le weingble nyo la ŋu be. 
ISA.27.3	Nye Yehowa manye eŋu dzɔla, eye made tsii ɣesiaɣi, be naneke magawɔe o; madzɔ eŋu zã kple keli. 
ISA.27.4	Dzi mele kuyem o; ne makpɔ aŋɔkawo kple ŋuwò la, maho aʋa ɖe wo ŋu atɔ dzo wo katã; 
ISA.27.5	negbe ɖeko woava sim atso, eye woawɔ ŋutifafa kplim hafi, ŋutifafa ko woawɔ kplim hafi! 
ISA.27.6	Le ŋkeke, siwo gbɔna me la, Yakob ato ke, Israel adze, eye wòaƒo se, eye eƒe kutsetse ayɔ xexeame taŋ.
ISA.27.7	Ɖe wòƒo Israel, abe alesi wòƒo eƒolawo enea? Alo ɖe wòwui, abe alesi wowu ewulawo enea? 
ISA.27.8	Esi nènyã wo ɖa la, mèhe to na wo wòtso eme o; etsɔ wò ya ʋuɖuʋudu kplɔ wo ɖae le gbesigbe ɣedzeƒeya ƒo. 
ISA.27.9	Eyata alea ko woawɔ hafi atsɔ Yakob ƒe vodadawo akee, eye esia katã anye eƒe nuvowo ɖeɖeɖa ƒe kutsetse: be wòƒo vɔsamlekpui ƒe kpewo katã abe akalokpe gbagbã ene, eye Asera kple ɣelegbawo maganɔ anyi o. 
ISA.27.10	Elabena du sesẽ la tsi akogo, amenɔƒe ɖi aƒedo, eye wogblẽe ɖi abe gbegbe ene. Nyiviwo aɖu gbe le afima, woa-tsyo akɔ anyi ɖe afima, eye woaɖu eƒe alɔwo. 
ISA.27.11	Ne woƒe alɔwo ƒu la, woaŋe wo, nyɔnuwo ava ade dzo wo me; elabena dukɔ manyanu wonye. Eyata wo wɔla makpɔ nublanui na wo o, eye wo mèla mave wo nu o. 
ISA.27.12	Eye ava me le ɣemaɣi be, Yehowa atsa ali aƒo luwo tso tɔsisi la nu vaseɖe Egipte-tɔʋu la nu, eye woata mi ɖekaɖeka, mi Israel-viwo. 
ISA.27.13	Eye woava me be, woaku kpẽ gã la, eye amesiwo bu ɖe Asur-nyigba dzi kple amesiwo wonyã de gbe ɖe Egipte-nyigba dzi la, ava ado gbe ɖa le Yehowa ŋku me le to kokoe la dzi le Yerusalem.
ISA.28.1	Baba na Efrayim-hamulawo ƒe dàdafiakuku kple eƒe atsyɔ̃ ƒe seƒoƒo dzeani yɔyrɔ, si le weinmulawo ƒe bali wɔnu ta me! 
ISA.28.2	Kpɔ ɖa, nu sesẽ kako atso Aƒetɔ ta gbɔ ava abe dzikpe ƒe dzadza kple ahom gblẽnu ene; aƒoe aƒu anyi kple ŋusẽ, abe tsiɖɔɖɔ sesẽ ƒe gbagba ɖe anyi ene. 
ISA.28.3	Woafanya Efrayim-hamulawo ƒe dàdafiakuku kple alo; 
ISA.28.4	eye woava me na eƒe atsyɔ̃ ƒe seƒoƒo dzeani yɔyrɔ, si le bali wɔnu ta me la, abe gbotsetse, si ɖi, hafi dzomeŋɔli ɖo, esi, ne amea ɖe kpɔe la, mekpɔa ɖoa asi me hafi wòminɛ o la ene. 
ISA.28.5	Le ɣemaɣi la Yehowa Zebaot anye atsyɔ̃kuku kple ŋgoblanu dzeani na eƒe dukɔ susɔea; 
ISA.28.6	anye ʋɔnudɔdrɔ̃gbɔgbɔ na amesi le ʋɔnudɔdrɔ̃ nu kple ŋusẽ na amesiwo gbugbɔ aʋa ɖo ɖe agbo nu.
ISA.28.7	Ke wein le ya mum amesiawo hã, eye aha muame na wole yiyim sagãsagã. Aha muame le ya mum nunɔla kple nyagblɔɖila, wein toto ta me na wo, eye aha muame na wole yiyim sagãsagã; wole ya mum le nyagblɔɖi gbɔ, eye wole yiyim sagãsagã le afiatsotso gbɔ. 
ISA.28.8	Elabena xeɖeɖe ya kplɔ̃wo katã dzi fũ, ale be teƒea ɖeke megali o. 
ISA.28.9	Ameka wòafia sidzedzee, eye ameka wòaɖe nya gome na? Ɖevi, si dzudzɔ notsi, kple ɖevi, si ɖi le noea? 
ISA.28.10	Se ɖe se dzi, se ɖe se dzi, ɖoɖo ɖe ɖoɖo dzi, ɖoɖo ɖe ɖoɖo dzi, afi ʋee, game ʋee. 
ISA.28.11	Eyata atsa miyi, si kɔkɔna, kple aɖe tutɔ aƒo nu kple dukɔ sia! 
ISA.28.12	Egblɔ na wo be: Dzudzɔ enye si, mina dzudzɔ amesiwo ŋu ɖeɖi te, eye gbɔɖeme enye si! Ke wogbe toɖoɖo. 
ISA.28.13	Eyata Yehowa ƒe nya ava me ɖe wo ŋu be. Se ɖe se dzi, se ɖe se dzi, ɖoɖo ɖe ɖoɖo dzi, ɖoɖo ɖe ɖoɖo dzi, afi ʋee, game ʋee, ne woazɔ ahate gbugbɔɖemegbee adze anyi, eye woagbã gudugudu, mɔ̃ aɖe wo, eye asi atu wo. 
ISA.28.14	Eyata mi fewuɖulawo, dukɔ sia, si le Yerusalem la ƒe dziɖulawo, mise Yehowa ƒe gbe: 
ISA.28.15	Elabena miegblɔ be: Míebla nu kple ku, eye mie ɖu dzo kple tsieƒe. Atam, si le nyènyem le yiyim la, mava mía gbɔ o, elabena míetsɔ aʋatso wɔ míaƒe sitsoƒee, eye míebe de alakpa gbɔ.
ISA.28.16	Eyata ale Aƒetɔ Yehowa gblɔ esi: Kpɔ ɖa, meɖo kpea ɖe anyi ɖe Zion, kpe, si wodo kpɔ, dzògoekpe xɔasi, si li ke zã. Amesi xɔe se la, masi o. 
ISA.28.17	Matsɔ ʋɔnudɔdrɔ̃ awɔ dzidzekae, eye dzɔdzɔenyenye anye nudanu; dzikpe atsrɔ̃ aʋatsositsoƒe la, eye tsi akplɔ bebeƒe la adzoe; 
ISA.28.18	woagblẽ mia kple ku ƒe nubabla la me, eye mía kple tsieƒe ƒe dzoɖuɖu la mali ke o. Atam, si le nyenyem le yiyim la, agba mi gudugudu. 
ISA.28.19	Ne eva le yiyim la, eƒe asi axe mi kã, elabena ava yi ŋdi sia ŋdi, le ŋkeke kple zã me, eye ŋɔdzi ɖeɖe sɔŋ aɖe nya gome na mi. 
ISA.28.20	Elabena aba ana kpute, be afɔdadra mana anyi o, eye avɔ makeke, be woaxatsa ame ɖokui ɖe eme o. 
ISA.28.21	Elabena Yehowa akɔ eɖokui ɖe dzi abe le Perazim-to la gbɔ ene, eye wòanyrã abe le Gibeon-bali me ene, ne woawo eƒe do, do tutɔ enye eƒe do la, ne woawo eƒe nuwɔwɔ, nuku enye eƒe nuwɔwɔ. 
ISA.28.22	Eyata miganɔ fewu ɖum, ne miaƒe babla nadzi goŋgoŋ o; elabena wotsrɔ̃ kple tameɖoɖo kplikpaa mese tso Aƒetɔ, Yehowa Zebaot gbɔ ɖe anyigba blibo la ŋu.
ISA.28.23	Miƒu to anyi, ne miase nye gbe, miɖo ŋku anyi, ne miase nye nuƒoƒo. 
ISA.28.24	Ɖe agbleŋlɔla nɔa nuŋɔŋlɔ dzi atraɖi, ne wòaƒã nua? De wòdzraa anyigba ɖo hedzobonɛ atraɖia? 
ISA.28.25	Alo ne edzobo eme la, ɖe mewua sikɔni kple adrike ɖi, eƒãa lu ɖe agbaka nu kple ƒo ɖe enɔƒe kpakple bli ɖe boliƒo dzi oa? 
ISA.28.26	Eƒe Mawu fia mɔnui ɖe kɔnu la nu, eye wòfiã nui. 
ISA.28.27	Elabena menye luƒotasiaɖam wotsɔna ƒoa sikɔni o, eye womemlia tasiaɖamfɔ toa adrike dzi o, ke boŋ kpo wotsɔna ƒoa sikɔni, eye ati wotsɔna ƒoa adrike. 
ISA.28.28	Ɖe wogbãa lu, si woƒoa aboloe la nyanyanyaa? Womeƒonɛ atraɖi o, wohea tasiaɖamfɔ kple sɔwo toa edzii, ke womegbãnɛ nyanyanya o. 
ISA.28.29	Esia hã tso Yehowa Zebaot gbɔ. Eƒe adaŋudede enye nuku, eye eƒe nunya lolo.
ISA.29.1	Baba na Ariel, Ariel-du, si me Dawid ƒu asaɖa anyi ɖo! Ne míekpe ƒe ɖe ƒe ŋu, eye ŋkeke nyui wo tre va kpe la, 
ISA.29.2	ekema maxaxa Ariel ɖo, konyifafa kple nuxaxa ayɔe, eye woazu Ariel vavã nam. 
ISA.29.3	Maƒu asaɖa anyi ɖe ŋuwò godoo, mana aʋakɔwo namimi wò ɖo, eye maɖe ne ɖe ŋuwò. 
ISA.29.4	Aƒo nu tso anyigba tu me ke, eye wò nuƒoƒo aɖi tso ke me; wò gbe anɔ abe ŋɔli to ene tso anyigba me, eye wò nuƒoƒo aɖi huhuhu tso ke me. 
ISA.29.5	Ke wo ketɔ gbogboawo azu abe kewɔ memee ene, eye ŋutasẽla geɖegeɖeawo azu abe tsro, si ʋu ya ene; ava me zi ɖeka kpoyi. 
ISA.29.6	Yehowa Zebaot atsɔ dziɖegbe kple anyigbaʋuʋu, gbeɖiɖi sesi, ya kple ahom kpakple dzoƒaɖe binu ahe to na wò. 
ISA.29.7	Eye dukɔwo ƒe amehawo katã, siwo ho aʋa ɖe Ariel ŋu, kple amesiwo katã tso ɖe eya kple eƒe mɔ̃ sesẽ la ŋu, eye woxaxae ɖo la, anɔ abe drɔ̃ekuku kple zã me ŋutega ene. 
ISA.29.8	Alesi dɔwuitɔ kua drɔ̃e be, yele nu ɖum, ke ne enyɔ la, dɔa nu melana ne o, eye alesi tsikɔwuitɔ kua drɔ̃e be, yele tsi nom, ke ne enyo la, nu tea eŋu, eye eƒe veme ƒuna la, nenemae dukɔ, siwo katã ho aʋa ɖe Zion-toa ŋu la ƒe amehawo anɔ.
ISA.29.9	Miɖo asi nu, eye miaƒe nu Hetsi te, mitre ŋku, eye mizu ŋkuagbãtɔwo! Womu aha, ke menye wein ye wɔe o, wole ya mum, ke menye aha muame ye wɔe o. 
ISA.29.10	Elabena Yehowa trɔ alɔ̃dɔdɔ sesẽ ƒe gbɔgbɔ kɔ ɖe mia dzi, etre miaƒe ŋkuwò, siwo nye nyagblɔɖilawo, eye wotsyɔ nu miaƒe tawo, siwo nye nunɔlawo. 
ISA.29.11	Ale ŋutegawo katã anɔ na mi, abe agbalẽ, si nu wotre la me nya ene, esi ne wotsɔe na agbalẽnyala gblɔ be: Xlẽe la, aɖo ŋu be: Nyemate ŋui o, elabena wotre enu 
ISA.29.12	Eye ne wotsɔ agbalẽ la na ame manyagbalẽ gblɔ be: Xlẽe la, aɖo ŋu be: Nyemenya agbalẽ o. 
ISA.29.13	Eyata ale Aƒetɔ la gblɔ esi: Esi dukɔ sia te va kple woƒe nu, eye wotsɔ woƒe nuyiwo de bubu ŋunye, ke woƒe dzi le adzɔge tso gbɔnye, eye woƒe vɔvɔ̃ nam nye amegbetɔwo ƒe ɖoɖo, siwo wosrɔ̃ ko la, 
ISA.29.14	eyata kpɔ ɖa, megaɖe nukunu afia ɖe dzi ɖe dukɔ sia ŋu, nukunuwo ƒe nukunu wòanye, nunya abu ɖe woƒe nunyalawo, eye gɔmesese asi abe ɖe woƒe nugɔmeselawo. 
ISA.29.15	Baba na amesiwo nɔa bebem le Yehowa ŋku me, woɣlaa woƒe adaŋudede, eye wowɔa woƒe nu le vivi me henɔa gbɔgblɔm be: Ameka le mía kpɔm, eye ameka dze si mí? 
ISA.29.16	Oo, mieflu mia ɖokui! Ɖe tsu le abe zemela ene, ne nuwɔwɔ nagblɔ na ewɔla be: Menye wòe wɔm o, eye numeme nagblɔ na emela be: Mele ɖeke nyɔm oa?
ISA.29.17	De mekpɔtɔ vie ko, ne Libanon nazu atibɔ, eye woabu atibɔ de avewo me oa? 
ISA.29.18	Le ɣemaɣi la tokunɔwo ase agbalẽ sia me nyawo, eye ŋkuagbãtɔwo ƒe, ŋkuwo akpɔ nu tso blukɔ kple viviti me. 
ISA.29.19	Hiãtɔwo akpɔ dzidzɔ de Yehowa ŋu agakpɔe ɖe dzi, eye ame dahewo le amegbetɔwo dome atso aseye de Israel ƒe kɔkɔetɔ la ŋu. 
ISA.29.20	Elabena ŋutasẽlawo nu tso, fewuɖulawo nu yi, eye wotsrɔ̃ amesiwo katã bua nu madzɔmadzɔ ŋuti, 
ISA.29.21	amesiwo tsɔa nya blea amewo dea nuvɔ̃ me le ʋɔnudɔdrɔ̃ me, wotrea mɔ̃ na nyadrɔ̃la le ʋɔnu, eye wotsɔa alakpadada ƒua ame dzɔdzɔe anyi. 
ISA.29.22	Eyata ale Yehowa, amesi ɖe Abraham la, gblɔ na Yakob ƒe aƒe la enye si. Ŋu magakpe Yakob azɔ o, eye eƒe mo magatsi dã azɔ o. 
ISA.29.23	Ne viawo kpɔ nye asinudɔwɔwɔwo le wo dome la, woakɔ nye ŋkɔ ŋu, woakɔ Yakob ƒe kɔkɔetɔ la ŋu, eye woava Israel ƒe Mawu la; 
ISA.29.24	tamedadatɔwo ase nu gɔme, eye tosẽlawo asrɔ̃ nunya.
ISA.30.1	Yehowa be, baba na vi sẽtowo, amesiwo de adaŋu nye manɔmee, eye wobla nu nye gbɔgbɔ manɔmee, ne woali kɔ nuvɔ̃ de nuvɔ̃ dzi! 
ISA.30.2	Amesiwo mebia nye nu me gbe se, hafi yi Egipte, be wòasi Farao ƒe ŋusẽ atso, eye woabe ɖe Egipte ƒe vɔvɔli te o. 
ISA.30.3	Farao ƒe ŋusẽ azu ŋukpe na wo, eye bebe ɖe Egipte ƒe vɔvɔli te azu dzu na wo. 
ISA.30.4	Elabena ne eƒe amegãwo va Zoan, eye eƒe ame dɔdɔwo ɖe keke Xanes ke hã, 
ISA.30.5	wo katã woaflu wo ɖokui ɖe dukɔ, si mele ɖeke me o, mate ŋu axɔ na wo o, eye menye viɖea ɖeke na wo o, ke boŋ ŋukpe kple vlododo ko la ŋuti.
ISA.30.6	Nya ɖe dziehe-nyigba ƒe lãwo ŋu. Le hiã kple xaxa ƒe anyigba dzi, afisi dzatanɔ kple dzatatsu dona tsona, afisi ƒli kple da toaʋala le la, afima wotsɔa woƒe nuwo ɖoa tedziwo ƒe mẽdome kple woƒe kesinɔnuwo ɖoa kposɔwo ƒe kpo dzi tsonɛ yia dukɔ, si mele viɖea ɖeke me o la gbɔ. 
ISA.30.7	Egipte ƒe xɔname mele nemi me hã o, eyata meyɔe be, enye numeɖila, si ŋu nanekewɔwɔ mele o.
ISA.30.8	Eyata yi naŋlɔe ɖe nuŋlɔkpe dzi le wo gbɔ, eye naŋlɔe ɖe agbalẽ me, ne wòanɔ anyi anye ɖase tegbee le ŋkeke, siwo gbɔna la me. 
ISA.30.9	Elabena dukɔ sẽto, vi dalakpa, vi, siwo gbe Yehowa ƒe nufiamewo sese la, wonye; 
ISA.30.10	amesiwo gblɔ na nukpɔlawo be: Migakpɔ nu o, eye wogblɔ na nyagblɔɖilawo be: Migagblɔ nya, si le eteƒe la, ɖi na mí o, ke boŋ migblɔ nya ŋɔnɔewo na mi, eye migblɔ alakpanyawo ɖi! 
ISA.30.11	Mite ɖa le mɔ la dzi midze le toƒe la, eye mina Israel ƒe kɔkɔetɔ la nabu le mía ŋku me! 
ISA.30.12	Eyata ale Israel ƒe kɔkɔetɔ la gblɔ esi: Esi miedo vlo nya sia, eye mieɖo ŋu ɖe ŋutasesẽ kple ayedzedze ŋu heziɔ ɖe eŋu la, 
ISA.30.13	miaƒe vodada sia azu abe gli dzeabi, si le mumũm hetre azã le gli kɔkɔa ɖe ŋu la ene, esi ƒe mũɣi aɖo zi ɖeka kpoyi. 
ISA.30.14	Eye woagbã wo, abe alesi zemela ƒe ze gbãna gudugudu, ale be sonu gaglɛa ɖeke menɔa gbagbã la me, si woatsɔ aɖe dzo le adokpo me, alo woatsɔ aɖu tsii le vudo me o la ene. 
ISA.30.15	Elabena ale Aƒetɔ Yehowa, Israel ƒe kɔkɔetɔ la, gblɔ esi: Tametɔtrɔ kple anyinɔnɔ kpoo woatsɔ axɔ na mi, eye miaƒe ŋusẽ le ɖoɖoezizi kple ŋuɖoɖo ɖe eŋu me, ke mielɔ̃ o 
ISA.30.16	hegblɔ bena: Kpao, ke boŋ míanɔ sɔwo dzi asi, eye míado sɔ ɖiduwo. Eyata miasi, eye mia yometilawo ado sɔ ɖiduwo. 
ISA.30.17	Mia dometɔ akpe ɖeka asi le ame ɖeka kolia ƒe bublu nu, eye mi katã miasi le ame atɔ ƒe bublu nu, vaseɖe esime miasusɔ abe aflagati le to ta me kple aflaga le togbɛ dzi ene.
ISA.30.18	Eyata Yehowa le lalam, be yeave mia nu, eyata wotso, be yeakpɔ nublanui na mi; elabena ʋɔnudɔdrɔ̃ ƒe Mawu enye Yehowa. Woayra amesiwo katã kpɔa esinu! 
ISA.30.19	Zion-dukɔ, si le Yerusalem, meganɔ avifafa dzi o, elabena ave nuwò vavã le wò aƒadodo ta; ne enya see ko la, atɔ na wò. 
ISA.30.20	Aƒetɔ la ana abolo mi le hiã me kple tsi mi le xaxa me, eye miaƒe nufialawo magabe azɔ o, ke boŋ míakpɔ miaƒe nufialawo kple ŋku, 
ISA.30.21	eye miaƒe to ase nya sia le mia megbe bena: Mɔ la enye si, mito edzi! nenye ɖusi me alo mia me miebe, yewoato. 
ISA.30.22	Miado gu klosalo, siwo wofa ɖe miaƒe aklama kpakpawo ŋu, kple sika, si le miaƒe legbawo ŋu; miaɖe wo ɖa abe ŋunyɔnu ene ahagblɔ ɖe wo ŋu bena Mido! 
ISA.30.23	Ana tsi nadza ɖe nuku, siwo nèƒã ɖe agble me la dzi, nuɖuɖu, tsi tso wò agble me nukuwo me la, avivi, eye woada ami; le ɣemaɣi la wò lãwo aɖu gbe le lãnyiƒe kekewo; 
ISA.30.24	eye nyitsuwo kple tedzi, siwo ŋlɔa agble la, aɖu bli tsakatsaka, si me dze le, eye wotsɔ sofi kple gaflo gã dzoboe. 
ISA.30.25	Eye wòava me le amewugbe gã, si xɔ tsralawo amũ la be, toʋuwo anɔ tsi tsam le to kɔkɔwo katã kple togbɛ kɔkɔwo katã ta me. 
ISA.30.26	Gbesigbe Yehowa bia eƒe dukɔ ƒe kakaƒe, eye wòda gbe ƒe eƒe abi, si wòxɔ ŋu la, ɣleti ƒe keklẽ anɔ abe ɣe tɔ ene, eye ɣe ƒe keklẽ adzi ɖe dzi zi gbɔ zi adre abe keklẽ le ŋkeke adre me ene.
ISA.30.27	Kpɔ ɖa, Yehowa ƒe ŋkɔ tso adzɔge gbɔna, eƒe dɔmedzoe le bibim, eye wòde dzi kɔtɔɔ; eƒe nuyiwo dzi yɔ fũ kple dziku, eƒe aɖe le abe dzo binu ene; 
ISA.30.28	eye eƒe gbɔgbɔ le abe tɔɖɔɖɔ, si me woase ve le ene, ne wòanyè dukɔwo, vaseɖe esime woatsrɔ̃ avɔ, eye woade numega dukɔwo ƒe nu me, si akplɔ wo atrae. 
ISA.30.29	Miadzi ha abe le ŋkekenyuieɖuɣi ƒe zã me ene, eye miaƒe dzi akpa dzidzɔ abe amesiwo le dze kum le mɔ zɔm heyina ɖe Yehowa ƒe to la, ɖe Israel ƒe agakpe la gbɔ ene. 
ISA.30.30	Eye Yehowa ana woase eƒe gãnyenye ƒe gbe, eye woakpɔ eƒe alɔ ƒe ɖiɖiɖeanyi le ɖɔmedzoe ƒe bublu, dzo binu ƒe aɖe, ahom, tsidzadza gãwo kple dzikpewo me. 
ISA.30.31	Elabena Yehowa ƒe gbe aɖe dzi le Asur ƒo, nenye be, etsɔ ati ƒoe. 
ISA.30.32	Zi geɖe alesi eƒe toheti, si wòɖo ɖe eŋu la, dze edzii la, zi geɖe ma ke asiʋuiwo kple kasaŋkuwo anɔ ɖiɖimi, eye woawo aʋa kplii anɔ alɔnyènye dzi ɖaa. 
ISA.30.33	Elabena wodzra dzotɔƒe ɖo ɖi xoxo, fiawo hãe wodzrae ɖo ɖi na, eye wògoglo hekeke; dzo kple nake li kpaŋkpaŋ hekpe ɖe eƒe nakekɔwo ŋu; Yehowa ƒe gbagba enye aŋɔtoʋu, si ato dzoe.
ISA.31.1	Baba na amesiwo yi Egipte, be woaxɔ na yewo, woɖo dzi ɖe sɔwo ŋu, eye woɖo ŋu ɖe tasiaɖam sɔgbɔwo kple sɔdola geɖewo ŋu; ke womelé ŋku ɖe Israel ƒe kɔkɔetɔ la ŋu o, eye wo mebia Yehowa ta se o! 
ISA.31.2	Ke nunyala eya hã nye, eye wòahe dzɔgbevɔ̃e ve, magbe eƒe nya o, ke boŋ atso ɖe ame vɔ̃ɖiwo ƒe aƒe kple nu tovo wɔlawo ƒe xɔname ŋu. 
ISA.31.3	Ke Egiptetɔwo la, amegbetɔwo wonye, menye Mawu o; woƒe sɔwo la, ŋutilã wonye, menye gbɔgbɔ o; eye ne Yehowa do eƒe asi ɖa la, ke aɖe le xɔnametɔ la te, eye amesi wòle xɔxɔm na la, adze anyi, eye woa kple eve la siaa nu ayi. 
ISA.31.4	Elabena ale Yehowa gblɔ nam enye si: Alesi dzata kple dzatavi nɔa gbe tem ɖe nuléle ŋu, eye ne woyɔ lãkplɔviwo ɖe eŋu kpaŋkpaŋ hã, woƒe ɣli meɖea dzi le eƒo o, eye meɖoa to woƒe howɔwɔ o la, nenema Yehowa Zebaot aɖi ɖe anyi, ne woawo aʋa le Zion-to la kple eƒe togbɛ la dzi. 
ISA.31.5	Alesi xevi ɖoa agbae la, nenema Yehowa adzɔ Yerusalem ŋu, adzo eŋu, eye wòaxɔ nɛ, akpa eta, eye wòaɖee. 
ISA.31.6	Mi Israel-viwo, migatrɔ ɖe amesi yome mietrɔ le la ŋu! 
ISA.31.7	Elabena le ɣemaɣi la wo dome amesiame anyɔ ŋu eƒe klosalolegba kple sikalegba, siwo eƒe asiwò wo na eɖokui hena nuvɔ̃wɔwɔ la. 
ISA.31.8	Asur atsi yi nu, ke menye ŋutsu ƒe yi nu o, eye yi aɖui, ke menye amegbetɔ ƒe yi o; asi le yi nu, eye eƒe ɖekakpuiwo azu yakadɔwɔlawo; 
ISA.31.9	eƒe agakpe ate ɖa le vɔvɔ̃ ta, eye aflaga ana dzidzi naƒo eƒe amegãwo; Yehowa, amesi ƒe dzo le Zion, eye eƒe mlekpui le Yerusalem lae gblɔe.
ISA.32.1	Kpɔ ɖa, fia aɖu fia ɖe dzɔdzɔenyenye nu, eye amegãwo aɖu dzi ɖe ʋɔnudɔdrɔ̃ nu. 
ISA.32.2	Amesiame anɔ abe sitsoƒe tso ya nu, bebeƒe tso tsidzadza nu, tɔʋu le gbegbe kple agakpe gã nyadri ƒe vɔvɔli le kuɖiɖinyigba dzi ene. 
ISA.32.3	Nukpɔlawo ƒe ŋku maganyẽ atre o, eye nuselawo aƒu to anyi. 
ISA.32.4	Ame mabutamewo ƒe dzi adze si nunya, eye kɔkɔlawo ƒe aɖe aƒo nu eme nakɔ. 
ISA.32.5	Womagayo bometsilawo be bubumewo azɔ o, eye womagayɔ ayetɔwo be ŋkutatɔwo o. 
ISA.32.6	Elabena bometsila gblɔa bometsinya, eƒe dzi hea dzɔgbevɔ̃e va aƒee, ne wòawɔ nu tovo ahagblɔ nya trama ɖe Yehowa ŋu, wòana dɔwuitɔwo natsi domeɣi, eye nunono nahiã tsikɔwuitɔwo. 
ISA.32.7	Ayetɔ ɖoa ta me vɔ̃ɖi, edea adaŋu vɔ̃ be, yeatsɔ alakpanya agblẽ hiãtɔwoe, nenye be, ame dahe la to nya dzɔdzɔe hã. 
ISA.32.8	Ke tamesusu vavãwo li na bubumewo, eye nu vavãwo dzi wolina ɖo.
ISA.32.9	Mi nyɔnu, siwo li bɔkɔɔ, mitso, ne miase nye gbe! Mi nyɔnuvi, siwo le ablɔɖe me, miƒu to anyi ɖe nye nyawo ŋu. 
ISA.32.10	Ne ƒe kple edzi ŋkekewo va yi la, mi ablɔɖewo miadzo nyanyanya, elabena weintsetsexaɣi nu yi, eye kutsetsegbeɣi megbɔna o. 
ISA.32.11	Mi amesiwo li bɔkɔɔ, dzidzi neƒo mi; mi ablɔɖewo, midzo nyanyanya! Miɖe ava ɖi, miɖe amama, eye misa akpanya ɖe ali! 
ISA.32.12	Woƒo akɔta le agble nyowo kple weinka tsekuwo ta. 
ISA.32.13	Aŋɔkawo kple ŋuwo mie ɖe nye dukɔ la ƒe anyigba dzi kple du sevivi la ƒe dzidzɔxɔwo katã me. 
ISA.32.14	Elabena fiasãwo zu xɔdo, eye du, si me zi na la, zu gbegbe, togbɛ kple gbetakpɔxɔ zu agado, wòzu gbetedziwo ƒe adzrɔɖiƒe kple gbeɖuƒe na lãhawo, 
ISA.32.15	vaseɖe esime woatrɔ gbɔgbɔ akɔ ɖe mia dzi tso dzi me, eye gbegbe nazu atibɔ, eye wòabu atibɔwo ɖe avewo dome. 
ISA.32.16	Nu dzɔdzɔe wɔwɔ anɔ gbegbe, eye dzɔdzɔenyenye anɔ atibɔwo me; 
ISA.32.17	dzɔdzɔenyenye ƒe dɔwɔwɔ anye ŋutifafa, eye dzɔdzɔenyenye ƒe viɖe anye gbɔdzɔe kple dziɖeɖi tegbee. 
ISA.32.18	Eye nye dukɔ anɔ ŋutifafa teƒe kple dziɖeɖi teƒewo kpakple ablɔɖe gbɔɖemeƒewo. 
ISA.32.19	Ke ne dzikpewo dza la, ave la amũ, eye du la aɖo agu. 
ISA.32.20	Woayra mi, amesiwo ƒã nu ɖe tɔwo to sɔŋ, mi amesiwo ɖe ka nyiwo kple tedziwo wole yiyim.
ISA.33.1	Baba na wò nugblẽla, si womegblẽna o, wò adzoblasu, si womedaa adzoe o! Ne èwu nugbegblẽ nu la, woagblẽ wò hã, eye ne eda adzo vɔ la, woada adzo wò hã! 
ISA.33.2	Yehowa, ve mía nu, asiwònu kpɔm míele! Nye míaƒe alɔ ŋdi sia ŋdi kple míaƒe xɔname le hiãɣi! 
ISA.33.3	Dukɔwo si le gbeɖeɖe nu, eye anyigba dzi dukɔwo ka hlẽ le wò tsitretsitsi nu. 
ISA.33.4	Eye woaƒo miaƒe nuhahawo nu ƒu, abe alesi woƒoa ʋetsuviwo nu ƒu ene, eye woaƒu du ɖe wo ŋu, abe alesi abɔ fia kpoe ene. 
ISA.33.5	Yehowa ɖo kpo, elabena ele dzi me, eye wotsɔ: nu dzɔdzɔe wɔwɔ kple dzɔdzɔenyenye yɔ Zion taŋ; 
ISA.33.6	eye dziɖeɖi, xɔname geɖe, nunya kple sidzedze anɔ wò ŋkekewo me; Yehowa-vɔvɔ̃ anye wò kesinɔnu. 
ISA.33.7	Kpɔ ɖa, kalẽtɔwo le avi fam le xexe, eye du nyui xɔlawo le avi fam hehehe. 
ISA.33.8	Ametoƒe zu gbegbe, amea ɖeke megale mɔ dzi tom o. Etu nubabla la, eɖi gbɔ duwo, eye amegbetɔ menye naneke le eŋku me o. 
ISA.33.9	Anyigba le nu xam wòte eŋu, ŋu kpe Libanon, eƒe lãme gbã, Saron zu abe gbegbe ene, eye Basan kple Karmel lu xe. 
ISA.33.10	Yehowa be: Azɔ matso, azɔ matsi tre, azɔ matso ɖe afa dzi. 
ISA.33.11	Miefɔ gbe ƒuƒu ƒe fu, eye ahɔ̃liti takpoe miadzi; miaƒe gbɔgbɔ enye dzo, si afia mi. 
ISA.33.12	Woamè dukɔwo abe akalo ene, eye woatɔ dzo wo abe aŋɔka ene.
ISA.33.13	Mi didiƒewo, mise nusi mewɔ, mi kpuiƒewo, midze si nye kalẽwɔwɔ! 
ISA.33.14	Dzidzi ƒo nuvɔ̃wɔlawo le Zion, ame vɔ̃ɖiwo ƒe lãme ble fu: Mía dometɔ ka anɔ dzo binu gbɔ, eye mia dometɔ ka anɔ dzoxɔxɔ mava gbɔ? 
ISA.33.15	Amesi ƒe zɔzɔme to mɔ ɖeka, eye eƒe nuƒoƒo le eme, amesi tsri ŋutasesẽ tsɔtsɔ kpɔ viɖee, amesi ʋuʋu eƒe asi, be magaxɔ zãnunana o, amesi xe eƒe towo, be magase hlɔ̃dodo o, amesi mia eƒe ŋkuwò, be womagakpɔ vɔ̃ɖiwɔwɔ o la, 
ISA.33.16	eyae anɔ kɔkɔƒewo, mɔ̃ sesẽ, siwo le agakpewo dzi la, anye eƒe bebeƒe, woana aboloe, eye eƒe tsi mamie o. 
ISA.33.17	Wò ŋkuwò akpa fia la le eƒe atsyɔ̃ me, akpɔ anyigba keke la, 
ISA.33.18	eye wò dzi abu ŋɔdziɣi la ŋu bena: Afika agbalẽŋlɔla le, afika nudala le, eye afika amesi xlẽ xɔ tsralawo la le? 
ISA.33.19	Magakpɔ dukɔ nyanyrã azɔ o, dukɔ, si ƒe gbegbɔgblɔ sesẽ, eye womate ŋu ase eme o, woƒe aɖe kɔkɔna, eye gɔmesesea ɖeke mele eŋu o. 
ISA.33.20	Kpɔ Zion, du, si nye miaƒe takpeƒe la ɖa! Wò ŋkuwò akpɔ Yerusalem, nɔƒe dedie la, agbadɔ, si womakaka o, eƒe tsyotiwo maho o, eye eƒe kawo katã matso akpɔ o. 
ISA.33.21	Ke boŋ Yehowa enye ŋusẽ na mí le afima, abe tɔsisi gã keke le goawo kple eve me ene, esi dzi atablukulawo mato o, eye ʋu gãwo mazɔ o. 
ISA.33.22	Elabena Yehowa enye míaƒe ʋɔnudrɔ̃la, Yehowa enye míaƒe aʋafia, Yehowa enye míaƒe fia, eya aɖe mí. 
ISA.33.23	Wò atagbiwo me do agblɔ, womedzi abalati la goŋgoŋ o, eye womehe abala me o. Emegbe woamã aboyonu kple nuhaha; xɔdrɔ̃wo ke hã aha nu. 
ISA.33.24	Duametɔa ɖeke nagblɔ be, yele dɔ lém o; wotsɔ vodada ke amesiwo le eme.
ISA.34.1	Mite va, mi dukɔwo, ne miase nu, mi anyigba dzi dukɔwo, miƒu to anyi! Anyigba kple edzi nuwo, xexeame kple edzi numienuewo katã nesee! 
ISA.34.2	Elabena Yehowa do dɔmedzoe ɖe dukɔwo katã ŋu kple dziku ɖe woƒe aʋakawo katã ŋu; edo busu wo, eye wòtsɔ wo de asi, be woawu; 
ISA.34.3	wotsɔ woƒe ame tsiaʋawo xlã ɖe anyi, woƒe ame kukuwo ƒe ʋeʋẽ de dzi, eye woƒe ʋu na towo lolo gbanaa. 
ISA.34.4	Dziƒo ŋu nuwo katã nu ayi, woaŋlɔ dziƒowo, abe alesi woŋlɔa agbalẽe ene, eye eŋu nuwo katã alé akpɔ̃, abe alesi aŋgba yrɔna le weinka ŋu kple alesi gboti ƒe aŋgba yrɔnae ene.
ISA.34.5	Elabena nye yi mũ aha le dziƒo, eye woge dze Edom, dukɔ, si medo busui la dzi hena ʋɔnudɔdrɔ̃. 
ISA.34.6	Ʋu ƒo Yehowa ƒe yi, ami ɖoe, alẽviwo kple gbɔ̃tsuwo ƒe ʋue, agbowo ƒe ayikuwo ŋu mie; elabena Yehowa le vɔsa ŋkekenyuie ɖum le Bozra kple lãwu ŋkekenyuie gã le Edom-nyigba dzi. 
ISA.34.7	Woawo kple tòwo siaa woamũ adze anyi hekpe ɖe nyitsuwo kple nyiwo ŋu, woƒe anyigba ano woƒe ʋu, eye ami adzaba woƒe ke. 
ISA.34.8	Elabena hlɔ̃biagbe, teƒeɖoɖo ƒe ƒe wònye tso Yehowa gbɔ, ne woawo avu na Zion. 
ISA.34.9	Eƒe toʋuwo atrɔ zu aŋe, eƒe kewɔ azu aŋɔ, eye eƒe anyigba azu age bidzo, 
ISA.34.10	Matsi o zã kple keli, eye eƒe dzudzɔ ade dzi tegbee, atsi anyi gbegbee tso dzidzime yi dzidzime, eye amea ɖeke mato edzi akpɔ o tegbee. 
ISA.34.11	Aluge kple hlɔ̃made anɔ edzi, eye adzexe kple akpaviã atso aƒe ɖe edzi; ada dzidzeka ɖe edzi, be woazu gbegbe kple nudakpe ɖe edzi, be wòazu aƒedo. 
ISA.34.12	Eƒe bubumewo maganɔ afima atso fiaɖuƒe la anɔ boblo dome o, eye eƒe amegãwo katã nu atso. 
ISA.34.13	Aŋɔka amie ɖe eƒe fiasãwo me kple dzawo kpakple ŋuwo ɖe eƒe mɔ̃ sesẽwo me, eye wòazu aƒe na amegãxiwo kple kpɔtɔtɔ na goloviwo. 
ISA.34.14	Gbedzilãwo kple amegãxiwo ado go le afima, azizãwo ayɔ wo nɔewo le afima, eye gbetsiwo adzudzɔ le afima, agbɔ ɖe eme bɔkɔɔ. 
ISA.34.15	Dakpui awɔ atɔ ɖe afima, aɖa azi ahaƒo wo, eye wòaƒo viawo nu ƒu ɖe eƒe vɔvɔli te; akagãwo sɔŋ aƒo ta kpli ɖe afima. 
ISA.34.16	Midzro Yehowa ƒe agbalẽ me, eye miaxlẽe: Wo dɔmetɔa ɖeke makpɔtɔ o, eye womabu ɖe wo nɔewo o. Elabena nye nue de se, eye nye gbɔgbɔe ƒo wo nu ƒu. 
ISA.34.17	Eyae dzidze nu na wo, eye eƒe asie tso dzidzeka mãe na wo, anye wo to tegbee, eye woanɔ edzi tso dzidzime yi dzidzime.
ISA.35.1	Gbegbe kple gbedadaƒo akpɔ dzidzɔ, tagba atso aseye, eye wòaƒo se abe dzogbenya ene. 
ISA.35.2	Woaƒo se ake, eye woatso dzidzɔkpɔkpɔ kple aseyetsotso ase vivii. Woatso Libanon ƒe ŋutikɔkɔe, Karmel kple Saron ƒe atsyɔ̃ nɛ. Woakpɔ Yehowa ƒe ŋutikɔkɔe kple mia Mawu ƒe atsyɔ̃. 
ISA.35.3	Mido ŋusẽ alɔ gblɔdɔwo, eye mide agbe klo beliwo me. 
ISA.35.4	Migblɔ na amesiwo ƒo dzi ɖe le la be. Milé dzi ɖe ƒo, migavɔ̃ o! Kpɔ ɖa, mia Mawu enye si! Hlɔ̃biabia gbɔna, Mawu ƒe teƒeɖoɖo; eya ŋutɔ gbɔna, ne woaxɔ na mi. 
ISA.35.5	Ekema ŋkuagbãtɔwo ƒe ŋku aʋu, eye tokunɔwo ƒe to aʋu; 
ISA.35.6	ekema xɔdrɔ̃wo ali kpo abe zi ene, eye aɖetututɔwo ƒe aɖe atso aseye; elabena tɔ ŋɔ tso gbegbe, eye tɔʋu tso tagba. 
ISA.35.7	Bleziblezi azu tà, eye kuɖiɖinyigba azu tsidzɔƒe; amegãxiwo nɔƒe, afisi wotsyɔa akɔ ɖo la, azu aƒla kple avawo teƒe. 
ISA.35.8	Ametoƒe kple mɔ tata anɔ afima, si woayɔ be „mo tata kɔkɔe.“ Ame makɔmakɔa ɖeke mato edzi o; woawo ɖeɖeko tɔ wòanye. Amesi ke to edzi la, matra mo o, keke gegemewo ke hã. 
ISA.35.9	Dzataa ɖeke manɔ afima o, lã wɔadãa ɖeke manɔ edzi loo, alo woakpɔe le afima o, eye ale amesiwo woɖe la, woato edzi, 
ISA.35.10	Yehowa ƒe amesiwo wòxɔ ƒle la, atrɔ agbɔ, eye woava Zion kple aseyetsotso, eye dzidzɔ mavɔ anɔ woƒe ta me; vivisese kple dzidzɔ asu wo si, eye nuxaxa kple hũɖeɖe abu ɖe wo.
ISA.36.1	Eye wòva me le fia Xizkiya ƒe ƒe wuienelia me be, Asur-fia Sanxerib ho ɖe Yuda-du sesẽwo katã ŋu, eye wòxɔ wo. 
ISA.36.2	Eye Asur-fia ɖo Rabsake kple aʋakɔ gãa ɖe tso Laxis ɖe fia Xizkiya le Yerusalem, eye wòdze aʋa ɖe dzigbeta ƒe tɔʋu to le avɔnyãla ƒe agblemɔ to. 
ISA.36.3	Tete aƒenunɔla Elyakim, Xilkiya vi, kple agbalẽŋlɔla Sebna kpakple Yoax, Asaf vi, fia ƒe tsiami, wodo yi egbɔ. 
ISA.36.4	Eye Rabsake gblɔ na wo bena: Miɖagblɔ na Xizkiya be: Ale fia gã Asur-fia gblɔ esi: Nuka ŋu gɔglɔ̃gɔe nele dzi ɖom ɖo? 
ISA.36.5	Ɖe nèle bubum be, nu me nya ƒuƒlu enye aɖaŋuɖoɖo kple ŋusẽ hena aʋawɔwɔa? Ameka ŋu gɔ̃e nèle ŋu ɖom ɖo, be nèdze aglã ɖe ŋunye? 
ISA.36.6	Azã èle dzi ɖom ɖe aƒla ŋeŋe sia, si nye Egipte la ŋu, esi ne amea ɖe ziɔ ɖe eŋu la, wòŋɔa asi nɛ flo la; alea Egipte-fia Farao le na amesiwo katã le dzi ɖom ɖe eŋu la! 
ISA.36.7	Ke ne agblɔ nam be: Yehowa, mía Mawu la ŋue míele dzi ɖom ɖo la, ɖe menye eya ƒe nuxeƒewo kple vɔsamlekpuiwo Xizkiya ɖe ɖa hegblɔ na Yuda kple Yerusalem bena: Mido gbe ɖa le vɔsamlekpui sia ŋgɔ oa? 
ISA.36.8	Azɔ mia kple nye aƒetɔ Asur-fia mitso gbe, eye matsɔ so akpe eve na wò, be ate ŋu akpɔ sɔɖolawo ado wo dzi hã? 
ISA.36.9	Màte ŋu asi aʋafia ɖeka, si nye nye aƒetɔ ƒe dɔlawo dometɔ suetɔ hã o, hafi nèle dzi dom ɖe Egipte ŋu le tasiaɖamwo kple sɔɖolawo taa? 
ISA.36.10	Azɔ ɖe Yehowa megbee meto ho ɖe anyigba sia ŋu, be magblẽe loo? Yehowa ye gblɔ nam be: Ho ɖe anyigba sia ŋu nagblẽe!
ISA.36.11	Tete Elyakim, Sebna kple Yoax wogblɔ na Rabsake bena: Ƒo nu kple wò dɔlawo ɖe Aram-gbe me, elabena míesenɛ; ke megaƒo nu kpli mí le Yuda-gbe me ɖe dukɔ, si le glia dzi la ƒe to me o. 
ISA.36.12	Rabsake ɖo ŋu bena: Mia kple wò aƒetɔ gbɔe nye aƒetɔ dɔm ɖo, be magblɔ nya siawoa? Ɖe menye ŋutsu, siwo bɔbɔ no glia dzi, be woaɖu woawo ŋutɔwo ƒe mi, eye woano woƒe aɖuɖɔ kpli mi la gbɔe oa? 
ISA.36.13	Tete Rabsake te va ɖo ɣli sesĩe le Yuda-gbe me gblɔ bena: Mise fia gã, Asur-fia ƒe nya! 
ISA.36.14	Ale fia la gblɔ esi: Migana Xizkiya nanɔ mia flum o, elabena mate ŋu aɖe mi o! 
ISA.36.15	Migana Xizkiya natsɔ Yehowa anɔ dzi ɖem ƒo na mi ahanɔ gbɔgblɔm be: Yehowa aɖe mí vavã, eye womatsɔ du sia ade asi na Asur-fia o. 
ISA.36.16	Miganɔ to ɖom Xizkiya o; elabena ale Asur-fia gblɔ esi: Mibla nu kplim, eye miɖo va gbɔnye, eye mia dome amesiame naɖu eƒe weintsetse, amesiame naɖu eƒe gbotitsetse, eye amesiame nano eƒe vudo me tsi, 
ISA.36.17	vaseɖe esime mava akplɔ mi ayi anyigba, si le abe mia to ene la dzi, anyigba, si dzi bli kple wein le, anyigba, si dzi abolo kple atibɔwo te. 
ISA.36.18	Migana Xizkiya nano mia blem anɔ gbɔgblɔm be: Yehowa aɖe mi o! De dukɔwo ƒe mawuwo dometɔa ɖe te ŋu ɖe eƒe anyigba tso Asur-fia si mea? 
ISA.36.19	Afika Xamat kple Arpad ƒe mawuwo le? Afika Sefarwayim ƒe mawuwo le? Ɖe wote ŋu ɖe Samaria tso asinye mea? 
ISA.36.20	Anyigba siawo ƒe mawuwo katã dometɔ kae ɖe eƒe anyigba tso asinye me, ne Yehowa naɖe Yerusalem atso asinye me?
ISA.36.21	Ke wozi kpi, womeɖo nyaa ɖeke ŋu nɛ o. 
ISA.36.22	Tete aƒenunɔla Elyakim, Xilkiya vi, kple agbalẽŋlɔla Sebna kpakple Yoax, Asaf vi, fia ƒe tsiami, wole awu vuvuwo me va Xizkiya gbɔ, eye wogblɔ Rabsake ƒe nyaawo nɛ.
ISA.37.1	Eye wòva me, esi fia Xizkiya see la, edze eƒe awuwo, eye wòta akpanya heyi Yehowa ƒe me. 
ISA.37.2	Eye wòɖo aƒenunɔla Elyakim kple agbalẽŋlɔla Sebna kpakple nunɔlawo ƒe ame tsitsiwo, amesiwo ta akpanya la, ɖe nyagblɔɖila Yesaya, Amoz vi la gbɔ 
ISA.37.3	wogblɔ nɛ bena Ale Xizkiya gblɔ esi Egbe enye xaxa-, tohehe- kple vlodogbe. Elabena viwo ɖo dzidzɔ me, ke ŋusẽ meli woadzi wo o. 
ISA.37.4	Ɖewohĩ Yehowa, wò Mawu la, se Rabsake ƒe nya, siwo eƒe aƒetɔ Asur-fia de esi ɖo ɖa, be wòatsɔ aɖe alɔme le Mawu gbagbe la ŋui, eye Yehowa, wò Mawu la, ahe to nɛ le nya, si wose la ta; eyata do gbe ɖa ɖe ame mamlea, siwo li la ta. 
ISA.37.5	Tete fia Xizkiya ƒe dɔlawo va Yesaya gbɔ. 
ISA.37.6	Eye Yesaya gblɔ na wo bena: Ale miaɖagblɔ na miaƒe aƒetɔ enye si: Yehowa ƒe gbe enye si: Migavɔ̃ nya, siwo Asur-fia ƒe ɖekakpuiwo tsɔ ɖe alɔme le ŋunye nèse la o. 
ISA.37.7	Kpɔ ɖa, maɖe gbɔgbɔa ɖe eme, eye mana wòase nyaa ɖe ahagbugbɔ ayi eƒe anyigba dzi, eye mana wòatsi yi nu le eƒe anyigba dzi. 
ISA.37.8	Esi Rabsake gbugbɔ la, ekpɔ Asur-fia wòle aʋa wɔm kple Libna, elabena ese be, eho tso Laxis. 
ISA.37.9	Eye esi wose le Kus-fia Tirhaka ŋu be, eho, be yeawɔ aʋa kplii la, egadɔ ame ɖo ɖe Xizkiya, ne woagblɔ nɛ bena: 
ISA.37.10	Ale miagblɔ na Yuda-fia Xizkiya enye si: Megana wò Mawu, si ŋu nèle dzi ɖom ɖo la, nanɔ fluwòm, eye nanɔ gbɔgblɔm be, womatsɔ Yerusalem aɖe asi na Asur-fia o. 
ISA.37.11	Kpɔ ɖa, wò ŋutɔ èse nusi Asur-fiawo wɔ anyigbawo katã, eye wotsrɔ̃ wo gbidigbidi, eye woaɖe wò ya? 
ISA.37.12	De dukɔ, siwo fofonyewo tsrɔ̃: Gozan, Xaran, Rezef kple Eden-viwo, siwo le Telasar la ƒe mawuwo ɖe woa? 
ISA.37.13	Afika Xamat-fia, Arpad-fia kple du Sefarwayim, Hena kple Iwa ƒe fia le?
ISA.37.14	Esi Xizkiya xɔ agbalẽa le dɔlawo si, eye woxlẽe la, eyi Yehowa ƒe me, eye Xizkiya kekee ɖe Yehowa ŋku me. 
ISA.37.15	Eye Xizkiya do gbe ɖa na Yehowa gblɔ bena: 
ISA.37.16	Yehowa Zebaot, Israel ƒe Mawu, wò amesi nɔa Kerubiwo dzi, wò ɖeka koe nye Mawu ɖe anyigba dzi fiaɖuƒewo katã dzi, wòe wɔ dziƒo kple anyigba. 
ISA.37.17	Yehowa, ƒu to anyi, ne nase nu, Yehowa, ke ŋku, ne nakpɔ nu, eye nase nya, siwo katã Sanxerib ɖo ɖa, be yeatsɔ aɖe alɔme le Mawu gbagbe la ŋui! 
ISA.37.18	Yehowa, Asur-fiawo tsrɔ̃ dukɔwo kple woƒe anyigbawo vava, 
ISA.37.19	eye wotsɔ woƒe mawuwo ɖe dzo me, elabena menye mawuwo wonye o, ke boŋ amegbetɔwo ƒe asinudɔwɔwɔwoe, ati kple kpe wonye, eyata wotsrɔ̃ wo ɖo. 
ISA.37.20	Azɔ Yehowa, mía Mawu, ɖe mí tso esi me, ne anyigba dzi fiaɖuƒewo katã nadze sii be, wò ɖeɖe koe nye Yehowa.
ISA.37.21	Tete Yesaya, Amoz vi la, ɖo ame ɖe Xizkiya gblɔ bena: Ale Yehowa, Israel ƒe Mawu la, gblɔ esi: Gbe, si nedo ɖa nam le Asur-fia Sanxerib ŋuti la, mesee. 
ISA.37.22	Ale Yehowa gblɔ ɖe eŋu enye si: Ɖetugbi, Zion-nyɔnuvi, ɖe alɔme le ŋuwò, eye wòko wò, Yerusalem-nyɔnuvi ʋuʋu ta de yowòme. 
ISA.37.23	Ameka nedo vloe, eye ameka ŋu nèɖe alɔme le? Ameka ta nèdo ɣli ɖo, eye ameka ŋu nèwu wó ŋkuwò dzi ɖo? De Israel ƒe kɔkɔetɔ la ŋu loo! 
ISA.37.24	Eɖe alɔme le Aƒetɔ la ŋu to wò dɔlawo dzi gblɔ bena. Metsɔ nye tasiaɖam geɖeawo va towo ta me, vaseɖe Libanon ƒe tsutsuẽƒe ke, eye melã eƒe sederti kɔkɔwo kple eƒe sesewu nyuitɔwo, eye mede eƒe kɔkɔƒe kekeake kple eƒe abɔ me ti dodowo gbɔ. 
ISA.37.25	Meɖe vudo heno tsia, eye metsɔ nye afɔƒome na Egipte-tɔsisiwo katã mie. 
ISA.37.26	Mèsee kpɔ be, tso tititi ke mewɔe, eye meɖoe tso gbaɖegbe ke oa? Azɔ mena wòva me be, nagblẽ du sesẽwo woazu anyiglãgo; 
ISA.37.27	wo me nɔlawo ƒe lãme natu, dzi naɖe le wo ƒo, eye ŋu nakpe wo woanɔ abe agble me ma, gbe mumu, xɔtagbe kple bli, si tsi to nu ta ene. 
ISA.37.28	Menya wò anyinɔnɔ, wò yiyi kple wò gbɔgbɔ kple wò agbodzedze ɖe ŋunye. 
ISA.37.29	Esi nèdze agbo ɖe ŋunye, eye wò dàda va nye to me ŋuti la, eyata matsɔ nye ga aɖe ŋɔti na wò, eye made nye numega nu na wò ahakplɔ wò agbugbɔ ato mɔ, si dzi neto va la. 
ISA.37.30	Esia anye dzesi na wò: Le ƒe sia me la miaɖu nusiwo mie dzro le wo ɖokui si, le ƒe evelia me la miaɖu flumenu, eye le ƒe etɔ̃lia me la mia ƒã nu aŋe nu, eye miade weingblewo aɖu wo me kutsetsewo. 
ISA.37.31	Yuda ƒe aƒe la ƒe ame mamlea, siwo woɖe la, aɖe ke aɖo ta to me, eye woatse ku ɖe dzi me. 
ISA.37.32	Elabena ame susɔeawo ado tso Yerusalem, eye amesiwo woɖe la, atso Zion-to la dzi; Yehowa Zebaot ƒe ŋuʋaʋã la le esia wɔ ge. 
ISA.37.33	Eyata ale Yehowa gblɔ ɖe Asur-fia ŋu enye si: Mava du sia me o, eye mada aŋutrɔ ɖe eme o, matsɔ akpoxɔnu ate ɖe eŋu o, eye maƒu kpo ɖe eŋu o. 
ISA.37.34	Agbugbɔ ato mɔ, si dzi wòto va, eye mava ɖu sia me o; Yehowa ye gblɔe! 
ISA.37.35	Makpɔ du sia ta, eye maɖee le nye ŋutɔ kple nye dɔla Dawid ta.
ISA.37.36	Tete Yehowa ƒe dɔla do ɖawu ame akpe alafa ɖeka kple blanyi vɔ atɔ̃ le Asurtɔwo ƒe asaɖa me. Eye esi wòtɔ le ŋdi kanya la, kpɔ ɖa, wo katã wòzu ame kukuwo sɔŋ. 
ISA.37.37	Tete Asur-fia Sanxerib ho gbugbɔ dzo yi aƒe, eye wòɖanɔ Ninive. 
ISA.37.38	Eye wova me, esime wòle gbe dom ɖa le eƒe mawu Nisrox ƒe me la, via Adramelex kple Sarezer wowui kple yi hesi yi Ararat-nyigba dzi; eye via Esar-Xadon zu fia ɖe eteƒe.
ISA.38.1	Le ŋkeke mawo me la Xizkiya lé kudɔ. Eye nyagblɔɖila Yesaya, Amoz vi la, va egbɔ gblɔ nɛ bena: Ale Yehowa gblɔ esi: Ɖɔ wò aƒe ɖo, elabena èle kuku ge, eye mele agbe no ge o. 
ISA.38.2	Tete Xizkiya trɔ mo ɖe gli ŋu hedo gbe ɖa na Yehowa 
ISA.38.3	gblɔ bena: Oo Yehowa, ɖo ŋu, alesi metsɔ nyateƒe kple ɖzi blibo zɔ le ŋkuwò me, eye mewɔ nu nyui le ŋkuwò me. Eye Xizkiya fa avi kple ɣli. 
ISA.38.4	Tete Yehowa ƒe gbe va Yesaya gbɔ bena: 
ISA.38.5	Yi naɖagblɔ na Xizkiya be: Ale Yehowa, fofowò Dawid ƒe Mawu la, gblɔ esi: Mese wò kokoƒoƒo, eye mekpɔ wò aɖatsiwo; kpɔ ɖa, matsɔ ƒe wuiatɔ̃ akpe ɖe wò ŋkekewo ŋu. 
ISA.38.6	Maɖe mia kple du sia tso Asur-fia si me, eye makpɔ du sia ta. 
ISA.38.7	Eye esia anye dzesi na wò tso Yehowa gbɔ be, Yehowa le nya, si wògblɔ la, dzi wo ge: 
ISA.38.8	Kpɔ ɖa, mana vɔvɔli nagbugbɔ ɖe megbe ɖoƒe ewo tso Axab ƒe ɣega ƒe ɖoƒe, si wòle la dzi; tete ɣe gbugbɔ ɖe megbe tso ɖoƒe, si wòle la, ɖoƒe ewo.
ISA.38.9	Yuda-fia Xizkiya ƒe nuŋɔŋlɔ enye si, esime wòlé do, eye dɔ la vo nɛ: 
ISA.38.10	Megblɔ be, mage ɖe tsieƒe ƒe agbowo me le nye ŋkekewo ƒe gbɔɖemeɣi; woda adzo nye ƒe susɔea le asinye! 
ISA.38.11	Megblɔ be: Nyemagakpɔ Yehowa, Yehowa le agbagbeawo ƒe anyigba dzi o, eye nyemagakpɔ amegbetɔ le tsieƒenɔlawo dome o. 
ISA.38.12	Wogbã nye nɔƒe, eye wòte ɖa le gbɔnye abe lãkplɔviwo ƒe agbadɔ ene. Meŋlɔ nye agbe, abe alesi avɔlɔ̃la wɔna ene; ètsom le avɔtsitsi ŋu, eye nèna wòvɔ nam le ŋkeke me, hafi zã va do. 
ISA.38.13	Medo boboe vaseɖe ŋdi; ègbã nye ƒuwo katã abe dzata ene, eye nèna wòvɔ nam le ŋkeke me, hafi zã va do. 
ISA.38.14	Mele fafàm abe sagbadre kple tsãlɛ ene, eye mele xɔxlɔ̃m abe ahɔne ene; nye ŋkuwò le dzi kpam nu te wo ŋu; Yehowa, meɖo xaxa me, xɔ nya ɖe nunye! 
ISA.38.15	Nya ka magblɔ, esi nèdo ŋugbe nam, eye nèwɔ edzi? Mazɔ kpookpookpoo le nye ƒewo katã me, le nye luʋɔ ƒe nuxaxa megbe. 
ISA.38.16	Aƒetɔ, esia nu ame nɔa agbe ɖo, eye esia nu nye gbɔgbɔ le agbe ɖo blibo; eyata da gbe le ŋunye, eye na manɔ agbe! 
ISA.38.17	Kpɔ ɖa, veve zu xɔname nam, ètsɔ lɔlɔ̃ he nye luʋɔ tso gbegblẽ ƒe do me, elabena ètsɔ nye nuvɔ̃wo katã ƒu gbe ɖe megbewò. 
ISA.38.18	Elabena tsieƒe mada akpe na wò o, ku saɖagatsi makafu wò o, eye amesiwo yi aʋli me la, makpɔ mɔ na wò nyateƒe o. 
ISA.38.19	Agbagbea, agbagbea koe akafu wò, abe alesi mele wɔwɔm egbe sia ene; fofo ɖea wò nyateƒe fiãa viwo. 
ISA.38.20	Yehowa le xoxo ge nam, eyata mina miaƒe saŋkuwo naɖi le Yehowa ƒe me le míaƒe agbe me ŋkekewo katã me.
ISA.38.21	Eye Yesaya be, woatso gbotitsetsebolo ava ɖo ƒoƒoeawo dzi, ne wòahaya. 
ISA.38.22	Eye Xizkiya gblɔ be: Nuka nye dzesi be, mayi Yehowa ƒe me?
ISA.39.1	Ɣemaɣi Babel-fia Merodax-Baladan, Baladan vi, ɖo agbalẽ kple nunanawo ɖe Xizkiya, esime wose be, elé dɔ wòvɔ nɛ. 
ISA.39.2	Eye Xizkiya kpɔ dzidzɔ le nusiawo ŋuti, eye wòfiã eƒe kesinɔnu dzraɖoƒe, klosalo kple sika, atike ʋeʋẽe kple ami xɔasi kple eƒe aʋawɔnuxɔ blibo la kpakple nusiwo katã le eƒe kesinɔnu dzraɖoƒe la wo; naneke meli, si Xizkiya metsɔ fia wo le eƒe me kple fiaɖuƒe blibo la me o. 
ISA.39.3	Tete nyagblɔɖila Yesaya va fia Xizkiya gbɔ gblɔ nɛ bena: Nya ka ŋutsu siawo gblɔ, eye afika wotso va gbɔwò? Xizkiya ɖo ŋu bena: Didiƒe wotso va gbɔnye, tso keke Babel ke. 
ISA.39.4	Eye wògblɔ bena: Nuka wokpɔ le aƒewò me? Xizkiya ɖo ŋu bena: Wokpɔ nusiwo katã le aƒenye me, naneke mele nye kesinɔnu dzraɖoƒe la, si nyemetsɔ fia wo o. 
ISA.39.5	Eye Yesaya gblɔ na Xizkiya bena: Se Yehowa Zebaot ƒe nya: 
ISA.39.6	Kpɔ ɖa, ŋkekewo li gbɔna, esiwo me woatɔ nusiwo katã le aƒewò me kple nusiwo katã fofowòwo tu ɖo vaseɖe egbe la, ayi Babel, naneke makpɔtɔ o, Yehowa ye gblɔe! 
ISA.39.7	Eye woakplɔ viwòŋutsu, siwo ado tso wò ali me, esiwo dzi ge nata la dometɔa ɖewo woaɖanye nudzikpɔlawo le Babel-fia ƒe me. 
ISA.39.8	Xizkiya do ŋu na Yesaya be: Yehowa ƒe gbe, si nèƒo la, enyo. Eye wògagblɔ bena: Ne ŋutifafa kple nyateƒe le nye ŋkekewo me ko!
ISA.40.1	Mifa akɔ, mifa akɔ na nye dukɔ, mía Mawu la gblɔe! 
ISA.40.2	Mide dzi ƒo na Yerusalem be, eƒe aʋawɔdɔ la wu enu, eye woxe eƒe vodada ŋu fe, elabena exɔ teƒeɖoɖo eve nu tso Yehowa gbɔ ɖe eƒe nuvɔ̃wo katã ta. 
ISA.40.3	Miƒu to anyi, gbeƒãɖelaa ɖe ƒe gbe enye si. Mita mɔ ɖe gbe dzi na Yehowa, eye miwɔ mɔwo dzɔdzɔe ɖe gbegbe na mía Mawu la! 
ISA.40.4	Balimewo katã akɔ kpo, eye to kple togbɛwo katã anyẽ ɖe eme, kpoƒeewo azu zɔzrɔ̃e, eye kɔwo asɔ kple anyigba, 
ISA.40.5	ne Yehowa ƒe ŋutikɔkɔe naɖe eɖokui afia, eye ŋutilãwo katã nakpɔe; elabena Yehowa ƒe nue gblɔe. 
ISA.40.6	Miƒu to anyi, amea ɖe le gbɔgblɔm be: De gbe ƒã! Tete megblɔ be: Nya ka tsɔ ge mala aɖe gbe ƒã lae? Ŋutilãwo katã le abe gbe ene, eye woƒe atsyɔ̃ le abe seƒoƒo le gbe me ene. 
ISA.40.7	Gbe ƒuna, eye seƒoƒo yrɔna, elabena Yehowa ƒe gbɔgbɔ gbɔ ɖee. Nyateƒe, gbe enye dukɔ la! 
ISA.40.8	Gbe ƒuna, eye seƒoƒo yrɔna, ke mía Mawu ƒe nya anɔ anyi tegbee. 
ISA.40.9	Zion, wò du nyui xɔla, lia to kɔkɔ la; wò Yerusalem, du nyui xɔla, kɔ wò gbe dzi sesĩe; kɔe dzi megavɔ̃ o, eye gblɔ na Yuda-duwo bena: Kpɔ ɖa, mia Mawu enye si! 
ISA.40.10	Kpɔ ɖa, Aƒetɔ Yehowa gbɔna kple ŋusẽ, eye eƒe alo aɖu fia ɖe enu. Kpɔ ɖa, eƒe fetu kpe ɖe eŋu, eye eƒe teƒeɖoɖo le eŋgɔ. 
ISA.40.11	Anyi eƒe alẽhawo abe alẽkplɔvi ene, alé alẽviawo ɖe abɔ dome, eye wòakɔ wo ɖe akɔnu, eye wòakplɔ vinɔwo ɖɔɖɔɖɔ.
ISA.40.12	Ameka tsɔ asiʋlo dzidze tsii, eye wodzidze asi ɖe dziƒo ŋu? Ameka tsɔ nudonui do anyigba dzi kee, etso nudanu da to, eye wòda togbɛwo le nudagbɛ me? 
ISA.40.13	Ameka nya ta le Yehowa ƒe gbɔgbɔ nu, eye ameka nye eƒe adaŋudela, si fia nui? 
ISA.40.14	Ameka wòde adaŋu kplii, be woafia nunyae, eye wòafia nui le nu dzɔdzɔe ƒe mɔ ŋu, wòafia sidzedzee, eye wòaɖe gɔmesese ƒe mɔ afiae? 
ISA.40.15	Kpɔ ɖa, dukɔwo le abe tsi toŋtoŋ le ze ŋu ene, wobu wo abe ʋuʋudedi le nudanu ŋu ene; kpɔ ɖa, edo ƒukpowo abe kekui ko ene! 
ISA.40.16	Libanon ƒe atiwo mesɔ gbɔ hena dzododo o, eye edzi lãwo mesɔ gbɔ hena numevɔsa o. 
ISA.40.17	Dukɔwo katã mele ɖeke me le eŋku me o, ebu wo abe nu maɖinui kple tofloko ene.
ISA.40.18	Amekae miehe, yewoabu ɖe Mawu ŋu, eye nɔnɔme ka míebe, yewoatsɔ asɔ kplii? 
ISA.40.19	Aɖaŋua kɔa legba, nutula faa sika ɖe eŋu, eye wòdea klosalo kɔsɔkɔsɔwo eŋu. 
ISA.40.20	Amesi ɖo ko, be mate ŋu ana nu o la, tiaa ati, si manyunyɔ o la, na eɖokui, eye wòdia àɖaŋutɔ nyanua ɖe, amesi aɖo legba la anyi maʋuʋu o. 
ISA.40.21	Miele nu nyam na? Miele nu sem oa? Ɖe wometoe na mi tso gɔmedzedzea ke oa? Ɖe mielé ŋku ɖe anyigba ƒe agunu ŋu oa? 
ISA.40.22	Eya, amesi le xexeame godoo ta me, eye eme nɔlawo le dzedzem abe ʋetsuviwo ene; eya, amesi he dziƒo me abe avɔ beli ene, eye wòkekee abe agbadɔ ene, be yeanɔ eme; 
ISA.40.23	eya, amesi na amegãwo zu nu maɖinui, eye anyigba dzi ʋɔnudrɔ̃lawo zu tofloko. 
ISA.40.24	Womekpɔ do wo o, womekpɔ ƒã wo o, woƒe ali mekpɔ ƒo ke ɖe to o, tete wògbɔ ɖe wo, woƒu, eye ahom lɔ wo ɖe nu abe gbe ƒuƒu ene. 
ISA.40.25	Kɔkɔetɔ la be: Ameka ŋu miebe, yewòatsɔm aɖoe, ne masɔ kplii?
ISA.40.26	Mifɔ mo dzi, ne míakpɔ nu! Ameka wɔ nusiawo, eye wòkplɔa eŋu nuwo ɖoa goe dedie? Eyɔa wo katã ŋkɔ, eye wo dometɔa ɖeke mesusɔna o le eƒe ŋusẽ geɖe kple alɔkame sesẽ la I nu. 
ISA.40.27	Yakob, nukaŋuti nèle nu ƒom, Israel, nèle gbɔgblɔm be: Nye mo ɣla ɖe Yehowa, eye nye nya dzɔdzɔe to nye Mawu ŋu yi? 
ISA.40.28	Menyae, eye mèsee kpɔ be, Mawu mavɔ enye Yehowa, amesi wɔ anyigba ƒe mlɔeanuwo oa? Nu metia kɔ nɛ o, ɖeɖi metea eŋu o, eye eƒe nunya ƒe ta metsɔ o. 
ISA.40.29	Eyae naa lãmesesẽ amesiwo ŋu ɖeɖi te, eye wònaa ŋusẽ geɖe ame beliwo. 
ISA.40.30	Nu tia kɔ na ɖekakpuiwo, eye ɖeɖi tea wo ŋu, eye ŋutsuwo dzea anyi; 
ISA.40.31	ke ŋusẽ yeye ɖoa amesiwo kpɔa mɔ na Yehowa ya ŋu, woɖoa li fu abe hɔ̃ ene, woƒua ɖu metia wo o, wòzɔa azɔli ɖeɖi metea wo ŋu o.
ISA.41.1	Mi ƒukpowo, mimiã nu le ŋkunye me, ŋusẽ yeye neɖo dukɔwo ŋu; woate va, hafi woaƒo nu; titina míaƒo ta kpli ayi ʋɔnu. 
ISA.41.2	Ameka nyɔ amesi yome xɔname le kplikplikpli la, tso ɣedzeƒe? Ameka tsɔ dukɔwo de asi le eŋku me, eye wòna wonyã avuzi le fiawo dzi? Ameka na woƒe yi zu abe ke ene, eye woƒe datiwo le abe tsro, si nu ya ene? 
ISA.41.3	Eti wo yome, eto mɔ, si dzi eƒe afɔ meto kpɔ o, ke naneke mewɔe o. 
ISA.41.4	Ameka wɔe heƒoe wòde go? Eya, amesi yɔ ƒomewo tso gomedzedzea me ke lae. Nye Yehowa enye gbãtɔ, eye alea ke mele na ame mlɔeawo! 
ISA.41.5	Ƒukpowo kpɔe, eye dzidzi ƒo wo, anyigba ƒe mlɔenuwo dzo nyanyanya; woƒo ta kpli heva. 
ISA.41.6	Wokpe ɖe wo nɔewo ŋu, eye amesiame gblɔ na nɔvia be: Lé dzi ɖe ƒo! 
ISA.41.7	Aɖaŋua de dzi ƒo na sikanutula, amesi ƒoa ga gbabɛ la, de dzi ƒo na zũdala hegblɔ be: Wotsiãe nyuie. Tete woƒo gatagbadzɛ ɖee, be magaʋã o.
ISA.41.8	Ke wò, nye dɔla Israel, Yakob, amesi metia, xɔ̃nye Abraham ƒe ƒome, 
ISA.41.9	wò, amesi melé tso anyigba ƒe mlɔenuwo, eye meyɔ wò tso eƒe dzogoewo dzi hegblɔ na wò be: Nye dɔla nènye, metia wò, eye nyemegbe wò o; 
ISA.41.10	megavɔ̃ o, elabena meli kpli wò; ŋɔ megadzi wò o, elabena nyee nye wò Mawu, mali ke wo, makpe ɖe ŋuwò, eye matsɔ nye xoname ƒe nuɖusi alé wò. 
ISA.41.11	Kpɔ ɖa, ŋukpe kple vlododo ava amesiwo katã do dɔmedzoe ɖe ŋuwò la dzi, wò ketɔwo atsrɔ̃, eye wo nu ayi. 
ISA.41.12	Àdi amesiwo le dzre wɔm kpli wò la, ke mãkpɔ wo o, amesiwo le aʋa wɔm kpli wò la, azu tofloko agazui ɖe dzi. 
ISA.41.13	Elabena nye Yehowa, wò Mawu, amesi le gbɔgblɔm na wò be, megavɔ̃ o, makpe ɖe ŋuwò lae lé wò nuɖusi ɖe asi. 
ISA.41.14	Wò, nyẽvi Yakob, wò, ha sue Israel, megavɔ̃ o! Makpe ɖe ŋuwò, Yehowa ye gblɔe; wò xɔnametɔ enye Israel ƒe kɔkɔetɔ la. 
ISA.41.15	Kpɔ ɖa, matsɔ wò awɔ luƒotasiaɖam yeye ɖaɖɛ, si nu dɔ geɖe le. Àfanya towo, agba wo gudugudu, eye, àwɔ togbɛwo abe tsro ene. 
ISA.41.16	Agbo wo, ya alo wo ɖe nu, eye ahom aka wo ahlẽ; ke wò la atso aseye ɖe Yehowa ŋu, eye aƒo adegbe ɖe Israel ƒe kɔkɔetɔ la ŋu. 
ISA.41.17	Ame dahewo kple hiãtɔwo, siwo le tsi dim, ke ɖeke meli o, eye woƒe aɖe ƒu le tsikɔwuame ta la, nye Yehowa makpe ɖe wo ŋu, nye Israel ƒe Mawu, nyemagblẽ wo ɖi o. 
ISA.41.18	Maʋu go tɔsisiwo le to ƒeƒlewo ta me, eye tsidzɔƒe anɔ balimewo; mana gbegbe nazu tà, eye tsi nado bababa le kuɖiɖinyigba dzi. 
ISA.41.19	Mado sederti, xe, gbemiti kple amiti ŋutɔ ɖe gbe dzi, eye mado sesewu, fɔfɔli kple kpomi siaa ɖe gbegbe; 
ISA.41.20	ne woakpɔe, eye wòadze sii, wòade dzigbɔ na wò, eye woanyae be, Yehowa ƒe asie wo esia, Israel ƒe kɔkɔetɔ lae wɔe.
ISA.41.21	Yehowa be, mihe miaƒe dzrenyawo vɛ, Yakob ƒe fia la be, mihe miaƒe ɖokuitaʋlinyawo vɛ. 
ISA.41.22	Woate va, ne woagblɔ nusi gbɔna dzɔdzɔ ge la, na mí. Kawoe nye tsãtɔwo? Migblɔe, ne míalé ŋku ɖe woawo kple woƒe nuwuwu ŋu, alo mina míase nusi le dzɔdzɔ ge la. 
ISA.41.23	Migblɔ nusi gbɔna dzɔdzɔ ge la, ne miadze sii be, mawuwo míenye; miwɔ nyuie alo vɔ̃a ɖe, ekema míaƒe nu aku, eye mí katã míakpɔe kple ŋku. 
ISA.41.24	Kpɔ ɖa, miele ɖeke me o, eye tofloko enye miaƒe dɔwɔwɔ; amesi tia mi la, ŋunyɔ wònye! 
ISA.41.25	Menya amea ɖe tso anyiehe wòva, amesi aɖe gbe ƒã nye ŋkɔ la, tso ɣedzeƒe; azɔ anyigba-nunɔlawo dzi abe anyi me ene, eye abe alesi zemela nyãa tsui ene. 
ISA.41.26	Ameka gblɔe tso gɔmedzedzea me, ne míadze sii, eye ameka gblɔe tso gbaɖegbe, ne míagblɔ be, etɔ dzɔ? Amea ɖeke megblɔe o, amea ɖeke mena wosee o, eye amea ɖeke mese miaƒe nyawo o. 
ISA.41.27	Nyee nye ame gbãtɔ gblɔ na Zion be: Kpɔ ɖa, woawoe nye esi! Eye meɖo du nyui xɔlawo ɖe Yerusalem. 
ISA.41.28	Metsa ŋu, ke amea ɖeke meli o; aɖaŋuɖolaa ɖeke mele wo dome, ne mabia nyae wòaɖo eŋu o. 
ISA.41.29	Kpɔ ɖa, wo katã mele ɖeke me o, nu dzodzroa enye woƒe dɔwɔwɔ, ya kple tofloko enye woƒe legbawo.
ISA.42.1	Kpɔ ɖa, nye dɔla enye si, malée ɖe te, nye ame tiatia, si ƒe nu nyo ŋunye! Meda nye gbɔgbɔ ɖe edzi, ne woahe nye ɖoɖowo ayi na dukɔwo. 
ISA.42.2	Mado ɣli alo aɖo boboe o, eye mana woase eƒe gbe le kpɔdome o. 
ISA.42.3	Maɖe aƒla ŋeŋe la le enu o, eye matsi ɖovu bibi fiɖifiɖi la o. Ahe ɖoɖo la ayii le nyateƒe me. 
ISA.42.4	Ɖeɖi mate eŋu o, eye eƒe lãme matu o, vaseɖe esime wòaɖo ɖoɖo la anyigba dzi, ƒukpowo le mɔ kpɔm na eƒe nufiame. 
ISA.42.5	Ale Mawu Yehowa, amesi wɔ dziƒowo, eye wòhe wo me, amesi keke anyigba kple eƒe numiemiewo ɖe nu, amesi na agbe dukɔ, si le eɖzi, kple gbɔgbɔ amesiwo zɔa edzi la, gblɔ esi: 
ISA.42.6	Nye Yehowa ye yɔ wò le dzɔdzɔenyenye me, melé wò alɔnu, eye mekpɔ tawò, eye metsɔ wò wɔ nubabla na dukɔ la kple kekeli na anyigba dzi dukɔwo, 
ISA.42.7	ne naʋu ŋku na ŋkuagbãtɔwo, eye naɖe amesiwo wode gae la, tso ga me, kple amesiwo bɔbɔ no viviti me la, tso gaxɔ me. 
ISA.42.8	Nyee nye Yehowa, ŋkɔnyee, nyematsɔ nye bubu na ame tutɔ kple nye kafukafu na legbawo o. 
ISA.42.9	Kpɔ ɖa, gbaɖegbe nyawo va me, magblɔ yeyewo, eye mana miasee, hafi woava dzɔ. 
ISA.42.10	Mi amesiwo toa atsiaƒu dzi, kple atsiaƒu me nuwo, mi ƒukpowo kple wo dzi nɔlawo, midzi ha yeye na Yehowa, miɖe gbe ƒã eƒe kafukafu tso anyigba ƒe mlɔenu! 
ISA.42.11	Gbegbewo kple woƒe duwo kpakple kɔƒe, siwo me Kedar le la, negli! Agakpe dzi nɔlawo nètso aseye, wòado ɣli tso towo ƒe tsutsuẽƒe ke! 
ISA.42.12	Woade bubu Yehowa ŋu, eye woaɖe gbe ƒã eƒe kafukafu le ƒukpowo dzi! 
ISA.42.13	Yehowa ho abe kalẽtɔ ene, eɖe dzo ŋuʋaʋã me abe aʋawɔla ene, edo ɣli, eye wòtso ayiboopɛɛ, eɖe ŋusẽ fia ɖe eƒe futɔwo ŋu.
ISA.42.14	Mezi ɖoɖoe eteƒe didi, memiã nu kpoo, eye mezi ɖokuinye dzi: azɔ mado ɣli abe nyɔnu léku ene, eye mala gbɔgbɔtsixe ɖe ƒo anɔ gbɔgbɔm fuxefuxe. 
ISA.42.15	Magblẽ towo kple togbɛwo, eye mana woƒe gbe mumuwo katã naƒu, mana tɔsisiwo nado kpo, eye mana táwo namie. 
ISA.42.16	Mana ŋkuagbãtɔwo nazɔ mɔ, si Womenya o la dzi, eye makplɔ wo ato toƒe manyamanyae, mana viviti nazu kekeli le wo ŋgɔ, eye kpoƒeewo nazu zɔzrɔ̃e. Nusiawo wo ge mala, eye nyemadzudzɔe o. 
ISA.42.17	Amesiwo ɖoa dzi ɖe aklama kpakpɛwo ŋu, eye wogblɔna na legbawo be: Miawoe nye míaƒe mawuwo la, woate gbugbɔ ɖe megbee, eye ŋu akpe wo vevie.
ISA.42.18	Mi tokunɔwo, mise nu, mi ŋkuagbãtɔwo, mifɔ ko dzi miakpɔ nu! 
ISA.42.19	Amekae nye ŋkunɔ, ɖe menye nye dɔlae oa? Amekae nye tokunɔ abe nye amesi medɔ la enea? Amekae nye ŋkunɔ abe Mawu ƒe xɔlɔ̃ ene, eye amekae nye ŋkunɔ abe Yehowa ƒe dɔla ene? 
ISA.42.20	Ekpɔ nu geɖe, ke mèlé wo ɖe ta me o; èke to, ke mèse nu o. 
ISA.42.21	Edze Yehowa ŋu be, wòaɖe gãnyenye kple ŋutikɔkɔe se la ŋu lé eƒe dzɔdzɔenyenye ta; 
ISA.42.22	ke dukɔ, si woha, eye woda adzoe la wonye, mɔ̃ ɖe wo katã le do me, eye woɣla ɖe gaxɔ me; woɖe aboyo wo, ke amea ɖeke mexɔ wo o, woha wo, ke amea ɖeke megblɔ be: Migbugbɔ wo vɛ o. 
ISA.42.23	Mia dometɔ kae ase nusiawo, alé ŋku ɖe nusiwo gbɔna la ŋu, eye woaƒu to anyi ɖe wo ŋu? 
ISA.42.24	Amekae de Yakob asi, be woaha, eye wòde Israel asi na adzodalawo? Ɖe menye Yehowa, amesi ŋu míewɔ nuvɔ̃ ɖo, miegbe eƒe mɔwo dzi zɔzɔ, eye míese eƒe nufiame o lae oa? 
ISA.42.25	Etrɔ eƒe dziku ƒe dɔmedzoe kple aʋa ƒe ŋusẽ kɔ ɖe wo dzi, eye wòlé dzo bi ƒo xlã wo, ke womedze sii o, efiã wo, ke mede dzi gbɔ na wo o.
ISA.43.1	Azɔ ale Yehowa, amesi wo wò Yakob, eye wòme wò Israel la, gblɔ esi: Megavɔ̃ o, elabena meɖe wò, metsɔ wò ŋkɔ yɔ wò be: Tɔnye nènye. 
ISA.43.2	Ne èto to me la, meli kpli wò, eye ne èto tɔsisiwo me la, womalé wò o. Ne èto dzo me, mamè wò o, eye dzo ƒe adewo mafiã wò o. 
ISA.43.3	Elabena nye Yehowa enye wò Mawu, nye Israel ƒe kɔkɔetɔ la enye wò xɔnametɔ. Matso Egipte aƒle tawo, eye Kus kple Seba axɔ de tewòƒe. 
ISA.43.4	Esi nèxɔ asi le ŋkunye me, bubu le ŋuwò, eye melɔ̃ wò ta la, matso amegbetɔwo ana ɖe tewòƒe kple dukɔwo de wò agbe ta, 
ISA.43.5	Megavɔ̃ o, elabena meli kpli wò; makplɔ viwòwo tso ɣedzeƒe vɛ, eye maƒo nuwo ƒu tso ɣetoɖoƒe! 
ISA.43.6	Magblɔ na anyiehe be; Tsɔe ve! eye na dziehe be: Megasika ame di o! Kplɔ vinyeŋutsuwo tso didiƒe vɛ kple vinyenyɔnuwo tso anyigba ƒe mlɔenu, 
ISA.43.7	amesiwo katã ŋu woyɔ nye ŋkɔ do, amesiwo mewɔ hena nye bubu, memè wo, eye mewo wo.
ISA.43.8	Kplɔ dukɔ, si ta ŋku le, hafi wònye ŋkunɔ, to le eta, hafi wònye tokunɔ la doe! 
ISA.43.9	Dukɔwo katã neƒo ƒu, anyigba dzi dukɔwo katã neƒo ta kpli: Ameka le wo dome agblɔ esia, alo ana míase nya, siwo dzɔ va yi? Woƒe ɖasefowo neva, ne woatso na wo, eye woasee ahagblɔ bena: Ele eme. 
ISA.43.10	Yehowa be: Miawoe nye nye ɖasetɔwo kple nye dɔla, si metia, ne mianyae, miaxɔ dzinye ase, eye miadze sii be, nyee. Womewɔ mawua ɖeke do ŋgɔ nam o, eye ɖeke mado megbe nam o. 
ISA.43.11	Nyee nye Yehowa, eye xɔnametɔa ɖeke meli kpe ɖe ŋunye o. 
ISA.43.12	Medo ŋugbe, eye mexɔ na ame; mena miesee, eye mawu tutɔa ɖeke mena mia dome o; Yehowa be, míawoe nye nye ɖasefowo, eye nyee nye Mawu. 
ISA.43.13	Nyee li tso tititi ke, eye amea ɖeke maxɔ ame le asinye o; ne mewo nu la, ameka atrɔe?
ISA.43.14	Ale Yehowa, miaƒe xɔnametɔ, Israel ƒe kɔkɔetɔ la, gblɔ esi: Le mia tae medɔ ame ɖo ɖe Babel, eye mena wonyã amewo ɖe nu, eye wonyã Kaldeatɔwo ɖo ɖe woƒe ʋu, siwo me wokpɔ dzidzɔ le tsã la me. 
ISA.43.15	Nye Yehowa enye miaƒe kɔkɔetɔ, nye Israel ƒe wɔla enye miaƒe fia. 
ISA.43.16	Ale Yehowa, amesi ta mo ɖe atsiaƒu me, eye wòɖe toƒe ɖe to sesẽwo me la, gblɔ esi: 
ISA.43.17	eya, amesi na tasiaɖamwo, sɔwo, aʋakɔwo kple kalẽtɔwo siaa ho; woɖo baba ɖe anyigba, eye womegafɔ o, wo nu tsi, abe alesi akaɖi me ɖovu tsina ene: 
ISA.43.18	Migaɖu ŋu gbaɖegbe nuwo o, eye migalé ŋku ɖe nusiwo dza va yi la ŋu o. 
ISA.43.19	Kpɔ ɖa, mele nu yeye wo ge; ele nu dom ɖa xoxo, miedze sii oa? Mana mo tata naɖo gbe dzi, eye tɔsisiwo nado gbegbe. 
ISA.43.20	Gbemelãwo, amegãxiwo kple golowo akafum, elabena mena tsi ɖo gbe dzi, eye tɔsisiwo ɖo gbegbe, ne mana tsi nye dukɔ, nye ame tiatiawo, ne woano. 
ISA.43.21	Dukɔ, si mewɔ na ɖokuinye la, axlẽ nya afia le nye kafukafu ŋu.
ISA.43.22	Yakob, menye wòe yɔm o, eye Israel, mèdze agbagba le ŋunye o. 
ISA.43.23	Mètsɔ wò alẽviwo sa numevɔ nam o, eye mètsɔ wò akpedavɔsawo de bubu ŋunye o. Nyemetsɔ wò nuɖuvɔsawo do agba na wò o, alo tsa dzudzɔ ʋeʋẽe dodo ɖe fu na wò o. 
ISA.43.24	Mètsɔ ga ƒle gbekee nam o, eye metsɔ wò akpedavɔsawo ƒe ami ɖi ƒoe nam o; ke boŋ etso wò nuvɔ̃wo ɖo agba nam, eye nèɖe fu nam kple wò vodadawo. 
ISA.43.25	Nyee, nyee atutu wò dzidadawo ɖa le nye ŋutɔ ɖokuinye ta, eye nyemaɖo ŋu wò nuvɔ̃wo o. 
ISA.43.26	Do ŋku edzi nam, na míahe nya kple mia nɔewo; to wò nyawo, ne towo nadzɔ. 
ISA.43.27	Fofowò gbãtɔ wɔ nuvɔ̃, eye amesiwo nɔ nuwò la, to vo ɖe ŋunye. 
ISA.43.28	Eyata medo gu amegã kɔkɔeawo, metsɔ Yakob de asi na tsɔtsrɔ̃ gbidigbidi, eye Israel na fewuɖuɖu.
ISA.44.1	Azɔ nye dɔla Yakob kple nye ame tiatia Israel, see! 
ISA.44.2	Ale Yehowa, wɔwòla kple mèwòla tso dɔ me ke, amesi li kpli wò la, gblɔ esi: Nye dɔla Yakob kple nye ame tiatia Yesurun, megavɔ̃ o! 
ISA.44.3	Elabena maƒo tsi ɖe kuɖinyigba dzi kple tɔʋu wo ɖe anyigba ƒuƒu dzi. Matrɔ nye gbɔgbɔ akɔ ɖe viwòwo dzi kple nye yayra ɖe wò dzidzimeviwo dzi, 
ISA.44.4	ne woamie abe gbe ene, abe amuti le tɔ to ene. 
ISA.44.5	Amesi agblɔ be, Yehowa tɔ ye nye, ame keme atsɔ Yakob ƒe ŋkɔ na eɖokui, eye ame bubu aŋlɔ Yehowa ɖe eƒe asi ŋu, eye wòaƒo Israel ŋkɔ ɖo na eɖokui.
ISA.44.6	Ale Yehowa, Israel ƒe fia kple eƒe xɔnametɔ, Yehowa Zebaot,: gblɔ esi: Nyee nye gbãtɔ, eye nyee nye mlɔetɔ; mawua ɖeke mekpe ɖe ŋunye o. 
ISA.44.7	Ameka agblɔ nya abe nye, amesi ɖo dukɔwo gɔme anyi tso blema ke la ene, ne wòaɖee afia, eye wòatoe nam? Woagblɔ nusi le eme va ge kple nusi le dzɔdzɔ ge la na wo! 
ISA.44.8	Ŋɔ megadzi mi o, eye migadzo nyanyanya o! Ɖe nyemena miesee tso gbaɖegbe ke, eye nyemetoe na mi oa? Miawoe nye nye ɖasefowo. Ɖe mawua ɖe li kpe ɖe ŋunyea? Agakpea ɖeke meli o, nyemenya ɖeke o.
ISA.44.9	Legba mèlawo katã la toflokowo wonye, eye woƒe nu lɔlɔ̃awo mele ɖeke me o; woawo ŋutɔwoe nye woƒe ɖasefowo be, womele nu kpɔm o, eye womedzea si nu o, eyata ŋukpe alé wo. 
ISA.44.10	Amekae wɔ mawua ɖe, eye amekae kɔ legbaa ɖe, si mele ɖeke me o? 
ISA.44.11	Kpɔ ɖa, ŋu akpe wo hatiwo katã; aɖaŋuawo la, amegbetɔwo wonye, wo katã naƒo ta kpli, eye woado: ke woadzo nyanyanya, eye ŋukpe alé wo katã. 
ISA.44.12	Gbeɖe tsɔa gayibɔ tua fiae, ewɔa eŋu ɖɔ le dzoka xɔxɔ me, etsɔa zu tunɛ, eye wòtsɔa eƒe alɔkpa sesẽ wɔa ɖɔ le eŋu; ne dɔ va wui la, ekema ŋusẽ vɔna le eŋu, ne meno tsi o la, ekema eƒe lãme tuna. 
ISA.44.13	Atikpala daa dzidzeka, etsɔa ɣe tanɛ, eye wòtsɔa fi kpanɛ, etsɔa nudzidzega tanɛ, eye wòwɔnɛ ɖe ŋutsu ƒe nɔnɔme me, ɖe amegbetɔ ƒe ɖekadzedze me, ne wòanɔ xɔ me. 
ISA.44.14	Amea ɖe lã sedertiwo, etsɔ fɔfɔli kple logoti, eye wotia avemetiwo na eɖokui. Eɖo sesewu wo, eye tsidzadza na wotsi. 
ISA.44.15	Wonye dzodonu na amegbetɔ; etsɔ ɖe do dzoe heƒu, eye wòtsɔe do dzo ƒo aboloe; etsɔ ɖe wɔ mawui hede ta agu nɛ, eye wòtsɔ ɖe wɔ aklama kpakpɛe heɖo gbe ɖa nɛ. 
ISA.44.16	Etsɔa eƒe afã ɖoa dzoe, eye eƒe afã dzi woɖua lã le; etɔa lã ɖuna ɖia ƒo, eƒua dzo hegblɔna be: Ehɛ̃, dzo ɖo lã me nam, dzoa le nunye vivim! 
ISA.44.17	Etsɔ mamlea wɔ mawui, etsɔe wɔ eƒe legbae, eye wòdze klo ɖe ta agu nɛ hedo gbe ɖa nɛ gblɔ bena: Ɖem, elabena wòe nye nye mawu! 
ISA.44.18	Womenyaa nu o, eye womedzea si nu o, elabena woƒe ŋku nye tre mele nu kpɔm o, eye woƒe dzi mele nu gɔme sem o. 
ISA.44.19	Amea ɖeke mebua ta me, eye wòkpɔ sidzedze kple gɔmesese o, ne wòagblɔ be: Metsɔ afã do dzoe, meƒo abolo ɖe eƒe akawo dzi, eye metɔ lã ɖu tso; ɖe matsɔ mamlea awɔ ŋunyɔnui, eye ɖe maɖo gbe na atikpoa? 
ISA.44.20	Amesi le dzofi yome la, dzi bleamee flui, maɖe eƒe agbe o, eye magblɔ na eɖokui o be: Ɖe menye aʋatsoe melé ɖe nuɖusi oa?
ISA.44.21	Yakob kple Israel, ɖo ŋui, elabena nye dɔla nènye; nyee wɔ wò nènye nye dɔla; Israel, megaŋlɔm be o! 
ISA.44.22	Mena wò dzidadawo bu abe atu ene kple wò nuvɔ̃wo abe alilikpo ene; trɔ va gbɔnye, elabena meɖe wò. 
ISA.44.23	Mi dziƒowo, mitso aseye, elabena Yehowa wɔe wòde go! Mi anyigba ƒe agunuwo, mido aƒa! Mi towo, avewo kple wo me nuwo katã, mitso aseye hoo, elabena Yehowa ɖe Yakob, eye wòdo kɔkɔe eɖokui ɖe Israel ŋu.
ISA.44.24	Ale Yehowa, ɖewòla, amesi mè wò tso dɔ me ke la, gblɔ esi: Nyee nye Yehowa, amesi wɔ nusiawo katã, nye ɖeka koliae he dziƒo me, eye mekeke anyigba me, amea ɖeke mekpe ɖe ŋunye o. 
ISA.44.25	Eya, amesi gblẽa nu kpoloe ƒolawo ƒe dzesi me, eye wòdoa bometsila afakalawo; eya, amesi nana nunyalawo gbugbɔna, eye wòdoa lã woƒe nunya; 
ISA.44.26	eya, amesi nana eƒe dolawo ƒe nya vaa me, eye wòwɔa eƒe ame dɔdɔ ƒe aɖaŋuɖoɖo dzi; eya, amesi gblɔ na Yerusalem be, woaganɔ eme, eye wogblɔ na Yuda-duwo be, woatso wo, eye yeafɔ eƒe glikpowo ɖe tsitrenu; 
ISA.44.27	eya, amesi gblɔ na to gome be, mie, eye mana wò tɔsisiwo naƒu kplakplakpla; 
ISA.44.28	eya, amesi gblɔ na Kores be: Nye lãkplɔvi nenye! Eyae awɔ nye ɖiɖiwo katã ade goe, eye wòagblɔ na Yerusalem be, woatsoe, eye na gbedoxɔ be, woaɖo egɔme anyi!
ISA.45.1	Ale Yehowa gblɔ na Kores, eƒe amesiamina la, amesi ƒe nuɖusi melé, ne mafanya dukɔwo le eŋgɔ, eye matu ali dzi na fiawo, maʋu ʋɔwo le eŋku me, eye agbowo matsi dodo o la, ènye si: 
ISA.45.2	Madze ŋgɔwò, eye mana kpoƒewo nasɔ, magbã akɔbligbowo, eye maŋe gametiwo, 
ISA.45.3	eye matsɔ kesinɔnu, si le blukɔ me, kple nu xɔasi, siwo woɣla la, ana wò, ne nadze sii be, nye Yehowa, Israel ƒe Mawu la, enye amesi tsɔ ŋkɔ yɔ wòe, 
ISA.45.4	le nye dɔla Yakob kple nye ame tiatia Israel ta; metsɔ wò ŋkɔ yɔ wò, eye metsɔ bubuŋkɔ na wò, esi mèkpɔ dze sim haɖe o. 
ISA.45.5	Nyee nye Yehowa, ɖeke megali o; mawua ɖeke mekpe ɖe ŋunye o; mebia ali dzi na wò, esi mekpɔ dze sim haɖe o, 
ISA.45.6	ne wòadze sii tso ɣedzeƒe kple ɣetoɖoƒe be, amea ɖeke mekpe ɖe ŋunye o. Nyee nye Yehowa, ɖeke megali o, 
ISA.45.7	nye amesi ɖo kekeli, eye mewɔ viviti, nye amesi wɔ dzɔgbenyuie, eye mehe dzɔgbevɔ̃e vɛ. Nye Yehowa ye wɔ nusiawo katã! 
ISA.45.8	Mi dziƒowo, nuɖuɖu tso dzi me, eye alilikpowo nadza dzɔdzɔenyenye; anyigba neke nu, ne xɔname nado, eye dzɔdzɔenyenye hã namie Nye Yehowa ye wɔe.
ISA.45.9	Baba na amesi le dzre hem kple emèla, sonu gaglɛ wònye le anyisonu gaglɛwo dome! Ɖe tsu agblɔ na emela be: Nuka wɔm nèle? alo eƒe dɔwɔwɔ nagblɔ be: Mèto asi oa? 
ISA.45.10	Baba na amesi gblɔna fofoa be: Nuka la nedzim? eye na nyɔnu be: Nuka ta nèle ku ɖo? 
ISA.45.11	Ale Yehowa, Israel ƒe kɔkɔetɔ kple emèla, gblɔ esi: Mibia nusiwo gbɔna dzɔdzɔ ge la ta se, ke mina makpɔ vinyewo kple nye asinudɔwɔwɔwo ƒe nya gbɔ. 
ISA.45.12	Nyee wo anyigba, eye mewo ame ɖe edzi. Nye asie he dziƒo me, eye meɖo eŋu nuwo katã. 
ISA.45.13	Menyae le dzɔdzɔenyenye me, eye mala eƒe mɔwo katã. Eyae atso nye du la, eye wòaɖe asi le nye aboyomewo ŋu, menye le ga alo nunana ta o; Yehowa Zebaot ye gblɔe! 
ISA.45.14	Ale Yehowa gblɔ esi: Egipte ƒe adzɔnuwo, Kus kple Sebatɔ ƒlalaawo ƒe viɖe age ɖe asiwò me ahazu tɔwò; woano ga me adze yowòme, eye woade ta agu na wò ahaƒo koko na wò be: Wò ɖeɖe ko gbɔe Mawu le, ɖeke megali o, mawu bubua ɖeke megali o. 
ISA.45.15	Vavãe, wò Israel ƒe Mawu, xɔnametɔ la, Mawu ɣaɣla nenye! 
ISA.45.16	Ŋukpe lé wo katã, eye woƒe mo tsi dã; legbamèlawo katã le yiyim le vlododo me. 
ISA.45.17	Yehowa atso xɔname mavɔ aɖe Israel; ŋukpe kple vlododo malé mi tegbetegbe akpɔ o.
ISA.45.18	Elabena ale Yehowa, dziƒowɔla, eya amesi nye Mawu, eya amesi mè anyigba, eye wòwɔe; eya amesi ɖoe anyi, menye ɖe wòwɔe, be woatsi ƒuƒlu o, ke boŋ ɖe wòmee, be woanɔ edzi la, gblɔ esi: Nyee nye Mawu, ɖeke mekpe ɖe ŋunye o. 
ISA.45.19	Nyemeƒo nu le vivi me le anyigba ƒe teƒe, si do blukɔ o; nyemegblɔ na Yakob ƒe ƒome la be: „Midim yakatsyɔ“ o. Nye Yehowa megblɔ nusi le eme, eye meto nyateƒe. 
ISA.45.20	Mi dukɔwo ƒe ame sisiwo, miƒo ta kpli, eye miva, mi katã milé va! Ame manyanuwo wonye, amesiwo lé woƒe aklama kpakpɛ tikpowo ɖe la, eye wole gbe dom ɖa na mawu, siwo meɖea ame o. 
ISA.45.21	Migblɔe, eye mihee vɛ, woade adaŋu kple wo nɔewo. Ameka na wose nusiawo gbaɖegbe ke, eye wògblɔe tso blema ke? Nye Yehowa ye, eye mawua ɖeke mekpe ɖe ŋunye o! 
ISA.45.22	Mi anyigba ƒe mlɔenuwo katã, mitrɔ ɖe ŋunye, eye mina woaxɔ na mi; elabena nyee nye Mawu, ɖeke megali o. 
ISA.45.23	Meta ɖokuinye, nya vava do tso nye nu me, eye matrɔ o be: Klowo katã ata anyi nam, eye aɖewo katã aka atam nam 
ISA.45.24	ahagblɔ bena: Míaƒe dzɔdzɔenyenye kple ŋusẽ le Yehowa gbɔ; amesiwo katã do dziku ɖe eŋu la, ava egbɔ, eye ŋu akpe wo. 
ISA.45.25	Yehowa ye woatsɔ atso afia na Israel ƒe ƒomeawo katã, eye woaƒo adegbe.
ISA.46.1	Bel mũ, eye Nebo do dɔgɔe; wotsɔ miaƒe legba, siwo mieléna ɖe ta la, de asi na agbatsɔlãwo, wotsɔ wo do agbae ɖe lã, si ŋu ɖeɖi te la dzi. 
ISA.46.2	Wo katã wodo dɔgɔe, eye womũ, womate ŋu axɔ agba la o, eye woawo ŋutɔ wozɔ yi aboyo me.
ISA.46.3	Yakob ƒe aƒe la kple Israel ƒe aƒe me ame mamleawo, miɖo tom, mi amesiwo metsɔ do agba ɖe ɖokuinye dzi tso dɔ me ke, eye metsɔ mi tso vidzidɔ me ke. 
ISA.46.4	Ame ma ke manye, vaseɖe esime miaku amegã; matsɔ mi ado agbae ɖe ɖokuinye dzi, eye maɖe mi. 
ISA.46.5	Ameka ŋu miehe, yewoatsɔm aɖoe, ne míasɔ kple mía nɔewo? eye ameka miebe, yewoatsɔ aɖo ŋunye, ne míaɖi mía nɔewo? 
ISA.46.6	Wo, amesiwo dudua sika tsoa kotoku me ɖe anyi, eye wodaa klosalo le nudanu me, woɖatsɔa gbeɖe, ne woatsɔe awɔ mawu, si woadze klo ade ta agu na. 
ISA.46.7	Wokɔe ɖo abɔta, eye wode ta ete ɖadro ɖe enɔƒe; etsia tre ɖi meʋãna tsoa eteƒe o. Ne amea ɖe do ɣli nɛ hã, mesenɛ o, eye meɖenɛ tsoa eƒe hiã la me o. 
ISA.46.8	Miɖo ŋu esia, eye mili ɖe nu ɖeka dzi; mi godzelawo, mina wòade dzi gbɔ na mi. 
ISA.46.9	Mido ŋu nusiwo dzɔ va yi tso blema la be, nyee nye Mawu, ɖeke megali o, nyee nye Mawu, amea ɖeke mesɔ kplim o; 
ISA.46.10	nye amesi ɖe nuwuwu fia le gɔmedzedzea me ke kple nusi gbɔna dzɔdzɔ ge la fia le blema ke gblɔ bena: Nye tame-ɖoɖo ava me, eye mawɔ nye didiwo katã dzi; 
ISA.46.11	nye amesi yɔ hɔ̃ tso ɣedzeƒe kple ŋutsu, si nye nye tameɖoɖotsɔla la, tso anyigba matsɔmatsɔ dzi; megblɔ nya, eye mana woava eme hã, meɖo nu, eye mawɔe hã. 
ISA.46.12	Miɖo tom, mi tamesẽlawo, mi amesiwo le adzɔge na dzɔdzɔenyenye. 
ISA.46.13	Mehe nye dzɔdzɔenyenye va kpuiƒee, mele adzɔge o, eye nye xɔname mahe de megbe o; mana xɔname Zion kple nye atsyɔ̃ Israel.
ISA.47.1	Wò ɖetugbi, Babel nyɔnuvi, ɖi ɖe anyi, eye nabɔbɔ nɔ ke me! Bɔbɔ nɔ anyigba fiazikpui makpɔmakpɔe, wò Kaldea-nyɔnuvi! Elabena womagayɔ wò azɔ be fewunuwɔla kple atsyɔ̃nuwɔla vivivo o. 
ISA.47.2	Ɖo teƒo natu wɔ, ɖe moxevɔ ɖa, ɖe taɖedzi ɖa, ɖe ata ƒuƒlu, ne natso tɔ! 
ISA.47.3	Wò ama adze go, eye woakpɔ wò ŋukpeƒe. Mabia hlɔ̃, eye amea ɖeke matso mía dome o. 
ISA.47.4	Míaƒe xɔnametɔ la ŋkɔ enye Yehowa Zebaot, Israel ƒe kɔkɔetɔ! 
ISA.47.5	Kaldea-nyɔnuvi, zi ɖoɖoe klenee nabɔbɔ nɔ anyi, eye nayi ɖe blukɔ me! Elabena womagayɔ wò azɔ be fiaɖuƒewo ƒe aƒenɔ o. 
ISA.47.6	Medo dɔmedzoe ɖe nye dukɔ ŋu, medo gu nye domenyinu, eye metsɔ wo de asi na wò; ke mèkpɔ nublanui na wo o, eye nètsɔ wò kɔkuti kpekpe do amegã ɖeɖiwo dzi. 
ISA.47.7	Egblɔ be, yeanye aƒenɔ daa tegbee; esia mede dzigbɔ na wò o, eye meɖo ŋu alesi woava nɔ emegbe o.
ISA.47.8	Azɔ see, wò agbe vivi ɖula, si li bɔkɔɔ, eye nèle gbɔgblɔm le wò dzi me be; Nye koe, ɖeke megali o, nyemazu ahosi o, eye womaɖe vi le ŋunye o. 
ISA.47.9	Eyata nusiawo kple eve adzɔ ɖe dziwò gbe ɖeka kpoyi, woaɖe vi le ŋuwò, eye nazu ahosi; to wò dzosasa geɖeawo kple wò gbesa gbogboawo gbɔ hã woaƒo ɖe dziwò bibibi. 
ISA.47.10	Eɖo ŋu ɖe wò vɔ̃ɖivɔ̃ɖi ŋu gblɔ bena: Amea ɖeke mele kpɔyem o. Wò nunya kple wò ayedzedze flu wò, nègblɔ le wò dzi me bena: Nye koe, ɖeke megali o! 
ISA.47.11	Eyata dzɔgbevɔ̃e adzɔ ɖe dziwò, eye màte ŋu asa gbe adoe o; gbegblẽ ava dziwò, màte ŋu atsi enu o, eye tsɔtsrɔ̃ aƒo ɖe dziwò kpoyi, hafi nava nyae. 
ISA.47.12	Do kple wò gbesawo kpakple wò dzo gbogbo, siwo ŋu nèku kutri le tso wò ɖevime ke; ɖewohĩ ate ŋu awɔ nane, ɖewohĩ ate ŋu ado ŋɔdzi na amea ɖe. 
ISA.47.13	Ede aɖaŋu geɖe wòti ko na wò; na dziŋgɔli me nyalawo, amesiwo ɖea ŋku ɖe dzinuviwo, eye wodzea si nusi gbɔna dzɔdzɔ ge ɖe dziwò le dzinu me la, natso axɔ na wò. 
ISA.47.14	Kpɔ ɖa, gbe ƒuƒu wonye, dzo afiã wo, womaɖe woƒe agbe tso dzoƒaɖe ƒe ŋusẽ nu o, elabena menye dzoka xɔxɔ wònye, ne wòa ƒu o, eye menye mlekpui me dzo wònye, ne woabɔbɔ nɔ enu o. 
ISA.47.15	Alea amesiwo ŋu nèku kutri ɖo, eye mia kpli wo mietsa asi tso wò ɖevime ke la, woazu na wò, amesiame lé eƒe mɔ, eye ɖeke mexɔ na wò o.
ISA.48.1	Misee, Yakob ƒe aƒe, mi amesiwo tso Israel ƒe ŋkɔ, eye miedzɔ tso Yuda ƒe tsidzɔƒewo, mi amesiwo taa Yehowa ƒe ŋkɔ, eye miekafua Israel ƒe Mawu la, ke menye le nya teƒe kple dzɔdzɔenyenye me o. 
ISA.48.2	Elabena woyɔa du kɔkɔe la ɖe wo ɖokui ŋu, eye woɖoa dzi ɖe Israel ƒe Mawu, si ŋkɔ nye Yehowa Zebaot la ŋu. 
ISA.48.3	Meɖe blemanyawo fia gbaɖegbe ke; nye nu me wodo tso, eye mena wosee, mewɔe zi ɖeka kpoyi, eye wova dzɔ. 
ISA.48.4	Esi menyae be, wò tame sẽ, wò ʋume nye gakpɔti, eye wò ŋgonu nye akɔbli la, 
ISA.48.5	eyata meɖee fia wò gbaɖegbe ke, eye mena nèsee, hafi woava dza, ne màgagblɔ be: Nye legbawoe wɔe, nye aklama kpakpɛwo kple nye legba kɔkɔwoe ɖoe o. 
ISA.48.6	Esee, eye nèɖe ŋku ɖe wo katã; ke miawo, ɖe miagbe boblododoea? Maɖe nu yeyewo afia wò tso azɔ kple nu ɣaɣla siwo menya o. 
ISA.48.7	Fifia wowɔe, eye menye tso blema o, eye mèse eŋu nya kpɔ vaseɖe fifi o, ne nagagblɔ be, yenyae tsã o. 
ISA.48.8	Mèsee kpo alo nyae o, eye wò to meke ɖe eŋu tsã o, elabena menyae be, ame mawɔnuteƒe nènye, eye godzela woyɔna na wò tso dɔ me ke. 
ISA.48.9	Metsi nye dɔmedzoe nu le nye ŋkɔ ta, eye le tawò meɖo asi ɖokuinye dzi le nye kafukafu ŋuti, be magatsrɔ̃ wò o; 
ISA.48.10	kpo ɖa, melólo wò, ke menye abe klosalo ene o, eye medo wò kpo le hiã ƒe aŋoɖakpo me. 
ISA.48.11	Le tanye, le tanye mawɔe, elabena aleke womehegblẽ kɔ ɖo na nye ŋkɔe o! Nyematsɔ nye bubu na ame tutɔa ɖeke o.
ISA.48.12	Yakob kple wò Israel, si meyɔ, miɖo tom! Nyee, nyee nye gbãtɔ, eye nyee nye mlɔetɔ hã. 
ISA.48.13	Nye asie ɖo anyigba gome anyi, eye nye nuɖusie he dziƒo me; esi meyɔ wo la, wo katã wova tsi tre ɖi. 
ISA.48.14	Mi katã mikpe ta, ne miasee! Wo dometɔ kae gblɔ esia? Amesi Yehowa lɔ̃na la, aɖe eƒe lɔlɔ̃nu afia ɖe Babel kple eƒe alɔkpa afia ɖe Kaldea-tɔwo ŋu. 
ISA.48.15	Nyee, nyee ƒo nu, meyɔe, eye mena wòva, eye eƒe mo adze edzi nɛ. 
ISA.48.16	Mite ɖe ŋunye, ne miasee; tso gɔmedzedzea me ke nyemeƒo nu le adza me o; mele eteƒe tso gbaɖegbe ke, esime wòva me. Azɔ Aƒetɔ Yehowa kple eƒe gbogbo la ɖom ɖa. 
ISA.48.17	Ale Yehowa, wò xɔnametɔ, Israel ƒe kɔkɔetɔ la, gblɔ esi: Nye Yehowa, wò Mawu, enye amesi fia nusi nyo na wò la wò, nyee akplɔ wò to ma, si dzi nato la. 
ISA.48.18	Ɖe wònye ɖe neɖo to nye seawo la, anye ne wò ŋutifafa ana abe tɔsisi ene, eye wò dzɔdzɔenyenye anɔ abe ƒutsotsoewo ene; 
ISA.48.19	anye ne wò ƒome ano abe ke ene, eye wò dɔmeviwo abe kekui ene; eye womatsrɔ̃ wò ŋkɔ alo atutui ɖa le ŋkunye me o. 
ISA.48.20	Mitso aseyetsotso ʋu tso Babel, eye nusi tso Kaldea-nyigba dzi! Migblɔ nusia, eye miɖe gbe ƒãe, mihee yi anyigba ƒe mlɔenu ke, migblɔ be: Yehowa ɖe eƒe dɔla Yakob! 
ISA.48.21	Tsikɔ mewu wo, esi wòkplɔ wo to gbegbe o; ena tsi do tso agakpe me na wo, eye wòle agakpe wòɖudu tsi. 
ISA.48.22	Yehowa be: Ŋutifafaa ɖeke meli na ame vɔ̃ɖiwo o.
ISA.49.1	Mi ƒukpowo, miɖo tom, mi adzɔge dukɔwo, miƒu to anyi! Yehowa yɔm tso dɔ me ke, eye wòyɔ ŋkɔnye tso danye ƒe do me ke. 
ISA.49.2	Ewo nye nu abe yi ɖaɖɛ ene, eɣlam ɖe eƒe asi ƒe vɔvɔli te, eye wòtsɔm wo aŋutrɔ biɖoe hetsɔm ƒo ɖe eƒe daku me. 
ISA.49.3	Eye wògblɔ nam be: Israel, nye dɔla nènye, amesi ŋu mawo ɖokuinye kɔkɔe ɖo. 
ISA.49.4	Ke megblɔ be: Medze agbagba yakatsyɔ, eye megblẽ nye ŋusẽ ɖe ya me dzodzro; ke Yehowa si me nye nya le, eye nye fetu le nye Mawu gbɔ. 
ISA.49.5	Azɔ ale Yehowa, amesi mèm tso dɔ me ke hewɔ eƒe dɔlae, ne wòakplɔ Yakob agbɔe, eye wòaƒo Israel nu ƒu la gblɔ nam esi; elabena bubu le ŋunye le Yehowa ŋku me, eye nye Mawu enye nye ŋusẽ. 
ISA.49.6	Egblɔ bena: Nu tsɛ wònye be, nènye nye dɔla, ne nafɔ Yakob ƒe toawo ɖe tsitrenu, eye nakplɔ Israel ƒe amesiwo woɖe la agbɔe; metsɔ wò ɖo kekeli na dukɔwo hã, ne nanye nye xɔname vaseɖe anyigba ƒe mlɔenu ke. 
ISA.49.7	Ale Yehowa, Israel ƒe xɔnametɔ kple eƒe kɔkɔetɔ la gblɔ na amesi wodo vloe, amesi dukɔ la nyɔ ŋui, amesi nye dziɖulawo ƒe kluvi la, enye si; Fiawo akpɔe ahatso ɖe tsitrenu, eye amegãwo aɖe ta agu le Yehowa, amesi metrɔa ta me o la ta, le Israel ƒe kɔkɔetɔ, amesi tia wò la ta. 
ISA.49.8	Ale Yehowa gblɔ esi: Mase wò gbe le amenuveɣi, eye maxɔ na wò te xɔnamegbe, makpɔ tawo, eye matsɔ wò aɖo nubabla na dukɔ la, ne naɖo anyigba la te, eye namã domenyinu, si zu gbegbe la; 
ISA.49.9	ne nagblɔ na gatɔwo be: Mido! eye na amesiwo le viviti me la be: Miva kekeli nu! Woaɖu gbe le mɔ to, eye woƒe gbeɖuƒe anɔ togbɛ ƒeƒlewo katã ta me. 
ISA.49.10	Dɔ kple tsikɔ mawu wo o, eye ŋdɔ kple ɣe maɖu wo o, elabena wo nuvela le wo kplɔm, eye woakplɔ wo ato tsidzidziwo ŋu. 
ISA.49.11	Matsɔ nye towo katã awɔ mɔe, eye wòado nye mɔ tatawo. 
ISA.49.12	Kpɔ ɖa, amesiwo atso adzɔge ava, ame kemewo atso anyiehe kple ɣetoɖoƒe, eye ame bubuwo atso Sinitɔwo ƒe anyigba dzi. 
ISA.49.13	Mi dziƒowo, mitso aseye, anyigba, kpo dzidzɔ, eye mi towo, mido aƒa; elabena Yehowa fa akɔ na eƒe dukɔ, eye wòkpɔ nublanui na eƒe hiãtɔwo.
ISA.49.14	Ke Zion be: Yehowa gblẽm ɖi, Aƒetɔ la ŋlɔm be. 
ISA.49.15	Ɖe nyɔnu aŋlɔ eƒe vidzie be, eye eƒe dɔme agbe tɔtrɔ ɖe eƒe dɔmevi ŋua? Ne woawo ŋlɔe be hã, nyea nyemaŋlɔ wò be o! 
ISA.49.16	Kpɔ ɖa, meŋlɔ wò ɖe nye asi ŋu, wò gliwo le ŋkunye me ɖaa. 
ISA.49.17	Viwòwo gbɔna afa tsɔtsɔe, tsrɔ̃wòlawo kple gblẽwòlawo atu le mewo adzo. 
ISA.49.18	Fɔ ka dzi nakpɔ nu godoo: Wo katã woƒo takpli gbɔna va gbɔwò! Yehowa be: Meta ɖokuinye ƒe agbe: Ado wo katã abe lekewɔnu ene, eye atso wo abla ali dzi abe ŋugbetɔ ene. 
ISA.49.19	Azɔ wò aƒedo, wò gbegbe kple wò anyigba, si wogblẽ la, axaxa ŋuta na edzinɔlawo, eye gblẽwòlawo anɔ adzɔgedzɔgee na wò. 
ISA.49.20	Azɔ vi, siwo woɖe le ŋuwò la, agblɔ ɖe to me na wò be: Nɔƒe la xaxa nam, te ɖa tso gbɔnye, ne manɔ anyi! 
ISA.49.21	Eye àgblɔ le wò dzi me be: Woɖe vi le ŋunye, eye metsi ko, wode aboyom, eye wonyãm de gbe tso, ameka dzi esiawo nam? Ameka nyi wo wotsi? Kpɔ ɖa, nye ɖeka ko wogblẽ ɖi, afika woawo ya no? 
ISA.49.22	Ale Aƒetɔ Yehowa gblɔ esi: Kpo ɖa, mamiã asi dukɔwo, eye mado aflaga ɖe dzi na anyigba dzi dukɔwo, ne woatsɔ wò ŋutsuviwo ɖe akɔnu vɛ, eye woakɔ wò nyɔnuviwo ɖe abɔta ve. 
ISA.49.23	Fiawo anye vinyilawo na wò, eye wo srɔ̃wo anye nonala na wò; woade ta agu atsyɔ mo anyi ɖe ŋkuwò me, eye wòaɖuɖɔ wò afɔ ŋu ke, eye adze si be, nyee nye Yehowa, eye nyemenana ŋu kpea amesiwo ɖoa ŋu ɖe ŋunye la o. 
ISA.49.24	Ɖe woaxɔ nuhaha le kalẽtɔ sia? eye ɖe aboyomewo age le ŋutasẽla sia? 
ISA.49.25	Yehowa be: Woxɔa aboyomewo le kalẽtɔ si, eye nuhaha gena le ŋutasẽla si; mawo avu kple amesiwo le avu wɔm kpli wò, eye maɖe viwòwo; 
ISA.49.26	mana amesiwo te wò ɖe anyi la, naɖu woawo ŋuta ƒe lã, eye woamu woƒe ʋu abe wein ene. Eye ŋutilãwo katã nadze sii be, nye Yehowa enye wò xɔnametɔ, eye Yakob ƒe ŋusẽtɔ enye wò ɖela.
ISA.50.1	Ale Yehowa gblɔ esi: Afika mía dada ƒe asigbegbalẽ, si metsɔ gbee la le? alo ameka nye nye fetɔ, si metsɔ mi dzra na? Kpɔ ɖa, mia vodadawo ta wotsɔ mi dzra, eye le mia dzidadawo ta wogbe mia dada ɖo. 
ISA.50.2	Nukaŋuti meva, eye amea ɖeke meli o, meyɔ ame, eye amea ɖeke metɔ o? Ɖe nye alɔ le kpuie, be wòagbe xɔxɔ na amea? eye ɖe ŋusẽ mele ŋunye, be maɖe ame oa? Kpɔ ɖa, matsɔ nye nyanyrã ana atsiaƒu namie, eye mana tɔsisiwo nazu tagba, wo me lãwo aƒaƒã, elabena tsi megale wo ŋu o, eye tsikɔ awu wo woaku. 
ISA.50.3	Mata ahovɔ na dziƒo, eye matsyɔ akpanya nɛ.
ISA.50.4	Aƒetɔ Yehowa tsɔ nusrɔ̃viwo ƒe aɖe nam, ne manya alesi matsɔ nuƒoƒo akpe ɖe amesiwo ŋu ɖeɖi te la ŋui. Enyɔam ŋdi sia ŋdi, eʋua to nam, ne mase nu abe nusrɔ̃vi ene. 
ISA.50.5	Aƒetɔ Yehowa ʋu to nam, nyemesẽ to o, eye nyemede megbe o. 
ISA.50.6	Mesia nye mẽdome ɖi na ameƒolawo, eye meɖo nye tome anyi na amesiwo nyɔa ɖa; nyemetsyɔ nu ŋku me le vlododo kple taɖeɖe ŋuti o. 
ISA.50.7	Ke Aƒetɔ Yehowa kpe ɖe ŋunye, eyata ŋukpe malém o; eyata nye mo sẽ abe ahliha ene, eye menyae be, ŋu mele kpe ye ge o. 
ISA.50.8	Amesi le afia tso ge nam la, tsɔ gbɔnye; ameka be, yeahe nya kplim? Mina míava kpe ta! Amesi si nya le ɖe ŋunye la, nete ɖe ŋunye! 
ISA.50.9	Kpɔ ɖa. Aƒetɔ Yehowa axɔ nam; amekae abu fɔm ma? Kpɔ ɖa, wo katã anyunyɔ abe avɔ ene, eye agbagblaʋui aɖu wo. 
ISA.50.10	Mia dometɔ, si vɔ̃a Yehowa la, neɖo to eƒe dɔla ƒe gbe; amesi le viviti me zɔm, eye kekelia ɖeke meklẽna nɛ o lã, neɖo dzi ɖe Yehowa ƒe ŋkɔ ŋu, eye wòaziɔ ɖe eƒe Mawu ŋu. 
ISA.50.11	Kpɔ ɖa, mi amesiwo katã tɔa dzo nu, eye mietsɔa dzoƒaɖe bia akpae la, mige ɖe miaƒe dzobibi la kple dzoti, si miekpe la me. Asinye me esia tso na mi, eye miamlɔ vevesese me.
ISA.51.1	Mi amesiwo tia dzɔdzɔenyenye yome, mi amesiwo dia Yehowa la, miɖo tom! Miɖe ŋku ɖe agakpe, si wotsɔ wɔ mi, kple vudoʋe, si me woɖe mi tsoe. 
ISA.51.2	Miɖe ŋku ɖe mia fofo Abraham kple Sara, si dzi mi; elabena eya ɖeka meyɔ, eye meyrae wòdzi ɖe dzi. 
ISA.51.3	Elabena Yehowa afa akɔ na Zion, afa akɔ na woƒe aƒedowo katã, awɔ woƒe gbegbe abe Eden ene kple woƒe tagba abe Yehowa ƒe aba ene; vivisese kple dzidzɔ, kafukafuha kple saŋkuƒoƒo anɔ anyi.
ISA.51.4	Nye dukɔ, miƒu to anyi ɖe ŋunye, nye ameha, milé to ɖe ŋunye! Elabena nufiame ado tso asinye me, eye maɖo nye ɖoɖo anyi, wòanye kekeli na dukɔwo. 
ISA.51.5	Nye dzɔdzɔenyenye tu aƒe, nye xɔname ado, eye nye alɔwo adrɔ̃ ʋɔnu dukɔwo; ƒukpowo le mɔ kpɔm nam, eye wole nye alɔ si nu dzɔm. 
ISA.51.6	Mifɔ mo dzi ɖe dziƒo eye mide mo to ɖe anyigba; elabena dziƒo abu abe dzudzɔ ene, anyigba anyunyɔ abe avɔ ene, eye edzinɔlawo aku abe tagbatsuwo ene; ke nye xɔname anɔ anyi tegbee, eye nye dzɔdzɔenyenye nu matsi o. 
ISA.51.7	Mi amesiwo nyaa dzɔdzɔenyenye, dukɔ, si ƒe dzi me nye se la le, miɖo tom! Migavɔ̃ amegbetɔwo ƒe fewuɖuɖu o, eye woƒe vlodoame megaɖe dzi le mia ƒo o! 
ISA.51.8	Elabena agbagblaʋui aɖu wo abe avɔ ene, eye tsiƒomee aɖu wo abe kuntru ene; ke nye dzɔdzɔenyenye anɔ anyi tegbee, eye nye xɔname anɔ dzidzimewo katã me.
ISA.51.9	Nyɔ, Yehowa ƒe alɔ, nyɔ, eye nata ŋusẽ! Nyɔ abe le tsã ŋkekewo me ene, abe le blema ƒomeawo ŋɔli ene. Ɖe menye wòe fũ Raxab, eye nèƒo nu ɖe boso la oa? 
ISA.51.10	Ɖe menye wòe na atsiaƒu, tɔgo glo la me tsiwo mie, eye nèta mɔ ɖe atsiaƒu gɔme, be amesiwo woɖe la, to edzi yi oa? 
ISA.51.11	Yehowa ƒe amesiwo wòxɔ ƒle la, atrɔ gbɔ, woava Zion kple aseyetsotso, eye dzidzɔ mavɔ anɔ woƒe ta me; vivisese kple dzidzɔ asu wo si, eye nuxaxa kple hũɖeɖe abu ɖe wo. 
ISA.51.12	Nyee, nyee nye amesi afa akɔ na mi. Ameka nènye, be nèle amegbetɔ, si nye nu kukua, kple amegbetɔvi, si wowɔna abe gbe ene la vɔ̃m? 
ISA.51.13	eye nèŋlɔ Yehowa, wɔwòla, amesi he dziƒo me, eye wòɖo anyigba gɔme anyi la be, eye nèle dzodzom nyanyanya gbawotsyogbe ɖaa le ameteɖeanyigba ƒe dziku ta, ne eɖo be, yeagblẽ wo? Afika ameteɖeanyila ƒe dziku le azɔ? 
ISA.51.14	Woaɖe ga amesi do dɔgɔ̃e ɖi la kaba, maku ɖe gaxɔ me o, eye abolokoe mawɔe o. 
ISA.51.15	Nyee nye Yehowa, wò Mawu, amesi de adã ta me na atsiaƒu, ale be eƒe tsotsoewo dze agbo; eƒe ŋkɔ nye Yehowa Zebaot. 
ISA.51.16	Metsɔ nye nya ɖe nuwo, eye meɣla wò ɖe nye asi ƒe vɔvɔli te, ne magbugbɔ dziƒo me ahe, maɖo anyigba gome anyi, eye magblɔ na Zion be: Nye dukɔ nènye.
ISA.51.17	Fɔ, fɔ, Yerusalem, tso, wò, si no dɔmedzoekplu tso Yehowa si me, èno kplu muame la kpɔ egɔme ƒiaƒiaƒia. 
ISA.51.18	Vi, siwo katã wòdzi la dometɔa ɖeke mekpɔe o, eye vi, siwo katã wònyi wotsi la dometɔa ɖeke melé eƒe alɔnu o. 
ISA.51.19	Nu evee dzɔ ɖe dziwò, amekae afa na wò? Gbegblẽ kple, tsɔtsrɔ̃, dɔwuame kple yi, amekae afa akɔ na wò? 
ISA.51.20	Nu te viwòwo ŋu, wòmlɔ kpɔdomewo katã ƒe dzogoewo dzi abe sẽ, si mɔ̃ ɖe ene, eye Yehowa ƒe dziku kple wò Mawu ƒe nyanyrã ɖi ƒo na wò. 
ISA.51.21	Eyata, wò hiãtɔ, yamula, si meno wein hafi o la, se esia! 
ISA.51.22	Ale wò Aƒetɔ Yehowa kple wò Mawu, amesi wòa avu ɖe eƒe dukɔ nu la, gblɔ esi: Maxɔ kplu muame, nye dɔmedzoekplu la, le asiwò me, eye màganoe azɔ o; 
ISA.51.23	matsɔe ade asi na amesiwo wo funyafunya wò, amesiwo gblɔ na wò be: Bɔbɔ, ne míato dziwò ayi, wo wò mẽdome wòasɔ kple anyigba, eye wòanɔ, abe alesi mo le na edzitolawo ene.
ISA.52.1	Nyɔ, Zion, nyɔ nata wò ŋusẽ! Yerusalem, wò du kɔkɔe la, ta wò atsyɔ̃vɔwo! Elabena bolotɔwo kple ame makɔmakɔwo magava mewò azɔ o. 
ISA.52.2	Ʋuʋu ke le ŋuwò, Yerusalem, tso nabɔbɔ nɔ anyi! Zion-nyɔnuvi, si woɖe aboyoe, ɖe ga le wò kɔ! 
ISA.52.3	Elabena ale Yehowa gblɔ esi: Wotso mi dzra yaka, eye menye ga tsɔ ge woala axɔ mi o. 
ISA.52.4	Elabena ale Aƒetɔ Yehowa gblɔ esi: Tsã la nye dukɔ yi Egipte, be wòanɔ afima, eye Asur tee ɖe anyi yakatsyɔ. 
ISA.52.5	Yehowa be: Azɔ dɔ ka le ŋunye le afi, esi wokplɔ nye dukɔ dzoe yakatsyɔ? Yehowa be, wo dziɖulawo le aseye tsom, eye wole alɔme ɖem le nye ŋkɔ ŋu gbeawotsyogbe ɖaa. 
ISA.52.6	Eyata nye dukɔ adze si nye ŋkɔ gbemagbe be, nyee nye amesi le gbɔgblɔm be: Nyee nye si!
ISA.52.7	Du nyui xɔla ƒe afɔwo nyo le towo dzi loo! Eya, amesi ɖea gbe ƒã ŋutifafa, eye wòtoa gbe nyui, eɖea gbe ƒã xoname, eye wòle gbɔgblɔm na Zion be: Wò Mawu enye fia! 
ISA.52.8	Lé to ɖe wò dzɔlawo ŋu! Wo katã ƒe gbe de dzi, eye wotso aseye; elabena woƒe ŋkuwò kpɔ eteƒe, esime Yehowa trɔ gbɔ va Zion. 
ISA.52.9	Mi Yerusalem ƒe aƒedowo, mido aƒa, mitso aseye yoo; elabena Yehowa fa akɔ na eƒe dukɔ, eye wòɖe Yerusalem! 
ISA.52.10	Yehowa klo nu le eƒe alɔ kɔkɔe la ŋu le dukɔwo katã ŋku me, eye anyigba ƒe mlɔenuwo katã akpɔ mía Mawu ƒe xɔname. 
ISA.52.11	Midzo, midzo, miʋu tso afima! Migaka asi nu makɔmakɔa ɖeke ŋu o! Miʋu tso wo dome; mi Yehowa ƒe nutsɔlawo, mikɔ mia ɖokui ŋu! 
ISA.52.12	Elabena menye kplakplakpla dzi miano aʋu o, eye miasi adzo o; elabena Yehowa adze ŋgɔ na mi, eye Israel ƒe Mawu la axe megbe na mi.
ISA.52.13	Kpɔ ɖa, nye dɔla awɔ nu ɖe nunya me, woadoe ɖe dzi, axɔ ŋkɔ, eye wòaɖo kpo ŋutɔ. 
ISA.52.14	Alesi ame geɖewo ƒe nu ku ɖe ŋuwò, alesi eƒe nɔnɔme vlo wu amegbetɔwo tɔ, eye eƒe kpɔkpɔme vlo wu amegbetɔviwo tɔ la, 
ISA.52.15	nenema wòana dukɔ geɖewo ƒe nu naku, eye fiawo ƒe nu ade ga le eta, elabena nusi womegblɔ na wo kpɔ o la, wokpɔ, eye nusi womese kpɔ o la, wodze sii.
ISA.53.1	Amekae xɔ nya, siwo wogblɔ na mí la dzi se, eye ameka ŋue Yehowa ƒe alɔ ɖe eɖokui fia ɖo? 
ISA.53.2	Edze abe atilɔ fẽ ene le eŋku me, eye abe ke ƒe dzedzè tso anyigba ƒuƒu me ene. Nɔnɔme kple ɖekadzedze mele eŋu, ne míaɖe ŋku ɖee o, eye kpɔkpɔme mele eŋu, ne eƒe nu nadzro mí o. 
ISA.53.3	Amegbetɔwo do vloe, eye wogbee, ŋutsu kpehiã kple amesi dzi dɔléle le la wònye, wodo vloe abe amesi ta wotsyɔ nu ŋku me ɖo la ene, eye míebui ɖe naneke me o.
ISA.53.4	Ke eyae tsɔ míaƒe dɔlélewo, eye wòɖe ta miaƒe vevesesewo te; evɔ wònye míawo míebui abe amesi wohe to na, amesi Mawu ƒo, eye wòwɔ funyafunyae ene hafi. 
ISA.53.5	Ke wode abi eŋu le míaƒe dzidadawo ta, eye wogbãe gudugudu le míaƒe vodadawo ta. Miaƒe ŋutifafa ƒe tohehe le edzi, eye eƒe kabiwo wotsɔ yɔ dɔ mí. 
ISA.53.6	Mí katã míetra mɔ abe alẽwo ene, eye amesiame lé eƒe mɔ tsɔ; ke Yehowa na míaƒe vodadawo katã va eyama dzi.
ISA.53.7	Wowɔ fui, ke ebɔbɔ eɖokui eye meke nu o; abe alẽ, si wokplɔ yina wuwu ge, kple alẽvi, si li kpoo le eƒe fukolawo ŋku me ene la, nenema eya hã meke nui o. 
ISA.53.8	Woɖee le xaxa kple ʋɔnudɔdrɔ̃ me, eye eŋɔlimeviwo dometɔ kae bu eŋuti kpɔ be, woɖee ɖa le agbagbeawo ƒe anyigba dzi, eye wowɔ fui le nye dukɔ ƒe dzidadawo ta? 
ISA.53.9	Woɖe yɔdo nɛ ɖe ame vɔ̃ɖiwo dome, eye esi wòku la, enɔ vodalawo dome, evɔ wònye mesẽ ŋuta o, eye alakpa menɔ eƒe nu me kpɔ o hafi.
ISA.53.10	Ke Yehowa ɖi be, yeatsɔ dɔléle agbãe gudugudu; ne etso eɖokui wo fɔɖivɔsae la, akpɔ dzidzimeviwo, anɔ agbe didie, eye Yehowa ƒe tameɖoɖo adze edzi to eƒe asi dzi. 
ISA.53.11	Akpa nu kple ŋku, wòaɖi ƒo nɛ le eƒe luʋɔ ƒe agbagbadzedze ta. Nye dɔla dzɔdzɔe la atsa nunya atso afia na ame geɖewo, eye wòade ta woƒe vodadawo te. 
ISA.53.12	Eyata mana gomee ɖe ame geɖewo dome, eye eya kple kalẽtɔwo amã aboyonu, elabena etso eƒe agbe de ku me, eye wòna wobui kpe ɖe vodalawo ŋu, evɔ wònye ede ta ame geɖewo ƒe nuvɔ̃wo te, eye wòɖe kuku ɖe vodalawo ta hafi.
ISA.54.1	Wò konɔ, si medzi vi o, tso aseye; kpɔ dzidzɔ, eye nado aƒa, wò amesi melé ku kpɔ o! Yehowa be: Amesi tsi akogo la ƒe viwo sɔ gbɔ wu srɔ̃tɔ ƒe viwo. 
ISA.54.2	Keke wò agbadɔ ƒe nɔƒe de nu, eye nahe wò agbadɔvɔ me, megahe asi de megbe o! Didi wò kawo ɖe nu, eye naƒo wò tsyotiwo ɖe to! 
ISA.54.3	Elabena àkeke ɖe ɖusi kple mia me, viwòwo axɔ dukɔwo ƒe anyigba, eye woanɔ ɖu zu aƒedowo me. 
ISA.54.4	Megavɔ̃ o, elabena ŋu makpe wò o; wò mo megatsi da o, elabena ŋukpe malé wò o. Elabena àŋlɔ wò ɖetugbime ŋukpe be, eye màɖo ŋu wò ahosinyenye me vlododo o. 
ISA.54.5	Elabena wɔwòla enye srɔ̃wò, eŋkɔ nye Yehowa Zebaot, eye wò ɖela enye Israel ƒe kɔkɔeto la, eŋkɔ nye xexeame blibo ƒe Mawu. 
ISA.54.6	Elabena Yehowa ya wò abe nyɔnu, si wogblẽ ɖi wòle nu xam ene, eye abe ɖekakpuime srɔ̃, si wogbe ene, Yehowa ye gblɔe. 
ISA.54.7	Megblẽ wò di vie ko, ke matsɔ nublanuikpɔkpɔ gã aƒo wò ƒu. 
ISA.54.8	Le dɔmedzoedodo ƒe nyanyrã me meɣla nye ŋku me de wò ʋee: ke matsɔ amenuveve mavɔ akpɔ nublanui na wò, Yehowa, wò ɖelae gblɔe! 
ISA.54.9	Elabena esia le nam abe Noa ƒe tsiɖɔɖɔ ene; alesi mekɔ atam be, Noa ƒe tsiɖɔɖɔ magaɖe anyigba akpɔ o la, nenema ke meka atam be, nyemagado dɔmedzoe ɖe ŋuwò, eye nyemagaka mo na wò azɔ o. 
ISA.54.10	Elabena ne towo te ɖa, eye togbɛwo ʋã hã la, nye amenuveve mate ɖa le ŋuwò o, eye nye ŋutifafa nubabla maʋã o, Yehowa, wò nublanuikpɔlae gblɔe!
ISA.54.11	Wò hiãtɔ, si ahom lɔ ɖe nu, eye womefa akɔ na wò o, kpɔ ɖa, matsɔ kpe ŋɔŋɔewo aɖo gɔwòme anyi, eye matsɔ adzagba aɖo wò agunu anyi. 
ISA.54.12	Mana wò xɔta tsutsuẽwo nanye gbloti, wò agbowo nanye soe, eye wò kpɔtɔtɔ blibo la nanye kpe xɔasiwo. 
ISA.54.13	Viwòwo katã anye Yehowa ƒe nusrɔ̃viwo, eye viwòwo ƒe ŋutifafa asa gbɔ. 
ISA.54.14	Dzɔdzɔenyenye woatsɔ ali ke wò; anɔ adzɔge na ŋutasesẽ, elabena mavɔ̃ o, eye anɔ adzɔge na ŋɔdzi, elabena mate ɖe ŋuwò o. 
ISA.54.15	Kpɔ ɖa, ne amea ɖe wɔ avu la, menye nyee dɔe o; amesi wɔ avu kpli wò la, atsi asiwò me. 
ISA.54.16	Kpɔ ɖa, nyee wɔ gbede, amesi ƒlɔa dzo ɖo, eye wòtua lãnu le eƒe dɔwɔwɔ nu; eye nyee wɔ nugblẽla hã, be wòagblẽ nu. 
ISA.54.17	Lãnu sia lãnu, si wotu ɖe ŋuwò la, madze edzi o, eye abu tɔ aɖe, siwo katã tso ɖe ŋuwò le ʋɔnu. Esia nye Yehowa ƒe dɔlawo ƒe domenyinu, eye woƒe dzɔdzɔenyenye tso gbɔnye, Yehowa ye gblɔe!
ISA.55.1	Kuwui! Mi ame tsikɔwuwo katã, miva tsi gbɔ! Mi amesiwo si ga mele o, miva ƒle nu, ne miaɖu! Miva, ne miadze wein kple notsi, menye kple ga alo le asixɔxɔ nu o! 
ISA.55.2	Nuka ta miebe, yewoaxlẽ ga ɖe nusi menye abolo o la ta, eye miawɔ dɔ ɖe nusi meɖia ƒo o la ta? Miɖo tom ko, ekema miaɖu nu nyui, eye miaƒe luʋɔ ƒe dzeme akɔ ɖe ami ŋu. 
ISA.55.3	Miƒu to anyi, eye miva gbɔnye! Mise nu, ekema miaƒe luʋɔ anɔ agbe! Mabia nu mavɔ kpli mi, mana Dawid ƒe amenuveve, si li ke la mi. 
ISA.55.4	Kpɔ ɖa, metsɔe ɖo ɖasefo na dukɔwo, eye metsɔe ɖo dukɔwo ƒe amegã kple dziɖula. 
ISA.55.5	Kpɔ ɖa, ayɔ dukɔ, si menya o la vɛ, eye dukɔ, si menya wò o la, aƒu du ava gbɔwò le Yehowa, wò Mawu, kple Israel ƒe kɔkɔetɔ la ta, elabena ede bubu ŋuwò. 
ISA.55.6	Midi Yehowa, ŋkeke alesi wòle gaglãgbe, miyɔe, esime wotsɔ kpui ƒe. 
ISA.55.7	Ame vɔ̃ɖi neɖe asi le eƒe mɔ ŋu, eye nu vlo wɔla neɖe asi le eƒe susuwo ŋu, ne wòatrɔ ɖe Yehowa ŋu, ekema akpɔ nublanui nɛ, eye wòatrɔ ɖe mía Mawu ŋu, elabena etsɔa nuvɔ̃ kena geɖe.
ISA.55.8	Elabena Yehowa be: Nye susuwo menye miaƒe susuwo o, eye miaƒe mɔwo menye nye mɔwo o; 
ISA.55.9	ke boŋ alesi dziƒo kɔ boo wu anyigbae la, nenema nye mɔwo kɔ wu miaƒe mawo kple nye susuwo wu miaƒe susuwòe. 
ISA.55.10	Elabena alesi tsidzadza kple sno dzana tso dziƒo, eye megagbugbɔna yina o, ke boŋ wòdea tsi anyigba wònana wòmiea nu heʋãa nu, eye wònaa nuku nuƒãla kple abolo, ne woaɖu la, 
ISA.55.11	nenema ke nye nya, si do tso nye nu me la anɔ: Magbugbɔ va gbɔnye ƒuƒlu o, negbe ɖeko wòawɔ nye lɔlɔ̃nu, eye wòawɔ nusi gbe meɖoe ɖo la hafi.
ISA.55.12	Elabena miaʋu adzo kple dzidzɔ, eye woaɖo mi ɖa le ŋutifafa me. Towo kple togbɛwo atso aseye le mia ŋgɔ, eye gbemetiwo katã aƒu akpe. 
ISA.55.13	Sesewuwo amie ɖe ŋuvewo teƒe, eye gbe ʋeʋẽewo amie ɖe dzawo teƒe, eye wòazu kafukafu na Yehowa kple ŋkuɖodzinu mavɔ, si nu mayi o.
ISA.56.1	Ale Yehowa gblɔ esi. Midzra ɖoɖo la ɖo, eye miwɔ nu dzɔdzɔe. Elabena nye xɔname tu aƒe, ne wòava, kple nye dzɔdzɔenyenye, ne wòaɖe eɖokui afia. 
ISA.56.2	Woayra amegbetɔ, si wɔa alea, kple amegbetɔvi, si kuna ɖe nusia ŋu, amesi dzraa dzudzɔgbe la ɖo, be wòagagblẽ kɔ ɖo nɛ o, eye wòkpɔa eƒe asi dzi, be magawɔ vɔ̃a ɖeke o! 
ISA.56.3	Amedzrovi, si ku ɖe Yehowa ŋu la, megagblɔ be, Yehowa le ye ɖe ge ɖa atso eƒe dukɔ ŋu o; eye ame tata megagblɔ be, kpɔ ɖa, ye la, ati ƒuƒu ko ye nye o. 
ISA.56.4	Elabena ale Yehowa gblɔ na ame tata, siwo dzraa nye dzudzɔgbewo ɖo, wotiaa nusi dzea ŋunye, eye wokuna ɖe nye nubabla ŋu tsehee la, enye si: 
ISA.56.5	Mana ŋkuɖodzinu kple ŋkɔ, siwo nyo wu ŋutsuviwo kple nyɔnuviwo la wo ɖe aƒenye me kple nye gliwo me; ŋkɔ mava, si metsrɔ̃na o la, mana amesiawo tɔgbe. 
ISA.56.6	Eye amedzrovi, siwo ku ɖe Yehowa ŋu, be yewoasubɔe, yewoalɔ̃ Yehowa ƒe ŋkɔ, eye yewoanye dɔlawo ne, wo amesiwo katã dzraa dzudzɔgbe la ɖo, be yewomagagblẽ kɔ ɖo nɛ o, eye wokuna ɖe nye nubabla ŋu la, 
ISA.56.7	mana woade nye to kɔkɔe la gbɔ, eye mado dzidzɔ na wo le nye gbedoxɔ me. Woƒe numevɔsawo kple woƒe akpedavɔsawo adze ŋunye le nye vɔsamlekpui dzi; elabena woayɔ nye aƒe be: Dukɔwo katã ƒe gbedoxɔ. 
ISA.56.8	Aƒetɔ Yehowa, amesi ƒo Israel ƒe ame kahlẽwo nu ƒu la be: Magaƒo amewo nu ƒu akpe ɖe ame ƒoƒuawo ŋu.
ISA.56.9	Mi gbemelãwo katã, miva ɖu nu, mi avemelãwo katã! 
ISA.56.10	Woƒe dzɔlawo katã nye ŋkuagbãtɔwo, womele si dzem naneke o; avũ aɖetututɔ, siwo mate ŋu aɖe gbe o la, wo katã wonye, womlɔ anyi le drɔ̃e kum, eye alɔ̃ le wo nu vivim. 
ISA.56.11	Do le avũawo wum vevie, eye womenya ƒoɖiɖi o, lãkplɔvi, siwo mele ɖeke nyam o la, wonye; wo katã wòlé woƒe mɔ, eye wo dometɔ ɖesiaɖe le eƒe viɖe yome dim le goawo katã me. 
ISA.56.12	Miva, ne maɖaku wein ve, eye míano aha muame; etso hã nanɔ abe egbe ene, eye eteƒe makɔ o.
ISA.57.1	Ame dzɔdzɔe kuna, eye medea dzigbɔ na amea ɖeke o, woɖea mawumemewo ɖa, ke amea ɖeke medzea sii be, vɔ̃ɖiwɔwɔ nu woɖea ame dzɔdzɔe ɖa le o. 
ISA.57.2	Amesiwo ƒe zɔzɔme to mo ɖeka la, wòayi ɖe ŋutifafa me, eye woagbɔ ɖe eme le wo mlɔƒewo.
ISA.57.3	Mi nyɔnu dzosala ƒe viwo, mi ŋutsu ahasitɔ kple gbolo ƒe dzidzimeviwo, mite va! 
ISA.57.4	Ameka ŋu miele fefem le, ameka ŋu mieke nu ɖo baa, eye miedo aɖe ɖe go biɖaa ɖo? Ɖe menye godzelawo ƒe dzidzimeviwo kple alakpaviwo mienye, 
ISA.57.5	amesiwo ƒe lãme le fiefiẽm ɖe legbawo ŋu le ati damawo katã te, mi amesiwo wu mia viwo ɖe balimewo le agakpetowo te la oa? 
ISA.57.6	Etia bali me kpe zɔzrɔ̃ewo na ɖokuiwo, woawoe nye wò gome; èƒo tsi ɖe anyi na wo, eye nèɖe dza na wo, ɖe mazi kpi akpa nusiawoa? 
ISA.57.7	Etu mlowòƒe ɖe to, si ko bobobo la dzi, eye nèyi edzi, be nawu vɔsalã. 
ISA.57.8	Etso wò ŋkuɖodzinu ɖo wò ʋɔtruwo kple ʋɔtrutiwo godo, elabena ètrɔ ʋu le yonyeme, èklɔ nu le wò aba ŋu, ede edzi, eye nèkekee de nu, eye mia kple wo miebla asi; wo mlɔƒe dze ŋuwò, eye nèɖe ŋku ɖe ama. 
ISA.57.9	Etsɔ ami yi fia gbɔe, eye nèɖo atike ʋeʋẽe asi fũ; èɖo wò amewo ɖe didiƒe ke, eye nèbɔbɔ ta wòɖatɔ tsieƒe ke. 
ISA.57.10	Ne wò ma didi la te ɖeɖi ŋuwò hã la, mègblɔna be, yeadzudzɔ o; agbe gale ŋuwò, eyata nu mete ŋuwò o. 
ISA.57.11	Amekae le ŋɔ dzim na wò, eye ameka vɔ̃m nèle, be nèzu alakpatɔ, meɖo ŋku dzinye o, eye nya mede dzigbɔ na wò o? Esi mezi kpi eteƒe didi la, menye eyatae negbem vɔvɔ̃ ɖo oa? 
ISA.57.12	Maɖe wò dzɔdzɔenyenye afia; ke wò dɔwɔwɔwo maxɔ na wo o. 
ISA.57.13	Eɖo ɣli be, wò legba gbogboawo naxɔ na wò, ke ya lɔ wo katã ɖe nu, eye ƒuƒu kplɔ wo dzoe. Ke amesi sim tso la, anyi anyigba ƒe dome, eye wòaxɔ nye to kɔkɔe la wòanye etɔ.
ISA.57.14	Eye wògblɔ be: Mita mɔ, mita mɔ, mikplɔ mɔwo dzi; miɖe nukikliwo katã ɖa le mɔ me na nye dukɔ! 
ISA.57.15	Elabena ale ame gã, si ɖo kpo, eli tegbee, eye eƒe ŋkɔ nye kɔkɔe la, gblɔ esi: Mele dzi kple kɔkɔeƒe la, mele amesi wogbã gudugudu, kple amesi ƒe gbɔgbɔ wobɔbɔ de anyi la gbɔ, ne magbɔ agbe amesiwo wobɔbɔ ɖe anyi la ƒe gbɔgbɔ, eye magbɔ agbe amesiwo wogbã gudugudu la ƒe dzi. 
ISA.57.16	Elabena nyemanɔ dzre hem godogodo o, eye nyemanɔ dɔmedzoe dom ɖaa o; elabena nu ava te gbɔgbɔ ŋu le ŋkunye me kple luʋɔ, siwo mewɔ la ŋu. 
ISA.57.17	Le eƒe ŋubiabia ƒe vodada ta medo dɔmedzoe, eye meƒoe ɖo, medo dɔmedzoe, eye meɣla ɖokuinye, tete wòdze go helé eƒe tamesusu ƒe mɔ tso. 
ISA.57.18	Mekpɔ eƒe mɔwo, mayɔ dɔe, makplɔe, eye mafa akɔ na eya kple eƒe nuxalawo. 
ISA.57.19	Yehowa, amesi wo nuyiwo ƒe kutsetse la, gblɔ be: Ŋutifafa, ŋutifafa mana didiƒe nɔlawo kple kpuiƒe nɔlawo, eve mayɔ do wo. 
ISA.57.20	Ke ame vɔ̃ɖiwo fe abe atsiaƒu dzeagbo ene, elabena mate ŋu anɔ anyi kpoo o, eye eƒe tsiwo le bà kple gbeɖuɖɔ ɖem ɖe go. 
ISA.57.21	Nye Mawu be; Ŋutifafaa ɖeke meli na ame vɔ̃ɖiwo o.
ISA.58.1	He vekati nado ɣli, megadzudzɔ o! Wò gbe nede dzi abe kpẽ ene, eye nagblɔ nye dukɔ ƒe vodada nɛ kple Yakob ƒe aƒe ƒe nuvɔ̃wo nɛ! 
ISA.58.2	Wole diyem gbeawotsyogbe, eye wole didim be, yewoanya nye mɔwo; wole ʋɔnudɔdrɔ̃ dzɔdzɔe dim tso gbɔnye abe dukɔ, si wɔa nu dzɔdzɔe, eye megblẽa eƒe Mawu ƒe ɖoɖowo ɖi o la ene; wole didim be, Mawu natsɔ ɖe yewo gbɔ! 
ISA.58.3	„Nukaŋuti míetsi nu dɔ, eye mèlé ŋku ɖe eŋu o, míeka hiã mía ɖokui, eye mèdze sii o?“ Kpɔ ɖa, miewɔ ɖɔ le miaƒe nutsidɔgbe, eye mieƒo du ɖe miaƒe dɔwɔlawo nu. 
ISA.58.4	Kpɔ ɖa, dzrewɔwɔ kple avuwɔwɔ ta mietsi nu le dɔdɔm ɖo, eye be miada kɔ madzɔmadzɔ. Menye ɖe mietsi nu dɔ le ŋkeke mawo me, be woase miaƒe gbe le dzi o. 
ISA.58.5	De nutsitsiɖɔ, si melɔ̃na, kple ŋkeke, si dzi amegbetɔ naka hiã eɖokui la, enye esia? Ne wobi ta ɖe anyi abe keti ene, eye womlɔ akpanya kple afi dzi la, eya yɔm nèle be nutsitsidɔ kple ŋkeke, si adze Yehowa ŋua?
ISA.58.6	Ɖe menye esia nye nutsitsidɔ, si melɔ̃na la oa be, woaɖe ga madzɔmadzɔwo, woatu kɔkuti ƒe kawo, woana ablɔɖe amesiwo wote ɖe anyi, eye míaŋe kɔkutiwo katã, 
ISA.58.7	naka wò abolo na dɔwuitɔ, eye nakplɔ ame dahe, siwo le tsaglãla tsam la, ayi aƒewò mee, ne èkpɔ amea ɖe amama la, nata avɔ ne, eye màgaɣla ɖokuiwò ɖe wò ŋutɔ wò ŋutilã o. 
ISA.58.8	Ekema wò kekeli adze abe agudzedze ene, eye wò hayahaya ado kaba, wò dzɔdzɔenyenye adze ŋgɔwò, eye Yehowa ƒe ŋutikɔkɔe ahe megbe na wò. 
ISA.58.9	Ekema àyɔ Yehowa, eye woatɔ na wò; àdo ɣli, eye wòagblɔ be: Nyee nye si! Ne èɖe ameteteɖeanyi, asifiafia me kple nu vɔ̃ɖi ƒoƒo le dowòme, 
ISA.58.10	ne ètsɔ wò abolo na dɔwuitɔ, eye nèɖi ƒo na amesi wole ɖe anyi la, ekema wò kekeli aklẽ le viviti me, eye wò tsizi anɔ abe ŋdɔkutsu dzatsɛ ene, 
ISA.58.11	ekema Yehowa akplɔ wò ɖaa, eye wòaɖi ƒo na wò le kuɖiɖinyigba dzi, aɖe agbe wò ƒuwo me, eye ànɔ abe abɔ, si wode tsii, kple tsidzɔƒe, si ƒe tsiwo memiena o la ene. 
ISA.58.12	Viwòwo atso blemaƒedowo, eye afɔ gbaɖegbetɔwo ƒe glikpowo ɖe tsitrenu, eye woayɔ wò be „gli gbagbãwo ɖɔɖola, mɔwo dzradola, ne woatso aƒe ɖi.“ 
ISA.58.13	Ne ète wò afɔ ɖe megbe tso dzudzɔgbe la ŋu, be mèwɔ wò dɔwo le nye ŋkeke kɔkɔe la dzi o, ne èyɔ dzudzɔgbe la be: „dzidzɔ“ kple Yehowa ƒe nu kɔkɔe la be „bubu“, eye nède bubu eyama ŋu, ale be mèlé wò mɔ tsɔ o, mèwɔ wò dɔwo o, eye mèƒo nu kpoloe o la, 
ISA.58.14	ekema akpɔ dzidzɔ le Yehowa ŋu, mana naɖe anyigba ƒe kɔkɔƒewo, eye mana naɖu fofowò Yakob ƒe domenyinu; elabena Yehowa ƒe nue gblɔe!
ISA.59.1	Kpɔ ɖa, Yehowa ƒe alɔ meto ɖe eme, be maxɔ na ame o, eye eƒe to metsi, be mase nu o; 
ISA.59.2	ke boŋ miaƒe vodadawoe klã mia kple miaƒe Mawu dome, eye miaƒe nuvɔ̃woe na be, wòɣla ŋku me ɖe mi, be magaɖo to mi o. 
ISA.59.3	Elabena ʋu ƒo asi na mi, eye vodada le míaƒe asibidewo ŋu, miaƒe nuyiwo daa alakpa, eye miaƒe aɖewo gblɔa nya tovo. 
ISA.59.4	Amea ɖeke meli, si biaa dzɔdzɔenyenye ta sena o, eye ame ɖeke medrɔ̃a ʋɔnu ɖe eteƒe o, woɖoa ŋu ɖe nu dzodzroa ŋu, eye wodaa alakpa, wofɔa hiãkame ƒe fu hetsɔa dzɔgbevɔ̃e dzina. 
ISA.59.5	Woƒoa dakpui ƒe azi, eye wolɔ̃a yiyiɖɔ; amesi ɖua woƒe azi la, aku, eye ne wogbãe kple afɔ la, ƒli ado atso me. 
ISA.59.6	Woƒe kawo mazu avɔ akpɔ o, eye womatsyɔ woƒe dɔwɔwɔwo o; woƒe dɔwɔwɔwo nye dɔ vɔ̃ɖiwo, eye ŋutasesẽ le woƒe asiwò me. 
ISA.59.7	Woƒe afɔwo le du dzi ɖe vɔ̃ɖiwɔwɔ ŋu, eye wole abla ɖem, be wòakɔ ʋu maɖifɔ ɖi. Woƒe susuwo nye susu vɔ̃ɖiwo, gbegblẽ kple tsɔtsrɔ̃ le wo toƒewo. 
ISA.59.8	Womenyaa ŋutifafa mɔ la o, eye nu dzɔdzɔea ɖeke menɔa wo toƒe o, woglɔ̃a woƒe mɔ, eye amesi toa eɖzi la, menyaa ŋutifafaa ɖeke o.
ISA.59.9	Eyata ɖoɖo la le adzɔge na mí, eye dzɔdzɔenyenye gbe mía gbɔ vava; míele mɔ kpɔm na kekeli, kpɔ ɖa, viviti li, míele mɔ kpɔm na xexeme ƒe kɔkɔ, ke míele zɔzɔm le blukɔ me. 
ISA.59.10	Miele asi tsam le gli ŋu abe ŋkuagbãtɔwo ene, eye míele asi tsam abe ŋkunɔwo ene. Míekli nu le ŋdɔkutsu dzatsɛ abe le zã me ene, eye miele ame damiwo dome abe ame kukuwo ene! 
ISA.59.11	Mi katã miele gbe tem abe sisiblisiwo ene, eye miele xɔxlɔ̃m abe ahɔnewo ene; miele mɔ kpɔm na ʋɔnudɔdrɔ̃, ke meva o, miele mɔ kpɔm na xɔname, ke etsi adzɔge na mi. 
ISA.59.12	Elabena míaƒe dzidadawo sɔ gbɔ le ŋkuwò me, eye míaƒe nuvɔwo le ɖase ɖim le mía ŋu. Elabena míedze si miaƒe dzidadawo, eye miaƒe vodadawo la, míenya wo. 
ISA.59.13	Míeda vo, eye miegbe Yehowa, miede megbe tso mia Mawu la gbɔ, eye míeƒo ŋutasesẽ kple godzedze ƒe nu, míefa alakpanya ƒe tu, eye míedzii tso dzi me. 
ISA.59.14	Ɖoɖo la gbugbɔ ɖe megbe, eye dzɔdzɔenyenye tsi adzɔge. Elabena nyateƒe le nu klim le kpɔdome, eye nuteƒewɔwɔ mate ŋu age ɖe eme o. 
ISA.59.15	Ale nyateƒe bu ɖe ame, eye amesi ƒo asa na vɔ̃ɖiwɔwɔ la, wohae. Eye Yehowa kpɔ be, nu dzɔdzɔe wɔwɔa ɖeke meli o, eye medze eŋu o.
ISA.59.16	Eye wòkpɔ be, amea ɖeke meli o, eye wòwɔ mo yaa nɛ be, avulélaa ɖeke meli o. Tete wotso eƒe alo xɔ na eɖokui, eye eƒe dzɔdzɔenyenye kpe ɖe eŋu. 
ISA.59.17	Edo dzɔdzɔenyenye abe ga wu ene, eye wòɖɔ xɔname ƒe gakuku ɖe la; eta hlɔ̃biabia abe ava ene, eye wòda ŋuʋaʋã ɖe abɔ abe taɖedzi ene. 
ISA.59.18	Aɖo eteƒe ɖe nuwɔwɔwo nu: eƒe ketɔwo to enye dziku, teƒeɖoɖo enye eƒe futɔwo tɔ, eye wòaɖo ƒukpowo ƒe nuwɔwɔwo teƒe na wo. 
ISA.59.19	Ɣetoɖoƒetɔwo avɔ̃ Yehowa ƒe ŋkɔ, eye ɣedzeƒetɔwo avɔ̃ eƒe ŋutikɔkɔe, elabena ele vava ge abe tɔsisi, si xaxa, eye Yehowa ƒe ahom lɔ ɖe nu la ene. 
ISA.59.20	Anye ɖela ava na Zion, eye na amesiwo trɔ tso woƒe dzidadawo me le Yakob; Yehowa ye gblɔe. 
ISA.59.21	Yehowa be: Nusi mebia kpli wò la, enye si: Nye gbɔgbɔ, si le dziwò, kple nye nya, si metsɔ de nuwo la, mate ɖa le nuwo me alo le viwòwo kple viwo wo ƒe viwo nu me o, tso fifia ɖaseɖe mava me, Yehowa ye gblɔe!
ISA.60.1	Tso naklẽ, elabena wò kekeli gbɔna, eye Yehowa ƒe ŋutikɔkɔe adze ɖe dziwò! 
ISA.60.2	Elabena viviti xɔ anyigba dzi, eye blukɔ tsyo dukɔwo, ke wò la, Yehowa adze ɖe dziwò, eye eƒe ŋutikɔkɔe ado ɖe dziwò. 
ISA.60.3	Anyigba dzi dukɔwo azɔ le wò kekeli nu kple fiawo le wò keklẽ ƒe dzedze nu. 
ISA.60.4	Fɔ kɔ dzi nakpɔ nu godoo va kpe, wo katã woƒo ta kpli gbɔna gbɔwò! Wo ŋutsuviwo atso didiƒe ava, eye woakpa wo nyɔnuviwo ɖe axada me. 
ISA.60.5	Ekema akpɔe, eye àko atsemenu, wò dzi adzo kpo, eye wòavu eɖokui; elabena atsiaƒu me nu xɔasiwo do agbogbo ɖe dziwò, eye dukɔwo ƒe kesinɔnuwo va na wò. 
ISA.60.6	Kposɔwo anyẽ atsyɔ wò bibibi kple kposɔviwo tso Midian kple Efa; wo katã woatso sika kple dzudzɔ ʋeʋẽedonu atso Seba vɛ, eye woaɖe gbe ƒã Yehowa ƒe kafukafu. 
ISA.60.7	Kedar ƒe lãhawo katã aƒo ƒu ɖe ŋuwò, eye Nebayot ƒe agbowo asubɔ wò; woava nye vɔsamlekpui dzi, ne woadze ŋunye, eye mawɔ leke na nye atsyɔ̃xɔ la. 
ISA.60.8	Amekawoe nye esiawo, siwo le ya ʋum abe alilikpo ene, eye abe ahɔnee yina ɖe eƒe xɔ gbɔ ene? 
ISA.60.9	Nyee ƒukpowo le mɔ kpɔm na, eye Tarsis-ƒukpowo ɖo ŋgɔ, be woakplɔ viwòwo tso didiƒe vɛ; wohe woƒe klosalo kple sika ɖe asi hena Yehowa, wò Mawu ƒe ŋkɔ, hena Israel ƒe kɔkɔetɔ la, elabena eɖo atsyɔ̃ na wò. 
ISA.60.10	Amedzroviwo aɖo wò gliwo, eye woƒe fiawo asubɔ wò; elabena le nye dɔmedzoe me meƒo wò, eye makpɔ nublanui na wò le nye amenuveve me. 
ISA.60.11	Wo agbowo anɔ nuvo ɖaa, eye womado wo o zã Kple keli, ne woahe dukɔwo ƒe kesinɔnuwo ve na wò, eye woƒe fiawo nanɔ wo nu. 
ISA.60.12	Dukɔ kple fiaɖuƒe, siwo be, yewomade ta tewò o la nu ayi, eye woatsrɔ̃ anyigba dzi dukɔ mawo gbidigbidi. 
ISA.60.13	Woahe Libanon ƒe atsyɔ̃, sesewu, fɔfɔli kple kpomi siaa vɛ na wò, ne natsɔ aɖo atsyɔ̃ na nye kɔkɔeƒe ƒe nɔƒe, eye nade bubu nye afɔ nɔƒe ŋu. 
ISA.60.14	Eye amesiwo se ŋuta le ŋuwò la ƒe viwo ado dɔgɔ̃e ava gbɔwò, amesiwo katã ɖe alɔme le ŋuwò la, ade ta agu ɖe wò afɔ nu ahayɔ wò be: „Yehowa ƒe ɖu.“ „Israel ƒe kɔkɔetɔ ƒe Zion“. 
ISA.60.15	Esi wogblɔ wò ɖi, wogbe wò nya, eye amea ɖeke meto ŋuwò yi o ta la, matsɔ wò awɔ atsyɔ̃e tegbee kple dzidzɔ na ƒomeawo katã. 
ISA.60.16	Àno dukɔwo ƒe notsi, eye àno fiawo ƒe no, ne nadze sii be, nye Yehowa enye wò xɔnametɔ, Yakob ƒe ŋusẽtɔ enye wò ɖela. 
ISA.60.17	Mahe sika vɛ ɖe akɔbli teƒe kple klosalo ɖe gayibɔ teƒe, akɔbli ɖe ati teƒe, eye gayibɔ ɖe kpewo teƒe, matso ŋutifafa aɖo tatɔe na wò kple dzɔdzɔenyenye aɖo wò dɔnunɔlae. 
ISA.60.18	Womase ŋutasesẽ ŋkɔ le wò anyigba dzi azɔ o kple tsɔtsrɔ̃ kpakple gbegblẽ ŋkɔ le wò liƒowo dzi o, eye àyɔ wò gliwo be „xɔname“ kple wò agbowo be „kafukafu“.
ISA.60.19	Ɣe maganye kekeli na wò le ŋkeke me azɔ o, eye dzinu magaɖi na wò, be xexeme nakɔ o; ke boŋ Yehowa anye wò kekeli tegbee, eye wò Mawu anye wò atsyɔ̃ɖoɖo. 
ISA.60.20	Wò ɣe magaɖo to azɔ o, eye wò dzinu magaɖo xɔ o, elabena Yehowa lanye wò kekeli tegbee, eye wò nuxaɣi nu va yi. 
ISA.60.21	Wò dukɔ anye ame dzɔdzɔewo sɔŋ, eye anyigba anye wo tɔ tegbee, nye atibɔmeti fẽ kple nye asinudɔwɔwɔ, si ade bubu ŋunye la, wonye. 
ISA.60.22	Ame suewo azu akpe, eye ame ʋeewo azu dukɔ sesẽ. Nye Yehowa, nye asi matsɔ awɔe le ewɔɣi.
ISA.61.1	Aƒetɔ Yehowa ƒe gbɔgbɔ le dzinye, elabena Yehowa si ami nam, be mahe du nyui la ayi na amesiwo wole ɖe anyi; eɖom ɖa, be mada gbe le amesiwo ƒe dzi gbã la ŋu, maɖe gbe ƒã ablɔɖe na gatɔwo, ne woaɖe ga amesiwo wode gãe; 
ISA.61.2	maɖe gbe ƒã Yehowa ƒe amenuveƒe kple mía Mawu ƒe hlɔ̃biaŋkeke la, ne mafa akɔ na konyifalawo katã; 
ISA.61.3	ne mata avɔ na Zion ƒe konyifalawo, mana atsyɔ̃ɖoɖo wo ɖe dzowɔ teƒe, dzidzɔmi ɖe konyifafa teƒe, atsyɔ̃vɔ ɖe gbɔgbɔ, si nu ti kɔ na teƒe, eye woayɔ wo be „dzɔdzɔenyenye ƒe logotiwo“, „Yehowa ƒe atibɔ“, si wòbe, yeatsɔ ade bubu eɖokui ŋu. 
ISA.61.4	Woatso blemaƒedowo, woafɔ gbaɖegbe glikpowo ɖe tsitrenu, eye woagbugbɔ du gbagbãwo kple tsãtɔwo ƒe glikpowo atso. 
ISA.61.5	Du bubu me tɔwo atsi tre ɖi anyi miaƒe lãhawo, eye amedzro viwo anye miaƒe agbledelawo kple miaƒe weingbledelawo. 
ISA.61.6	Ke miawo la, woatsɔ ŋkɔ na mi be: „Yehowa ƒe nunɔlawo“, eye woayɔ mi be „mía Mawu ƒe subɔlawo“; miaɖu dukɔwo ƒe kesinɔnuwo, eye woƒe atsyɔ̃ atu mia nu. 
ISA.61.7	Le woƒe ŋukpe eve ƒokpli kple woƒe vlododo, si nye woƒe gome ta la woaxɔ teƒeɖoɖo eve nu le woƒe anyigba dzi, eye woakpɔ dzidzɔ tegbee. 
ISA.61.8	Elabena nye Yehowa melɔ̃a nya dzɔdzɔe, eye meléa tu nuhaha vɔ̃ɖi; matu woƒe dɔwɔwɔ ŋu fe na wo pɛpɛpɛ, eye mabia mũ mava kpli wo. 
ISA.61.9	Woanya wo viwo le dukɔwo dome kple woƒe dzidzimeviwo le anyigba dzi dukɔwo dome. Amesiwo katã kpɔ wo la, adze si wo be, ƒome, si Yehowa yra la wonye.
ISA.61.10	Mele dzidzɔ kpɔm ɖe Yehowa ŋu, nye luʋɔ le aseye tsom ɖe nye Mawu ŋu; elabena eta xɔname ƒe avɔ nam, eye wòdo dzɔdzɔenyenye ƒe awu ʋlaya nam, abe alesi ŋugbetɔsrɔ̃ blaa atsyɔ̃tae kple alesi ŋugbetɔ doa nui la ene. 
ISA.61.11	Elabena alesi anyigba nana nuwo miena, eye abɔ nana nukuwo dzenae la, nenema Aƒetɔ Yehowa ana dzɔdzɔenyenye kple kafukafu namie le dukɔwo katã ŋku mee.
ISA.62.1	Nyemazi ɖoɖoe o le Zion ta, eye le Yerusalem ta nyemagbɔ ɖe eme o, vaseɖe esime eƒe dzɔdzɔenyenye nado abe kekeli ene, eye eƒe xɔname nabi abe akakati ene. 
ISA.62.2	Dukɔwo akpɔ wò dzɔdzɔenyenye, fiawo katã akpɔ wò ŋutikɔkɔe, eye woayɔ ŋkɔ yeye, si Yehowa ƒe nu agblɔ la, na wò. 
ISA.62.3	Anye atsyɔ̃ fiakuku le Yehowa si me kple fiaƒe tablanu le wò Mawu si me. 
ISA.62.4	Womagayɔ wò azɔ be: „amesi wogbe“ o, eye womagayɔ wò anyigba be: „aƒedo“ o; ke boŋ woayɔ wò be: „mekpɔ dzidzɔ le eŋu“, eye woayɔ wò anyigba be „srɔ̃nyɔnu“; elabena Yehowa akpɔ dzidzɔ le ŋuwò, eye wòaɖe wò anyigba woazu srɔ̃a. 
ISA.62.5	Alesi ɖekakpui ɖea ɖetugbii la, nenema dziwòviwo aɖe wòe; alesi ŋugbetɔsrɔ̃ kpɔa dzidzɔ le ŋugbetɔ ŋui la, nenema wò Mawu akpɔ dzidzɔ le ŋuwòe.
ISA.62.6	Yerusalem, meɖo dzɔlawo wò gliwo dzi, amesiwo mazi ɖoɖoe ŋkeke blibo kple zã blibo o. Mi amesiwo ɖoa ŋku nu dzi na Yehowa, migagbɔ ɖe eme o! 
ISA.62.7	Miɖee toe, vaseɖe esime wòaɖo Yerusalem te, eye wòatsɔe awɔ kafukafu le anyigba dzi. 
ISA.62.8	Yehowa ta eƒe nuɖusi kple eƒe alɔ sesẽ. Nyemagatsɔ wò bli na wò futɔwo woaɖu azɔ o, eye du bubu me tɔwo magano wò wein, si ŋu neku kutri ɖo la, azɔ o, 
ISA.62.9	ke boŋ amesiwo xa nuku la, woawoe aɖui, eye woakafu Yehowa, eye amesiwo; xa nu la, woawoe anoe le nye xɔxɔnu kɔkɔewo.
ISA.62.10	Mito agboawo me yi, mito wo me yi! Midzra mɔ dzi ɖo na dukɔ la; mido mɔ, miɖo mɔ, miɖe kpewo ɖa, mikɔ aflaga dzi na dukɔwo! 
ISA.62.11	Kpɔ ɖa, Yehowa na wosee le anyigba ƒe mlɔenu ke: Migblɔ na Zion-nyɔnuvi be: Kpɔ ɖa, wò xɔname gbɔna, kpɔ ɖa, eƒe fetu kpe ɖe eŋu, eye eƒe dɔ dze eŋgɔ. 
ISA.62.12	Woayɔ wo be: „dukɔ kɔkɔe“, „Yehowa ƒe amesiwo woɖe“, ke wò la, woayɔ wò be „du, si ƒe nya wodina“, „du, si womagblẽ ɖi o.“
ISA.63.1	Amekae nye esi tso Edom gbɔna, eye wole awu dziwo me tso Bozra, amesi tsɔ eƒe awuwo ɖo atsyɔ̃e, eye wòle yiyim le eƒe ŋusẽ geɖe la me? Nyee nye amesi ƒoa nu ɖe eteƒe, eye xɔname bɔ ɖe asinye. 
ISA.63.2	Nukaŋuti wò awuwo biã, eye wò avɔwo le abe weinfiãla tɔ ene? 
ISA.63.3	Nye ɖeɖee fanya wein kple afɔ, eye dukɔwo dometɔa ɖeke mekpe ɖe ŋunye o. Ale menyã avuzi le wo dzi le nye dɔmedzoe me, eye mefanya wo le nye dziku me, eye woƒe ʋu hlẽ ɖe nye awuwo ŋu, eye nye avɔwo katã me gblẽ. 
ISA.63.4	Elabena meɖo nye hlɔ̃biagbe ɖe ta me, eye nye xɔname ƒe ƒe la ɖo? 
ISA.63.5	Eye metsa ŋku, ke amea ɖeke mexɔ nam o, eye nye mo wɔ yaa be, xɔnametɔa ɖeke meli o; tete nye abɔ xɔ nam, eye nye dziku kpe ɖe ŋunye. 
ISA.63.6	Mefanya dukɔwo le nye dɔmedzoe me, meto wo nyanyanya le nye dziku me, eye mena woƒe ʋu ɖuɖu de anyigba.
ISA.63.7	Makafu Yehowa ƒe amenuveve kple Yehowa ƒe ŋkɔxɔxɔ le nusiwo katã Yehowa wɔ na mí la nu kpakple eƒe dɔmenyo gbogbo, siwo wòwɔ na Israel ƒe aƒe la le eƒe nublanuikpɔkpɔ kple eƒe amenuveve geɖe la nu. 
ISA.63.8	Egblɔ be: Vavã, nye dukɔ wonye, vi, siwo madaa alakpa o la wonye, eye wòzu xɔnametɔ na wo. 
ISA.63.9	Esi woxaxa woɖo hã la, hiãa ɖeke menɔ anyi o, elabena dɔla, si me woɖea eɖokui fiana lena la, xɔ na wo; eɖe wo le eƒe lɔlɔ̃ kple eƒe tufafa ta, eye wòkɔ wo hetsɔ wo le blema ŋkekewo katã me. 
ISA.63.10	Ke woawo dze aglã ɖe eŋu, eye wodo dziku na eƒe gbɔgbɔ kɔkɔe la, tete wòtrɔ zu futɔ na wo, eye eya ŋutɔ wɔ avu kpli wo. 
ISA.63.11	Tete eƒe dukɔ la ɖo ŋku Mose dzi le blema ŋkekewo me be: Afika amesi kplɔ wo tso atsiaƒu hekpe ɖe eƒe lãha ƒe kplɔla ŋu la le? Afika amesi na eƒe gbɔgbɔ kɔkɔe nɔ wo dome la le? 
ISA.63.12	Amesi na eƒe atsyɔ̃dabɔ to Mose ƒe nuɖusi dzi, eye wòmã tsi la me ɖe eve le wo ŋgɔ, be wòaɖe ŋkɔ mava eɖokui ŋu? 
ISA.63.13	Eya amesi na wòto tɔ gɔme womekli nu o, abe alesi sɔa toa gbegbee ene? 
ISA.63.14	Yehowa ƒe gbɔgbɔ kplɔ wo yi gbɔɖemeƒe, abe alesi lã yia bali me ene. Ale nèkplɔ wò dukɔ la, be nade ŋkɔ gã ɖokuiwò ŋu.
ISA.63.15	Do ŋku ɖa tso dziƒo, eye nakpɔ nu tso wò nɔƒe kɔkɔe nyo la me! Afika wò ŋuʋaʋã kple wò nutsuwɔwɔwo le? Wò dɔmetɔtrɔ kple nublanuikpɔkpɔ de megbe le ŋunye. 
ISA.63.16	Wòe nye mía fofo, elabena Abraham menya mí o, eye Israel medze si mí o. Wò Yehowa enye mía fofo, eye ŋkɔwòe nye „mía ɖela“ tso gbaɖegbe ke. 
ISA.63.17	Yehowa, nukaŋuti nena míele tatram tso wò mowo dzi, eye nèse miaƒe ta me, be mievɔ̃ wò o? Gatrɔ va le wò dɔla kple wò domenyinyi ƒe toawo ta! 
ISA.63.18	Ɣeyiɣi ʋeea ɖe ko wò to kɔkɔe la nɔ si me, tete miaƒe futɔwo nyã avuzi le wò kɔkɔeƒe la dzi. 
ISA.63.19	Míezu abe amesiwo dzi mèɖu fia ɖo kpɔ o, kple amesiwo ŋu womeyɔ wò ŋkɔ ɖo kpɔ o la ene. Oo, esi nahadze dziŋgɔli aɖi ɖe anyi, eye towo nadzo kpekpekpe le ŋkuwò me.
ISA.64.1	Abe alesi dzo fiãa nakeyɛ, eye dzo nana tsi fiẽna wlɔwlɔwlɔ enee ɖe, ne naɖe wò ŋkɔ afia dukɔwo, eye dukɔwo katã nadzo nyanyanya le ŋkuwò me, 
ISA.64.2	esime ne wo nu dziŋɔ, siwo míekpɔ mo na o, èɖi ɖe anyi, eye towo dzo kpekpekpe le ŋkuwò me! 
ISA.64.3	Womesee tso blema ke o, eye mede to me na amea ɖeke o, ŋkua ɖeke mekpɔ Mawu bubua ɖeke kpe ɖe ŋuwò, si wɔ alea na amesi le mɔ kpɔm ne o. 
ISA.64.4	Edo go amesi wòa nu dzɔdzɔe kple dzidzɔ, kpakple amesiwo ɖoa ŋku dziwò le wò mɔwo dzi. Kpɔ ɖa, eɖo dɔmedzoe, eye míezu nuvɔ̃wɔlawo; miele eme eteƒe didi, ɖe woagaɖe mía?
ISA.64.5	Mí katã miele abe ame makɔmakɔwo ene, eye miaƒe dzɔdzɔenyenyewo katã le abe avɔ, si ƒo ʋu ene; mí katã míeyrɔ abe aŋgba ene, eye míaƒe vodadawo lɔ mí ɖe nu abe ya ene. 
ISA.64.6	Amea ɖeke meli, si yɔa wò ŋkɔ, eye wòtsona be, yeaku ɖe ŋuwò o; elabena èɣla wò ŋku me ɖe mí, eye nèna nu ti kɔ na mí ɖe miaƒe vodadawo me. 
ISA.64.7	Azɔ Yehowa, mía fofo nènye: mía wo la, tsu míenye, eye wòe nye mía mèla, wò asinudɔwɔwɔ mí katã míenye. 
ISA.64.8	Yehowa, megado dɔmedzoe akpa o, eye megaɖo ŋu vodada ɖaa o! Kpɔ ɖa, trɔ kɔ ɖe afi, wò dukɔ mí katã míenye! 
ISA.64.9	Wò du kɔkɔewo zu gbegbe, Zion zu gbegbe, eye Yerusalem tsi anyi aƒeɖoe. 
ISA.64.10	Dzo fiã míaƒe aƒe kɔkɔe nyo, si me mia fofowo kafu wò le, eye míaƒe nu veviwo katã gblẽ. 
ISA.64.11	Yehowa, ɖe àlé ɖokuiwò le nusiawo katã me, àzi kpi, eye nate mí ɖe anyi woatso mea?
ISA.65.1	Mele nyanya na amesiwo wu media nye mɔ o, eye mele kpɔkpɔ na amesiwo mediam o; megblɔ na dukɔ, si meyɔa nye ŋkɔ o la be: Nyee nye esi, nyee nye esi! 
ISA.65.2	Meke nye abɔ me ŋkeke blibo la ɖo ɖe dukɔ sẽto, si le mɔ baɖa dzi hedze eya ŋutɔ ƒe susuwo yome la. 
ISA.65.3	Amesiwo le dziku dom nam le ŋkunye me ɖaa, wosaa vɔ le abɔwo me, eye wodoa dzudzɔ le anyikpewo dzi 
ISA.65.4	amesiwo bɔbɔ nɔa yɔdowo me eye wotsia teƒe ɣaɣlɛwo dɔna, amesiwo ɖua halã, eye detsi nyɔ ŋu le woƒe ku lu wo me; 
ISA.65.5	ame siwo le gbɔgblɔm be: Nɔ adzɔge, megaka asi ŋunye o, mava wɔ wò kɔkɔe la, amesiawoe nye dzudzɔ le nye ŋɔti me kple dzo, si abi nu ŋkeke blibo la. 
ISA.65.6	Kpɔ ɖa, meŋlɔe ɖi ɖe ŋkunye me, nyemazi kpi o, negbe ɖeko maɖo eteƒe hafi, maɖo eteƒe ɖe woƒe akɔ me; 
ISA.65.7	Yehowa be: Madzidze miaƒe nuvɔ̃wo ɖe akɔ me na mi gbã, miaƒe vodadawo kple mia fofowo ƒe vodadawo siaa, amesiwo do dzudzɔ le towo dzi, eye woɖe alɔme le ŋunye le togbɛwo dzi.
ISA.65.8	Ale Yehowa gblɔ esi: Alesi ne wokpɔ tsi le weintsetse me wogblɔna be: Migagblẽe o, elabena yayra le eme la, nenemae mawɔ, eye nyemagblẽ wo katã o, le nye dɔlawo ta; 
ISA.65.9	eye mana ƒome nado tso Yakob me, eye nye towo ƒe domenyila natso Yuda me; nye ame tiatiawo anyi edome, eye nye dɔlawo anɔ afima. 
ISA.65.10	Saron azu alẽwo ƒe gbeɖuƒe, eye Axorbalime la azu nyiwo ƒe akɔtsyɔƒe hena nye dukɔ, si biaa tanye sena la.
ISA.65.11	Ke miawo, esi miegblẽ Yehowa ɖi, eye mieŋlɔ nye to kɔkɔe la be, mieɖo kplɔ̃ na aklama, eye mieku aha tre banaa na dzɔgbe la, 
ISA.65.12	eyata maɖo yi ɖa ɖe mia ŋu, eye mi katã miado dɔgɔ̃e woawu, elabena meyɔ mi, mieta o, meƒo nu, miesee o, miewɔ nusi nye vɔ̃ le ŋkunye me, eye mietia nusi medze ŋunye o la.
ISA.65.13	Eyata ale Aƒetɔ Yehowa gblɔ esi: Kpɔ ɖa, nye dɔlawo aɖu nu, ke miawo la, dɔ awu mi; kpɔ ɖa, nye dɔlawo ano nu, ke miawo la, tsikɔ awu mi; kpɔ ɖa, nye dɔlawo akpɔ dzidzɔ, ke miawo la, ŋu akpe mi. 
ISA.65.14	Kpɔ ɖa, nye dɔlawo atso aseye le dzi ƒe dzidzɔkpɔkpɔ ta, ke miawo la, miado ɣli le dzi ƒe vevesese ta, eye miafa avi le gbɔgbɔ ƒe teteɖeanyi ta. 
ISA.65.15	Eye miagblẽ miaƒe ŋkɔ ɖi na nye ame tiatiawo woatsɔ ado ɖiŋui be: „Alea Yehowa nawu wòe!“ Ke ayɔ ŋkɔ yeye na eƒe dɔlawo ya, 
ISA.65.16	ale be amesi ayra eɖokui le anyigba dzi la, atsɔ Mawu nyateƒetɔ la ayra eɖokui, eye amesi ata nu le anyigba dzi la, ata Mawu nyateƒetɔ la, elabena ŋku dzo le gbaɖegbe xaxawo dzi, elabena woɣla ɖe nye ŋkuwò.
ISA.65.17	Elabena kpo ɖa, mawo dziƒo yeye kple anyigba yeye, eye womagaɖo ŋku tsãtɔwo dzi, alo woava ame ƒe ta me o; 
ISA.65.18	ke boŋ miakpɔ dzidzɔ, eye miatso aseye ɖaa le nusi mawo la ŋuti, elabena kpo ɖa, mawo Yerusalem hena aseyetsotso, eye eƒe dukɔ la hena dzidzɔkpɔkpɔ. 
ISA.65.19	Matso aseye ɖe Yerusalem ŋu, eye makpɔ dzidzɔ ɖe nye dukɔ ŋu, eye womagase avifagbe kple konyifagbe le eme azɔ o. 
ISA.65.20	Ɖevi, si xa ŋkeke ʋee alo amegã ɖeɖi, si ƒe ŋkekewo mede keŋ o la, magano afima o; elabena amesi xɔ ƒe alafa hafi ku la, ɖevie, eye nuvɔ̃wɔla, si xa ƒe alafa la, fiƒode ava edzi. 
ISA.65.21	Woatu xɔ anɔ eme, eye woaɖe weingble aɖu eme kutsetse. 
ISA.65.22	Womãtu xɔ ame bubu nanɔ eme o, eye womaƒã nu ame bubu naɖu o; elabena nye dukɔ atsi, abe alesi ati tsinae ene, eye nye ame tiatiawo aɖu woawo ŋutɔ ƒe asinudɔwɔwɔwo. 
ISA.65.23	Womadze agbagba dzodzro o, eye womadzi dzikudziku o; elabena Yehowa ƒe ame yayrawo ƒe ƒome wonye, eye wo viwo le wo ŋu. 
ISA.65.24	Eye woava me be, matɔ, hafi woava yɔm, eye ne wogale nuƒoƒo dzi la, masee. 
ISA.65.25	Amegãxi kple alẽvi woaɖu gbe le wo nɔewo gbɔ, dzata aɖu gbe abe nyi ene, eye da ƒe nuɖuɖu anye kewɔ. Womawɔ vɔ̃a ɖeke o, eye womahe gbegblẽ ava nye to kɔkɔe blibo la dzi o, Yehowa ye gblɔe!
ISA.66.1	Ale Yehowa gblɔ esi: Dziƒo enye nye fiazikpui, eye anyigba enye nye afɔɖodzinu. Xɔ ka ƒomevie miehe, yewoatu nam, eye teƒe ka anye nye gbɔɖemeƒe? 
ISA.66.2	Yehowa be: Nye asie wɔ nusiawo katã, ale be nusiawo katã li. Ke melé ŋku ɖe amesiwo ŋu: ɖe hiãtɔwo kple amesiwo ƒe gbɔgbɔ wote ɖe anyi, eye wovɔ̃a nye nyawo la ŋu. 
ISA.66.3	Amesi wu nyitsu la, sɔ kple amesi wu ame, amesi tsɔ alẽvi sa vɔe la, sɔ kple amesi tro kɔ le avũ nu, amesi sa nuɖuvɔ la, sɔ kple amesi tsɔ haʋu sa vɔe, amesi do dzudzɔ ʋeʋẽe la, sɔ kple amesi kafua trɔwo. Alesi amesiawo ɖaa woawo ŋutɔ ƒe mɔ, eye woƒe luʋɔ kpɔa dzidzɔ le woƒe ŋunyɔnuwo ŋu la, 
ISA.66.4	nenema nye hã makpɔ dzidzɔ le ŋutasesẽ le wo ŋu ŋuti, eye mahe nusi dzia ŋɔ na wo la, ava wo dzi, elabena meyɔ ame, ke amea ɖeke metɔ o, meƒo nu, ke womesee o, wowɔ nusi nye vɔ̃ le ŋkunye me, eye wotia nusi medze ŋunye o.
ISA.66.5	Mi amesiwo vɔ̃a Yehowa ƒe nya la, mise eƒe nya la! Mia nɔvi, siwo lé fu mi, eye wonyã mi ɖa le nye ŋkɔ ta hele gbɔgblɔm be: „Yehowa nede bubu eɖokui ŋu, ne míakpɔ miaƒe dzidzɔ“ la, ŋukpe alé wo. 
ISA.66.6	Howɔwɔ ƒe ɖiɖi tso dua me, gbe tso gbedoxɔ me, Yehowa, amesi aɖo eteƒe na eƒe futɔwo la ƒe gbe ye! 
ISA.66.7	Woadzi vi, hafi woava lé ku, woadzi ŋutsuvi, hafi fu nava ɖu wo. 
ISA.66.8	Ameka se esia tɔgbe kpɔ, eye ameka kpɔ esia tɔgbe kpɔ? Ɖe anyigbae ɖe adzɔ gbe ɖeka, eye ɖe woadzi dukɔa ɖe zi ɖeka? Hafi Zion ya lé ku, eye wodzi viawo zi ɖeka. 
ISA.66.9	Yehowa be: Nye amesi ʋua vidzidɔ nu, ɖe mana be, womadzi vi oa? Wò Mawu be: Nye amesi na wodzia vi, ɖe maxe mɔa?“
ISA.66.10	Mikpɔ dzidzɔ kple Yerusalem, eye mitso aseye ɖe eŋu, mi amesiwo katã lɔ̃a eƒe nya! Mitso aseye kplii le dzidzɔ me, mi amesiwo katã xaa nu le eŋu! 
ISA.66.11	Ne miano eƒe akɔfafa ƒe no, woadi kɔ na mi, eye míakplɔ eƒe atsyɔ̃ɖoɖo ƒe nu gbogboawo hlohlohlo, miaƒe; dzi nagbɔ ɖe eme. 
ISA.66.12	Elabena ale Yehowa gblɔ esi: Kpɔ ɖa, matrɔ ŋutifafa ɖe eŋu abe tɔsisi ene kple dukɔwo ƒe ŋutikɔkɔe ɖe eŋu abe tɔʋu, si gba go ene, be miano no, woatsɔ mi ɖe axada me, eye woalé mi ɖe akɔ dzaa. 
ISA.66.13	Alesi ŋutsua ɖe dada fa akɔ ne la, nenema mafa akɔ na mii, eye miaƒe akɔ afa le Yerusalem ŋu. 
ISA.66.14	Miakpɔe, miaƒe dzi akpɔ dzidzɔ, eye miaƒe ƒuwo amie abe gbe ene, Yehowa ƒe asi aɖe eɖokui afia ɖe eƒe dɔlawo ŋu, eye wòado dziku ɖe eƒe futɔwo ŋu.
ISA.66.15	Elabena kpɔ ɖa, Yehowa gbɔna le dzo me, eye eƒe tasiaɖamwo le abe ahom ene, ne woaɖo eteƒe le eƒe dɔmedzoe ƒe dziku me, eye wòablu le dzoƒaɖe me. 
ISA.66.16	Elabena dzo kple yi Yehowa atsɔ adrɔ̃ ʋɔnu ŋutilãwo katãe, eye Yehowa ƒe ame wuwuwo asɔ gbɔ. 
ISA.66.17	Yehowa be. Amesiwo wɔa wo ɖokui kɔkɔe, eye wokɔa wo ɖokui ŋu hena trɔ̃kpɔwo, eye wokplɔa ame ɖeka ɖo le dome, amesiwo ɖua halã, nu nyɔŋuwo kple afiwo la, wo katã nu ayi.
ISA.66.18	Ke nye la, menya woƒe nuwɔwɔwo kple tameɖoɖowo. Azã su, be woaƒo dukɔwo katã kple aɖe wo nu ƒu, eye woava akpɔ nye ŋutikɔkɔe la. 
ISA.66.19	Mawɔ dzesi ɖe wo ŋu, eye maɖo ame sisiwo ɖa tso wo dome ɖe dukɔwo, ɖe Tarsis, Pul kple Lud, amesiwo nye aŋutrɔdalawo, ɖe Tubal kple Yawan kpakple ɖe didiƒe ƒukpowo, amesiwo mese ŋkɔnye o, eye womekpɔ nye ŋutikɔkɔe o la gbɔ, eye woaɖe gbe ƒã nye ŋutikɔkɔe le dukɔwo dome; 
ISA.66.20	ne woakplɔ mia nɔviwo katã tso dukɔwo katã dome aɖo sɔwo dzi kple tasiaɖam kple apakawo me kple tedzisɔwo kple kposɔwo dzi abe nuɖuvɔsa ene na Yehowa ahava Yerusalem le nye to kɔkɔe la dzi, abe alesi Israel-viwo tsɔa nuɖuvɔsa dea nu dzadzɛwo me vaa Yehowa ƒe mee ene, Yehowa ye gblɔe! 
ISA.66.21	Yehowa be: Matsɔ wo dometɔa ɖewo hã awɔ nunɔlawo kple Lewi-viwoe! 
ISA.66.22	Yehowa be: Alesi dziƒo yeye kple anyigba yeye, si wɔ ge mala la, anɔ anyi le ŋkunye mee la, nenema ke miaƒe ƒome kple miaƒe ŋkɔ anɔ anyi tegbee. 
ISA.66.23	Eye woava me, ne dzinu yeye sia dzinu yeye kple dzudzɔgbe sia dzudzɔgbe ɖo la, ŋutilãwo katã ava ado gbe ɖa le ŋkunye me, Yehowa ye gblɔe! 
ISA.66.24	Eye woaɖo ayi, be woakpɔ amesiwo dze go ɖem la ƒe kukuwo; elabena woƒe nyẽwo maku o, woƒe dzo ma tsi o, eye woanye ŋunyɔ na ŋutilãwo katã.
JER.1.1	Xilkiya, amesi tso nunɔlawo dome le Anatot le Benyamin-nyigba dzi la ƒe vi Yeremya ƒe nyawo enye si; 
JER.1.2	eya gbɔ Yehowa ƒe gbe va le Yuda-fia Yosiya, Amon vi ŋɔli le eƒe fiaɖuɖu ƒe ƒe wuietɔ̃lia me; 
JER.1.3	emegbe le Yuda-fia Yoyakim, Yosiya vi ŋɔli ɖaseɖe Yuda-fia Zedekiya, Yosiya vi ƒe ƒe wuiɖekɛlia ƒe nuwuwu, vaseɖe esime woɖe aboyo Yerusalem le dzinu atɔ̃lia me.
JER.1.4	Eye Yehowa ƒe gbe va gbɔnye be: 
JER.1.5	Hafi mava mè wò ɖe ɖɔ me la, menya wò, mekɔ ŋuwò, hafi nèdo tso dɔ me, eye metsɔ wò ɖo nyagblɔɖilae na dukɔwo. 
JER.1.6	Eye megblɔ bena: Oo, Aƒetɔ Yehowa, kpɔ ɖa, nyemate ŋu aƒo nu o, elabena nyemetsi o. 
JER.1.7	Yehowa gblɔ nam bena: Meganɔ gbɔgblɔm be, yemetsi o, ke boŋ afisiafi, si maɖo wò ɖo la, nayi, eye gbe, siwo katã made asiwò la, nagblɔe. 
JER.1.8	Megavɔ̃ wo o, elabena meli kpli wò, be maɖe wò, Yehowa ye gblɔe! 
JER.1.9	Eye Yehowa do eƒe asi ɖa hetɔ nu nam, eye Yehowa gblɔ nam bena: Kpɔ ɖa, metsɔ nye nyawo le nuwo ɖem. 
JER.1.10	Kpɔ ɖa, metsɔ wò ɖo dukɔwo kple fiaɖuƒewo nu, nalã nu, eye nagbã nu, natsrɔ̃ nu, eye nagblẽ nu, natso aƒe, eye naƒã nu!
JER.1.11	Eye Yehowa ƒe gbe va gbɔnye bena Yeremya, nuka kpɔm nèle? Meɖo ŋu bena: Aɖatsigoti kpɔm mele 
JER.1.12	Yehowa gblɔ nam bena: Ekpɔe ɖe eteƒe; elabena manɔ ŋute ɖe nye nya ŋu, ne mawɔe ade goe. 
JER.1.13	Eye Yehowa ƒe gbe va gbɔnye zi evelia bena: Nuka kpɔm nele? Meɖo ŋu bena: Mele ze, si le fiefiẽm la kpɔm, wòtrɔ ŋgɔ dze anyiehe. 
JER.1.14	Eye Yehowa gblɔ nam bena: Dzɔgbevɔ̃e atso anyiehe gome aƒo ɖe anyigba la dzinɔlawo katã dzi. 
JER.1.15	Yehowa be: Kpɔ ɖa, mayɔ fiaɖuƒewo ƒe ƒomeawo katã tso anyiehe, ne wo dometɔ ɖesiaɖe nava ali zikpui anyi ɖe Yerusalem-gbowo nu, ɖe eƒe gliwo katã ŋu kple ɖe Yuda-duwo katã ŋu. 
JER.1.16	Eye madrɔ̃ ʋɔnu kpli wo le woƒe vɔ̃ɖiwɔwɔwo katã ta, le esi wogblẽna ɖi eye wodo dzudzɔ na mawu tutɔwo, eye wode ta agu na woƒe asinudɔwɔwɔwo ŋuti. 
JER.1.17	Ke wò la, bia ali dzi, eye tso naɖagblɔ nya, siwo katã made asiwò la, na wo. Womegadzi ŋɔ na wo o, ne màgana ŋɔ nadzi wò le wo ŋku me o. 
JER.1.18	Kpɔ ɖa, nyea matsɔ wò awɔ ɖu sesẽ, gasɔti kple akɔbligli egbea ɖe anyigba blibo la nu, ɖe Yuda-fiawo, eƒe amegãwo, eƒe nunɔlawo kple dukɔ hahoo la ŋuti. 
JER.1.19	Woawɔ avu kpli wò, ke woaɖo kpoe, elabena meli kpli wò, be maɖe wò, Yehowa ye gblɔe!
JER.2.1	Eye Yehowa ƒe gbe va gbɔnye bena: 
JER.2.2	Yi ɖaɖe gbe ƒã ɖe Yerusalem ƒe to me bena: Ale Yehowa gblɔ esi: Meɖo ŋu wò ɖetugbime dɔmenyo kple wò ŋugbetɔnyenye ƒe lɔlɔ̃ na wò, esime nekplɔm ɖo to gbedadaƒo, to anyigba, si dzi womeƒãa nu ɖo o. 
JER.2.3	Yehowa be: Israel le kɔkɔe na Yehowa, eƒe agblemenu gbãtɔwo wonye; amesiwo katã ɖui la, kpɔe ɖe enu; dzɔgbevɔ̃e va wo dzi!
JER.2.4	Mi Yakob ƒe aƒe kple Israel ƒe aƒe ƒe ƒomeawo katã, mise Yehowa ƒe nya! 
JER.2.5	Ale Yehowa gblɔ esi: Nu manyo ka mia fofowo kpɔ le ŋunye, be wode megbe le ŋunye, eye wodze ya nuwo yome hezu tofloko? 
JER.2.6	Eye womegblɔ be: Afika Yehowa, amesi kplɔ mí tso Egipte-nyigba dzi la le hã o; eya amesi kplɔ mí to gbe dzi, to kuɖiɖinyigba kple blukɔ tsiɖitsiɖi ƒe anyigba dzi, to anyigba, si dzi amea ɖeke metona o, afisi amegbetɔa ɖeke mele o la dzi. 
JER.2.7	Eye mekplɔ mi va anyigba wɔnu dzi, be miaɖu eƒe kutsetsewo kple eƒe nu nyuiwo; ke miawo mieva hedo gu nye anyigba la, eye mietsɔ nye domenyinu la wɔ ŋunyɔnui. 
JER.2.8	Nunɔlawo megblɔ be. Afika Yehowa le hã o. Amesiwo si me se la le la, menyam o, eye lãkplɔviwo dze aglã ɖe ŋunye, nyagblɔɖilawo gblɔ nya ɖi le Baal ƒe ŋkɔ me, eye wodze nusiwo mele ɖeke me o la yome. 
JER.2.9	Yehowa be: Eyata magawɔ dzre kpli mi, eye mawɔ dzre kple mia viwo ƒe viwo. 
JER.2.10	Miyi Kititɔwo ƒe ƒukpowo dzi, eye mikpɔ nu; miɖo ame ɖe Kedar, eye mido ŋku anyi nyuie, ne miakpɔ be, esia tɔgbe dzɔ kpɔ mahã? 
JER.2.11	Ɖe dukɔa ɖe ɖɔ ti eƒe mawuwoa? Evɔ wònye menye Mawu wonye o hafi. Ke nye dukɔ ya tsɔ eƒe ŋutikɔkɔe ɖɔ li nusi mele ɖeke me o lae. 
JER.2.12	Yehowa be: Dziƒowo, miaƒe nu neku le esia la, miaƒe lãme neble fu, eye miaƒe mo newɔ yaa. 
JER.2.13	Elabena nye dukɔ wɔ vɔ̃ ƒomevi eve: wogblẽ nye, amesi nye tsi gbagbe vudo la ɖi, be woaɖe tsido na woawo ŋutɔ ɖokui, tsido, siwo gɔme ŋɔ, tsi mate ŋu anɔ wo me o.
JER.2.14	Kluvie nye Israel loo alo aƒeviea? Nukaŋuti wòtrɔ zu aboyome? 
JER.2.15	Dzatawo xlɔ̃ ɖe eŋu, eye woɖe gbe; wowɔ eƒe anyigba wòzu gbegbe, wogbã eƒe du wòzu aƒedo. 
JER.2.16	Nof-viwo kple Taxpanes-viwo hã woaɖu gbe le wò dzodome. 
JER.2.17	Ɖe esia medza de dziwò, le esi nègblẽ Yehowa, wò Mawu ɖi le ɣeyiɣi, si me wònye kplɔwòla le mɔta la ŋuti oa? 
JER.2.18	Azɔ nya ka le mia kple Egipte-mɔ dome, be naɖano Nil me tsi? Eye nya ka le mia kple Asur-mɔ dome, be naɖano Frat me tsi? 
JER.2.19	Wò vɔɖinyenye aka mo na wo, eye wò godzedze ahe to na wò, ne nadze sii, eye nakpɔ, alesi wòvɔ̃ɖii, eye wòvenae be, nègblẽ Yehowa, wò Mawu la ɖi, eye vɔvɔ̃a ɖeke mele ŋunye na wò o, Aƒetɔ Yehowa Zebaot ye gblɔe!
JER.2.20	Elabena tso gbaɖegbe ke nèŋe wò kɔkuti, eye nètso wò kawo gblɔ bena, yemasubɔ o. Elabena ènye ahasitɔ mlɔ togbɛ kɔkɔwo katã dzi kple ati damawo katã gɔme. 
JER.2.21	Weinka nyuitɔ tso ka vavãtɔwo dome nenye metsɔ do, ke aleke wɔ nètrɔ zu nuka ƒe abɔwo nam? 
JER.2.22	Aƒetɔ Yehowa be: Ne èle aɖitsi lem, eye nèle adzalẽ geɖe ŋu dɔ wɔm hã, wò vodadawo nye ɖiƒoƒo le ŋkunye me 
JER.2.23	Aleke nagblɔ be, yemegblẽ ye ɖokui ŋu o, yemedze Baal yome o? Lé ŋku ɖe wò azɔlime ŋu le bali la me, eye nadze si nusi nèwɔ la, kposɔnɔ ɖidu, si le tsa glãla tsam le eƒe mɔ dzi la, nènye. 
JER.2.24	Gbetedzinɔ, si gbegbe ma, eye wòle gbɔgbɔm fuxefuxe ɖe eƒe luʋɔ ƒe nudzodzro ŋuti la, ameka ate ŋu axe mɔ na eƒe asiyɔyɔ? Amesiwo katã be, yewoadii la, womadze agbagbaa ɖeke o, ne eƒe dzinu nya ɖo dzi ko la, woakpɔe. 
JER.2.25	Kpɔ wò afɔ dzi, be magatsi ƒeƒle o, kple wò ve me dzi, be tsikɔ magawui o! Ke wò la, ele gbɔgblɔm be: Dzodzroe, kpao! Elabena melɔ̃ amedzrowo, eye woawo yome madze. 
JER.2.26	Alesi ne asi lu fiafi ŋu kpenɛ la, nenema ŋu akpe Israel ƒe aƒe la hekpe ɖe woƒe fiawo, amegãwo, nunɔlawo kple nyagblɔɖilawo ŋu, 
JER.2.27	amesiwo le gbɔgblɔm na ati be: Wòe nye mía fofo, eye na kpe be: Wòe dzi mí. Elabena wòtrɔ ʋume dem, eye menye ŋku me o; ke wole gbɔgblɔm le woƒe hiãɣi be: Tso naɖe mí! 
JER.2.28	Ke afika wò mawu, siwo nèwɔna ɖokuiwò la le? Woawo nètso kpɔ, be woate ŋu aɖe wò le wò hiãɣi la hã? Yuda, elabena alesi wò duwo sɔ gbɔe la, nenema wò mawuwo sɔ gbɔe!
JER.2.29	Yehowa be: Nukaŋuti miele dzre wɔm kplim? Mi katã mieto vo ɖe ŋunye. 
JER.2.30	Yakatsyɔ meƒo mia viwo, wodo toku tohehe la. Miaƒe yi ɖu miaƒe nyagblɔɖilawo abe dzata vuvunu ene. 
JER.2.31	Oo, dzidzime ka miehenye! Milé ŋku ɖe Yehowa ƒe nya ŋu. Gbegbe menye na Israel loo, alo anyigba doblukɔ tsiɖitsiɖia? Nukaŋuti nye dukɔ le gbɔgblɔm be: Miele tsa glãla tsam, eye míagava gbɔwò o? 
JER.2.32	Ɖe ɖetugbi aŋlɔ eƒe atsyɔ̃ɖoɖo be, eye ŋugbetɔ aŋlɔ eƒe alidziblanu bea? Ke nye dukɔ ŋlɔm be, ŋkekeawo mele xexlẽ me o. 
JER.2.33	Aleke nèle ami ɖem ɖe wò zɔzɔme ŋu, be nati ahasiwɔwɔ yome? Eyata wò zɔzɔme ma wò ɖe vɔ̃ɖiwɔwɔ ŋu. 
JER.2.34	Ame maɖifɔ dahewo ƒe ʋu hã le wò avɔ toga. Menye fifiƒe mekpɔ wò le o, ke boŋ le teƒe siawo katã. 
JER.2.35	Ke wò la egblɔ be, yemeɖi tɔ o, eƒe dɔmedzoe fa ɖe ye ŋu vava! Kpɔ ɖa, mía kpli wò miaɖi ʋɔnu, le esi negblɔ be, yemewɔ nuvɔ̃ o la ta. 
JER.2.36	Nukaŋuti nèwɔ kaba, be natrɔ wò azɔlime? Ŋu akpe wò ɖe Egipte hã ŋu, abe alesi ŋu kpe wò ɖe Asur ŋui ene. 
JER.2.37	Adzo tso alima, eye nakpla asi ta. Elabena Yehowa gbe amesiwo ŋu nele dzi ɖom ɖo la, eye madze edzi na mia kpli wo o.
JER.3.1	Eye wògblɔ nam bena: Ne ŋutsua ɖe gbe srɔ̃a, eye wòyi ɖaɖe ŋutsu bubu la, ɖe wòagagbugbɔ ayi nyɔnu la gbɔa? Ɖe magblẽ kɔ ɖo na anyigba ma oa? Yehowa be: Ke wò la èwɔ amatre kple ahasitɔwo tso, hafi nèbe, yeatrɔ ɖe ŋunyea? 
JER.3.2	Fɔ kɔ dzi ɖe to ƒeƒlewo ŋu, eye nakpɔ nu! Afikae womehede asi ŋuwò le o? Ede xa ɖe mɔ to na wo abe Arabiatɔwo le gbe dzi ene, eye nètsɔ wò ahasiwɔwɔ kple vɔ̃ɖiwɔwɔ do gu anyigba la. 
JER.3.3	Woklo tsidzadza, eye keletsi hã medza o. Ke wò la, gbolo ƒe mo li na wò, eye ŋu gbe wò kpekpe. 
JER.3.4	Azɔ ɖe mède asim yɔyɔ me be, ye fofo kple yeƒe ɖekakpuime xɔlɔ̃e menye oa? 
JER.3.5	De wòado dziku ɖaa, eye wòalé ame ɖe dɔ me tegbeea? Kpɔ ɖa, alea nègblɔ, ke medo kpo vɔ̃wɔwɔ o.
JER.3.6	Eye Yehowa gblɔ nam le fia Yosiya ŋɔli bena: Ekpɔ nusi Israel dzeaglã la wɔa? Eyi to kɔkɔwo katã dzi kple ati damawo gɔme, eye wòwɔ ahasi le afima. 
JER.3.7	Eye nyea mebu be, esi wòwɔ nusiawo katã megbe la, atrɔ ɖe ŋunye, gake metrɔ ɖe ŋunye o, eye nɔvianyɔnu Yuda dzego la kpɔe. 
JER.3.8	Eye esi wòkpɔ be, megbe Israel dzeaglã la le eƒe ahasiwɔwɔ ta, eye mena srɔgbegbalẽe hã la, nɔvianyɔnu Yuda dzego la mevɔ̃ o, ke boŋ eya hã yi ɖawɔ ahasi. 
JER.3.9	Eye wòva me be, wotsɔ woƒe ahasiwɔwɔ ƒe howɔwɔ gblẽ kɔ ɖo na anyigba la, eye wowɔ ahasi kple kpe kpakple ati. 
JER.3.10	Ke to esiawo katã gbɔ hã nɔvianyɔnu Yuda dzego la metrɔ ɖe ŋunye kple eƒe dzi blibo o, ke boŋ ewɔ alakpanu, Yehowa ye gblɔe!
JER.3.11	Tete Yehowa gblɔ nam bena: Israel dzeaglã la tɔ dzɔ wu Yuda dzego la tɔ. 
JER.3.12	Yi naɖaɖe gbe ƒã nya siawo do ɖe anyiehe gome bena: Israel dzeaglã, ale Yehowa gblɔ esi: Gatrɔ, nyemaɖo adã ɖe mia ŋu o, elabena amelɔ̃la menye, eye nyemalè nya ɖe dɔ me tegbee o, Yehowa ye gblɔe. 
JER.3.13	Yehowa be: Dze si wò vodada, elabena èto vo ɖe Yehowa, wò Mawu ŋu, eye netsa tsa glãla yi mawu tutɔwo gbɔ le ati damawo katã gɔme, eye miegbe nye gbe sese. 
JER.3.14	Yehowa be: Mi vi dzeaglãwo, migatrɔ va, elabena nyee nye mia srɔ̃, eye maɖe ame ɖeka tso du me kple ame eve tso ƒome me ahakplɔ mi ava Zion; 
JER.3.15	eye mana kplɔlawo mi ɖe nye dzi nu, ne woatsɔ nunya kple gɔmesese akplɔ mi. 
JER.3.16	Yehowa be: Ava me be, ne miekeke ta, eye miedzi ɖe amũ gbã dzi le ŋkeke mawo me la, womagagblɔ azɔ be: „Yehowa ƒe nubablaɖaka“ o, magava ame ƒe ta me o, eye womagaɖo ŋui o, womagabia eta ase o, eye womagakpɔe o. 
JER.3.17	Le ɣemaɣi la woayɔ Yerusalem be: „Yehowa ƒe fiazikpui“, eye dukɔwo katã aƒo takpli ɖe afima te Yehowa ƒe ŋkɔ, si le Yerusalem la ta, eye womagazɔ le woƒe dzi vɔ̃ɖiwo ƒe tamesesẽ nu o.
JER.3.18	Le ɣemaɣi la Yuda ƒe aƒe ayi Israel ƒe aƒe gbã, eye woaƒo takpli tso anyiehe-nyigba dzi ayi anyigba, si metsɔ na mia fofowo, ne wòanye domenyinu la dzi. 
JER.3.19	Megblɔ be: Matso wò aɖo viŋutsu teƒe, eye mana anyigba nyo la wò, si nye domenyinu vevietɔ le dukɔwo dome! Mehe. Yɔm be ye fofo, eye megatrɔ le yonyeme o. 
JER.3.20	Israel ƒe aƒe, Yehowa be: Alesi nyɔnu dzea go tsoa srɔ̃a gbɔ la, nenema miedze go tso gbɔnyee! 
JER.3.21	Wose ɣli le to ƒeƒle wo ta me, Israel-viwo ƒe avifafa kple kokoƒoƒo, elabena woto mɔ gɔglɔ̃ dzi, eye woŋlɔ Yehowa, woƒe Mawu la be. 
JER.3.22	Mi vi dzeaglãwo, migatrɔ va, eye mahaya mi tso miaƒe tatrawo me! Kpɔ ɖa, míeva gbɔwò, elabena wòenye Yehowa, mía Mawu! 
JER.3.23	Vava, alakpae nye togbɛwo kple howɔwɔ le towo dzi; vava, Israel ƒe xɔname le Yehowa, mía Mawu la gbɔ. 
JER.3.24	Ŋukpenamawuwo ɖu mía fofowo ƒe kesinɔnuwo tso míaƒe ɖevime ke: woƒe alẽwo kple nyiwo, woƒe ŋutsuviwo kple nyonuviwo. 
JER.3.25	Míamlɔ míaƒe ŋukpe me, eye míaƒe vlododo netsyɔ mía dzi; elabena mia kple mía fofowo míewɔ nuvɔ̃ ɖe Yehowa, mía Mawu la ŋu tso míaƒe ɖevime vaseɖe egbe, eye míeɖo to Yehowa, mía Mawu la ƒe gbe o.
JER.4.1	Israel, Yehowa be: Ne èbe, yeatrɔ la, ekema trɔ ɖe ŋunye, eye ne èɖe wò ŋunyɔnuwo ɖa le ŋkunye me la, ekema màgatsa tsa glãla o! 
JER.4.2	Eye ne èta Yehowa ƒe agbe le nyateƒe kple dzɔdzɔenyenye me, eye ɖe eteƒe la, ekema dukɔwo atso wò ayra wo ɖokui, eye woatso wò aƒo adegbee! 
JER.4.3	Elabena ale Yehowa gblɔ na Yuda-ŋutsuwo kple Yerusalem enye si: Mide agble yeye, eye migaƒã nu ɖe aŋɔkawo me o. 
JER.4.4	Mi Yuda-ŋutsuwo kple Yerusalem-tɔwo, mina woatso aʋa na mi na Yehowa, eye miɖe miaƒe dzi ƒe boloyiwo ɖa, ne nye dziku magalé dzo ge abe dzo ene, ahabi le miaƒe nuwɔwɔ vɔ̃ɖiawo ta, eye amea ɖeke mate ŋu atsii o.
JER.4.5	Migblɔe fia le Yuda, eye miɖe gbe ƒãe le Yerusalem be: „Miku kpẽ le anyigba la dzi!“ Mihe vekati míado ɣli be: „Miƒo takpli, eye mina míayi du sesẽwo me!“ 
JER.4.6	Mikɔ aflaga dzi do ɖe Zion! Misi, migatɔ o! Elabena mahe dzɔgbevɔ̃e kple tsɔtsrɔ gã tso anyiehe vɛ. 
JER.4.7	Dzata do tso avegoe me, dukɔwo gblẽla tso, eye woho tso enɔƒe, be woatso wò anyigba awɔ gbegbee, eye wòagblẽ wò duwo woazu aƒedo. 
JER.4.8	Le esia ta mita akpanya, mifa konyi, eye mifa avi, elabena Yehowa ƒe dɔmedzoe heliheli la nu mefa ɖe mía ŋu o. 
JER.4.9	Yehowa be: Ava me le ɣemaɣi be, dzi aɖe le fia kple amegãwo ƒo, nunɔlawo alulu, eye nyagblɔɖilawo ƒe mo awɔ yaa. 
JER.4.10	Tete megblɔ be: Alele, Aƒetɔ Yehowa, vavãe nèflu dukɔ sia kple Yerusalem, esime negblɔ be: „Míakpɔ ŋutifafa“, evɔ wònye yi de keke luʋɔ gbɔ hafi!
JER.4.11	Ɣemaɣi woagblɔ na nye dukɔ kple Yerusalem bena: Ya xɔdzo tso to ɖiƒeƒle ta me le gbe dzi gbɔna nye dukɔ ƒe nyɔnuvi gbɔ, menye be, woatsɔ agbo lui, alo woatsɔ ana nu me nadzae o. 
JER.4.12	Ya sesẽ wu esia ƒom; azu madrɔ̃ ʋɔnu wò hã. 
JER.4.13	Kpɔ ɖa, eho gbɔna abe alilikpo ene, eƒe tasiaɖamwo le abe ahom ene, eye eƒe sɔwo ɖia ɖu wu hɔ̃; baba na mí, elabena míetsrɔ̃. 
JER.4.14	Yerusalem, klɔ vɔ̃ɖiwɔwɔ ɖa le wò dzi ŋu, ne woaxɔ na wò. Ɣekaɣi tamesusu vɔ̃ɖiwo nanɔ wò dzi me ase ɖo? 
JER.4.15	Elabena wole gbe ƒã ɖemee tso Dan, eye wona wose dzɔgbevɔ̃e nya tso Efrayim-towo dzi. 
JER.4.16	Mitoe na dukɔwo! Kpɔ ɖa, miɖe gbe ƒãe na Yerusalem be: Amesiwo ɖea to ɖe du la, tso didiƒenyigba dzi gbɔna, eye woana woƒe ɣli nade dzi ɖe Yuda-duwo ŋu. 
JER.4.17	Woaƒo xlãe godoo abe agbledzɔviwo ene, le esi wodze aglã ɖe ŋunye la ta, Yehowa ye gblɔe. 
JER.4.18	Wò zɔzɔme kple wò nuwɔnawoe wɔ esia wò, wò vɔ̃ɖiwɔwɔe wɔ esia, eve kaɖikaɖi, eye ade dzigbɔ ke na wò.
JER.4.19	Nye dɔkaviwo, nye dɔkaviwo! Mele togotogoe ƒom le vevesese ta, nye dzixɔ, nye dzi dze agbo le menye, nyemate ŋu azi ɖoɖoe o, elabena nye luʋɔ le kpẽwo ƒe ɖiɖi kple aʋaɣli sem! 
JER.4.20	Gligbagbã tsia ɖe wo nɔewo nu, elabena wogblẽ anyigba blibo la; woagblẽ nye xɔwo enumake kple nye agbadɔwo le aɖabaƒoƒo ɖeka me. 
JER.4.21	Ɣekaɣi manɔ aflaga kpɔm, eye manɔ kpẽwo ƒe ɖiɖi sem ase ɖo? 
JER.4.22	Elabena nye dukɔ dzɔ lã, womedze sim o; vi tsibomewo wonye, eye Womenya nu o; nunyalawo wonye le vɔ̃ɖiwɔwɔ me, ke nyuiwɔwɔ la, womedzea si eya o. 
JER.4.23	Meɖe ŋku ɖe anyigba, nɔnɔme meli nɛ o, ele ƒuƒlu; meɖe ŋku ɖe dziƒo, kekelía ɖeke meli o. 
JER.4.24	Meɖe ŋku ɖe towo, kpɔ ɖa, wole dzodzom kpekpekpe, kple ɖe togbɛwo katã, kpɔ ɖa, wole ʋaʋãm. 
JER.4.25	Meɖo ŋku anyi, kpɔ ɖa, amegbetɔa ɖeke megali o, eye dziƒoxewo katã dzo yi. 
JER.4.26	Meɖo ŋku anyi, kpɔ ɖa, anyigba wɔnu zu gbegbe, wogbã eƒe duwo katã le Yehowa ŋgɔ le eƒe dɔmedzoe ƒe bibi ta.
JER.4.27	Elabena ale Yehowa gblɔ esi; Anyigba blibo la azu gbegbe, ke nyemagblẽe gbidigbidi o. 
JER.4.28	Eyata anyigba nefa konyi, eye dziƒo nenɔ ahovɔ me, elabena meƒo nu, eye mavem o, meɖo ta me, eye nyematrɔe o. 
JER.4.29	Du blibo la si le sɔdolawo kple aŋutrɔdalawo ƒe howɔwɔ nu, woyi ave dodowo me, eye wolia agakpewo; wogblẽ du blibo la ɖi amea ɖeke megale eme o. 
JER.4.30	Ke wò, amesi wotsrɔ̃, nuka nahawɔ ma? Ne eta aɖabɛ, nedo sikanuwo, eye neɖo tu ɖe ŋku hã la, dzodzroe nèwɔ leke; wò lɔlɔ̃tɔwo ado vlo wò, eye woadi wò ku. 
JER.4.31	Elabena mese ɣli abe nyɔnu, si le ku lém la tɔ ene, abe nyɔnu, si le vi ŋgɔgbea dzim la ƒe ŋɔdziɣli ene, mese Zion-nyɔnuvi, si le ŋeŋem hewu asi dzi la ƒe gbe be; Baba nam, elabena nye luʋɔ tsi amewulawo si!
JER.5.1	Miyi ɖatsa le Yerusalem ƒe kpɔdomeewo, mikpɔ nu, eye midze si nu, midi nu gɔme se le eƒe ablɔwo me, be míakpɔ amea ɖe loo, alo amea ɖe li, si wɔa nu dzɔdzɔe, eye wòbiaa nyateƒe ta sena hã, ekema màtsɔe akee. 
JER.5.2	Esi wole gbɔgblɔm be, yewota Yehowa ƒe agbe hã la, alakpa dzie wole nu tam ɖo. 
JER.5.3	Yehowa, ɖe wò ŋkuwo mele nyateƒe ŋu oa? Eƒo wo, gake meɖe lã me na wo o; ètsrɔ̃ wo ɖa, ke wogbe toɖoɖo tohehe, wosẽ woƒe ŋku me wu agakpe, eye wogbe tametɔtrɔ. 
JER.5.4	Nyea mebu be: Amesiawo, ame dahewoe, wodzɔ lã, elabena Womenya Yehowa ƒe mɔ kple woƒe Mawu ƒe se la o. 
JER.5.5	Eyata mayi ame ŋkutawo gbɔ, eye maƒo nu kpli wo; elabena woawoe nya Yehowa ƒe mɔ kple woƒe Mawu ƒe se la me. Ke wo katã wòŋe kɔkuti la, eye wotso kaawo! 
JER.5.6	Eyata dzata ado tso ave me agbã wo, amegãxi, si le gbegbe, atsrɔ̃ wo, lãkle ade xa ɖe woƒe duwo ŋu, eye wòavuvu amesiame, si do tso wo me. Elabena woƒe vodadawo sɔ gbɔ, eye woƒe godzedzewo do agbogbo. 
JER.5.7	Aleke màtsɔe ake wò? Viwòwo gblẽm ɖi, woɖakpe ta ɖe gboloxɔ me. 
JER.5.8	Wole asi yɔm le yiyimee abe sɔtsu ɖami ene, eye amesiame le gbe tem ɖe ehavi srɔ̃ ŋu. 
JER.5.9	Yehowa be: Ɖe nyemahe to le esia ta, eye ɖe nye luʋɔ mabia hlɔ̃ dukɔ sia tɔgbe oa?
JER.5.10	Miɖe woƒe gliwo dzi, ne miagblẽ nu; ke menye gbidigbidi o! Miho woƒe weinkawo, elabena menye Yehowa tɔ wonye o. 
JER.5.11	Yehowa be: Israel ƒe aƒe kple Yuda ƒe aƒe dze go ɖem. 
JER.5.12	Wosẽ nu le Yehowa ŋu gblɔ bena: „Menye eyae o; dzɔgbevɔ̃e mava mía dzi o, eye míakpɔ yi kple dɔwuame kple ŋku o; 
JER.5.13	nyagblɔɖilawo azu ya, elabena menye eyae ƒo nu to wo dzi o; woawo ŋutɔwo ŋu ke woaɖi.“ 
JER.5.14	Eyata ale Yehowa, Mawu Zebaot gblɔ esi: Esi miele nu ƒom alea la, eyata kpɔ ɖa, mana nye nya, si le nuwo la, nanye dzo, eye dukɔ sia nanye nake, ne wòafiã wo. 
JER.5.15	Yehowa be: Israel ƒe aƒe, eyata makplɔ dukɔa ɖe tso didiƒe ava ƒo ɖe mia dzi, dukɔ sẽnu wònye, blema dukɔ wònye, dukɔ, si ƒe gbe mènya o, eye mèsea eƒe nuƒoƒo me hã o. 
JER.5.16	Eƒe daku le abe yɔdo nuvo ene; kalẽtɔwo sɔŋ wonye. 
JER.5.17	Aɖu wò agblemenu kple wò abolo, aɖu wò ŋutsuviwo kple wò nyɔnuviwo, aɖu wò alẽwo kple wò nyiwo, aɖu wò weinka kple wò gbotiwo, eye atsɔ yi agba wò du sesẽ, siwo ŋu nèle dzi ɖem ɖo. 
JER.5.18	Ke ɣemaɣi hã nyematsrɔ̃ mi gbidigbidi o, Yehowa ye gblɔe. 
JER.5.19	Eye wòava me, ne wogblɔ be: Nukata Yehowa wɔ nusiawo katã mí ɖo hã la, ekema naɖo ŋu na wo be: Alesi miegblẽm ɖi hesubɔ mawu tutɔwo le mia ŋutɔwo miaƒe anyigba dzii la, nenema ke miasubɔ du bubu me tɔwo le anyigba, si menye mia tɔ o la dzii.
JER.5.20	Ɖe gbe ƒã nya sia le Yakob ƒe aƒe la me, eye na woasee le Yuda be: 
JER.5.21	Dukɔ tsibome manyanu, mise esia, amesiwo ŋku li na, hafi womekpɔa nu o, to li na wo, ke womesea nu o! 
JER.5.22	Yehowa be: Ɖe miagbem vɔvɔ̃, eye miadzo nyanyanya le ŋkunye me oa? Nye amesi tsɔ ke do liƒo na atsiaƒu wònye kpododo mavɔ, si dzi magbɔ o, ne edze agbo hã, mate ŋui o, eye ne eƒe tsotsoewo le gbe ɖem hã, magbɔ edzi ayi o. 
JER.5.23	Ke dzi dzeaglã sẽto li na dukɔ sia, wote ɖe aga helé woƒe mɔ tsɔ; 
JER.5.24	eye womegblɔ le woƒe dzi me be: mina míavɔ̃ Yehowa, mía Mawu, amesi na tsi dzana, adametsi kple keletsi ɖe wo dzaɣi la o, eya amesi wɔ nuŋeɣi ƒe kwasiɖawo dzi na mí pɛpɛpɛ. 
JER.5.25	Miaƒe vodadawoe gblẽ nusia me, eye miaƒe nuvɔ̃woe te nu nyui mi. 
JER.5.26	Elabena ame vɔ̃ɖiwo le nye dukɔ la dome, woɖe xa ɖi, eye wodo dɔgɔ̃e abe xevimɔ̃trela ene; wotre mɔ̃ heɖe amegbetɔwo! 
JER.5.27	Alesi xevi yɔa xadzae taŋ la, nenema alakpadada yɔa woƒe xɔwo fũ, eyata wòzu amegãwo kple kesinɔtɔwo ɖo. 
JER.5.28	Woda ami lalala, eye vɔ̃ɖiwɔwɔ yɔ wo gbagba; womedrɔ̃a nya o, womedrɔ̃a tsyɔ̃eviwo ƒe nya, be wòadze edzi na wo o, eye womedrɔ̃a nya na ame dahewo o. 
JER.5.29	Yehowa be: Ɖe nyemahe to le esia ta, eye ɖe nye luʋɔ mabia hlɔ̃ dukɔ sia tɔgbe oa? 
JER.5.30	Ŋɔdzinu kple ŋunyɔnue dzɔ le anyigba dzi: 
JER.5.31	Nyagblɔɖilawo gblɔa alakpanya ɖi, eye nunɔlawo le aƒetɔ ɖum, alesi wofia woe, eye wòdze nye dukɔ ŋu alea! Ke nuka miawɔ, ne eƒe nuwuwu la va ɖo?
JER.6.1	Mi Benyamin-viwo, misi tso Yerusalem! Miku kpẽ le Tekoa, eye mitu aflaga ɖo Bet-Hakerem; elabena dzɔgbevɔ̃e kple gbegblẽ gã tso anyiehe gbɔna. 
JER.6.2	Matsrɔ̃ wò Zion-nyɔnuvi dzetugbee ɖuvii la. 
JER.6.3	Lãkplɔviwo kple woƒe lãhawo vaa egbɔ, wotua woƒe agbadɔwo ɖe eŋu godoo, eye amesiame nyia lã le eƒe akpa dzi. 
JER.6.4	„Mikɔ aʋawɔwɔ ŋu ɖe eŋu! Mitso, ne míaho le ŋdɔ! Baba na mi, be anyinu le wɔwɔm, eye ɣetrɔ ƒe vɔvɔli le kekem ɖe nu! 
JER.6.5	Mitso, ne míaho le zã me, eye miagblẽ eƒe fiasãwo!“ 
JER.6.6	Elabena ale Yehowa Zebaot gblɔ esi: Milã eƒe atiwo, eye miƒu kpo ɖe Yerusalem ŋu; eyae nye du, si woahe to na, eye ŋutasesẽ yɔe fũ. 
JER.6.7	Alesi vudo dzia tsii la, nenema eƒe vɔ̃ɖiwɔwɔ le dzidzimee; wose nu vlo wɔwɔ kple ŋutasesẽ ŋkɔ le eme; abideameŋu kple dodro le ŋkunye me ɖaa. 
JER.6.8	Yerusalem, na woaka mo na wò, ne nye luʋɔ magadzo le gbɔwò, eye matso wò awɔ gbegbe kple anyigba zu aƒedoe o.
JER.6.9	Ale Yehowa Zebaot gblɔ esi: Woaxa Israel ƒe ame susɔewo, abe alesi woxaa weintsetse mlɔeawoe ene; gado wò asi ɖa abe weingbledela ɖe kawo ŋu ene. 
JER.6.10	Ameka maƒo nu na, eye maɖi ɖase na, be woasee? Kpɔ ɖa, woƒe to meŋɔ, ne woalé to ɖe nya ŋu o. Kpɔ ɖa, Yehowa ƒe nya zu alɔmeɖenu na wo, eƒe nu medze wo ŋu o. 
JER.6.11	Ke Yehowa ƒe dɔmedzoe yɔm fũ, eye eléle ɖe dɔ me tim. Trɔe kɔ ɖe ɖeviwo dzi le ablɔ me kple ɖekakpuiwo ƒe ha siaa dzi; elabena woalé ŋutsu kple nyɔnu, ame tsi-tsi kple amegã ɖeɖi siaa! 
JER.6.12	Woƒe aƒewo anye ame bubuwo tɔ hekpe ɖe woƒe agblewo kple wo srɔ̃wo ŋu; elabena mado nye asi ɖe anyigba dzinɔlawo ŋu, Yehowa ye gblɔe! 
JER.6.13	Elabena wo katã wonye amebalawo tso ɖeviwo dzi vaseɖe tsitsiawo dzi; wo katã wonye alakpatɔwo tso nyagblɔɖilawo dzi vaseɖe nunɔlawo dzi. 
JER.6.14	Wotre nye dukɔ ƒe gbagbãƒe betsebetse hele gbɔgblɔm be: Ŋutifafa, ŋutifafa! evɔ ŋutifafa meli o hafi. 
JER.6.15	Ne ŋukpe lé wo, le esi wowɔ ŋunyɔnu ta hã la, woƒe mo metsia dã o, eye womenyaa nukae nye ŋukpe o. Eyata woatsi ame tsiaʋawo dome, eye wòadze anyi le ɣeyiɣi, si mahe to na wo, Yehowa ye gblɔe!
JER.6.16	Ale Yehowa gblɔ esi: Miyi mowo dzi, miɖo ŋku anyi, eye mibia blema mɔwo ta se be, mɔ kae nye nyuia hã, eye mizɔ edzi, ne miakpɔ gbɔdzɔe na miaƒe luʋɔwo. Ke woawo ɖo ŋu be: Miele edzi to ge o. 
JER.6.17	Meɖo dzɔlawo wo ŋu wole gbɔgblɔm be: Milé to ɖe kpẽ ƒe ɖiɖi ŋu! Ke woɖo ŋu be: Miele to lé ge ɖe eŋu o. 
JER.6.18	Eyata mi dukɔwo, misee, eye mi amehawo, midze si nusi le dzɔdzɔ ge le wo dome! 
JER.6.19	Anyigba, see! Kpɔ ɖa, mahe dzɔgbevɔ̃e ava dukɔ sia dzi wòanye woƒe tamesusuwo ƒe kutsetse, elabena womeɖo to nye nyawo o, eye wodo vlo nye se la. 
JER.6.20	Nuka dzudzɔʋeʋẽedonu tso Saba kple gbekee xɔasi tso didiƒenyigba dzinye nam? Miaƒe numevɔsawo medzea ŋunye o, eye miaƒe akpedavɔsawo mevivina nam o. 
JER.6.21	Eyata ale Yehowa gblɔ esi: Kpɔ ɖa, maɖo nukikli na dukɔ sia, fofowo kple viwo siaa, aƒelika kple xɔlɔ̃a woaklii, eye woatsrɔ̃.
JER.6.22	Ale Yehowa gblɔ esi: Kpɔ ɖa, dukɔa ɖe tso anyiehe-nyigba dzi gbɔna, eye anyigba dzi dukɔ gãa ɖe nyo tso anyigba ƒe mlɔenu. 
JER.6.23	Da kple akplɔ le wo si; ŋutasẽlawo wonye, eye womekpɔa nublanui o; woƒe ʋunyaʋunyawɔwɔ le abe atsiaƒu ƒe gbeɖeɖe ene, wodo sɔwo, eye wobla akpa abe ŋutsu ene, be woawɔ aʋa kpli wò, Zion-nyɔnuvi. 
JER.6.24	„Míese eŋu nya, míaƒe asiwò do agble, ŋɔdzi lé mí, eye míele ƒoƒom tititi abe nyɔnu léku ene.“ 
JER.6.25	Migado yi agble me o, eye migato mo dzi o, elabena yi le futɔ si, eye ŋɔdzi li godoo va kpe. 
JER.6.26	Nye dukɔ ƒe nyɔnuvi, ta akpanya, eye na ƒo togotogoe le dzowɔ me; xa nu le tenuvi la ŋu, eye nata konyi vevie; elabena nugblẽla le ƒoƒo ge ɖe mía dzi kpoyi.
JER.6.27	Metsɔ wò ɖo galólolae le nye dukɔ dome, be nadze si woƒe zɔzɔme, eye nadoe akpɔ. 
JER.6.28	Aglãdzelawo ƒe aglãdzelawo, ame gɔmezɔlawo, akɔbli kple gayibɔe wo katã wonye, nugblẽlawo nye wo katã tim. 
JER.6.29	Yɔxɔmeʋu le gbɔgbɔm fufufu, tsumi koe do tso eƒe dzo me; yakatsyɔ wolóloe galóloe ɖe dzi, elabena manyomanyoawo gbe dodo le eme. 
JER.6.30	Woayɔ wo be klosalo gbegbea; elabena Yehowa gbe wo.
JER.7.1	Gbe, si tso Yehowa gbɔ va na Yeremya la, enye si. 
JER.7.2	Tsi tre ɖe Yehowa ƒe aƒe ƒe agbo la me, eye naɖe gbe ƒã nya sia gblɔ bena: Mise Yehowa ƒe nya, mi Yuda blibo la, mi amesiwo vaa agbo sia me, be miade ta agu ɖe Yehowa ŋku me. 
JER.7.3	Ale Yehowa Zebaot, Israel ƒe Mawu la, gblɔ esi: Miɖɔ miaƒe zɔzɔme kple miaƒe nuwɔnawo ɖo, ekema mana mianɔ teƒe sia. 
JER.7.4	Migaɖo dzi ɖe akpanya, si wole gbɔgblɔm be: „Yehowa ƒe gbedoxɔ, Yehowa ƒe gbedoxɔ, Yehowa ƒe gbedoxɔe nye esia la ŋu o! 
JER.7.5	Ke boŋ ne mieɖɔ miaƒe zɔzɔme kple nuwɔnawo ɖo, ne miedrɔ̃ nya na amesiame kple ehavi, 
JER.7.6	miete amedzrowo, tsyɔ̃eviwo kple ahosiwo ɖe anyi o, miekɔ ʋu maɖifɔ ɖi ɖe teƒe sia o, eye miedze mawu tutɔwo yome hena miaƒe gbegblẽ o la, 
JER.7.7	ekema mana mianɔ teƒe sia le anyigba, si metsɔ na mia fofowo tegbee la dzi.
JER.7.8	Kpɔ ɖa, miele dzi ɖom ɖe alakpanya, si mele ɖeke me o la ŋuti. 
JER.7.9	Nuka? Miele fifim, le ame wum, le ahasi wɔm, le atam dzodzro kam, eye miedo dzudzɔ na mawu tutɔ, siwo mienya o tso, 
JER.7.10	hafi mievana hetsia tre ɖe ŋkunye me le aƒe sia, si ŋu woyɔ nye ŋkɔ ɖo la me henɔa gbɔgblɔm be: „Mía ŋu vo“, ne miawɔ ŋunyɔnu siawo katã? 
JER.7.11	Ɖe aƒe sia, si ŋu woyɔa nye ŋkɔ ɖo la, zu adzodalawo ƒe do le mia ŋku mea? Yehowa be: Nye hã mekpɔe! 
JER.7.12	Elabena miyi nɔnyeƒe le Silo, afisi mena nye ŋkɔ nɔ tsã la, eye mikpɔ nusi mewɔe le nye dukɔ Israel ƒe vɔ̃ɖiwɔwɔ ta la ɖa. 
JER.7.13	Yehowa be: Azɔ esi miewɔ nusiawo katã, eye mele nuƒoƒo kpli mi dzi ɖaa, ke miesee o, meyɔ mi, eye mietɔ o la, 
JER.7.14	eyata mawɔ aƒe, si ŋu woyɔa nye ŋkɔ ɖo, esi ŋu miele dzi ɖom ɖo, kple teƒe, si metsɔ na mia kple mia fofowo la, abe alesi mewɔ Silo ene, 
JER.7.15	eye matsɔ mi aƒu gbe atso nye ŋku ta, abe alesi metsɔ mia nɔviwo katã, siwo nye Efrayim ƒe ƒome blibo la ƒu gbee ene.
JER.7.16	Ke wò la megaɖe kuku ɖe dukɔ sia ta o, megaƒo koko ɖewo ta o, megado gbe ɖa ɖe wo ta o, eye megaƒoe ɖe nunye o, elabena nyemasee na wò o. 
JER.7.17	Ɖe mèle nusi wɔm wole le Yuda-duwo me kple Yerusalem-kpɔdomeewo la kpɔm oa? 
JER.7.18	Viwo le nake fɔm, fofowo le dzo dom, eye nyɔnuwo le amɔwɔ blum, ne woatsɔ tɔ tatali na dziƒofianyɔnu, eye woƒo tsi ɖe anyi na mawu tutɔwo, ne woatsɔ do dziku nam. 
JER.7.19	Yehowa be: Nyee wole dziku dom na loo? Woawo ŋutɔwo boŋ ƒe moe wole ŋukpe demi. 
JER.7.20	Eyata ale Aƒetɔ Yehowa gblɔ esi. Kpɔ ɖa, nye dɔmedzoe kple nye dziku atrɔ akɔ ɖe teƒe sia, amegbetɔwo kple lãwo, gbemetiwo kple anyigba dzi kutsetsewo dzi, eye woabi, womatsii o.
JER.7.21	Ale Yehowa Zebaot, Israel ƒe Mawu la, gblɔ esi: Mikpe miaƒe numevɔsawo ɖe akpedavɔsawo ŋu, eye miɖu lã! 
JER.7.22	Elabena nyemeƒo nu kple mia fofowo alo de se na wo le numevɔsa kple akpedavɔsa ŋu le gbesigbe mekplɔ wo tso Egipte-nyigba dzi o. 
JER.7.23	Ke boŋ nya siae metsɔ de se na wo be: Mise nye gbe, ne manye miaƒe Mawu, eve miawo mianye nye dukɔ, eye mizɔ nye mɔ, si meɖo na mi la dzi, be eme nanyo na mi. 
JER.7.24	Ke wogbe esese, eye womeƒu to anyi ɖe ŋunye o; wozɔ le adaŋu, si wode le woƒe dzi vɔ̃ɖi ƒe tamesesẽ me la nu, eye wotrɔ megbe ɖem, menye ŋku me o. 
JER.7.25	Meɖo nye dɔlawo katã, siwo nye nyagblɔɖilawo la, ɖe mi tso gbesigbe mia fofowo ʋu tso Egipte-nyigba dzi vaseɖe egbe, mele wo ɖoɖoɖa dzi gbesiagbe ɖaa; 
JER.7.26	ke womeɖo tom o, eye womeƒu to anyi ɖe ŋunye o, ke boŋ wosẽ ʋume, eye wogblẽ wu wo fofowo. 
JER.7.27	Ne ègblɔ nya siawo katã na wo la, womasee na wò o, eye ne èyɔ wo la, womatɔ na wò o. 
JER.7.28	Eyata gblɔ na wo be: Esia nye dukɔ, si mesea Yehowa, eƒe Mawu ƒe gbe o, eye meɖoa to amehehe o. Nyateƒetoto nu yi, eye wotsrɔ̃ ɖa le woƒe nu me.
JER.7.29	Lũ wò taɖa natsɔ aƒu gbe, eye yi naɖato konyifaha le to ƒeƒlewo ta me, elabena Yehowa gbe ƒome, si le dɔmedzoe dom nɛ la, eye wònyã wo. 
JER.7.30	Yehowa be: Elabena Yuda-viwo wɔ nu gbegblẽ le ŋkunye me, eye woli ŋunyɔnu ɖe aƒe, si ŋu woyɔa nye ŋkɔ ɖo la me, ne woagblẽ ko ɖo nɛ, 
JER.7.31	wowɔ Tofet-nuxeƒe ɖe Ben-Hinom-bali me la, ne woatɔ dzo woƒe ŋutsuviwo kple woƒe nyonuviwo, nusi ŋu nyemede se na wo le loo, alo wòayi nye la me va ge o. 
JER.7.32	Yehowa be: Eyata ŋkeke li gbɔna, eye womagayɔe be „Tofet“ kple „Ben-Hinom-balime“ azɔ o, ke boŋ be „Amewu-balime“, eye woadi ame ɖe Tofet, le esi teƒe meli o ta. 
JER.7.33	Dukɔ sia ƒe kukuawo azu nuɖuɖu na dziƒoxewo kple anyigba dzi lãwo, eye womanyã wo o. 
JER.7.34	Eye mana aseyetsogbe kple dzidzɔgbe, ŋugbetɔsrɔ̃ ƒe gbe kple ŋugbetɔ ƒe gbe nu natso le Yuda-duwo kple Yerusalem ƒe kpɔdomeewo; elabena anyigba la azu gbegbe.
JER.8.1	Yehowa be: Le ɣemaɣila woaho Yuda-fiawo ƒe ƒuwo kple woƒe amegãwo ƒe ƒuwo, woƒe nunɔlawo ƒe ƒuwo, woƒe nyagblɔɖilawo ƒe ƒuwo kpakple Yerusalem-tɔwo ƒe ƒuwo tso woƒe yɔdowo me, 
JER.8.2	ahasia ɖe ɣe kple ɣleti kpakple dziƒo ŋu nuwo nu, nusiwo ƒe nya wolɔ̃, eye wosubɔ, wodze wo yome, wobia nu wo se, eye wode ta agu na wo; womafɔ wo o, eye womatsɔ wo aɖi o, eye woazu gbeɖuɖɔ le anyigba dzi. 
JER.8.3	Yehowa Zebaot be: Ƒome vɔ̃ɖi sia ƒe ame mamlea, siwo katã susɔ ɖe teƒe, siwo katã menyã wo ɖo ɖo la, alɔ̃ ku wu agbe.
JER.8.4	Eyata ale nagblɔ na wo enye si: Ale Yehowa gblɔ esi: Ɖe wòto anyi womegafɔna oa, alo ɖe wotrɔa megbe womegatrɔa kɔ oa? 
JER.8.5	Nukaŋuti dukɔ sia, si nye Yerusalem, dze go ɖikaa? Woku ɖe alakpadada ŋu, eye wogbe tɔtrɔ. 
JER.8.6	Meƒu to anyi, eye mese be, womelé nu ƒom ɖe eteƒe o; amea ɖeke meli, si eƒe vɔ̃ɖiwɔwɔ venɛ wògblɔna be: Nuka nye esi mehewɔ hã o! Amesiame lé eƒe ma abe so, si lu ɖe aʋa me ene. 
JER.8.7	Damixe le dziƒo te hã nya eƒe azã, eye akpakpa, sagbadre kple tsalɛ dzea si woƒe gbɔgbɔɣi; ke nye dukɔ menya Yehowa ƒe ɖoɖowo o. 
JER.8.8	Aleke miate ŋu ano gbɔgblɔm be, nunyalawo yewonye, eye Yehowa ƒe se la le yewo si me? Kpɔ ɖa, vavãe agbalẽnyalawo ƒe nuŋlɔnu trae wo aʋatsoe. 
JER.8.9	Ŋu akpe nunyalawo, dzi aɖe le wo ƒo, eye asi atu wo; kpɔ ɖa, Yehowa ƒe nya wogbe, nunya kae hele wo si azɔ ma? 
JER.8.10	Eyata matso wo srɔ̃wo na ame tutɔwo kple woƒe agblewo na wo nyãlawo, elabena ŋuklẽlawo sɔŋ wonye tso ɖeviawo dzi vaseɖe tsitsiawo dzi, alakpadalawo sɔŋ wonye tso nyagblɔɖilawo dzi vaseɖe nunɔlawo dzi. 
JER.8.11	Wotre nye dukɔ ƒe gbagbãƒe betsebetse hele gbɔgblɔm be: Ŋutifafa, ŋutifafa; evɔ wònye ŋutifafaa ɖeke meli o hafi. 
JER.8.12	Ne ŋukpe lé wo, le esi wowɔ nu nyɔŋu ta hã la, woƒe mo metsia dã o, eye womenyaa nukae nye ŋukpe o. Eyata woatsi ame tsiaʋawo dome, eye wòadze anyi le ɣeyiɣi, si mahe to na wo, Yehowa ye gblɔe.
JER.8.13	Yehowa be: Maɖe wo ɖa keŋkeŋ, ale be weintsetsea ɖeke manɔ weinka ŋu o, gbotsetsea ɖeke manɔ gboti dzi o, eye aŋgba ayra, eye madɔ amesiwo ava ƒo ɖe wo dzi la, ɖe wo ŋu. 
JER.8.14	Nukaŋuti míegale anyinɔƒe ko? Miƒo takpli, míayi du sesẽwo me, ne míatsrɔ̃ ɖe afima; elabena Yehowa, mía Mawu la, le míaƒe tsɔtsrɔ dim; ekpe aɖitsi na mí mieno, le esi miewɔ nuvɔ̃ ɖe Yehowa ŋu ta. 
JER.8.15	Miele mɔ kpɔm na ŋutifafa, ke nu nyuia ɖeke meva o; míele mɔ kpɔm na hayahaya, ke ŋɔdzi li. 
JER.8.16	Wose eƒe sɔwo ƒe gbɔgbɔ fuxefuxe tso Dan, eye eƒe sɔtsuwo ƒe xɔxlɔ̃ ƒe ɖiɖi na anyigba blibo la ʋuʋu; wogbɔna, ne woaɖu anyigba kple edzi nuwo, du la kple eme nɔlawo. 
JER.8.17	Yehowa be: Mado dawo kple ƒliwo ɖe mia ŋu, siwo ŋu gbesa meɖina o, eve woaɖu mi.
JER.8.18	Oo, nukae ana nye dzeme nato le nye nuxaxa me! Nu te nye dzi ŋu le menye! 
JER.8.19	Kpɔ ɖa, nye dukɔ ƒe ɣlikpe ɖi tso didiƒenyigba dzi be: „Ɖe Yehowa megale Zion oa, eye ɖe eƒe fia megale eme oa?“ Nukaŋuti wotsɔ woƒe aklama kpakpɛwo kple du bubu me towo ƒe yakanuwo do dziku nam? 
JER.8.20	Nuŋeɣi va yi, eye kutsetsegbegbe nu tso, ke miawo la, womexɔ na mi o! 
JER.8.21	Nye dukɔ ƒe ƒoƒo na megbã gudugudu, mele nu xam, eye nye lãme ble fu. 
JER.8.22	Ɖe atikea ɖeke megale Gilead o, eye gbedalaa ɖeke mele afima oa? Nukaŋuti nye dukɔ mehaya o? 
JER.8.23	Ɖe wònye nye ta tsie wònye, eye aɖatsivudoe nye nye ŋkuwo la, anye ne mala na nye dukɔ ƒe ame tsiaʋawo zã kple keli.
JER.9.1	Oo, ɖe wònye dzeƒee le asinye le gbegbe la, anye ne magblẽ nye dukɔ ɖi, eye míaʋu tso wo gbɔ! Elabena ahasiwɔla kple ame tovowo ƒe ha wo katã wonye. 
JER.9.2	Yehowa be: Wotsɔa alakpa vua woƒe aɖekawo mee abe dati ene, eye menye nyateƒetotoe nana wokpɔa ŋusẽ le anyigba dzi o. Elabena wohona tsoa vodada gbɔyia vodada gbɔ, ke nye la, womedzea sim o. 
JER.9.3	Amesiame nekpɔ eɖokui dzi nyuie le ehavi ŋu, eye megaɖo ŋu ɖe nɔvia ɖeke ŋu o; elabena nɔvi sia nɔvi enye ayetɔ, eye xɔlɔ̃ sia xɔlɔ̃ enye ame gɔmezɔla. 
JER.9.4	Amesiame flua ehavi, eye wometoa nyateƒe o; wona alakpadada ma woƒe aɖe, eye wokua kutri le nu tovo wɔwɔ me. 
JER.9.5	Yehowa be: Alakpadada le dowòme, eye wogbe sidzedzem le alakpadada ta. 
JER.9.6	Eyata ale Yehowa Zebaot gblɔ esi: Kpɔ ɖa, malólo wo, eye mado wo akpɔ; elabena aleke mawɔ le nye dukɔ ƒe vɔ̃ɖiwɔwɔ ta? 
JER.9.7	Aŋutrɔ wuame enye woƒe aɖe, eye wodaa alakpa; wotsoa woƒe aɖe gblɔa nya fafɛ na wo havi, ke aye le woƒe dzi me. 
JER.9.8	Yehowa be: Ɖe nyemahe to na wo le esia ta oa, eye ɖe nye luʋɔ mabia hlɔ̃ dukɔ sia tɔgbe oa?
JER.9.9	Maɖafa avi le towo dzi, maxa nu, eye mato konyifaha le gbegbe ƒe lãnyiƒe, elabena wogblẽ ale be amegbetɔa ɖeke megato wo dzi yi o, eye womegase lãhawo ƒe xɔxlɔ̃ o; dziƒoxewo kple lãwo ʋu dzo. 
JER.9.10	Mawɔ Yerusalem woazu anyiglãgo kple amegãxiwo nɔƒe, eye mana Yuda-duwo nazu gbegbe kple aƒedo. 
JER.9.11	Amesi nye ŋutsu nyanu la, nèse esia gɔme, eye amesi Yehowa ƒe nu toa nya na la, eya negblɔ nusi ta wotsrɔ̃ anyigba la, eye wogblẽe wòzu gbegbe, ale be amea ɖeke megatoa edzi yina o la ɖo. 
JER.9.12	Yehowa be: Esi wogblẽ nye se, si metsɔ ɖo wo ŋku me la ɖi, womeɖo to nye gbe o, eye womezɔ ɖe enu o, 
JER.9.13	ke boŋ wodze woƒe dziwo ƒe tamesesẽ kple Baalwo yome, abe alesi wo fofowo fia wo ene la, 
JER.9.14	eyata ale Yehowa Zebaot, Israel ƒe Mawu la, gblɔ esi: Kpɔ ɖa, mana atsa dukɔ sia wòaɖu, eye makpe aɖitsi nɛ wòano, 
JER.9.15	eye makaka wo ahlẽ ɖe dukɔ, siwo woawo kple wo fofowo menya o la dome, eye maɖo yi ɖe wo yome, vaseɖe esime matsrɔ̃ wo ava.
JER.9.16	Ale Yehowa Zebaot gblɔ esi: Mitsa ŋu, eye miyɔ nyɔnu yɔƒewɔlawo, ne woava, eye miɖo ame ɖe nyɔnu nyanuwo, ne woava, 
JER.9.17	ne woato konyifaha ɖe mía ŋu kaba, be míaƒe ŋkuwo nafa aɖatsi yoyoyo, eye míaƒe aɖabawo naɖuɖu tsi. 
JER.9.18	Elabena wose konyifagbe tso Zion be: Aleke wotsrɔ̃ mí, eye ŋu kpe mí vevie ale? Elabena èle na mí be, míadzo le anyigba dzi, eye wogbã mía nɔƒewo ƒu anyi. 
JER.9.19	Mi nyɔnuwo, mise Yehowa ƒe nya, eye eƒe nu me nya nege ɖe miaƒe towo me; mifia nuxaxa mia vinyɔnuwo, eye nyɔnu sia nyɔnu nefia konyifaha ehavi. 
JER.9.20	Elabena ku to míaƒe fesre nu ge ɖe eme, ege ɖe miaƒe fiasãwo me, ne woatsrɔ̃ ɖeviwo le kpɔdomee kple ɖekakpuiwo le abla me. 
JER.9.21	Ƒo nu: Yehowa ƒe gbe enye si: Amegbetɔwo ƒe kukuwo ana anyi abe gbeɖuɖɔ le agble me ene, eye abe lubabla le nuŋelawo megbe, siwo amea ɖeke meli aƒo wo nu ƒu o la ene.
JER.9.22	Ale Yehowa gblɔ esi; Nunyala megaƒo adegbe le eƒe nunya ŋu o, ŋusẽtɔ megaƒo adegbe le eƒe ŋusẽ ŋu o, eye kesinɔtɔ megaƒo adegbe le eƒe kesinɔnu ŋu o; 
JER.9.23	ke boŋ amesi ke be, yeaƒo adegbe la, neƒo adegbe be, enya nu, eye wòdze sim be, nyee nye Yehowa, amesi si me amenuveve, ʋɔnudɔdrɔ̃ kple dzɔdzɔenyenye le le anyigba dzi, elabena nusiawoe nyoa ŋunye, Yehowa ye gblɔe.
JER.9.24	Yehowa be: Kpɔ ɖa, ŋkeke li gbɔna, esi mahe to na aʋatsotsotɔwo kple bolotɔwo katã: 
JER.9.25	Na Egipte kple Yuda, na Edom kple Amon-viwo, na Moab kple akotsola, siwo katã le gbegbe. Elabena dukɔwo katã nye bolotɔwo, eye dzi matsomatso li na Israel ƒe aƒe blibo la.
JER.10.1	Mi Israel ƒe aƒe, mise nya, si Yehowa gblɔ ɖe mia ŋu! 
JER.10.2	Ale Yehowa gblɔ esi: Dukɔwo ƒe mɔ megamã mi o, eye dziƒo ŋu dzesiwo megadzi ŋɔ na mi o, nenye be, wonɔa ŋɔ dzim na dukɔwo hã. 
JER.10.3	Elabena dukɔwo ƒe ɖoɖowo la, nu dzodzroe. Ati wònye wotso le ave me, eye aɖaŋua tsɔ fiavi wɔ eŋu dɔe. 
JER.10.4	Wotso klosalo kple sika ɖo atsyɔ̃ ne, eye wotso zu ƒo gatagbadzɛ ɖee, be magamũ o. 
JER.10.5	Woɖi xenyãnu le adzamatregble me, eye womate ŋu aƒo nu o; ele be, woatso wo, elabena womezɔa azɔli o. Migavɔ̃ wo o, elabena womewɔa vɔ̃a ɖeke o, eye nyuiwɔwɔ hã mele wo ŋu o. 
JER.10.6	Yehowa, amea ɖeke mede nuwo o, èlolo, eye wò ŋusẽ na wò ŋkɔ lolo. 
JER.10.7	Dukɔwo ƒe fia, amekae mavɔ̃ wò o ma? Elabena wòe wòdze; elabena amea ɖeke mele dukɔwo ƒe nunyalawo katã kple woƒe fiaɖuƒewo katã dome, si le abe wò ene o. 
JER.10.8	Wo katã wodzɔ lã, eye wòzu bometsilawo; wohe to na legbawo, ati wonye. 
JER.10.9	Wotsɔ klosalo, si woƒo gbabɛ la, tso Tarsis vɛ, kple sika tso Ofir; aɖaŋua ƒe dɔwɔwɔ wònye kple sikanutula ƒe asinudɔwɔwɔ, woƒe avɔtata nye aɖabɛ blɔtɔ kple dzĩtɔ; aɖaŋua ƒe dɔwɔwɔ wo katã wonye! 
JER.10.10	Ke Yehowa enye Mawu vava; eyae nye Mawu gbagbe kple fia mavɔ; anyigba ʋuʋu le eƒe dɔmedzoe nu, eye eƒe dziku menya le tsɔtsɔm na dukɔwo o. 
JER.10.11	Ale miagblɔ na wo enye si: Mawu, siwo mewo dziƒoa kple anyigba o la, wo nu ayi tso anyigba dzi kple dziƒo te. 
JER.10.12	Eyae nye amesi tsɔ eƒe ŋusẽ wɔ anyigba, etsɔ eƒe nunya ɖo xexeame te, eye wotsɔ eƒe sidzedze keke dziƒo me. 
JER.10.13	Eƒe gbeɖeɖe nana tsiwo ɖina hoo le dziƒo, eye wònana alũ hona yia dzi le anyigba ƒe mlɔenu: ewɔa dzikedzo kpena ɖe tsidzadza ŋu, eye wòɖea ya donae tsoa eƒe nudzraɖoƒe. 
JER.10.14	Amegbetɔwo katã dzɔa lã le woƒe nunyanya me, eye ŋukpe léa legbakɔlawo katã, elabena alakpa enye nusi wokɔna, eye gbɔgbɔa ɖeke menɔa eme o. 
JER.10.15	Nu dzodzroawo wonye, dɔwɔwɔ, si ŋu woaɖe alɔme le la, wonye, woatsrɔ̃ le woƒe tohegbe. 
JER.10.16	Ke Yakob ƒe gome mele abe woamawo ene o, elabena eya nye nuwo katã wɔla, eye Israel enye eya ŋutɔ ƒe ƒome; Yehowa Zebaot enye eƒe ŋkɔ.
JER.10.17	Wò amesi woɖe to ɖo, kɔ wò agba dzoe le anyigba dzi. 
JER.10.18	Elabena ale Yehowa gblɔ esi: Kpɔ ɖa, matsɔ anyigba dzinɔlawo aƒu gbe, eye mana woaɖe to ɖe wo, be asi natu wo. 
JER.10.19	Baba nam le nye gbegblẽ la ta, nye abi le veyem! Ke mebe; Fukpekpe la tɔnyee, mado dzi atsɔe. 
JER.10.20	Wogblẽ nye agbadɔ, eye wotso nye atagbiwo katã. Vinyewo dzo le gbɔnye, eye womegali o. Amea ɖeke meli, si agatu nye agbadɔ nam, eye woatsi nye agbadɔvɔwo o. 
JER.10.21	Lãkplɔviwo katã dzɔ lã, eye womedi Yehowa yome mɔ o; eyata medze edzi na wo o, eye woƒe lãhawo katã ka hlẽ. 
JER.10.22	Fu to anyi, nane le ɖiɖim gbɔna, eye howɔwɔ gã tso anyiehe-nyigba dzi, ne wòado gbegbe Yuda-duwo, ne woazu amegãxiwo nɔƒe! 
JER.10.23	Yehowa, menyae be, amegbetɔ ƒe mo kple ŋutsu ƒe zɔzɔme la menye eya ŋuta si me wòle, ne eƒe azɔlime nato ma ɖeka o. 
JER.10.24	Yehowa, he to nam, ke megagbɔ me o, eye menye le wò dɔmedzoe me, be natsrɔ̃m ɖa o.“ 
JER.10.25	Trɔ wò dɔmedzoe kɔ ɖe dukɔ, siwo medze si wò o, kple ƒome, siwo meyɔ wò ŋkɔ o la dzi, elabena woɖu Yakob, ẽ, woɖui petepete, eye wogblẽ eƒe nɔƒewo.
JER.11.1	Yehowa ƒe gbe, si va na Yeremya, enye si: 
JER.11.2	Mise nubabla sia ƒe nyawo, eye miƒo nu kple Yuda-ŋutsuwo kple Yerusalemtɔwo. 
JER.11.3	Eye nagblɔ na wo bena: Ale Yehowa, Israel ƒe Mawu la, gblɔ esi: Woaƒo fi ade amesi meɖo to nubabla sia ƒe nyawo o, 
JER.11.4	nya, siwo mede asi na mia fofowo le gbesigbe mekplɔ wo tso Egipte-nyigba dzi, tso gakpo me, gblɔ bena: Ne míese nye gbe, eye miewɔ, abe alesi mede se na mi ene la, ekema mianye nye dukɔ, eye manye miaƒe Mawu, 
JER.11.5	ne mawɔ atam, si meka na mia fofowo be, matsɔ anyigba, si dzi notsi kple anyitsi bɔ ɖo la, na wo la dzi, abe alesi wòzu egbeawo ene. Eye meɖo ŋu gblɔ bena: Yehowa, neva me!
JER.11.6	Tete Yehowa gblɔ nam be: Ɖe gbe ƒã nya siawo katã le Yuda-duwo kple Yerusalem ƒe kpɔdomeewo bena: Mise nubabla sia ƒe nyawo, eye miwɔ wo dzi. 
JER.11.7	Elabena mexlɔ̃ nu mia fofowo tso gbesigbe mekplɔ wo tso Egipte-nyigba dzi vaseɖe egbe, eye megale nu xlɔ̃m wo vevie ɖaa be: Miɖo to nye gbe! 
JER.11.8	Ke womeɖo to o, eye womeƒu to anyi o, ke boŋ wò katã wozɔ le woƒe dzimesesẽ vɔ̃ɖi me; tete mehe nubabla sia ƒe nyawo katã va wo dzi, nya, siwo ŋu mede se na wo le, hafi womewɔ wo dzi o la.
JER.11.9	Eye Yehowa gblɔ nam be: Gbeɖoɖoɖi le Yuda-ŋutsuwo kple Yerusalemtɔwo dome. 
JER.11.10	Wotrɔ ɖe wo fofo, siwo gbe be, yewomaɖo to nye nyawo o la ƒe vodada tsãtɔwo ŋu; wodze mawu tutɔwo hã yome, ne woasubɔ wo; Israel ƒe aƒe kple Yuda ƒe aƒe la tu nye nu, si mebia kple wo fofowo la. 
JER.11.11	Eyata ale Yehowa gblɔ esi: Kpɔ ɖa, mahe dzɔgbevɔ̃e ava wo dzi, esi me womaɖe le o, eye woaɖo ɣli nam, ke nyemaɖo towo o. 
JER.11.12	Eye Yuda-duwo kple Yerusalemtɔwo wòayi aɖado ɣli na mawu, siwo woɖoa dzudzɔ na, ke womaxɔ na wo le woƒe hiã me o. 
JER.11.13	Elabena Yuda, alesi wò duwo sɔ gbɔe la, nenema nu wò mawuwo le ɖo, eye míeɖi vɔsamlekpuiwo ɖe Yerusalem-blɔwo ƒe xexlẽme nu na ŋukpenamawuwo, ne míado dzudzɔ le vasamlekpulawo dzi na Baal.
JER.11.14	Ke wò la megaɖe kuku ɖe dukɔ sia ta o, megaƒo koko, eye megado gbe ɖa ɖe wo ta o, elabena ne wodo ɣli yɔm le woƒe hiã me la, nyemaɖo to wo o. 
JER.11.15	Nuka xɔ̃nye veviwo be, yewoawɔ le aƒenye me? Ɖe wobe, yewoawɔ yewoƒe aye tameɖoɖowo dzia? Ne gbedodoɖa kple vɔsalã kɔkɔewo ɖe wò nu vɔ̃ɖi wowɔ ɖa la, ekema akpɔ dzidzɔ. 
JER.11.16	Yehowa yɔ wò be „amiti dama, si ƒe tsetse nyo, eye wònya kpɔna“. Le howɔwɔ gã ƒe ɖiɖi me la ado dzo ɖe eŋu, eye eƒe alɔwo aŋe. 
JER.11.17	Yehowa Zebaot, amesi ɖe wò aganu to la, ɖo vɔ ɖe ŋuwò le Israel ƒe aƒe kple Yuda ƒe aƒe ƒe vɔ̃ɖi, si wowɔ hedo dzudzɔ na Baal, ne woatsɔ ado dziku nam la ta.
JER.11.18	Yehowa na menyae, eye medze sii; tete nèɖe woƒe nuwɔwɔwo fiãm ɣemaɣi. 
JER.11.19	Ke nye la mele abe alẽvi mamlã, si wokplɔ yina wuwu ge ene, nyemenyae be, woɖo la me ɖe ŋunye o be: Mina míawu ati la kple eƒe tsetsewo, eye míatsrɔ̃e ɖa le agbagbeawo ƒe anyigba dzi, ne womagaɖo ŋu eƒe ŋkɔ azɔ o. 
JER.11.20	Ke wò Yehowa Zebaot, amesi drɔ̃a ʋɔnu ɖe eteƒe, eye nèdoa ayikuwo kple dziwo kpɔna la, na makpɔ wò hlɔ̃biabiawo ɖe wo ŋu, elabena asiwò me metsɔ nye nya ɖee. 
JER.11.21	Eyata ale Yehowa gblɔ ɖe Anatot-ŋutsu, siwo le wò ku dim le gbɔgblɔm be: Megagblɔ nya ɖi le Yehowa ƒe ŋkɔ me, ne míaƒe asi magawu wò o la, enye si. 
JER.11.22	Ale Yehowa Zebaot gblɔ esi: Kpɔ ɖa, mahe to na wo: Ɖekakpuiwo aku ɖe yi nu, eye woƒe ŋutsuviwo kple nyɔnuviwo aku ɖe dɔwuame si me; 
JER.11.23	woƒe amea ɖeke makpɔtɔ o, elabena mahe dzagbevɔ̃e ava Anatot-ŋutsuwo dzi le ƒe, si me mahe to na wo.
JER.12.1	Yehowa, ne meɖe, mahe nya kpli wò la, towo dzɔna, gake maɖi ʋɔnu kpli wò. Nukata ame vɔ̃ɖiwo ƒe mɔ dzea edzi na wo, eye eme nyona na ame tovowo katã ɖo? 
JER.12.2	Ede woƒe agunu to, eye wòto ke, wotsi, eye wotsea ku hã. Etsɔ de woƒe nu gbɔ, ke èle adzɔgedzɔgee na woƒe dzi. 
JER.12.3	Ke wò, Yehowa, edze sim, èkpɔm, eye nedo nye dzi kpɔ le ɖokuiwò gbɔ. He wo ɖawu abe alẽwo ene, eye naɖo wo ɖi hena wuwugbe. 
JER.12.4	Ɣekaɣi anyigba naxa nu ase ɖo, eye gbe naƒu le anyigba blibo la dzi le edzi nɔlawo ƒe vɔ̃ɖiwɔwɔ ta, lãwo kple xewo natsrɔ̃, le esi wole gbɔgblɔm be, makpɔ míaƒe nuwuwu o la ta? 
JER.12.5	Mia kple afɔzɔlawo miaƒu du, eye ɖeɖi te ŋuwò, aleke nahayi duɖime ke ge kple sɔwo? Eli bɔkɔɔ le gbɔɖeme nyigba dzi, aleke nahawɔ le Yordan ƒe aƒlatsuwo me? 
JER.12.6	Elabena nɔviwòwo kple tofowò ƒemetɔwo hã trɔ le yowòme, woawo hã le ɣli dom ɖe yowòme sesĩe, megaɖo dzi ɖewo ŋu o, nenye be, wole nya ŋɔŋɔe gblɔm na wò hã.
JER.12.7	Megblẽ nye aƒe ɖi, megbe nye domenyinu, eye metsɔ nusi gbɔ nye luʋɔ melɔ̃a nu le o la, de asi na eƒe futɔwo. 
JER.12.8	Nye domenyinu zu nam abe dzata le ave me ene, ele gbe tem ɖe ŋunye, eyata melé fui. 
JER.12.9	Ɖe menye xe ƒonu ŋɔŋɔe enye nye domenyinu nam oa? Ɖe xe ƒonuwo meƒo xlãe godoo oa? Miɖaƒo gbemelãwo katã nu ƒu, ne woava ɖu nu! 
JER.12.10	Lãkplɔvi geɖewo gblẽ nye weingble, wonyã avuzi le nye agble me, eye wowɔ nye dzidzɔkpɔgble wòzu gbegbe ɖeɖe sɔŋ. 
JER.12.11	Wona wòzu gbegbe, gbegbe le nu xam le ŋunye godoo; anyigba blibo la gblẽ, elabena mede dzigbɔ na amea ɖeke o. 
JER.12.12	Nugblẽlawo va to ƒeƒlewo katã ta me te gbe dzi; elabena Yehowa ƒe yi le nu ɖum tso anyigba ƒe mlɔenu ɖaseɖe anyigba ƒe mlɔenu; ŋutifafaa ɖeke meli na ŋutilãwo katã o. 
JER.12.13	Woƒã lu, ke ŋu woaxa, woku kutri, ke viɖe manɔ eme na wo o; ale ŋu akpe mi ɖe miaƒe agblemenuwo ŋu le Yehowa ƒe dɔmedzoe heliheli la ta.
JER.12.14	Ale Yehowa gblɔ ɖe nye aƒelika vɔ̃ɖiawo katã, siwo de asi nusi metsɔ na nye dukɔ Israel, be wòanye etɔ la ŋu la ŋuti enye si: Kpɔ ɖa, maho wo ɖa tso woƒe anyigba dzi, eye maho Yuda ƒe aƒe la ɖa le wo dome. 
JER.12.15	Ke ne meho wo ɖa megbe la, magakpɔ nublanui na wo, eye mana amesiame nagbugbɔ ayi eƒe domenyinu gbɔ, eye amesiame nayi eƒe anyigba dzi. 
JER.12.16	Eye ne wosrɔ̃ nye dukɔ ƒe mɔwo, be woaka atam le nye ŋkɔ me, abe alesi wòfiã nye dukɔ be, woata Baal ene be: „Meta Yehowa ƒe agbe“ la, ekema woaɖo wo gɔme anyi ɖe nye dukɔ la dome. 
JER.12.17	Ke ne womeɖo to o la, ekema maho dukɔ sia ɖa, eye matsrɔ̃e gbidigbidi, Yehowa ye gblɔe.
JER.13.1	Ble Yehowa gblɔ nam enye si: Yi naɖaƒle aklala lidziblanu, eye natsɔe abla ali dzii, ke megana woade tsi me o. 
JER.13.2	Tete meƒle alidziblanu la le Yehowa ƒe nya la nu hetsɔ bia ali dzii. 
JER.13.3	Tete Yehowa ƒe gbe va gbɔnye zi evelia bena: 
JER.13.4	Tsɔ alidziblanu, si nèƒle wòle ali na wò la, eye natso ayi Frat nu aɖaɣlae ɖe kpeto me le afima. 
JER.13.5	Tete meyi ɖaɣlae ɖe Frat nu, abe alesi Yehowa gblɔ nam ene. 
JER.13.6	Le ŋkeke geɖe megbe la Yehowa gblɔ nam be: Tso nayi Frat nu naɖatsɔ alidziblanu, si megblɔ na wò be, naɣla ɖe afima la. 
JER.13.7	Tete meyi Frat nu, eye meku alidziblanu la le teƒe, si meɣlae ɖo; kpo ɖa, alidziblanu la nyunyɔ, wɔnaa ɖeke megale eŋu o. 
JER.13.8	Eye Yehowa ƒe gbe va gbɔnye bena: 
JER.13.9	Ale Yehowa gblɔ esi: Alea ke magblẽ Yuda ƒe dàda kple Yerusalem ƒe dàda gã lae. 
JER.13.10	Dukɔ vɔ̃ɖi sia, si gbe nye nyawo sese, wole zɔzɔm le woƒe dzimesesẽ nu, wodze mawu tutɔwo yome, eye wosubɔ wo hede ta agu na wo la, anɔ abe alidziblanu sia, si ŋu wɔnaa ɖeke megale o la ene. 
JER.13.11	Yehowa be: Alesi alidziblanu noa ali na ŋutsui la, nenema memiã Israel ƒe aƒe blibo la kple Yuda ƒe aƒe blibo la ɖe ɖokuinye ŋui, ne wòanye dukɔ, ŋkɔ, kafukafu kple atsyɔ̃ nam, ke womeɖo to o.
JER.13.12	Eye nagblɔ nya sia na wo bena: Ale Yehowa, Israel ƒe Mawu la, gblɔ esi: Woaku wein ɖe goewo katã me banaa. Ke ne woɖo ŋu na wò be: Ɖe míenyae be, wokua wein ɖe goe sia goe me banaa o hã la, 
JER.13.13	ekema nagblɔ na wo bena, ale Yehowa gblɔ esi: Kpɔ ɖa, matsɔ ahamumu ayɔ anyigba sia dzinɔlawo katã kple fia, siwo le Dawid ƒe zi dzi, nunɔlawo kple nyagblɔɖilawo kpakple Yerusalemtɔwo katã fũ. 
JER.13.14	Yehowa be: Maxlã wo ɖe wo nɔewo, fofowo kple viwo siaa; nyemave wo nu o, nyemakpɔ wo ta o, eye nyemakpɔ nublanui agbe wo tsɔtsrɔ̃ o.
JER.13.15	Misee, eye miƒu to anyi; miganɔ dadam o, elabena Yehowa le nu ƒom. 
JER.13.16	Miɖe bubu Yehowa, mia Mawu la ŋu, hafi ne blukɔ nava do, hafi miaƒe afɔ nava kli blukɔ ƒe towo, eye mianɔ mo kpɔm na kekeli, gake wòana woazu tsizi, eye wòana viviti nado. 
JER.13.17	Ke ne miegbe toɖoɖo la, ekema nye luʋɔ afa avi le adza me le dàda la ŋuti, eye nye ŋkuwo afa aɖatsi yoyoyo, le esi wokplɔ Yehowa ƒe lãhawo dzoe ta. 
JER.13.18	Gblɔ na fia kple fia srɔ̃ bena: Mibɔbɔ nɔ anyi me, elabena miaƒe atsyɔ̃fiakuku ge le mia ta! 
JER.13.19	Wotu dziehe-duwo ƒe agbowo, eye amea ɖeke meʋu wo o; woɖe aboyo Yuda katã, woɖe aboyo wo petepete. 
JER.13.20	Fɔ kɔ dzi nakpɔ amesiwo tso anyiehe gbɔna la ɖa! Afika wò lãha, siwo wotsɔ na wò, wò alẽha nyoawo le? 
JER.13.21	Aleke nagblɔ, nenye be etsɔ xɔ̃wò, siwo ƒe nu ma wò la, ɖo tatɔwo ɖe nuwo? Ɖe màlé ku abe nyɔnu, si le vi dzim la ene oa? 
JER.13.22	Ne ègblɔ le wò dzi me be: Nukata nusia dzɔ ɖe ye dzi hã la, le wò vodada gbogboawo tae woklo taɖedzi le ŋuwò, eye woɖe ƒuƒlu wò afɔkpodzi ɖo. 
JER.13.23	Ne ame yibɔ ate ŋu atrɔ eƒe ŋutigbalẽ, eye lãkle atrɔ eƒe agbalẽ ŋɔtaŋɔta la, ekema mi, amesiwo nu vɔ̃ɖi wɔwɔ mã la hã, miate ŋu awɔ nu nyui. 
JER.13.24	Eyata makaka wo ahlẽ abe gbe ƒuƒu le tagbaya nu ene. 
JER.13.25	Yehowa be: Esia nye wò dzidzenu kple tɔwò gome, si nudzidze na wò, elabena èŋlɔm be, eye neɖo dzi ɖe alakpadada ŋu. 
JER.13.26	Eyata nye hã meklo taɖedzi le ŋgɔgbe na wò, ne woakpɔ wò ŋukpe ƒe. 
JER.13.27	Mekpe wò ahasiwɔwɔ, wò gbetete, wò amatrewɔwɔ vivivo kple wò ŋunyɔnuwɔwɔwo le togbɛwo dzi le gbegbe. Yerusalem, baba na wò! Ɣekaɣi gɔ̃ hafi ŋuwò nakɔ?
JER.14.1	Esia nye Yehowa ƒe gbe, si va na Yeremya le kuɖiɖi ta: 
JER.14.2	Yuda le nu xam, nu te eƒe agbowo ŋu, eye wole ahovɔ me bɔbɔ no anyigba; Yerusalem ƒe aƒadodo de dzi. 
JER.14.3	Bubumewo dɔa wo teviwo ɖona ɖe tsiduƒe, wovaa vudowo gbɔ, ke womekpɔa tsia ɖeke o, eye wotrɔna gbɔna ƒuƒlu kple woƒe zeawo; ŋukpe léa wo, eye woƒe mo tsia dã, eye wotsyɔa nu ta. 
JER.14.4	Ŋukpe léa agbledelawo, eye wotsyɔa nu ta, elabena agbleawo gblẽ, le esi tsi megadza ɖe anyigba dzi o la. 
JER.14.5	Zinɔ le gbe mè ke hã dzia vi gblẽna ɖi, elabena gbe mumua ɖeke megali o. 
JER.14.6	Gbetedziwo tsia tre ɖe to ƒeƒlewo ta me nɔa ya nom abe amegãxiwo ene; nu tea woƒe ŋkuwo ŋu, elabena gbea ɖeke megali o.
JER.14.7	Yehowa, ne miaƒe vodadawo le ɖase ɖim le mia ŋu la, ekema wo nu le wò ŋkɔ la ta; elabena miaƒe tosesẽwo do so gbɔ, ŋuwóe míewɔ nuvɔ̃ ɖo. 
JER.14.8	Wò Israel ƒe mɔkpɔkpɔ, wò eƒe xɔnametɔ le hiãɣi, nukaŋuti nèbe, yeanɔ anyigba la dzi abe amedzro ene, eye abe mɔzɔla, si tu eƒe agbadɔ, be woatsi adɔ la ene? 
JER.14.9	Nukaŋuti nèbe, yeanɔ abe ŋutsu, si ƒo dzi ɖe le kple kalẽtɔ, si mate ŋu axɔ na ame o la ene? Yehowa, èle mía dome, eye woyɔa wò ŋkɔ de mía ŋu, màgagblẽ mí di o! 
JER.14.10	Ale Yehowa gblɔ na dukɔ sia enye si: Tsa glãla tsatsa nyo wo ŋu, eye womexe mɔ na woƒe afɔwo o, eyata woƒe nu menyo Yehowa ŋu o ɖo; azɔ aɖo ŋu woƒe vodadawo, eye wòahe to le woƒe nuvowo ta. 
JER.14.11	Eye Yehowa gblɔ nam bena; Megaɖe kuku ɖe dukɔ sia ƒe nyui ta o. 
JER.14.12	Ne wotsi nu dɔ la, nyemase woƒe konyifafa o, eye ne wosa numevɔ kple nuɖuvɔ la, madze ŋunye o; boŋ matsɔ yi, dɔwuame kple dɔvɔ̃ atsrɔ̃ wòe. 
JER.14.13	Tete megblɔ bena: Oo, Aƒetɔ Yehowa, kpo ɖa, nyagblɔɖilawo le gbɔgblɔm na wo be: Miele yi alo dɔwuame kpɔ ge o, ke boŋ ŋutifafa mavɔ mana mi le afisia. 
JER.14.14	Eye Yehowa gblɔ nam bena: Alakpanya gblɔm nyagblɔɖilawo le ɖi le nye ŋkɔ me, nyemedɔ wo o, nyemede se na wo o, eye nyemeƒo nu kpli wo o; alakpaŋutega, afakaka, trɔ̃subɔsubɔ kple woƒe dziwo ƒe amebeble gblɔm wole na mi. 
JER.14.15	Eyata ale Yehowa gblɔ ɖe nyagblɔɖila, siwo nyemedɔ o, hafi wole nya gblɔm ɖi le nye ŋkɔ me be: Yi kple dɔwuame manɔ anyigba sia dzi o la ŋu enye si: Yi kple dɔwuame awu nyagblɔɖila mawo. 
JER.14.16	Eye dɔwuame kple yi atsɔ amesiwo wole nya gblɔm ɖi na la aƒu Yerusalem-kpɔdomeewo, eye womaɖi wo o, woawo kple wo srɔ̃wo, woƒe ŋutsuviwo kple nyɔnuviwo siaa, eye matrɔ woƒe nu vɔ̃ɖi wɔwɔ akɔ ɖe wo dzi. 
JER.14.17	Eye wò la gblɔ nya sia na wo bena: Nye ŋku le aɖatsi fam zã kple keli, eye madzudzɔ o, elabena wogbã nye dukɔ ƒe nyɔnuvi, ɖetugbi, wote eŋu, eye wòxɔ abi vevie! 
JER.14.18	Ne meyi gbe me la, amesiwo tsi yi nu li, eye ne meva du me la, kpɔ ɖa, amesiwo dɔ te wo ŋu li; elabena nyagblɔɖilawo kple nunɔlawo siaa yina ɖe anyigba, si womenya o la dzi.
JER.14.19	Ɖe nègbe Yuda godooa, eye ɖe Zion ƒe nu ti kɔ na wò luʋɔa? Nukaŋuti nèƒo mí, ale be hayahaya megale mía ŋu o? Miele futɔ kpɔm na ŋutifafa, ke nu nyuia ɖeke meva o, miele mɔ kpɔm na hayahayaɣi, ke ŋɔdzi li! 
JER.14.20	Yehowa, míedze si miaƒe nu vɔ̃ɖi wɔwɔwo kple mía fofowo ƒe vodadawo be, miewɔ nuvɔ̃ ɖe ŋuwò. 
JER.14.21	Megagbe mí o, le wò ŋkɔ la ta, megaɖi gbɔ wò ŋutikɔkɔe ƒe fiazikpui la o; ɖo ŋui, eye megatu wò nu, si nèbla kpli mi la o. 
JER.14.22	Ɖe tsinala le dukɔwo ƒe trɔ wo domea, eye ɖe dziƒo ate ŋu ana tsi nadza? De menye wò Yehowa ye nye mía Mawu oa? Asiwò nu kpɔm miele, elabena wòe wɔ nusiawo katã!
JER.15.1	Tete Yehowa gblɔ nam bena: Ne Mose kple Samuel wotsi tre ɖe ŋkunye me hã la, nye dzi matrɔ ɖe dukɔ sia ŋu o. Nyã wo ɖa le ŋkunye me, ne woadzo. 
JER.15.2	Eye ne wogblɔ na wò be, afika yi ge yewoala hã la, ekema ɖo ŋu na wo be: Ale Yehowa gblɔ esi: Amesi woɖo ɖi na ku la, neyi ku gbɔ, amesi woɖo ɖi na yi la, neyi yi gbɔ, amesi woɖo ɖi na dɔwuame la, neyi dɔwuame gbɔ, eye amesi woɖo ɖi na aboyo la, neyi aboyome. 
JER.15.3	Ale Yehowa gblɔ esi: Maɖo nu ene ƒomevi ɖe wo ŋu: Yi, ne wòawu wo, avũ wo, ne woahe wo dranyidranyi, dziƒoxewo kple gbemelãwo, ne woaɖu wo, eye woatsrɔ̃ wo. 
JER.15.4	Eye mana woanye bibi na anyigba dzi fiaɖuƒewo katã le Yuda-fia Xizkiya vi Manase ta, le nusi wòwɔ le Yerusalem la ŋuti. 
JER.15.5	Elabena Yerusalem, ameka akpɔ nublanui na wò, ameka ado baba na wò, eye ameka ava gbɔwò abia wò lãme ta ase? 
JER.15.6	Yehowa be: Egbem, eye nède megbe, eyata mado nye asi ɖa ɖe ŋuwò, eye matsrɔ̃ wò, nublanuikpɔkpɔ tim. 
JER.15.7	Eyata matsɔ lugbɔnu agbɔ wò le anyigba la ƒe agbowo nu, maɖe vi lé nye dukɔ, si gbe tɔtrɔ tso eƒe mɔwo dzi la ŋu, eye matsrɔ̃e. 
JER.15.8	Woƒe ahosiwo asɔ gbɔ wu ƒutake; makplɔ nugblẽla aƒu ɖekakpuiwo dada le ŋdɔkutsu dzatsɛ, mana vɔvɔ̃ kple ŋɔdzi nava wo dzi kpoyi. 
JER.15.9	Nu te vi adre nɔ ŋu, eye eƒe luʋɔ dzo le eme; eƒe ɣe ɖo to le keli me, ŋukpe lée, eye eƒe mo tsi dã; matsɔ eƒe ame susɔeawo ade asi na yi le eƒe futɔwo nu, Yehowa ye gblɔe.
JER.15.10	Danye, baba nam be, nèdzi nye, amesi ŋu xexeame blibo la le avu kple dzre wɔm ɖo! Nyemedo nugbana o, eye amea ɖeke medo agbana nam o tso, hafi wo katã wole ɖiŋu dom nam. 
JER.15.11	Yehowa be: Vava, mali ke wò hena nyuie, vava, mana ketɔ la naƒo koko na wò le dzɔgbevɔ̃eɣi kple hiãɣi. 
JER.15.12	Ɖe gayibɔ aŋe gayibɔ kple akɔbli, siwo tso anyiehea? 
JER.15.13	Matsɔ wò kesinɔnuwo kple wò nu xɔasiwo ana woaha, eye womaxe fe ɖe wo ta o, le wò nuvɔ̃, siwo katã nèwɔ le wò anyigbawo katã dzi la ta, 
JER.15.14	eye mana nasubɔ wò futɔwo le anyigba, si mènya o la dzi. Elabena dzo le bibim le nye dɔmedzoe me, miawo ŋue wòle bibim ɖo.
JER.15.15	Yehowa, ènyae, ɖo ŋku dzinye, eye naɖe ŋku ɖe ŋunye, netsɔ nabia hlɔ̃ yonyemetilawo nam; megawɔ nu ɖewo dzigbɔgbɔ blewu la nu o; tso nam, eye nanyae be, tawòe ŋukpe le dzinye ɖo. 
JER.15.16	Esi wò nyawo ɖo gbɔnye la, memi wo, eye wò nyawo nye vivisese kple dzidzɔ na nye dzi, elabena wo ŋkɔe woyɔ ɖe ŋunye, Yehowa, Mawu Zebaot. 
JER.15.17	Nyemebɔbɔ nɔ nukolawo dome le dzidzɔ kpɔm o, ke boŋ nye ɖeka mebɔbɔ no aga le wò alɔ ta, elabena ètsɔ dziku yɔ menye fũ. 
JER.15.18	Nukaŋuti nye vevesesewo anɔ anyi ɖaa, eye nye abiwo anye abi vɔ̃e agbe kuku? Ezu nam abe tɔʋu, si blea ame, kple tsi, si metɔna ɖi o la ene.
JER.15.19	Eyata ale Yehowa gblɔ esi: Ne ètrɔ ɖe ŋunye la, matrɔ ɖe ŋuwò, eye atsi tre ɖe ŋkunye me. Eye ne eɖe nu nyuiwo ɖe go, menye gbegblẽawo o la, ekema anye nye nu; woawo atrɔ ɖe ŋuwò, ke wòa matrɔ ɖe wo ŋu o. 
JER.15.20	Yehowa be: Matsɔ wò awɔ, akɔbligli sesẽ na dukɔ sia, eye ne wowɔ aʋa kpli wò la, womakpe dziwò o, elabena meli kpli wò, ne maxɔ na wò, eye maɖe wò; 
JER.15.21	maɖe wò le ame vɔ̃ɖiwo si me, eye maxɔ wò le ŋutasẽlawo ƒe fego me.
JER.16.1	Eye Yehowa ƒe gbe va nam bena: 
JER.16.2	Megaɖe srɔ̃ o, ne màgadzi ŋutsuviwo kple nyɔnuviwo ɖe teƒe sia o. 
JER.16.3	Elabena ale Yehowa gblɔ ɖe ŋutsuvi kple nyɔnuvi, siwo wodzi ɖe teƒe sia, kple wo dada, siwo dzi wo, kpakple wo fofo, siwo dzi wo le anyigba sia dzi la ŋu enye si: 
JER.16.4	Dɔvɔ̃ awu wo, womafa na wo o, womaɖi wo o, eye woanye gbeɖuɖɔ ɖe anyigba dzi; yi kple dɔwuame atsrɔ̃ wo, eye woƒe kukuawo anye nuɖuɖu na dziƒoxewo kple gbemelãwo. 
JER.16.5	Elabena ale Yehowa gblɔ esi: Megayi ahoxɔ me o, megayi kuteƒe o, eye megado baba na wo o; elabena meɖe nye ŋutifafa, amenuveve kple nublanuikpɔkpɔ ɖa le dukɔ sia ŋu, Yehowa ye gblɔe. 
JER.16.6	Tsitsiawo kple ɖeviawo aku le anyigba sia dzi, womaɖi wo o, eye womafa na wo o, womasi blinui o, eye womalũ ta kokoe le wo ta o. 
JER.16.7	Womaɖu yɔƒenu ahatsɔ afa akɔ na ame ɖokui le ame kuku ta o, eye womano yɔƒeha le ame fofo kple ame dada ta o. 
JER.16.8	Megayi aglotuƒe, ne nabɔbɔ nɔ anyi aɖu nu, ano nu kpli wo o. 
JER.16.9	Elabena ale Yehowa Zebaot, Israel ƒe Mawu la, gblɔ esi: Kpɔ ɖa, matsi aseyetsotso ƒe ɖiɖi, dzidzɔkpɔkpɔ ƒe ɖiɖi, ŋugbetɔsrɔ̃ ƒe gbe kple ŋugbetɔ ƒe gbe nu le teƒe sia le mia ŋku me le mia ŋɔli.
JER.16.10	Eye ne èto nya siawo katã na dukɔ sia, eye wogblɔ na wò be: Nukaŋuti Yehowa ɖo dzɔgbevɔ̃e gã siawo katã ɖe mia ŋu, vo ka míeda, eye nuvɔ̃ ka míewɔ ɖe Yehowa, mía Mawu la ŋu hã la, 
JER.16.11	ekema naɖo ŋu na wo bena: Ale Yehowa gblɔ esi: Elabena mia fofowo gblẽm ɖi, eye wodze mawu tutɔwo yome, wosubɔ wo, eye wode ta agu na wo, ke wogblẽ nye ya ɖi, eye womelé nye seawo me ɖe asi o. 
JER.16.12	Ke miawo miewɔ nu gbegblẽ wu mia fofowo, mia dome amesiame dze eƒe dzimesesẽ vɔ̃ɖi yome, eye miegbe toɖoɖom. 
JER.16.13	Eyata matsɔ mi aƒu gbe tso anyigba sia dzi ɖe anyigba, si mia kple mia fofowo mienya o la dzi, gama miasubɔ mawu tutɔwo le zã kple keli, elabena nyemele mia nu ve ge o.
JER.16.14	Yehowa be: Eyata, kpo ɖa, ŋkekewo li gbɔna, esi womagagblɔ azɔ be, yewotà Yehowa, amesi kplɔ Israel-viwo tso Egipte-nyigba dzi la ƒe agbe o; 
JER.16.15	ke boŋ yewotà Yehowa, amesi kplɔ Israel-viwo tso anyiehe-nyigba kple anyigba, siwo katã dzi wònyã wo ɖo ɖo dzi la ƒe agbe. Magakplɔ wo agbo va woƒe anyigba, si metsɔ na wo fofowo la dzi. 
JER.16.16	Yehowa be: Kpɔ ɖa, mado ɖɔkplɔla geɖewo ɖa, ne woaɖe wo; emegbe madɔ adela geɖewo ɖa, ne woayɔ wo ɖe nu tso towo katã kple togbɛwo katã dzi kpakple agatowo me. 
JER.16.17	Elabena nye ŋku le woƒe mɔwo katã ŋu, womeɣla ɖem o, eye woƒe vodadawo mebe ɖe nye ŋkuwo o. 
JER.16.18	Gbagbiãgba la maxe woƒe vodadawo kple woƒe nuvɔ̃wo ŋu fe na wo zigbɔ zi eve, elabena wotso woƒe nu makɔmakɔwo ƒe kukuwo gblẽ kɔ ɖo na nye anyigba, eye wotso woƒe ŋunyɔnuwo yɔ nye domenyinu la dzi fũ.
JER.16.19	Yehowa, wòe nye míaƒe ŋusẽ, míaƒe mɔ̃ sesẽ kple míaƒe sitsoƒe le hiãɣi! Dukɔwo atso anyigba ƒe mlɔeanuwo ava gbɔwò agble bena: Alakpa ɖeɖe sɔŋ mía fofowo tso nyi domee, toflokowo wonye, eye womele ɖeke me o. 
JER.16.20	Ɖe amegbetɔ awɔ mawuwo na eɖokui, siwo menye Mawu wonye oa? 
JER.16.21	Eyata mana wòadze si nye alɔ kple nye ŋusẽ, mana wòadze sii, eye woanyae be, ŋkɔnyee nye Yehowa.
JER.17.1	Wotsɔ ganuŋlɔnu kple lotamekpe tsutsuẽ ŋlɔ Yuda ƒe nuvɔ̃wo ɖe woƒe dzi ƒe nuŋlɔkpe dzi kple woƒe vɔsamlekpuiwo ƒe dzowo ŋu. 
JER.17.2	Woƒe vɔsamlekpuiwo kple woƒe Aserawo, siwo le ati damawo te kple togbɛ kɔkɔwo ta me la, le ŋku dzi na wo abe wo viwo ene. 
JER.17.3	Matsɔ nye to le agble me, wò kesinɔnuwo kple wò nu xɔasiwo katã kpakple wò nuxeƒewo ana woaha, le nuvɔ̃, siwo nèwɔ le wò anyigbawo katã dzi la ŋuti. 
JER.17.4	Eye aɖe asi le wò domenyinu, si metsɔ na wò la ŋu, eye mana nasubɔ wò futɔwo le anyigba, si menya o la dzi, elabena miede dzo nye dɔmedzoe la me, eye wòabi tegbee.
JER.17.5	Ale Yehowa gblɔ esi: Aɖi ŋutsu, si ƒe dzi te ɖa le Yehowa ŋu, eye wòle dzi ɖom ɖe amegbetɔ ŋu hetsɔ ŋutilã wɔ eƒe alɔe la ŋuti kpekpekpe! 
JER.17.6	Anɔ abe fekplɔ le gbegbe ene, eye ne dzɔgbenyuie va la, makpɔe o, anɔ kuɖiɖinyigba dzi kple dzeƒee le tagba, afisi menye ame nɔƒe o. 
JER.17.7	Woayra ŋutsu, si ɖoa dzi ɖe Yehowa ŋu, ame ƒe nu ɖoŋuɖeŋua enye Yehowa! 
JER.17.8	Eyama le abe ati, si wodo ɖe tɔ to, eye wòɖe ke ɖe tɔʋu ŋu la ene; ne ŋdɔ le vevem la, mevɔ̃na o, eye eƒe aŋgbawo dea ama; ne ku ɖi hã, metsia dzimaɖi o, eye wonɔa tsetse dzi ɖaa.
JER.17.9	Ame ƒe dzi la, alakpatɔ wònye wu nuwo katã, nu gbegblẽ wònye, ameka ahadze sii ma? 
JER.17.10	Nye Yehowa ye dzroa dziwo me, eye meɖoa ayikuwo me kpɔna; maɖo eteƒe na amesiame ɖe eƒe zɔzɔ kple eƒe nuwɔnawo ƒe kutsetse nu. 
JER.17.11	Amesi ƒo kesinɔnu nu ƒu, ke menye to dzɔdzɔenyenye mɔ dzi o la, ele abe tegli, si ƒo vi, gake menye eya ŋutɔe ɖa azi la o la ene; agblẽe ɖi le eƒe agbenɔnɔ titina, eye le nuwuwu me la azu bometsila.
JER.17.12	Ŋutikɔkɔe ƒe fiazikpui, si ɖo kpo tso gɔmedzedzea me ke la, enye míaƒe kɔkɔeƒe la nɔƒe. 
JER.17.13	Wò Yehowa, Israel ƒe nukpɔkpɔ, amesiwo katã gblẽ wò ɖi la ŋu akpe wo! Woaŋlɔ amesiwo ɖe megbe le ŋuwò la ƒe ŋkɔ ɖe kewɔ me; elabena wogblẽ Yehowa, tsi gbagbe vudo la ɖi!
JER.17.14	Yehowa, yɔ dɔm, ne mahaya, xɔ nam, ne woaɖem, elabena wòe nye nye kafukafu. 
JER.17.15	Kpɔ ɖa, ame kemeawo le gbɔgblɔm nam be: Afika Yehowa ƒe nya tsi? Neva dzro! 
JER.17.16	Nyemegbe be, maganye lãkplɔvi le yowome o, eye ŋkeke vɔ̃e la medzrom o, wò ŋutɔ ènyae; nya, si do tso nye nuyi me la, nɔ nyanya na wò. 
JER.17.17	Meganye ŋɔdzi nam o dzro, wò, nye sitsoƒe le dzɔgbevɔ̃eɣi. 
JER.17.18	Ŋu nekpe yonyemetilawo, ke nye la, ŋu megakpem o, dzi neɖe le wo ƒo, ke dzi megaɖe le nye ya ƒo o. He dzɔgbevɔ̃eɣi va wo dzi, eye nagbã wo gudugudu agagbã wo ɖe dzi!
JER.17.19	Ale Yehowa gblɔ nam enye si: Yi naɖatsi tre ɖe mia ɖeviwo ƒe agbo kple Yerusalem ƒe agbowo katã, esiwo me Yuda-fiawo tona vaa me, eye wogadona la nu; 
JER.17.20	eye nagblɔ na wo bena; Mi Yuda-fiawo kple Yuda blibo la kpakple mi Yerusalemtɔwo katã, mi amesiwo gena ɖe agbo siawo me la, mise Yehowa ƒe nya! 
JER.17.21	Ale Yehowa gblɔ esi: Mikpɔ miaƒe agbe dzi, eye migatsɔ agba le dzudzɔgbe la dzi, ne miatsɔ ato Yerusalem-gbowo nu ava mee o. 
JER.17.22	Migatsɔ agba tso miaƒe aƒewo me do goe le dzudzɔgbe la dzi o, migawɔ dɔa ɖeke ƒomevi o, eye mikɔ dzudzɔgbe la ŋu, abe alesi mede se na mia fofowo ene. 
JER.17.23	Ke wogbe toɖoɖo, eye womeƒu to anyi o, ke boŋ wolia ʋume, womeɖo to o, eye wodo toku tohehe. 
JER.17.24	Yehowa be: Nenye be, mieɖo tom, mietsɔ agba ge ɖe ɖu sia ƒe agbowo me le dzudzɔgbe la dzi o, eye miekɔ dzudzɔgbe la ŋu, miewɔ dɔa ɖeke le edzi o la, 
JER.17.25	ekema fiawo kple amegãwo, amesiwo abɔbɔ nɔ Dawid ƒe fiazikpui dzi la, aɖo tasiaɖamwo, eye woaɖo sewo age ɖe du sia ƒe agbowo me, woawo kple woƒe amegãwo. Yuda-ŋutsuwo kple Yerusalemtɔwo siaa, eye woanɔ du sia me tegbee. 
JER.17.26	Eye amewo atso Yuda-duwo kple Yerusalem-nutowo me, tso Benyamin-nyigba dzi, tso balimewo kple towo dzi kpakple tso dziehe, eye woahe numevɔsa, akpedavɔsa, nuɖuvɔsa kple dzudzɔʋeʋẽedonu vɛ, eye woatsɔ kafukafuvɔsa ava Yehowa ƒe me. 
JER.17.27	Ke ne miegbe toɖoɖom, miekɔ dzudzɔgbe la ŋu o, eye mietsɔ agba ge ɖe Yerusalem ƒe agbowo me le dzudzɔgbe dzi la, ekema mado dzo ɖe eƒe agbowo nu, be wòafiã Yerusalem ƒe fiasãwo, eye matsi o.
JER.18.1	Yehowa ƒe gbe, si va na Yeremya, enye si: 
JER.18.2	Tso, nayi zemela ƒe me, afima mana nase nye nyawo le. 
JER.18.3	Tete meyi zemela ƒe me, eye kpɔ ɖa, ele dɔ wɔm le zemenu dzi. 
JER.18.4	Eye ne ze, si mena wòle la gblẽ, abe alesi tsu dia wɔwɔ le zemela si me godoo ene la, ekema zemela la tsɔnɛ woa ze bubui, alesi dze eŋu wòbe, yeawɔ. 
JER.18.5	Tete Yehowa ƒe gbe va gbɔnye bena: 
JER.18.6	Ale Yehowa gblɔ esi: Israel ƒe aƒe, ɖe nyemate ŋu awɔ mi, abe alesi zemela sia wona ene oa? Israel ƒe aƒe, kpo ɖa, alesi tsu le zemela si mee la, nenema miele asinye mee! 
JER.18.7	Fifia meƒo nu kple dukɔ kple fiaɖuƒea ɖe, be mahoe ɖa, magbãe, eye matsrɔ̃e; 
JER.18.8	ke ne dukɔ ma trɔ tso eƒe nu vɔ̃ɖi wɔwɔ, si ŋu meƒo nu le me la, ekema vɔ̃, si meɖo be, mawɔe la, avem. 
JER.18.9	Ɣebubuɣi la meƒo nu le dukɔ kple fiaɖuƒea ɖe ŋu be, matsoe, eye made eƒe agunu to; 
JER.18.10	ke ne ewo nusi nye vɔ̃ le ŋkunye me, eye meɖo to nye gbe o la, ekema nyuie, si megblɔ be, mawo nɛ la, avem.
JER.18.11	Azɔ gblɔ na Yuda-ŋutsuwo kple Yerusalemtɔwo bena: Ale Yehowa gblɔ esi: Kpɔ ɖa, meɖo dzɔgbevɔ̃e ɖe mia ŋu, eye meɖo ta me ɖe mia ŋu. Mia dome amesiame netrɔ tso eƒe mo vɔ̃wo dzi, eye miɖo miaƒe zɔzɔme kple miaƒe nuwɔnawo ɖo. 
JER.18.12	Ke wogblɔ bena: Dzodzroe! Elabena míazɔ ɖe míaƒe susuwo nu, eye mía dome amesiame awu nu ɖe eƒe dzimesesẽ vɔ̃ɖi nu. 
JER.18.13	Mibia se le dukɔwo dome be, ameka se esia tɔgbe kpo hã? Nu gbegblẽ ŋutɔŋutɔ Israel-ɖetugbi wɔ. 
JER.18.14	De Libanon ƒe sno dzona ɖa le towo ƒe agakpewo dzia, eye ɖe to gã fafɛ, siwo le sisim la miena? 
JER.18.15	Elabena nye dukɔ la ŋlɔm be, eye wódoa dzudzɔ na nu dzodzroawo, siwo kplɔa wo ɖa tsoa woƒe mo, si nye toƒe mava la dzi, ne woazɔ mɔ kple toƒe xexewo; 
JER.18.16	ne woana woƒe anyigba nazu gbegbe kple alɔmeɖenu tegbee, ne amea ɖe to eŋu yina la, eƒe nu aku, eye woaʋuʋu ta. 
JER.18.17	Makaka wo ahlẽ le woƒe futɔwo nu abe ɣedzeƒeya ene, matrɔ ʋume ade wo le woƒe tsɔtsrɔ̃gbe, eye menye ŋku me o.
JER.18.18	Tete wogblɔ bena: Mina míaɖo nugbe ɖe Yeremya ŋu; elabena nufiame mabu ɖe nunɔlawo o, adaŋudede mabu ɖe nunyalawo loo, alo nya nabu ɖe nyagblɔɖilawo o. Eyata mina míatsɔ aɖe aƒo Yeremya, eye míagalé to ɖe eƒe nyawo katã ŋu o. 
JER.18.19	Yehowa, lé to ɖe ŋunye, eye nase nye ketɔwo ƒe gbe. 
JER.18.20	Ɖe wotsɔa vɔ̃ ɖoa nyuie teƒe, hafi woawo ɖe ʋe na nye luʋɔa? Ɖo ŋu, alesi metsi tre ɖe ŋkuwò me, be magblɔ nya nyui ɖe wo ŋu, ne wò dziku nu nafa ɖe wo ŋu. 
JER.18.21	Eyata tso woƒe ŋutsuviwo de asi na dɔwuame, eye naxlã wo ɖe yi nu, na woaɖe vi le wo srɔ̃wo ŋu, eye woazu ahosi, ku natsrɔ̃ woƒe ŋutsuwo ɖa, eye yi ne wu woƒe ɖekakpuiwo le aʋa me. 
JER.18.22	Wòase ɣlikpɛ le woƒe aƒewo me, ne èkplɔ adzohawo va ƒo ɖe wo dzi kpoyi; elabena woɖe ʋe, be yewoatsɔ aɖem, eye woɖo mɔ̃ na nye afɔwo. 
JER.18.23	Ke wò, Yehowa, ènya woƒe tame, siwo katã woɖo ɖe ŋunye hena nye ku; megatsyɔ nu woƒe vodadawo dzi o, eye megatsi woƒe nuvɔ̃ nu le ŋkuwò me o; ke boŋ wòadze anyi le ŋkuwò me. Wo wo alea le wò dɔmedzoedogbe!
JER.19.1	Ale Yehowa gblɔ esi; Yi naɖaƒle ze le zemela si, eye naɖe dukɔ la ƒe ame tsitsiwo kple nunɔlawo ƒe ame tsitsiwo akpe ɖe ɖokuiwò ŋu 
JER.19.2	nayi Ben-Hinom-bali me, si le zemegboa ŋgɔdze la me, eye naɖe gbe ƒã nya, siwo gblɔ ge mala na wò la le afima. 
JER.19.3	Eye nagblɔ na wo bena: Mi Yuda-fiawo kple mi Yerusalemtɔwo, mise Yehowa ƒe nya! Ale Yehowa Zebaot, Israel ƒe Mawu la, gblɔ esi: Kpɔ ɖa, mele dzɔgbevɔ̃e he ge ava teƒe sia dzi, eye amesiwo katã see la ƒe tome laɖi yeŋ; 
JER.19.4	elabena wogblẽm ɖi, eye wodo gu teƒe sia, wodo dzudzɔ na mawu tutɔ, siwo woawo kple wo fofowo kpakple Yuda-fiawo menya o la, le afima, eye wotso ame maɖifɔwo ƒe ʋu ya teƒe sia taŋ; 
JER.19.5	wodi nuxeƒewo na Baal, ne woata dzo wo viwo abe numevɔsa ene na Baal, nusi nyemeɖo na wo o, nyemegblɔe na wo, alo wòahayi nye ta me va ge gɔ̃ hã o. 
JER.19.6	Eyata Yehowa be: Kpɔ ɖa, ŋkekewo li gbɔna, esi womagayɔ teƒe sia be Tofet kple Ben-Hinom-bali me o, ke boŋ be amewubalime. 
JER.19.7	Magblẽ Yuda kple Yerusalem ƒe adaŋudede me le teƒe sia, eye mana woatsi woƒe futɔwo ƒe yi nu kple amesiwo le woƒe ku dim la si me, eye matso woƒe kukuawo ana dziƒoxewo kple gbemelãwo woaɖu. 
JER.19.8	Mana du sia nazu gbegbe kple alɔmeɖenu; amesiame, si to eŋu yina la ƒe nu aku le eƒe fuɖenamewo katã ŋu, eye wòaɖe alɔme le eŋu. 
JER.19.9	Mana woaɖu woƒe ŋutsuviwo kple woƒe nyɔnuviwo ƒe lã, eye amesiame naɖu ehavi ƒe lã le toɖeɖe kple xaxa, siwo woƒe futɔwo kple amesiwo le woƒe ku dim la, kplɔ ƒu wo la me. 
JER.19.10	Eye nagbã ze la le ŋutsu, siwo yi kpli wò la ŋku me, 
JER.19.11	ahagblɔ na wo bena: Ale Yehowa Zebaot gblɔ esi; Alea magbã dukɔ sia kple du siae, abe alesi wogbãa zemela ƒe ze eye womegatea ŋu trenɛ o la ene, eye woaɖi ame ɖe Tofet, le esi ameɖiƒe le vevem ta. 
JER.19.12	Yehowa be: Alea mawo teƒe sia kple edzinɔlawoe, eye mawɔ du sia woazu Tofet. 
JER.19.13	Eye mado gu Yerusalem-xɔwo kple Yuda-fiawo ƒe xɔwo abe teƒe Tofet ene, xɔ, siwo katã ta me wodo dzudzɔ le na dziƒo ŋu nuwo katã, eye woƒo tsi ɖe anyi na mawu tutɔwo le.
JER.19.14	Eye Yeremya gbɔ tso Tofet, afisi Yehowa ɖoe ɖo, be wòaɖagblɔ nya ɖi le la, etsi tre ɖe Yehowa ƒe aƒe ƒe xɔxɔnu hegblɔ na dukɔ blibo la bena: 
JER.19.15	Ale Yehowa Zebaot, Israel ƒe Mawu la, gblɔ esi: Kpɔ ɖa, mahe dzɔgbevɔ̃e, siwo katã megblɔ ɖe wo ŋu la, ava du sia kple eƒe duwo katã dzi; elabena wolia ʋume goŋgoŋ hegbe nye nyawo sese.
JER.20.1	Esi nunɔla Pasxur, Imer vi, amesi nye dzikpɔlawo ƒe amegã le Yehowa ƒe me la, se Yeremya le nya siawo gblɔm ɖi la, 
JER.20.2	Pasxur ƒo nyagblɔɖila Yeremya, eye wòbɔ pãe ɖe Benyamin-gbo dzigbeta, si le Yehowa ƒe aƒe ŋu la nu. 
JER.20.3	Eye esi ŋu ke ɖa, Pasxur na woɖaɖe Yeremya le pã me. Tete Yeremya gblɔ nɛ bena: Yehowa megayɔ wò be Pasxur azɔ o, ke boŋ „ŋɔdzi li godoo“. 
JER.20.4	Elabena ale Yehowa gblɔ esi: Kpɔ ɖa, matsɔ wò awɔ ŋɔdzi na wò ŋutɔ kple xɔ̃wòwo katã, woatsi woƒe tutɔwo ƒe yi nu, eye àkpɔ eteƒe. Matsɔ Yuda blibo la ade asi na Babel-fia, aɖe aboyo wo ayi Babel, eye wòawu wo kple yi. 
JER.20.5	Eye matsɔ du sia ƒe nusiwo katã wòtu ɖo, eƒe nukpɔkpɔwo katã kple nu veviwo katã kpakple Yuda-fiawo ƒe kesinɔnuwo katã ade asi na woƒe futɔwo, eye woaha wo ahatsɔ wo ayi Babel 
JER.20.6	Ke woaɖe aboyo wò Pasxur kple aƒewò me tɔwo katã, eye mia kple xɔwo, siwo katã nèka aʋatso gblɔ nya di na la, míayi Babel aku woaɖi ɖe afima.
JER.20.7	Yehowa, eƒo nya ɖe nunye, eye melɔ̃ neƒoe ɖe nunye, èlèm sesẽ, eye nèkpe le dzinye; mezu alɔmeɖenu ŋkeke blibo la, eye wo katã wole koyem. 
JER.20.8	Elabena ne mebe, maƒo nu ɣesiaɣi la, ele be, manɔ ɣli dom, eye manɔ boblo dom nu vɔ̃ɖi wɔwɔ kple ŋutasesẽ; elabena Yehowa ƒe nya zu dzu kple vlododo nam ŋkeke blibo la. 
JER.20.9	Eye ne mebe, maɖe ŋku ɖa le edzi, eye magaƒo nu le eƒe ŋkɔ me o la, enɔa nye dzi me abe dzobibi nue wotu nu ɖo ɖe nye ƒuwo me ene, etsɔtsɔ tia ko nam, eye wògloam. 
JER.20.10	Mese ame geɖewo ƒe ameŋulili kple ŋɔdzi godoo be: „Miɖe egɔme ɖe go, ne miaɖe egɔme ɖe go“! Amesiwo katã nye xɔ̃nyewo la, le xa me ɖe nye anyidzedze ŋu be: Ɖewohĩ ana woblee, eye míaɖi ba ɖe edzi ahabia míaƒe hlɔ̃e. 
JER.20.11	Ke Yehowa, nye kalẽtɔ sesẽ, li kplim, eyata yonyemetilawo adze anyi, eye woƒe alɔ made dzi o, ŋu akpe wo, elabena womedze aye o, ŋukpe mavɔ, si womaŋlɔ be akpɔ o la, wòanye 
JER.20.12	Wò Yehowa Zebaot, amesi doa ame dzɔdzɔe la kpɔna, eye nèɖea ŋku de ayiku kple dzi la, na makpɔ wò hlɔ̃biabia ɖe wo ŋu, elabena asiwò me metsɔ nye nya de? 
JER.20.13	Midzi ha na Yehowa, mikafu Yehowa, elabena eɖe hiãtɔ ƒe agbe tso ame vɔ̃ɖiwo si me! 
JER.20.14	Aɖi ŋkeke, si dzi wodzim la ŋu kpekpekpe; womayra gbesigbe danye dzim o! 
JER.20.15	Aɖi ŋutsu, si he dzidzɔnya vɛ na fofonye be, wodzi ŋutsuvi ne, eye wòdo dzidzɔ nɛ ŋutɔ la ŋu kpekpekpe! 
JER.20.16	Ŋutsu ma nenɔ abe du, siwo Yehowa trɔ bu anyi, eye mevee o la ene! Nese aƒadodo le ŋdi kple aʋaɣli le ŋdɔ! 
JER.20.17	Elabena mewum ɖe dɔ me, ne danye nanye yɔdo nam, eye tu natsi eƒo tegbee o! Nukata medo tso danye ƒe dɔ me ɖo, ne manɔ fukpekpe kple nuxaxa kpɔm, eye nye ŋkekewo nayi le ŋukpe me?
JER.21.1	Yehowa ƒe gbe, si va na Yeremya, enye si, esime fia Zedekiya dɔ Pasxur, Malxiya vi, kple nunɔla Zefanya, Maaseya vi, ɖo ɖe egbɔ, ne woagblɔ bena: 
JER.21.2	Bia gbe Yehowa na mi, elabena Babel-fia Nebukaɖnezar le aʋa wɔm kpli mí; ɖewohĩ Yehowa awɔ na mí ɖe eƒe nukunuwo katã nu, eye wòaho adzo tso mia ŋu. 
JER.21.3	Tete Yeremya gblɔ na wo bena: Míɖagblɔ na Zedekiya be: 
JER.21.4	Ale Yehowa, Israel ƒe Mawu la, gblɔ esi: Kpɔ ɖa, mana miaƒe aʋawɔnu, siwo le mia si mietsɔ le aʋa wɔm le glia godo kple Babel-fia kpakple Kaldeatɔwo, amesiwo xaxa mi ɖo la, natrɔ agbo, eye maƒo wo nu ƒu ɖe du sia titina; 
JER.21.5	matso alɔ, si le dzi, kple abɔ sesẽ awɔ aʋa kpli mi le dɔmedzoe, dziku kple nyanyrã gã me; 
JER.21.6	eye mawu du sia me nɔlawo amegbetɔwo kple lãwo siaa, dɔvɔ̃ gãe awu wo. 
JER.21.7	Yehowa be: Emegbe la matso Yuda-fia Zedekiya, eƒe dɔlawo kple dukɔ la kpakple amesiwo susɔ ɖe du sia me tso dɔvɔ̃, yi kple dɔwuame nu la, ade asi na Babel-fia Nebukadnezar kple woƒe futɔwo kpakple amesiwo le woƒe ku dim, eye wòatsɔ yi ɖaɖɛ awu wo, mave wo nu o, makpɔ wo ta o, eye makpɔ nublanui na wo o.
JER.21.8	Eye gblɔ na dukɔ sia be: Ale Yehowa gblɔ esi: Kpɔ da, metsɔ agbemɔ kple kumɔ le mia ŋku me ɖom: 
JER.21.9	Amesi tsi du sia me la, aku de yi, dɔwuame kple dɔvɔ̃ si me; ke amesi do yi Kaldeatɔ, siwo de to ɖe mi gbã la, atsi agbe, eye eƒe agbe anye aboyonu nɛ. 
JER.21.10	Yehowa be; Metrɔ nye ŋku me ɖe du sia ŋu ɖe vɔ̃wɔwɔ ŋu, menye ɖe nyuiwɔwɔ ŋu o; woatsɔe ade asi na Babel-fia, ne woatɔ dzoe.
JER.21.11	Eye gblɔ na Yuda-fia, Dawid ƒe aƒe la bena: Mise Yehowa ƒe nya: 
JER.21.12	Dawid ƒe aƒe, ale Yehowa gblɔ esi: Midrɔ̃ ʋɔnu ɖe eteƒe ŋdi sia ŋdi, eye mixɔ amesiwo woda adzoe la, tso ŋutasẽla si me, ne nye dziku magalé abe dzo ene, eye wòabi woade tsitsi ge ado kpoe le miaƒe nuwɔwɔ vɔ̃ɖiwo ta o! 
JER.21.13	Yehowa be: Kpɔ ɖa, maƒo ɖe dziwò, wò balime nɔla, wò gbadzaƒe ƒe agakpe, mi amesiwo le gbɔgblɔm be: Ameka aɖi abu ɖe mía dzi, eye ameka ava mia nɔƒe? 
JER.21.14	Yehowa be: Mahe to na mi ɖe miaƒe nuwɔwɔwo ƒe kutsetse nu, eye mado dzo ɖe woƒe ave me, ne wòabi woƒe nutowo katã me.
JER.22.1	Ale Yehowa gblɔ esi: Yi Yuda-fia ƒe me, eye nagblɔ nya siawo le afima be: 
JER.22.2	Wò Yuda-fia, amesi bɔbɔ nɔ Dawid ƒe zikpui dzi, mia kple wò dɔlawo kple wò dukɔ, si gena ɖe agba siawo me, mise Yehowa ƒe nya! 
JER.22.3	Ale Yehowa gblɔ esi: Midrɔ̃ ʋɔnu ɖe eteƒe, eye miwɔ nu dzɔdzɔe, mixɔ amesi woda adzoe la, tso ŋutasẽla si me; migate amedzrowo, tsyɔ̃eviwo kple ahosiwo ɖe anyi o, migawɔ funyafunyawo o, eye migakɔ ʋu maɖifɔ ɖe teƒe sia o. 
JER.22.4	Elabena ne miewɔ nu ɖe nya siawo nu la, ekema fia, siwo abɔbɔ nɔ Dawid ƒe zikpui dzi la, aɖo tasiaɖam, eye woaɖo sɔ age ɖe aƒe sia ƒe agbowo me, woawo kple woƒe dɔlawo kple woƒe dukɔ siaa. 
JER.22.5	Yehowa be: Ke ne mieɖo to nya siawo o la, ekema metà ɖokuinye ƒe agbe: Ne aƒe sia mazu aƒedo o fĩ! 
JER.22.6	Elabena ale Yehowa gblɔ ɖe Yuda-fia ƒe aƒe ŋu enye si: Gilead kple Libanon-ta me nènye nam, ke mawɔ wò nazu gbegbe kple du ɖiaƒedo. 
JER.22.7	Eye maɖo nugblẽlawo ɖe ŋuwò, eye wo dometɔ ɖesiaɖe atsɔ eƒe lãnu alã Libanon ƒe sederti nyuitɔwo ahatsɔ de dzo me. 
JER.22.8	Eye dukɔ geɖewo ava to du sia ŋu ayi, eye woagblɔ na wo nɔewo bena: Nukata Yehowa wɔ du gã sia alea ɖo? 
JER.22.9	Eye woaɖo ŋu bena: Elabena wogblẽ Yehowa, woƒe Mawu ƒe nubabla ɖi, eye wode ta agu na mawu tutɔwo hesubɔ wo.
JER.22.10	Megafa avi ɖe ame kuku ŋu o, eye megafa nɛ o, ke boŋ fa avi ɖe amesi ʋu dzo la ŋu, elabena megale tɔtrɔ ge agbɔ o, eye megale wo denyigba kpɔ ge o. 
JER.22.11	Elabena ale Yehowa gblɔ ɖe Yuda-fia Salum, Yosiya vi, amesi ɖu fia ɖe fofoa Yosiya teƒe, eye wòʋu dzo tso teƒe sia la ŋu enye si: Magatrɔ gbɔ va afisia o, 
JER.22.12	ke boŋ afisi woɖe aboyoe yi la, afima wòaku ɖo, eye magakpɔ anyigba sia o.
JER.22.13	Baba na amesi le eƒe xɔ tum le madzɔmadzɔnyenye me, eye eƒe dziƒoxɔ le vɔ̃ɖinyenye me, amesi nana ehavi wɔa dɔ ne yaka, eye mexea eƒe dɔwɔfe nɛ o; 
JER.22.14	eya amesi gblɔna be: Matu xɔ gãwo kple dziƒoxɔ kekewo, made fesrewo wo nu, maklã sederʋuƒowo ɖe wo me, eve masi aŋɔ dze na wo! 
JER.22.15	Ne ele aɖika dom le sedertiwo me la, ɖe nèbuna be, eyae nye fianyenyea? Fofowò hã ɖu nu, eye wono nu, ke edrɔ̃ ʋɔnu ɖe eteƒe, eye wòwɔ nu dzɔdzɔe, eye eme nyo nɛ. 
JER.22.16	Etso na hiãtɔwo kple ame dahewo, eyata eme nyo nɛ. Yehowa be: Ɖe menye esia woyɔna be sidzedzem oa? 
JER.22.17	Elabena wò ŋku kple wò dzi le viɖe kple ame maɖifɔ ƒe ʋu kɔkɔɖeanyi kple ŋutasesẽ kpakple fuwɔame ko ŋu. 
JER.22.18	Eyata ale Yehowa gblɔ ɖe Yuda-fia Yoyakim, Yosiya vi la ŋu enye si: Womafa nɛ be: „Ao, nɔvinyeŋutsu, ao, nɔvinyenyɔnu“ o! Eye womafa nɛ be: „Ao, nye aƒetɔ, ao, eƒe atsyɔ̃“ o! 
JER.22.19	Woaɖii abe tedzi ene, woatee le anyigba atsɔ aƒu gbe ɖe adzɔge tso Yerusalem ƒe agbowo gbɔ.
JER.22.20	De Libanon dzi nado ɣli, eye na wò gbe naɖi le Basan; do ɣli tso Abarim dzi, elabena wogbã wò ahiãviwo katã nyanyanya! 
JER.22.21	Esi nèli bɔkɔɔ la, meƒo nu kpli wò, ke ègblɔ be, yemasee o; esia nye wò nɔnɔme tso wò ɖevime ke, be nègbe toɖoɖo nye gbe. 
JER.22.22	Ya akplɔ wò lãkplɔviwo katã, eye wò ahiãviwo ayi aboyo me; ŋu akpe wò, eye wò mo atsi dã le wò nu vɔ̃ɖi wɔwɔ ta. 
JER.22.23	Wò amesi tso aƒe ɖe Libanon dzi, eye nèwɔ ato ɖe sedertiwo me, ne vevesese ƒo ɖe dziwo, eye nèlé ku abe nyɔnu, si le vi dzim ene la, aleke màhaɖe hũi o! 
JER.22.24	Yehowa be: Mefa ɖokuinye ƒe agbe: Ɖe wònye ŋkosigɛ nye Yuda-fia Xonya, Yoyakim vi la, le nye ɖusi la, anye ne maɖee aƒu gbe tso gama, 
JER.22.25	ahatsɔ wò ade asi na amesiwo le wò ku dim, kple amesiwo le ŋɔ dzim na wò, eye matsɔ wò ade asi na Babel-fia Nebukadnezar kple Kaldeatɔwo. 
JER.22.26	Matsɔ mia kple dawo, si dzi wò la, aƒu gbe ɖe anyigba tutɔ dzi, afisi womedzi mi ɖo o, eye miaku ɖe gama; 
JER.22.27	eye womagbugbɔ ayi anyigba, si dzi yiyi le wo dzrom la dzi o. 
JER.22.28	Ɖe ze gbagbã, si ɖi gbɔ, enye Xonya sia loo, alo ze, si ƒe nu menyoa amea ɖeke ŋu o la, wònyea? Nukata wonyã eya kple viawo de gbe, eye wotsɔ wo ƒu gbe ɖe anyigba, si womenya o la dzi? 
JER.22.29	Anyigba, anyigba, anyigba, se Yehowa ƒe nya! 
JER.22.30	Ale Yehowa gblɔ esi: Miŋlɔ ŋutsu sia ɖi be, medzi vi o, enye ŋutsu, si naneke medze dzi na le eƒe agbe me o; elabena madze dzi na viawo dometɔa ɖeke, be wòabɔbɔ nɔ Dawid ƒe fiazikpui dzi ahaɖu le Yuda akpa o.
JER.23.1	Yehowa be: Baba na lãkplɔvi, siwo tsrɔ̃ nye lãnyiƒe ƒe alẽwo, eye woka wo hlẽ la! 
JER.23.2	Eyata ale Yehowa, Israel ƒe Mawu la, gblɔ ɖe lãkplɔvi, siwo le nye dukɔa kplɔm la ŋu enye si: Miekaka nye alẽwo, mienyã wo ɖe gbe, eye miedi wo yome mɔ o, eyata mahe to na mi le miaƒe nuwɔwɔ vɔ̃ɖiawo ta; Yehowa ye gblɔe! 
JER.23.3	Maƒo nye alẽ mamleawo nu ƒu atso anyigba, siwo katã dzi menya wo ɖo ɖa la dzi, eye magakplɔ wo ava woƒe gbeɖuƒe, eye wòadzi akeke ta. 
JER.23.4	Eye maɖo lãkplɔviwo wo nu, amesiwo anyi wo; womagavɔ̃ azɔ o, dzi magaɖe le wo ƒo o, eye wo dometɔa ɖeke mabu o, Yehowa ye gblɔe.“ 
JER.23.5	Yehowa be: Kpɔ ɖa, ŋkekewo li gbɔna, eye dzidzimevi dzɔdzɔea ɖe ado na Dawid, aɖu dzi abe fia ene, eye woawo nu ɖe nunya me, adrɔ̃ ʋɔnu ɖe eteƒe, eye wòawɔ nu dzɔdzɔe le anyigba dzi. 
JER.23.6	Le eŋɔli woaɖe Yuda, eye Israel ana anyi bɔkɔɔ. Eye ŋkɔ, si woava nɛ la, enye: „Yehowa, míaƒe dzɔdzɔenyenye“. 
JER.23.7	Yehowa be: Eyata kpɔ ɖa, ŋkekewo li gbɔna, esi womagagblɔ azɔ be, yewota Yehowa, amesi kple Israel-viwo tso Egipte-nyigba dzi la ƒe agbe o, 
JER.23.8	ke boŋ yewota Yehowa, amesi kplɔ Israel ƒe aƒe la ƒe viwo tso anyiehe-nyigba kple anyigba, siwo katã dzi wònyã wo ɖo ɖa la dzi vɛ, ne woanɔ woƒe anyigba dzi la ƒe agbe.
JER.23.9	Ɖe nyagblɔɖilawo ŋu: Nye dzi fli ɖe do me nam, eye nye ƒuwo katã zu behebehe; mezu abe ahamula kple ŋutsu, si wein wu ko na la ene le Yehowa kple eƒe nya kɔkɔeawo ta. 
JER.23.10	Elabena ahasitɔwo yɔ anyigba la dzi fũ, fiƒode na nu ti ka na anyigba la, eye gbegbe ƒe lãnyiƒewo ƒu, elabena woƒe zɔzɔme enye vɔ̃, eye woƒe kalẽwɔwɔ mele eteƒe o. 
JER.23.11	Yehowa be: Nyagblɔɖilawo kple nunɔlawo siaa nye ame tovowo, eye mekpɔ woƒe nu vɔ̃ɖi wɔwɔ le aƒenye me ke hã. 
JER.23.12	Elabena woƒe mɔ dzi aɖiɖi dredredre na wo le blukɔ me, eye woakli nu adze anyi le edzi; elabena mahe dzɔgbevɔ̃e ava wo dzi le ƒe, si me mahe to na wo la, Yehowa ye gblɔe. 
JER.23.13	Mekpɔ bometsinuwɔwɔ le nyagblɔɖila, siwo le Samaria la hã ŋu: Wogblɔ nya ɖi to Baal dzi, eye wokplɔ nye dukɔ Israel trae. 
JER.23.14	Ke mekpɔ ŋunyɔnuwɔwɔ le nyagblɔɖila, siwo le Yerusalem la ŋu: Wole amatre wɔm, wole alakpadada dzi, eye wodo ŋusẽ nu vɔ̃ɖi wɔlawo ƒe asi, ale be wometrɔ tso woƒe nu vɔ̃ɖi wɔwɔwo me o; wo katã le nam abe Sodom ene, eye emenɔlawo le abe Gomora ene. 
JER.23.15	Eyata ale Yehowa Zebaot gblɔ ɖe nyagblɔɖilawo ŋu enye si: Kpɔ ɖa, mana atsa wo woaɖu, eye makpe aɖitsi na wo woano; elabena nyagblɔɖila, siwo le Yerusalem, gbɔ nu tovo wɔwɔ yi ɖe anyigba blibo la dzi. 
JER.23.16	Eyata ale Yehowa Zebaot gblɔ esi: Migaɖo to nyagblɔɖila, siwo le nya gblɔm ɖi na mi la o; mia flum wole, eye woawo ŋutɔ ƒe dzi ƒe ŋutega tom wole, menye Yehowa ƒe nu me wòtso o, 
JER.23.17	Wole gbɔgblɔm na amesiwo le vlo domem la be: „Eme anyo na mi“, eye wole gbɔgblɔm na amesiwo katã le zɔzɔm ɖe woƒe dzimesesẽ nu la be: „Dzɔgbevɔ̃ea ɖeke mava mia dzi o“. 
JER.23.18	Elabena amesi nɔ Yehowa ƒe aɖaŋu me, amesi kpɔ nu, eye wose eƒe nya, amesi léa to ɖe nye nya ŋu la, eya natsɔe aɖe gbe ƒãe! 
JER.23.19	Kpɔ da, Yehowa ƒe ahom kple eƒe dziku tso, eye yali abla ta na ame vɔ̃ɖiwo kɔtɔɔ. 
JER.23.20	Yehowa ƒe dɔmedzoe matrɔ kɔ o, negbe ɖeko wòawɔ eƒe dzimesusu dzi ade goe hafi; le ŋkekeawo ƒe nuwuwu la miadze sii. 
JER.23.21	Menye nyee dɔ nyagblɔɖilawo, hafi wole du ƒum o, eye menye nyee ƒo nu kpli wo, hafi wole nya gblɔm ɖi o. 
JER.23.22	Ɖe wònye ɖe wònɔ nye adaŋu me la, anye ne woɖe gbe ƒã nye nyawo na nye dukɔ, eye wòtrɔ wo tso woƒe mɔ vɔwo dzi kple woƒe nuwɔwɔ vɔ̃ɖiwo me.
JER.23.23	Yehowa be: Kpuiƒe ƒe Mawu ko menye, eye nyemenye adzɔge ƒe Mawu oa? 
JER.23.24	Yehowa be: Ɖe ame aɣla ɖe ɣaɣlɛƒe, eye magbe ekpɔkpɔa? Yehowa be: Ɖe menye nyee yɔ dziƒo kple anyigba dzi taŋ oa? 
JER.23.25	Mese nyagblɔɖilawo ƒe nuƒoƒo, amesiwo le alakpanya gblɔm ɖi le nye ŋkɔ me be: Meku drɔ̃e, meku drɔ̃e! 
JER.23.26	Ɣekaɣi hafi nyagblɔɖila, siwo gblɔa alakpanya ɖi, amesiwo nye nyagblɔɖilawo le woƒe dzi ƒe alakpadada nu la, atrɔ ta me? 
JER.23.27	Wo amesiwo di be, yewoatsɔ yewoƒe drɔ̃ekuku, siwo wo dome amesiame li na ehavi la, ana nye dukɔ naŋlɔ nye ŋkɔ be, abe alesi wo fofowo ŋlɔ nye ŋkɔ be le Baal ŋuti ene. 
JER.23.28	Yehowa be: Nyagblɔɖila, si ku drɔ̃e la, nelĩ drɔ̃e, eye amesi si nye nya le la, negblɔ nye nya le nyateƒe me; tsro gbɔ nya kae tsɔ lu gbɔ nya? 
JER.23.29	Yehowa be: Ɖe nye nya mele abe dzo ene, eye abe zũ, si agba agakpe gudugudu la ene oa? 
JER.23.30	Eyata ale Yehowa gblɔ esi: Mado ɖe nyagblɔɖila, siwo le nye nya fim le wo nɔewo gbɔ la dzi. 
JER.23.31	Yehowa be: Kpɔ ɖa, mado ɖe nyagblɔɖila, siwo gblɔa woawo ŋutɔ ƒe nya henɔa gbɔgblɔm be „Mawu ƒe gbee“ la dzi. 
JER.23.32	Kpɔ ɖa, ale Yehowa gblɔ esi: Mado ɖe amesiwo tsɔ alakpa drɔ̃ewo gblɔa nya ɖi, eye wolia wo la dzi, amesiwo tsɔa woƒe alakpadadawo kple adegbeƒoƒowo kplɔa nye dukɔ tranae, evɔ wònye nyemedɔ wo o, eye nyemeɖo wo ɖa o hafi; womenye viɖea ɖeke na nye dukɔ o, Yehowa ye gblɔe.
JER.23.33	Eye ne dukɔ sia, nyagblɔɖila alo nunɔlaa ɖe bia wò be, nuka nye Yehowa ƒe agba hã la, ekema ɖo ŋu na wo be: Yehowa be: Miawoe nye agba la, eye matsɔ mi aƒu anyi. 
JER.23.34	Eye ne nyagblɔɖila, nunɔla kple dukɔ la gblɔ be „Yehowa ƒe agba“ la, mahe to na ŋutsu ma kple eƒe aƒe siaa. 
JER.23.35	Ale mia dome amesiame nagblɔ na ehavi kple nɔvia enye si: Aleke Yehowa ɖo eŋui, eye nya ka Yehowa gblɔ? 
JER.23.36	Ke migakɔ nu le „Yehowa ƒe agba“ dzi azɔ o; elabena amesiame ƒe nya azu agba nɛ, le esi mietrɔ gbo Mawu gbagbe, Yehowa Zebaot, mía Mawu la ƒe nyawo ta. 
JER.23.37	Eyata gblɔ na nyagblɔɖila be: Aleke Yehowa ɖo eŋui, eye nya ka Yehowa gblɔ? 
JER.23.38	Ke esi mienɔa gbɔgblɔm be „Yehowa ƒe agba“ la, le esia ta Yehowa gblɔ be: Esi miele nya sia gblɔm be „Yehowa ƒe agba“, evɔ wònye meɖo ame de mi gblɔ be, migagblɔ be „Yehowa ƒe agba“ o hafi la, 
JER.23.39	eyata kpɔ ɖa, makɔ mi ɖe dzi, eye matsɔ mia kple du, si metsɔ na mia kple mia fofowo la, aƒu gbe tso ŋkunye me, 
JER.23.40	eye mahe ŋukpe mavɔ kple vlododo mavɔ, si womaŋlɔ be akpɔ o la, ava mia dzi.
JER.24.1	Esi Babel-fia Nebukaɖnezar ɖe aboyo Yuda-fia Yexonya, Yoyakim vi, kple Yuda-amegãwo, atikpalawo kple gbeɖewo tso Yerusalem yi Babel megbe la. Yehowa na mekpɔ gbotsetse kusi eve, si wotsɔ da ɖe Yehowa ƒe gbedoxɔ nu. 
JER.24.2	Gbotsetse nyui, siwo le abe gbotsetse ŋgɔgbeawo ene la, le kusi ɖeka me, eye gbotsetse gbegblẽwo le kusi evelia me, esiwo gblẽ, ale be womelé ɖuɖu me o. 
JER.24.3	Eye Yehowa gblɔ nam be: Yeremya, nuka kpɔm nèle? Meɖo ŋu be. Gbotsetsewoe; gbotsetse nyuitɔwo nyo ŋutɔ, eye gbegblẽawo gblẽ vevie, ale be ɖuɖu mele wo ŋu o.
JER.24.4	Tete Yehowa ƒe gbe va nam bena: 
JER.24.5	Ale Yehowa, Israel ƒe Mawu la, gblɔ esi: Mekpɔ nyuie ɖe Yuda ƒe aboyome, siwo menya tso teƒe sia ɖo ɖe Kaldea-nyigba dzi la ŋu, abe gbotsetse nyui siawo ene. 
JER.24.6	Matsɔ nye ŋku aɖo wo ŋu hena nyuiwɔwɔ, eye mana woatrɔ agba va anyigba sia dzi, matu wo, eye nyemagbã wo o, mado wo, eye nyemaho wo o. 
JER.24.7	Mana dzi wo, ne woatsɔ adze sim be, nyee nye Yehowa; woanye dukɔ nam, eye manye Mawu na wo, nenye be wotrɔ ɖe ŋunye tso woƒe dzi blibo me.
JER.24.8	Alé Yehowa gblɔ esi: Alesi gbotsetse gbegblẽawo gblẽ, ale be ɖuɖu mele wo ŋu o la, nenema mawo Yuda-fia Zedekiya kple eƒe amegãwo, amesiwo kpɔtɔ ɖe Yerusalem, kple amesiwo susɔ ɖe anyigba la dzi, kpakple amesiwo le Egipte-nyigba dzi lae. 
JER.24.9	Matsɔ wo awɔ bibi kple dzɔgbevɔ̃e na anyigba dzi fiaɖuƒewo katã, woanye alɔmeɖenu, lodonu, ahamasinu kple ɖiŋudonu le teƒe, siwo katã manyã wo aɖo ɖo. 
JER.24.10	Maɖo yi, dɔwuame kple dɔvɔ̃ ɖe wo, vaseɖe esime woatsrɔ̃ avɔ le anyigba, si metsɔ na woawo kple wo fofowo la dzi.
JER.25.1	Esia nye gbe, si va na Yeremya ɖe Yuda-dukɔ blibo la ŋu le Yuda-fia Yoyakim, Yosiya vi ƒe ƒe enelia, si nye Babel-fia Nebukadnezar ƒe ƒe gbãtɔ me, 
JER.25.2	gbe, si nyagblɔɖila Yeremya to na Yuda-dukɔ blibo la kple Yerusalemtɔwo katã; 
JER.25.3	Yehowa ƒe gbe va nam tso Yuda-fia Yosiya, Amon vi ƒe ƒe wuietɔ̃lia dzi vaseɖe egbe, ƒe blave vo etɔ̃ sɔŋ nye esi, eye meƒo nu kpli mi ɖaa atraɖi; ke mieɖo to o. 
JER.25.4	Eye Yehowa ɖo eƒe dɔlawo katã, siwo nye nyagblɔɖilawo ɖe mi, eɖo wo ɖe mi ɖaa atraɖi: ke mieɖo to o, eye mieƒu to anyi, be miase nu o. 
JER.25.5	Egblɔ bena. Amesiame netrɔ tso eƒe mɔ vɔ̃wo dzi kple eƒe nuwɔna vɔ̃ɖiwo me, ne miano anyigba, si Yehowa tsa na mia kple mia fofowo tso mavɔ me yi mavɔ me la dzi. 
JER.25.6	Migadze mawu fufuwo yome, ne miasubɔ wo ahade ta agu na wo o, eye migatsɔ miaƒe asinudɔwɔwɔwo do dziku nam o, ekema nyemawɔ vɔ̃a ɖeke mi o. 
JER.25.7	Yehowa be: Ke miegbe toɖoɖom, ne miatsɔ miaƒe asinudɔwɔwɔwo ado dziku nam hena miaƒe gbegblẽ. 
JER.25.8	Eyata ale Yehowa Zebaot gblɔ esi: Esi miegbe toɖoɖo nye nyawo la, 
JER.25.9	eyata, kpɔ ɖa, makplɔ anyiehe ƒomeawo katã kple nye dɔla Babel-fia Nebukaɖnezar vɛ, eye mana woava ƒo ɖe anyigba sia kple edzinɔlawo kple dukɔ sia katã dzi godoo, matsrɔ̃ wo gbidigbidi, eye matsɔ wo awɔ bibi, alɔmeɖenu kple aƒedoe tegbee; Yehowa ye gblɔe! 
JER.25.10	Eye matsi aseyetsotso ƒe ɖiɖi kple dzidzɔ ƒe ɖiɖi, ŋugbetɔsrɔ̃ ƒe gbe kple ŋugbetɔ ƒe gbe, tetutu ƒe ɖiɖi kple akaɖi ƒe keklẽ nu le wo dome. 
JER.25.11	Anyigba sia azu aƒedo kple gbegbe, eye dukɔ sia asubɔ Babel-fia ƒe blaadre sɔŋ.
JER.25.12	Yehowa be: Ne ƒe blaadre la de vɔ la, ekema mahe to na Babel-fia kple dukɔ ma kpakple Kaldea-nyigba le woƒe vodada ta, eye matsɔe awɔ gbegbee ɖikaa. 
JER.25.13	Eye mana nye nya, siwo katã megblɔ ɖe anyigba ma ŋu la, nava edzi; nya, siwo katã Yeremya gblɔ ɖi ɖe dukɔwo katã ŋu woŋlɔ ɖe agbalẽ sia me la. 
JER.25.14	Elabena woawo hã asubɔ dukɔ geɖewo kple fia gãwo, eye maɖo eteƒe na wo le woƒe nu wona kple woƒe asinudɔwɔwɔwo nu.
JER.25.15	Elabena ale Yehowa, Israel ƒe Mawu la, gblɔ nam enye si: Xɔ dɔmedzoe ƒe weinkplu sia le asinye, eye natsɔe na dukɔ, siwo katã gbɔ maɖo wò ɖo la, woano. 
JER.25.16	Eye ne wonoe la, woanɔ mumũm sagãsagã, eye wòadze aɖaʋa le yi, si maɖo ɖe wo dome la ta. 
JER.25.17	Tete mexɔ kplu la le Yehowa si, eye mekpee na dukɔ, siwo katã gbɔ Yehowa ɖom ɖo; 
JER.25.18	na Yerusalem kple Yuda-duwo, woƒe fiawo kple woƒe amegãwo, ne mawɔ wo woazu aƒedo, bibi, alɔmeɖenu kple ɖiŋudonu, abe alesi wòle egbe sia wo ene; 
JER.25.19	na Egipte-fia Farao kple eƒe dɔlawo, eƒe amegãwo kple eƒe dukɔ blibo la; 
JER.25.20	na dukɔ tsakatsaka blibo la, Uz-nyigba dzi fiawo katã, Filistitɔwo ƒe anyigba dzi fiawo katã, Askalon, Gaza, Ekron kple Asdod ƒe ame mamleawo; 
JER.25.21	na Edom, Moab kple Amon-viwo; 
JER.25.22	na Tiro-fiawo katã, Zidon-fiawo katã kple ƒukpowo dzi fia, siwo le atsiaƒu ƒe go keme; 
JER.25.23	na Dedan, Tema, Buz kple akotsolawo katã; 
JER.25.24	na Arabia-fiawo katã kple dukɔ tsakatsaka, siwo le gbegbe ƒe fiawo katã; 
JER.25.25	na Zimri-fiawo katã, Elam-fiawo katã kple Media-fiawo katã; 
JER.25.26	na anyiehe fiawo katã, esiwo le kpuiƒe kple adzɔge tso wo nɔewo gbɔ, kple xexeme fiaɖuƒe, siwo katã le anyigba dzi; eye Sesax-fia anoe ɖe wo yome.
JER.25.27	Eye nagblɔ na wo bena: Ale Yehowa Zebaot, Israel ƒe Mawu la, gblɔ esi: Mino aha miamu, eye miɖe xe, midze anyi, eye migafɔ o, le yi, si maɖo ɖe mia dome la ta. 
JER.25.28	Eye ne wogbe be, yewomaxɔ kplu la le asiwò o la, ekema gblɔ na wo be: Ale Yehowa Zebaot gblɔ esi: Mianoe kokoko! 
JER.25.29	Elabena keke ɖu, si ŋu woyɔ nye ŋkɔ ɖo ke hã ŋue medze vɔ̃wɔwɔ gɔme ɖo, eye miawo miato le emea? Womagbe tohehe na mi o! Elabena meyɔ yi ɖe anyigbadzitɔwo katã ŋu, Yehowa Zebaot ye gblɔe.
JER.25.30	Eye wò la nagblɔ nya siawo katã ɖi ɖe wo ŋu agblɔ na wo bena: Yehowa le gbe ɖem tso dzi me, eye wòna eƒe gbe ɖi tso eƒe nɔƒe kɔkɔe la me; ele gbe ɖem ɖe eƒe lãnyiƒe ŋu, eye wòtso ayiboopɛɛ abe weinfiãlawo ene ɖe anyigbadzitɔwo katã ŋu. 
JER.25.31	Howɔwɔ de anyigba ƒe mlɔenu; elabena Yehowa le avu wɔm kple dukɔwo, ele ʋɔnu drɔ̃m ŋutilãwo katã, eye wòatsɔ ame vɔ̃ɖiwo ade asi na yi, Yehowa ye gblɔe.
JER.25.32	Ale Yehowa Zebaot gblɔ esi: Kpɔ ɖa, dzɔgbevɔ̃e tso dukɔ gbɔ yi dukɔ gbɔ, eye wode zi ahom gã me le anyigba ƒe mlɔenu. 
JER.25.33	Yehowa ƒe amesiwo wowu le ŋkeke ma me la, woanɔ anyi tso anyigba ƒe mlɔenu ɖaseɖe anyigba ƒe mlɔenu; womafa na wo o, womaƒo wo nu ƒu o, eye womaɖi wo o, eye woazu aɖuɖɔ le agble me. 
JER.25.34	Mifa avi, mi lãkplɔviwo, mido aƒa, eye miƒo togotogoe, mi lãha ƒe bubumewo, elabena miaƒe azã de, ne woawu mi, eye makaka mi ahlẽ, ne mianɔ abe agba xɔasi, si ge dze anyi ene! 
JER.25.35	Sitsoƒe abu ɖe lãkplɔviwo, eye sisi abu ɖe lãha ƒe bubumewo. 
JER.25.36	Lãkplɔviwo ƒe ɣli kple lãha ƒe bubumewo ƒe avi le ɖiɖim; elabena Yehowa gblẽ woƒe lãnyiƒe, 
JER.25.37	eye gbeɖuƒe, si wovona ɖo la nu yi le Yehowa ƒe dɔmedzoe nu. 
JER.25.38	Egblẽ eƒe avegoe ɖi abe dzata ene; elabena woƒe anyigba zu gbegbe le yi gblẽnu kple eƒe dɔmedzoe heliheli nu.
JER.26.1	Le Yuda-fia Yoyakim, Yosiya vi ƒe fiaɖuɖu ƒe gɔmedzedzea me la, gbe sia tso Yehowa gbɔ bena: 
JER.26.2	Ale Yehowa gblɔ esi: Yi ɖatsi tre ɖe Yehowa ƒe aƒe ƒe xɔxɔnu, eye nagblɔ nya, siwo katã meto na wò be, nagblɔ na wo la, na Yuda-du, siwo katã va gbe do ge ɖa le Yehowa ƒe me; megana nyaa ɖeke nato le eme o. 
JER.26.3	Ɖewohĩ woasee, eye amesiame atrɔ tso eƒe mɔ vɔ̃ dzi; ekema vɔ̃, si meɖo be, mawɔ wo le woƒe nuwɔna vɔ̃ɖiwo ta la, avem. 
JER.26.4	Eye nagblɔ na wo bena: Ale Yehowa gblɔ esi: Ne mieɖo tom, be miazɔ ɖe nye se, siwo mede na mi nu o, 
JER.26.5	mieɖo to nye dɔla nyagblɔɖilawo ƒe nya, siwo meɖo ɖe mi ɖaa atraɖi la o, eye miegbe wo sese la, 
JER.26.6	ekema mawɔ aƒe sia abe Silo ene, eye matsɔ du sia awɔ ɖiŋudonu na anyigba dzi dukɔwo katã.
JER.26.7	Eye nunɔlawo kple nyagblɔɖilawo kpakple dukɔ blibo la wosee Yeremya le nya siawo gblɔm le Yehowa ƒe me. 
JER.26.8	Eye esi Yeremya mekpɔ ɖe nu le nya, siwo katã Yehowa de esi, be wòagblɔ na dukɔ blibo la gbɔgblɔ me o la, nunɔlawo kple nyagblɔɖilawo kpakple dukɔ blibo la lée gblɔ bena: Àku kokoko! 
JER.26.9	Nukaŋuti nègblɔ nya ɖi le Yehowa ƒe ŋkɔ me be, aƒe sia ano abe Silo ene, eye du sia agba azu aƒedo? Tete dukɔ blibo la ƒo takpli de Yeremya ŋu le Yehowa ƒe me. 
JER.26.10	Esi Yuda-amegãwo se nya siawo la, wotso fia ƒe me va Yehowa ƒe me, eye wobɔbɔ nɔ Yehowa ƒe agbo yeye la nu. 
JER.26.11	Tete nunɔlawo kple nyagblɔɖilawo gblɔ na amegãwo kple dukɔ blibo la bena: Ŋutsu sia dze ku; elabena egblɔ nya ɖi ɖe du sia ŋu, abe alesi mia ŋutɔwo miesee kple miaƒe to ene. 
JER.26.12	Eye Yeremya gblɔ na amegãwo katã kple dukɔ blibo la bena: Yehowa ye dɔm, be magblɔ nya, siwo katã miese la, ɖe aƒe sia kple du sia ŋu. 
JER.26.13	Azɔ miɖo miaƒe zɔzɔme kple nuwɔnawo ɖo, eye mise Yehowa, mia Mawu ƒe gbe; ekema vɔ̃, si Yehowa gblɔ ɖe mia ŋu la, avee. 
JER.26.14	Ke nye la mele mia si me, miwɔm abe alesi dze, eye wònyo mia ŋu ene. 
JER.26.15	Ke ne miewum la, ekema minyae be, miehe ʋu maɖifɔ va mia ɖokui kple du sia kpakple emenɔlawo dzi; elabena nyateƒe Yehowa dom ɖe mi, be magblɔ nya siawo katã ɖe miaƒe towo me.
JER.26.16	Tete amegãwo kple dukɔ blibo la gblɔ na nunɔlawo kple nyagblɔɖilawo bena: Ŋutsu sia medze ku o, elabena eƒo nu na mí le Yehowa, mía Mawu ƒe ŋkɔ me. 
JER.26.17	Eye ŋutsuwo tsi tre tso anyigba la ƒe ame tsitsiwo dome gblɔ na dukɔ la ƒe takpekpe blibo la bena: 
JER.26.18	Mixa, Morasitɔ la, gblɔ, nya ɖi le Yuda-fia Xizkiya ŋɔli, eye wògblɔ na Yuda-dukɔ blibo lã bena: Ale Yehowa Zebaot gblɔ esi: Woade Zion abe agble ene, Yerusalem azu anyiglãgo, eye gbedoxɔ ƒe togbɛ la azu togbɛ toave. 
JER.26.19	Ɖe Yuda-fia Xizkiya kple Yuda blibo la wuia? Ɖe mevɔ̃ Yehowa boŋ, eye wòƒo koko na Yehowa, ale be vɔ̃, si Yehowa gblɔ ɖe wo ŋu la, vee oa? Eye ɖe miawo míahe vɔ̃ gã sia ava mia ɖokui dzia?
JER.26.20	Eye ŋutsu bubu gblɔ nya ɖi le Yehowa ƒe ŋkɔ me, amesi ŋkɔ nye Uriya, Semaya vi, tso Kiryat-Yearim; egblɔ nya ɖi ɖe du sia kple anyigba sia ŋu wòsɔ kple Yeremya ƒe nyawo. 
JER.26.21	Eye esi fia Yoyakim kple eƒe kalẽtɔwo katã kpakple amegãwo katã se eƒe nyawo la, fia la di be, yeawui. Ke Uriya see, eye wòvɔ̃ hesi yi Egipte. 
JER.26.22	Tete fia Yoyakim da amewo ɖe Egipte. Elnatan, Axbor vi, kple ŋutsu, siwo kpe ɖe eŋu. 
JER.26.23	Wokplɔ Uriya tso Egipte vɛ na fia Yoyakim, eye wòwui kple yi hetsɔ eƒe kukua ƒu gbe ɖe dukɔ hahoo la ƒe yɔdowo dzi. 
JER.26.24	Ke Axikam, Safan vi, kpe ɖe Yeremya ŋu, eye metsɔe de asi na dukɔ la, be wòawu o.
JER.27.1	Le Yuda-fia Zedekiya, Yosiya vi ƒe fiaɖuɖu ƒe gɔmedzedzea me la, Yehowa ƒe gbe sia va na Yeremya bena: 
JER.27.2	Ale Yehowa gblɔ nam enye si: Gbe ka, eye nawɔ kɔkuti atsa ku wò kɔ. 
JER.27.3	Eye natsɔe de dɔla, siwo va Yuda-fia Zedekiya gbɔ le Yerusalem la si aɖo ɖe Edom-fia, Moab-fia, Amon-viwo ƒe fia, Tiro-fia kple Sidon-fia. 
JER.27.4	Eye nade gbe wo si aɖo ɖe woƒe aƒetɔwo bena: Yehowa Zebaot, Israel ƒe Mawu la be: Ale miagblɔ na miaƒe aƒetɔwo enye si: 
JER.27.5	Nyee tso nye ŋusẽ gã kple nye alo, si le dzi la, wo anyigba, amegbetɔwo kple lãwo, siwo le anyigba dzi, eye amesi dze ŋunye la, metsɔnɛ na. 
JER.27.6	Azɔ metsɔ anyigba siawo katã de asi na nye dɔla Babel-fia Nebukadnezar, eye gbemelãwo hãe metsɔ de asi nɛ, ne woasubɔe. 
JER.27.7	Eye dukɔ geɖewo asubɔ eya kple via kpakple eƒe tɔgbuiyɔvi, vaseɖe esime azã nade na eƒe anyigba, eye wòasubɔ dukɔ geɖewo kple fia gãwo. 
JER.27.8	Eye ne dukɔ kple fiaɖuƒea ɖe be, yemasubɔ Babel-fia Nebukadnezar o, eye yemade kɔ Babel-fia ƒe kɔkuti me o la, matsɔ yi, dɔwuame kple dɔvɔ̃ ahe to na dukɔ ma, vaseɖe esime mato eƒe asi dzi atsrɔ̃e keŋkeŋ, Yehowa ye gblɔe. 
JER.27.9	Ke miawo la migaɖo to miaƒe nyagblɔɖilawo, bokɔnɔwo, drɔ̃ekulawo, gbesalawo kple dzotɔwo, amesiwo le gbɔgblɔm na mi be, miasubɔ Babel-fia o la o. 
JER.27.10	Elabena alakpanya gblɔm wole ɖi na mi, be woaɖe mi ɖa le miaƒe anyigba dzi, ne manyã mi, eye miatsrɔ̃. 
JER.27.11	Yehowa be: Ke dukɔ, si tsɔ eƒe kɔ de Babel-fia ƒe kɔkutĩ me, eye wòsubɔe la, mana wòano anyigba dzi aɖe dzi ɖi, ade agble ɖe edzi, eye wòana edzi.
JER.27.12	Meƒo nu kple Yuda-fia Zedekiya ɖe nya siawo nu pɛpɛpɛ gblɔ bena: Mitsɔ miaƒe kɔ de Babel-fia ƒe kɔkuti me, eye misubɔ eya kple eƒe dukɔ, ekema mianɔ agbe. 
JER.27.13	Nukaŋuti mia kple wò dukɔ miebe, yewoaku ɖe yi, dɔwuame kple dɔvɔ̃ si me, abe alesi Yehowa gblɔ ɖe dukɔ, si gbe be, yemasubɔ Babel-fia o la ŋu ene? 
JER.27.14	Eye migaɖo to nyagblɔɖila, siwo le gbɔgblɔm na mi be, migasubɔ Babel-fia o la ƒe nyawo o; elabena alakpanya gblɔm wole ɖi na mi. 
JER.27.15	Yehowa be: Menye nyee do wo o, alakpanya gblɔm wole ɖi le nye ŋkɔ me, ne manyã mi ɖa, eye mia kple nyagblɔɖila, siwo le nya gblɔm ɖi na mi la, miatsrɔ̃. 
JER.27.16	Eye ale megblɔ na nunɔlawo kple dukɔ blibo sia enye si: Yehowa be: Migaɖo to miaƒe nyagblɔɖila, siwo le nya gblɔm ɖi na mi be: Kpɔ ɖa, woahe Yehowa ƒe aƒe me nuwo agbɔe tso Babel kaba la ƒe nya o; elabena alakpanya gblɔm wole ɖi na mi. 
JER.27.17	Migaɖo to wo o, ke boŋ misubɔ Babel-fia, ekema mianɔ agbe. Nukaŋuti du sia nazu aƒedo ɖo? 
JER.27.18	Eye nenye nyagblɔɖilawo wonye, eye Yehowa ƒe gbe le wo si la, ekema woaƒo koko na Yehowa Zebaot, ne womagatsɔ nusiwo susɔ ɖe Yehowa ƒe me, ɖe Yuda-fia ƒe me kple ɖe Yerusalem la, ayi Babel o. 
JER.27.19	Elabena ale Yehowa Zebaot gblɔ ɖe sɔtiawo, gazɔ la, anyinɔawo kple nu bubuawo, siwo susɔ ɖe du sia me la ŋu; 
JER.27.20	nusiwo Babel-fia Nebukadnezar metsɔ dzoe, esime wòɖe aboyo Yuda-fia Yexonya, Yoyakim vi, tso Yerusalem yi Babel hekpe ɖe Yuda kple Yerusalem ƒe bubumewo katã ŋu la o. 
JER.27.21	Elabena ale Yehowa Zebaot, Israel ƒe Mawu la, gblɔ ɖe nusiwo susɔ ɖe Yehowa ƒe me, ɖe Yuda-fia ƒe me kple ɖe Yerusalem la ŋu enye si: 
JER.27.22	Yehowa be: Woatsɔ wo ayi Babel, eye woatsi afima, vaseɖe gbesigbe mava kpɔ wo ɖa, eye makplɔ wo agbɔe va teƒe sia.
JER.28.1	Eye wòva me le ƒe ma me le Yuda-fia Zedekiya ƒe fiaɖuɖu ƒe gɔmedzedzea me le ƒe enelia ƒe dzinu atɔ̃lia me be, nyagblɔɖila Xananya, Asur vi tso Gibeon, gblɔ nam le Yehowa ƒe me le nunɔlawo kple dukɔ blibo la ŋku me bena: 
JER.28.2	Ale Yehowa Zebaot, Israel ƒe Mawu la, gblɔ esi: Maŋe Babel-fia ƒe kɔkuti. 
JER.28.3	Le ƒe eve megbe la matsɔ Yehowa ƒe aƒe me nusiwo katã Babel-fia Nebukadnezar tsɔ tso teƒe sia yi Babel la, agbɔ va teƒe sia. 
JER.28.4	Yehowa be: Makplɔ Yuda-fia Yexonya, Yoyakim vi, kple Yuda ƒe aboyome, siwo katã yi Babel la, agbɔ va teƒe sia; elabena maŋe Babel-fia ƒe kɔkuti. 
JER.28.5	Tete nyagblɔɖila Yeremya ɖo ŋu na nyagblɔɖila Xananya le nunɔlawo kple dukɔ blibo la, amesiwo tsi tre ɖe Yehowa ƒe aƒea me la ŋku me 
JER.28.6	gblɔ bena: Neva me, Yehowa newɔ alea! Yehowa newɔ wò nya, si negblɔ ɖi la dzi, eye woahe Yehowa ƒe aƒe me miawo kple aboyomeawo katã tso Babel agbɔ va teƒe sia. 
JER.28.7	Ɖeko se nya sia, si gblɔ ge mala ɖe wò to me kple ɖe dukɔ blibo la ƒe to me: 
JER.28.8	Nyagblɔɖila, siwo do ŋgɔ na mía kple wò tsã la, wogblɔ aʋawɔwɔ, dzɔgbevɔ̃e kple dɔvɔ̃ ƒe nya ɖi ɖe anyigba geɖewo kple fiaɖuƒe gãwo ŋu. 
JER.28.9	Ne nyagblɔɖila ɖe gblɔ ŋutifafanya ɖi, eye eƒe nya va me la, ekema wòadze sii be, Yehowa ye dɔ nyagblɔɖila sia ɖa vavã. 
JER.28.10	Tete nyagblɔɖila Xananya ɖe kɔkuti la le nyagblɔɖila Yeremya ƒe kɔ, eye wòŋee. 
JER.28.11	Eye Xananya gblɔ le dukɔ blibo la ŋku me bena: Ale Yehowa gblɔ esi: Alea maŋe Babel-fia Nebukadnezar ƒe kɔkuti ɖa le dukɔwo katã ƒe kɔ le ɖe eve megbe. Eye Yeremya lé eƒe mɔ dzo.
JER.28.12	Tete Yehowa ƒe gbe va na Yeremya, le esime nyagblɔɖila Xananya ŋe kɔkuti le nyagblɔɖila Yeremya ƒe ko megbe bena: 
JER.28.13	Yi naɖagblɔ na Xananya bena: Ale Yehowa gblɔ esi: Kɔkuti atitɔ nèŋe, eye nèwɔ gatɔ ɖe eteƒe. 
JER.28.14	Elabena ale Yehowa Zebaot, Israel ƒe Mawu la, gblɔ esi: Gakɔkuti metsɔ de kɔ na dukɔ siawo katã, ne woanye Babel-fia Nebukadnezar te viwo, eye woasubɔe; gbemelãwo hãe metsɔ de asi nɛ. 
JER.28.15	Tete nyagblɔɖila Yeremya gblɔ na nyagblɔɖila Xananya bena: Xananya, see: Menye Yehowa ye do wò o, hafi nèle nanam be, dukɔ sia nanɔ dzi ɖom ɖe alakpaka ŋu. 
JER.28.16	Eyata ale Yehowa gblɔ esi: Kpɔ ɖa, maɖe wò ɖa le anyigba dzi; àku le ƒe sia me, elabena ègblɔ aglãdzenya ɖe Yehowa ŋu. 
JER.28.17	Eye nyagblɔɖila Xananya ku le ƒe ma me le dzinu adrelia me.
JER.29.1	Agbalẽ, si nyagblɔɖila Yeremya ŋlɔ le Yerusalem ɖo ɖe aboyomeawo ƒe ame tsitsi susɔeawo, nunɔlawo, nyagblɔɖilawo kple dukɔ blibo, si Nebukadnezar ɖe aboyoe tso Yerusalem yi Babel la me nya enye si; 
JER.29.2	le aboyoɖeɖe fia Yexonya kple fiasrɔ̃, aƒedzikpɔlawo kple Yuda-amegãwo kpakple Yerusalem-amegãwo, atikpalawo kple gbedewo tso Yerusalem megbe; 
JER.29.3	etsɔe de Eleasa, Safan vi, kple Gemarya, Xilkiya vi, amesiwo Yuda-fia Zedekiya dɔ ɖo ɖe Babel-fia Nebukadnezar gbɔ le Babel la si. 
JER.29.4	Ale Yehowa Zebaot, Israel ƒe Mawu la, gblɔ na aboyomeawo katã, amesiwo mena wokplɔ tso Yerusalem yi Babel la enye si; 
JER.29.5	Mitso aƒe mianɔ eme; mitɔ abɔ, eye miaɖu eme kutsetse. 
JER.29.6	Miɖe srɔ̃, eye midzi ŋutsuviwo kple nyɔnuviwo; miɖe nyɔnu na mia viŋutsuwo, eye miɖe ŋutsu na mia vinyɔnuwo, ne wòadzi ŋutsuviwo kple nyɔnuviwo; midzi ɖe dzi le afima, eye migazu ʋee o. 
JER.29.7	Midi du, si me mena woɖe aboyo mi yi la fe nyuie, eye mido gbe ɖa na Yehowa ɖe eta; elabena ne eme nyo nɛ la, eme anyo na miawo hã. 
JER.29.8	Elabena ale Yehowa Zebaot, Israel ƒe Mawu la, gblɔ esi: Migana miaƒe nyagblɔla, siwo le mia dome, kple miaƒe bokɔnɔwo nable mi o, eye migalé to ɖe miaƒe drɔ̃e, siwo miekuna la ŋu o. 
JER.29.9	Elabena alakpanya gblɔm wole ɖi le nye ŋkɔ me. Menye nyee do wo o, Yehowa ye gblɔe!
JER.29.10	Yehowa be: Ne ƒe blaadre de na Babel vo la, ekema maɖo ŋku mia dzi, eye mawɔ nye ŋugbe nyui, si medo na mi be, magakplɔ mi ava teƒe sia la dzi. 
JER.29.11	Yehowa be: Elabena menya tame, si meɖo ɖe mia ŋu la, ŋutifafa ƒe tamee, eye menye dzɔgbevɔ̃e ƒe tame o, ne mana nuwuwu, si miele mo kpɔm na la mi. 
JER.29.12	Miayɔm, miaɖado gbe ɖa nam, eye maɖo to mi. 
JER.29.13	Miadim, eye miakpɔm, nenye be miebia tanye se tso miaƒe dzi blibo me ko. 
JER.29.14	Eye mana miakpɔm, Yehowa ye gblɔe. Magaɖo mi te, eye maƒo mia nu ƒu tso dukɔwo katã dome kple teƒe, siwo katã menya mi ɖo ɖo, eye makplɔ mi agbo va teƒe, si mena woɖe aboyo mi le, Yehowa ye gblɔe.
JER.29.15	Ke miawo miele gbɔgblɔm be, Yehowa ye ɖo nyagblɔɖilawo na yewo le Babel. 
JER.29.16	Elabena ale Yehowa gblɔ ɖe fia, si bɔbɔ nɔ Dawid ƒe zikpui dzi, kple dukɔ blibo, si le du sia me, mia nɔvi, siwo meyi aboyo me kpli mi o la ŋuti enye si: 
JER.29.17	Ale Yehowa Zebaot gblɔ esi: Kpo ɖa, maɖo yi, dɔwuame kple dɔvɔ̃ ɖe wo, eye mawo wo abe gbotsetse vovo, siwo gblẽ, ɖuɖu mele wo ŋu o la ene. 
JER.29.18	Matso yi, dɔwuame kple dɔvɔ̃ anyã wo ɖe nu; matsɔ wo awɔ ŋɔdzinu na anyigba dzi fiaɖuƒewo katã, eye woazu ɖiŋudonu, bibi, alɔmeɖenu kple vlodonu le dukɔwo katã dome, afisi manyã wo aɖo ɖo.
JER.29.19	Yehowa be: Elabena womeɖo to nye nya, siwo mede nye dɔla nyagblɔɖilawo si ɖo ɖe wo ɖaa atraɖi, eye wogbe toɖoɖo la o, Yehowa ye gblɔe! 
JER.29.20	Ke mi aboyomewo katã, amesiwo mena wokplɔ tso Yerusalem yi Babel la, mise Yehowa ƒe nya! 
JER.29.21	Ale Yehowa Zebaot, Israel ƒe Mawu la, gblɔ ɖe Axab, Kolaya vi, kple Zedekiya, Maaseya vi, amesiwo le alakpanya gblɔm ɖi na mi le nye ŋkɔ me la ŋu enye si: Matsɔ wo ade asi na Babel-fia Nebukadnezar, eye wòawu wo le mia ŋku me. 
JER.29.22	Eye woazu ɖiŋudonu na Yuda ƒe aboyome, siwo katã le Babel la bena: „Yehowa awɔ wò abe Zedekiya kple Axab, amesiwo Babel-fia mè le dzo me la ene;“ 
JER.29.23	elabena wowɔ ŋukpenanu le Israel, be wowɔ ahasi kple wo haviwo srɔ̃wo, eye wogblɔ alakpanya, si nyemede wo si o la, le nye ŋkɔ me. Menyae, eye menye ɖasefo, Yehowa ye gblɔe!
JER.29.24	Eye nagblɔ na Semaya, Nexelamitɔ bena: 
JER.29.25	Ale Yehowa Zebaot, Israel ƒe Mawu la, gblɔ esi: Eŋlɔ agbalẽ le wò ŋkɔ me ɖo ɖe dukɔ blibo, si le Yerusalem kple nunɔla Zefanya, Maaseya vi, kpakple nunɔla wo katã bena: 
JER.29.26	Yehowa tsɔ wò ɖo nunɔla ɖe nunɔla Yoyada teƒe, ne nanye dzikpɔla le Yehowa ƒe aƒe la me ɖe amesiame, si ƒe tagbɔ gblẽ, wòle nya gblɔm ɖi la nu, eye nadee kunyowu kple ga me. 
JER.29.27	Nukaŋuti mèxe ma na Yeremya, Anatotitɔ, amesi le nya gblɔm ɖi na mi la oa? 
JER.29.28	Elabena eɖo agbalẽ ɖe mi le Babel be: „Eteƒe adidi; eyata mitso aƒe mianɔ eme; mitɔ abɔ miaɖu eme kutsetse.“ 
JER.29.29	Eye nunɔla Zefanya xlẽ agbalẽ sia ɖe nyagblɔɖila Yeremya ƒe to me. 
JER.29.30	Tete Yehowa ƒe gbe va na Yeremya bena; 
JER.29.31	Ɖo ame ɖa, ne woagblɔ na aboyomeawo katã bena: Ale Yehowa gblɔ ɖe Semaya, Nexelamitɔ ŋu enye si: Esi Semaya gblɔ nya ɖi na mi, evɔ wònye nyemedɔe o hafi, eye wòna miele dzi ɖom ɖe alakpanya ŋu la, 
JER.29.32	eyata ale Yehowa gblɔ esi: Kpɔ ɖa, mahe to na Semaya, Nexelamitɔ la, kple eƒe ƒome; amea ɖeke makpɔtɔ nɛ, si anɔ dukɔ sia dome o, eye makpɔ nyuie, si mawɔ na nye dukɔ la o, Yehowa ye gblɔe; elabena egblɔ aglãdzenya ɖe Yehowa ŋu.
JER.30.1	Yehowa ƒe gbe, si va na Yeremya, enye si; 
JER.30.2	Ale Yehowa, Israel ƒe Mawu la, gblɔ esi: Ŋlɔ nya, siwo katã megblɔ na wò la, ɖe agbalẽ me. 
JER.30.3	Yehowa be: Elabena kpɔ ɖa, ŋkeke li gbɔna, eye maɖo nye dukɔ Israel kple Yuda te, mana woagbɔ va anyigba, si metsɔ na wo fofowo la dzi, eye woaxɔe wòanye wo tɔ, Yehowa ye gblɔe.
JER.30.4	Nya, siwo Yehowa gblɔ ɖe Israel kple Yuda ŋu la, wonye si: 
JER.30.5	Ale Yehowa gblɔ esi: Míese ŋɔdziɣli, vɔvɔ̃ ɖeɖe sɔŋ, eye ŋutifafaa ɖeke meli o. 
JER.30.6	Mibia se, eye miɖo ŋku anyi be, ɖe ŋutsu dzia vi loo? Nukaŋuti mele ŋutsu sia ŋutsu kpɔm wotsɔ asi ɖo ali abe nyɔnu léku ene, eye woƒe ŋku me wo katã fu tititi? 
JER.30.7	Alele, ŋkeke ma enye ŋkeke gã, eye eteƒe mekɔ o; xaxaɣi li na Yakob, ke woaɖee le eme. 
JER.30.8	Yehowa Zebaot be: Ava me le ŋkeke ma dzi be, maŋe eƒe kɔkuti ɖa le wò kɔ, eye matso wò kawo, eye màgasubɔ ame tutɔwo azɔ o; 
JER.30.9	ke boŋ woasubɔ Yehowa, woƒe Mawu la, kple woƒe fia Dawid, amesi ɖo ge mala na wo.
JER.30.10	Yehowa be: Eyata nye ɖɔla Yakob, megavɔ̃ o, Israel, dzi megaɖe le ƒowò o; elabena maɖe wò tso didiƒe kple wò ƒome tso anyigba, si dzi woɖe aboyoe yi la dzi; Yakob agatrɔ agbɔ, eye wòagbɔ ɖe eme bɔkɔɔ, amea ɖeke mado voɖi nɛ o. 
JER.30.11	Yehowa be: Meli kpli wò, ne maɖe wò; matsrɔ̃ dukɔ, siwo katã dome mekaka wò ɖo la, ke nyematsrɔ̃ wò ya o; nyemagblẽ wò ɖi tomahemahee o, ke boŋ mahe to na wò ɖe ɖoɖo nu.
JER.30.12	Ale Yehowa gblɔ esi: Woƒo wò vevie ŋutɔ, eye abi vɔ̃e le ŋuwò. 
JER.30.13	Wò nya meɖi amea ɖeke o, hayahaya mele wò abiawo ŋu o, eye atikea ɖeke meli na wò o. 
JER.30.14	Wò ahiãviwo katã ŋlɔ wò be, eye womebia ta wò se o; elabena metsɔ tohehe, si teƒe mekɔ o la, ƒo wòe abe futɔ ƒe ameƒoƒo ene le wò vodada gbogboawo kple wò nuvɔ̃ geɖeawo ta. 
JER.30.15	Nukaŋuti nèle ɣli dom le wò ƒoƒo ta be, wò vevesese teƒe mekɔ o? Le wò vodada gbogboawo kple wò nuvɔ̃ geɖeawo tae mewɔ nusia wò ɖo. 
JER.30.16	Eyata woaɖu amesiwo katã ɖu wò, eye wò ketɔwo katã ayi aboyo me; woaha amesiwo ha wò, eye woada adzo amesiwo katã da adzo wò. 
JER.30.17	Yehowa be: Mahaya wò, eye mayɔ dɔ wò ahiãwo; elabena wole yɔwòm be „amenyãdegbea“, Zion, „si ta womebiana sena o.“
JER.30.18	Ale Yehowa gblɔ esi: Kpɔ ɖa, maɖo Yakob ƒe agbadɔ te, eye makpɔ nublanui na eƒe nɔƒewo, woagatso du la ɖe eƒe togbɛ dzi, eye fiasã anɔ eteƒe xoxoa. 
JER.30.19	Kafukafuha kple dzidzɔkpɔlawo ƒe gbe aɖi le wo dome; mana woadzi ɖe dzi, eye womazu ʋee o, made bubu wo ŋu, eye womaɖi gbɔ o. 
JER.30.20	Viawo anɔ abe tsã ene, eƒe amehawo ali ke le ŋkunye me, eye mahe to na amesiwo katã te wo ɖe anyi la. 
JER.30.21	Woƒe amegã ado tso wo dome, eye wo dziɖula ado tso wo titina; mana woate va agogom, elabena amekae ado dzi, be yeate ɖe ŋunye ma? Yehowa ye gblɔe. 
JER.30.22	Mianya dukɔ nam, eye ma nye Mawu na mi.
JER.30.23	Kpɔ ɖa, Yehowa ƒe ahom le tutum le dɔmedzoe me, eye ya ʋuduʋudu le ƒoƒom ɖe ame vɔ̃ɖiwo ƒe ta dzi. 
JER.30.24	Yehowa ƒe dɔmedzoe nu mafa o, vaseɖe esime woawo eƒe dzimesusuwo dzi ade goe hafi; miava dze sii le ŋkeke mlɔeawo me xoxo.
JER.31.1	Yehowa be: Le ɣemaɣi la manye Mawu na Israel ƒe ƒomeawo katã, eye woawo anye dukɔ nam. 
JER.31.2	Ale Yehowa gblɔ esi: Dukɔ, si susɔ tso yi nu la, kpɔ amenuveve le gbea dzi. Tso nakplɔ Israel ayi gbɔɖemeƒee! 
JER.31.3	Yehowa ɖe eɖokui fiãm le didiƒe. Metsɔ lɔlɔ̃ mava lɔ̃ wò, eyata meɖo amenuveve ɖi na wò didie alea. 
JER.31.4	Ɖetugbi Israel, magatso wò, eye natsi tsotso; àgakpla wò asiʋuiwo, eye aɖo dzidzɔkpɔlawo ƒe to me; 
JER.31.5	woagade weingble ɖe Samaria-towo dzi; amesi wo de wo la, woaɖu wo me kutsetse. 
JER.31.6	Elabena ŋkeke li gbɔna, eye dzɔlawo ado ɣli le Efrayim-towo dzi bena: Mitso, ne míayi Yehowa, mía Mawu la gbɔ le Zion.
JER.31.7	Elabena ale Yehowa gblɔ esi: Mido dzidzɔɣli ɖe Yakob ŋu, eye mitso aseye ɖe dukɔwo ƒe ta ŋu! Mina kafukafuha naɖi, eye migblɔ be: Yehowa, xɔ na wò dukɔ, na Israel mamlea! 
JER.31.8	Kpɔ ɖa, makplɔ wo tso anyiehe-nyigba dzi, eye maƒo wo nu ƒu tso anyigba ƒe dzogoewo dzi, ŋkunɔwo, xɔdrɔ̃wo, funɔwo kple vinɔwo siaa anɔ wo dome, woanɔ ha gãwo me agbɔ va afisia. 
JER.31.9	Woanɔ avi dzi ava, eye woanɔ koko ƒom makplɔ wo vɛ; makplɔ wo alo ma dzɔdzɔe, si dzi womakli nu le o la dzi ayi toʋuwo toe; elabena fofo menye na Israel, eye Efrayim la, vinye ŋgɔgbea ye. 
JER.31.10	Mi dukɔwo, mise Yehowa ƒe nya, mitoe le ƒukpowo dzi le didiƒe gblɔ bena: Eya, amesi kaka Israel hlẽ la, agaƒo enu ƒu, eye wòanyii, abe alesi lãkplɔvi nyia lãhae ene. 
JER.31.11	Elabena Yehowa xa Yakob ƒle, eye wòɖee tso ŋusẽtɔ si me. 
JER.31.12	Woava atso aseye le Zion ƒe togbɛ dzi, eye woanye zi ɖe Yehowa ƒe nu nyuiwo dzi, ɖe lu, wein kple ami, alẽviwo kple nyiwo dzi, woƒe luʋɔ anɔ abe abɔ, si wode tsii ene, eye nu magati kɔ na wo azɔ o. 
JER.31.13	Emegbe la ɖetugbiwo, ɖekakpuiwo kple ame tsitsiwo siaa aɖu ɣe akpɔ dzidzɔ; matrɔ woƒe nuxaxa wòazu dzidzɔ, mafa akɔ na wo, eye mado dzidzɔ na wo le woƒe konyifafa megbe; 
JER.31.14	matsɔ ami aɖi ƒo na nunɔlawo, eye maɖi ƒo na nye dukɔ la kple nye nu nyuiwo, Yehowa ye gblɔe.
JER.31.15	Ale Yehowa gblɔ esi: Wose konyifagbe le Rama kple avifafa vevie, Raxel le fafam na viawo, eye wogbe be, womegafa akɔ na ye le ye viwo ŋuti o, le esi womegali o la ta. 
JER.31.16	Ale Yehowa gblɔ esi: Tsri avifafa na wò gbe kple aɖatsi na wò ŋkuwo; elabena fetu li na wò dɔwɔwɔ, eye woagatrɔ agbɔ tso futɔwo ƒe anyigba dzi, Yehowa ye gblɔe. 
JER.31.17	Yehowa be: Mɔkpɔkpɔ le wò ŋkeke, siwo gbɔna la ŋu, eye ɖeviawo agatrɔ va woƒe anyigba dzi, 
JER.31.18	Mese Efrayim le nu xam xoxo be: „Ehe to nam, eye mena nèhe to nam abe nyivi, si womemlã o la ene; gakplɔm gbɔe, ekema matrɔ la me; elabena wòe nye Yehowa, nye Mawu. 
JER.31.19	Elabena esi metrɔ ta me la, evem, eye esi medze si nu la, meƒo aklito; ŋu kpem, eye nye mo tsi dã, elabena nye ɖevime ŋukpe le ŋunye.“ 
JER.31.20	Efrayim la, vi vevi kple vi malɔ̃nugbɔa wònye nama? Elabena ne menya ƒo nu le eŋu ko la, nye ŋku nɔa eyama dzi ɖaa; eyata nye dɔme le tɔtrɔm ɖe eŋu, makpɔ nublanui nɛ kokoko, Yehowa ye gblɔe. 
JER.31.21	Ɖo ŋkuɖodzikpewo, tu dzesidonuwo, tsɔ wò tame ɖo mɔ, si nèto la ŋu. Trɔ gbɔ, ɖetugbi Israel, trɔ gbɔ, va wò du siawo me! 
JER.31.22	Ɣekaɣi nanɔ tsa glãla tsam ase ɖo, wò nyɔnu dzego? Elabena Yehowa le nu yeye wɔ ge le anyigba dzi: Nyɔnu aɖe to ɖe ŋutsu.
JER.31.23	Ale Yehowa Zebaot, Israel ƒe Mawu la, gblɔ esi: Ne megaɖo wò te la, ekema woagblɔ nya sia le Yuda-nyigba dzi kple eƒe duwo me bena: Yehowa ayra wò, wò dzɔdzɔenyenye nɔƒe, wò to kɔkɔe! 
JER.31.24	Eye Yuda kple eƒe duwo katã anɔ edzi hekpe ɖe agbledelawo kpakple amesiwo hona kple lãhawo la ŋu. 
JER.31.25	Elabena mafa dzi na luʋɔ, siwo ŋu nu te, eye maɖi ƒo na luʋɔ, siwo nu ti kɔ na. 
JER.31.26	Esia ta menvɔ ɖo, eye mekpɔ be, nye alɔ̃ la vivi nam. 
JER.31.27	Yehowa be: Kpɔ ɖa, ŋkeke li gbɔna, eye maƒã amegbetɔwo kple lãwo ƒe nuku ɖe Israel ƒe aƒe kple Yuda ƒe aƒe lã me. 
JER.31.28	Eye alesi menɔ ŋute ɖe wo ŋu, be mala wo, maho wo, magbã wo, magblẽ wo, eye matsrɔ̃ wo la, nenema manɔ ŋudzɔ ɖe wo ŋu, be matso wo, eye made woƒe agunu to, Yehowa ye gblɔe. 
JER.31.29	Le ŋkeke mawo me la womagagblɔ azɔ be: „Fofowo ɖu weintsetse hɔhlɔ̃e, eye aɖu nyɔ viwo“ o; 
JER.31.30	ke boŋ amesiame aku ɖe eya ŋutɔ ƒe vodada ta, eye amesi ɖu weintsetse hɔhlɔ̃e la, eyae aɖu anyɔ.
JER.31.31	Yehowa be: Kpɔ ɖa, ŋkeke li gbɔna, eye mabia nu yeye kple Israel ƒe aƒe kpakple Yuda ƒe aƒe. 
JER.31.32	Manɔ abe nusi mebia kple wo fofowo le gbesigbe melé woƒe alɔnu, be makplɔ wo tso Egipte-nyigba dzi, nubabla, si wotu, eye nye hã megbe wo la ene o, Yehowa ye gblɔe; 
JER.31.33	ke boŋ nusi mele babla ge kple Israel ƒe aƒe la le ŋkeke siawo megbe la, enye esi: Matsɔ nye se la ade woƒe dɔ me, eye maŋlɔe ɖe woƒe dzi ŋu, manye Mawu na wo, eye woawo nanye nye dukɔ, Yehowa ye gblɔe. 
JER.31.34	Amea ɖeke magafia nu xɔlɔ̃via kple nɔvia agblɔ be: „Dze si Yehowa“ o, elabena wo katã wòadze sim tso ɖeviwo dzi vaseɖe tsitsiawo dzi, Yehowa ye gblɔe; elabena matsɔ woƒe vodadawo ake wo, eye nyemagaɖo ŋu woƒe nuvɔ̃wo azɔ o. 
JER.31.35	Ale Yehowa gblɔ esi; eya amesi wɔ ɣe, ne wòaklẽ le ŋkeke me, eye wòɖo na ɣleti kple ɣletiviwo be, woaklẽ le zã me, eya amesi de adã ta me na atsiaƒu, be eƒe tsotsoewo nadze agbo la, eŋkɔ enye Yehowa Zebaot: 
JER.31.36	Ne ɖoɖo siawo te ɖa le ŋkunye me la, ekema Israel-ƒome la hã nu atsi, maganye dukɔ le ŋkunye me akpɔ gbeɖe o. Yehowa ye gblɔe. 
JER.31.37	Yehowa be: Ne woate ŋu adzidze dziƒowo le dzi me, eye woate ŋu adzro anyigba ƒe agunu me akpɔ le anyi me la, ekema nye hã matsɔ Israel ƒe ƒome blibo la aƒu gbe le nusiwo katã wowɔ la ta, Yehowa ye gblɔe, 
JER.31.38	Yehowa be: Kpɔ ɖa, ŋkeke li gbɔna, eye woatso du la na Yehowa tso Xananeel ƒe xɔ tsrala gbɔ vaseɖe dzogoe gbo la nu. 
JER.31.39	Eye dzidzeka agato Gareb ƒe togbɛ dzi tẽ ahanyẽ kpo aɖo ta Goa. 
JER.31.40	Eye ame kuku balime, dzowɔ balime blibo la kpakple agblewo katã ɖake ɖe Kidron-tɔʋu la nu vaseɖe sɔgbo la ƒe dzogoe dzi anɔ kɔkɔe na Yehowa; womagagblẽe azɔ o, eye womagagbãe aƒu anyi akpɔ gbeɖe o.
JER.32.1	Yehowa ƒe gbe, si va na Yeremya le Yuda-fia Zedekiya ƒe ƒe ewolia, si nye Nebukadnezar ƒe ƒe wuienyilia me la, enye si: 
JER.32.2	Ɣemaɣi Babel-fia ƒe aʋakɔ ɖe to ɖe Yerusalem, eye wode nyagblɔɖila Yeremya gaxɔ ɖe dzɔlawo ƒe xɔxɔnu, si le Yuda-fia ƒe me. 
JER.32.3	Elabena Yuda-fia Zedekiya ye dee gaxɔ me gblɔ bena: Nukaŋuti nègblɔ nya ɖi be: „Ale Yehowa gblɔ esi: Kpɔ ɖa, matsɔ du sia ade asi na Babel-fia, eye wòaxɔe; 
JER.32.4	Yuda-fia Zedekiya mage le Kaldeatɔwo si me o, ke boŋ woatsɔe ade asi na Babel-fia kokoko, eye wo kpakplii woaƒo nu kple wo nɔewo, eye woakpɔ wo nɔewo ŋku me; 
JER.32.5	akplɔ Zedekiya ayi Babel, eye wòatsi afima, vaseɖe esime maɖo ŋku edzi, Yehowa ye gblɔe; ne miewɔ aʋa kple Kaldeatɔwo la, madze edzi na mi o.“
JER.32.6	Eye Yeremya gblɔ be: Yehowa ƒe gbe va gbɔnye bena: 
JER.32.7	Kpɔ ɖa, tɔwòɖia Salum vi Xanameel le gbɔwò va ge agblɔ na wò bena: Xɔ nye agble, si le Anatot la ƒle, elabena wò nya wònye, be naxɔe aƒle. 
JER.32.8	Tete tɔnyeɖia vi Xanameel va gbɔnye le dzɔlawo ƒe xɔxɔnu, abe alesi Yehowa gblɔ ene, eye wògblɔ nam bena: Xɔ nye agble, si le Anatot le Benyamin-nyigba dzi la ƒle, elabena tɔwòe nye domenyinyi la, eye exɔxɔ la, wò nya wònye; xɔe ƒle. Eye medze sii bena, Yehowa ƒe nya wònye. 
JER.32.9	Ale meƒle agble, si le Anatot la le tɔnyeɖia vi Xanameel si, eye meda klosalo sekel wuiadre nɛ. 
JER.32.10	Meŋlɔe ɖe agbalẽ me, eye metre enu, meɖe ɖasefowo, eye meda ga la le nudanu me. 
JER.32.11	Eye metsɔ asinyigbalẽ, si nu wotre, kple esi le ʋuʋu, seawo kple ɖoɖoawo 
JER.32.12	de asi na Maxseya vi Neriya ƒe vi Barux le nye tɔɖia-yɔvi Xanameel kple ɖasefoawo, amesiwo ŋlɔ ŋkɔ ɖe asinyigbalẽa te la ŋku me kpakple le Yudatɔ, siwo katã le dzɔlawo ƒe xɔxɔnua la ŋku me, 
JER.32.13	eye mede se na Barux le wo ŋku me bena; 
JER.32.14	Ale Yehowa Zebaot, Israel ƒe Mawu la, gblɔ esi: Tsɔ agbalẽ siawo, asinyigbalẽ, si nu wotre kple esi le ʋuʋu la siaa de ze me, ne woanɔ anyi eteƒe nadidi. 
JER.32.15	Elabena ale Yehowa Zebaot, Israel ƒe Mawu la, gblɔ esi: Woagaƒle xɔwo, agblewo kple weingblewo le anyigbã sia dzi.
JER.32.16	Eye esi metsɔ asinyigbalẽ la na Barux, Neriya vi la megbe la, medo gbe ɖa na Yehowa gblɔ bena: 
JER.32.17	Oo, Aƒetɔ Yehowa, ètsɔ wò ŋusẽ gã kple wò alɔ, si le dzi la, wo dziƒo kple anyigba, naneke mekpe na wò akpa o, 
JER.32.18	wò amesi ve ame akpe nanewo nu, eye neɖo fofowo ƒe yodadawo teƒe ɖe akɔ me na wo viwo le wo megbe, wò Mawu gã ŋusẽtɔ, si ŋkɔ nye Yehowa Zebaot; 
JER.32.19	amesi ƒe aɖaŋudede kpe, eye eƒe nuwɔwɔ sɔ gbɔ, wò amesi ƒe ŋkuwo le te ɖe amegbetɔviwo ƒe mɔwo katã ŋu, ne nawɔ na amesiame le eƒe mɔwo kple eƒe nuwɔnawo ƒe kutsetse nu; 
JER.32.20	wò amesi wɔ dzesiwo kple nukunuwo le Egipte-nyigba dzi ɖe Israel kple amegbetɔwo siaa nu vaseɖe egbe, eye nède ŋkɔ ɖokuiwò ŋu, abe alesi wòle egbe siawo ene, 
JER.32.21	etso dzesiwo kple nukunuwo, asi sesẽ kple alɔ, si le dzi, kpakple ŋɔdzi gã kplɔ wò dukɔ tso Egipte-nyigba dzi, 
JER.32.22	eye nètsɔ anyigba sia na wo, si ŋu nèka atam ɖo na wo fofowo be, yeatsɔ anyigba, si dzi notsi kple anyitsi ba ɖo la, na wo. 
JER.32.23	Eye wova hexɔe wònye wo tɔ, ke wogbe toɖoɖo wò gbe, womezɔ ɖe wò seawo nu o, eye womewɔ nusiwo katã ŋu nèɖe se le na wo la o; eyata nèna dzɔgbevɔ̃e siawo katã va wo dzi ɖo. 
JER.32.24	Kpɔ ɖa, kpoƒuƒu va keke dua ŋu ke, ne woaxɔe, eye woatsɔ du la ade asi na Kaldeatɔ, siwo le aʋa wum kplii, le yi, dɔwuame kple dɔvɔ̃ ta; nya, si nègblɔ la, va me, eye nèle ekpɔm tso, 
JER.32.25	hafi wò, Aƒetɔ Yehowa, nègagblɔ nam be: Tsɔ klosalo naƒle agblee, eye naɖo ɖasefowo eŋu, evɔ wònye wole du la tsɔ ge ade asi na Keldeatɔwo hafi!
JER.32.26	Tete Yehowa fe gbe va na Yeremya bena: 
JER.32.27	Kpɔ ɖa, nyee nye Yehowa, ŋutilãwo katã ƒe Mawu; ɖe mado kpo nanea? 
JER.32.28	Eyata ale Yehowa gblɔ esi: Kpɔ ɖa, matsɔ du sia ade asi na Kaldeatɔwo kple Babel-fia Nebukadnezar, ne wòaxɔe. 
JER.32.29	Eye Kaldeatɔ, siwo le aʋa wɔm kple du sia la, age ɖe eme, woatɔ dzo du sia, eye eya kple xɔ, siwo ta me wodo dzudzɔ na Baal, eye woƒo tsi ɖe anyi na mawu tutɔwo le, ne woatsɔ ado dzikui nam la, afiã. 
JER.32.30	Elabena Israel-viwo kple Yuda-viwo le nu vɔ̃ɖi ɖeɖe sɔŋ wɔwɔ dzi le ŋkunye me tso woƒe ɖevime ke, elabena Israel-viwo tso woƒe asinudɔwɔwɔwo do dziku nam, Yehowa ye gblɔe. 
JER.32.31	Elabena du sia do dɔmedzoe kple dziku nam tso gbesigbe wotsoe vaseɖe egbe, ale be mele eɖe ge ɖa le ŋkunye me kokoko, 
JER.32.32	le Israel-viwo kple Yuda-viwo, woƒe fiawo kple woƒe amegãwo, woƒe nunɔlawo kple woƒe nyagblɔɖilawo, Yuda-ŋutsuwo kple Yerusalemtɔwo ƒe nu vɔ̃ɖi, siwo katã wowɔ, ne woatsɔ ado dzikui nam la ta. 
JER.32.33	Wotrɔ ʋume dem, eye menye ŋku me o, womeɖo to o, eye wodo toku ameɖeɖe, evɔ wònye wòfiã nu wo ɖaa atraɖi hafi. 
JER.32.34	Wotsɔ woƒe ŋunyɔnuwo ɖo aƒe, si ŋu woyɔ nye ŋkɔ ɖo la me, ne woagblẽ kɔ ɖo nɛ. 
JER.32.35	Wowɔ nuxeƒewo na Baal ɖe Ben-Hinom-bali la me, ne wòakɔ woƒe ŋutsuviwo kple woƒe nyɔnuviwo ŋu na Molox, nusi nyemeɖo na wo alo wòayi nye ta me va ge, be woawo ŋunyɔnu sia ahatsɔ ble Yuda ade nuvɔ̃ me o.
JER.32.36	Eyata ale Yehowa, Israel ƒe Mawu la, gblɔ ɖe ɖu, si ŋu miawo miele gbɔgblɔm le be, woatsɔe ade asi na Babel-fia to yi dɔwuame kple dɔvɔ̃ dzi la ŋuti enye si: 
JER.32.37	Kpɔ ɖa, maƒo wo nu ƒu atso anyigbawo katã dzi, afisi menyã wo ɖo ɖo le nye dɔmedzoe kple nye dziku kpakple nye nyanyrã gã me, magakplɔ wo ava teƒe sia, eye woanɔ anyi bɔkɔɔ, 
JER.32.38	woanye dukɔ nam, eye manye Mawu na wo. 
JER.32.39	Mana dzi ɖeka kple mɔ ɖeka wo, ne woavɔ̃m ɣeawo katã ɣi hena woawo ŋutɔ kple wo megbeviwo ƒe nyuie. 
JER.32.40	Mabla nu mavɔ kpli wo, ale be nyemadzudzɔ nyuiwɔwɔ na wo o. Made ŋunye vɔvɔ̃ woƒe dzi me, be womagate ɖa le ŋunye o. 
JER.32.41	Makpɔ dzidzɔ le nyuiwɔwɔ na wo ŋu, eye made woƒe agunu to ɖe anyigba sia dzi le nyateƒe me tso nye dzi blibo kple nye luʋɔ blibo me. 
JER.32.42	Elabena ale Yehowa gblɔ esi: Alesi mehe dzɔgbevɔ̃e gã siawo katã va dukɔ sia dzii la, nenema ke mahe nyui, siwo katã ŋu meƒo nu le la, ava wo dzii. 
JER.32.43	Eye woagaƒle agble le anyigba sia, si ŋu miawo miele gbɔgblɔm le be, ezu gbegbe, elabena amegbetɔ kple lãwo megali o, eye wotsɔe de asi na Kaldeatɔwo la dzi. 
JER.32.44	Woagatsɔ ga aƒle agblewoe le Benyamin-nyigba dzi kple Yerusalem-nutowo me le Yuda-duwo kple to dzi duwo me, le bali me duwo kple dzieheduwo me, woade wo agbalẽ me, eye woatre enu ahaɖo ɖasefowo wo ŋu; elabena magaɖo wo te, Yehowa ye gblɔe.
JER.33.1	Eye Yehowa ƒe gbe va na Yeremya zi evelia, esime wòle gaxɔ me le dzɔlawo ƒe xɔxɔnu bena: 
JER.33.2	Ale Yehowa, amesi wɔa nu, Yehowa, amesi ɖoa tame, eye wòwɔnɛ ɖea goe, eya amesi ŋkɔ nye Yehowa la, gblɔ esi: 
JER.33.3	Yɔm, ekema matɔ na wò, eye maɖe nu gã kako, siwo mènya o la, afia wò. 
JER.33.4	Elabena ale Yehowa, Israel ƒe Mawu la, gblɔ ɖe du siawo me xɔwo kple Yuda-fiawo ƒe xɔwo, siwo wogbã ƒu anyi le kpoƒuƒuawo kple yi ta la ŋuti enye si: 
JER.33.5	Elabena wova, be woawɔ aʋa kple Kaldeatɔwo, ne woatsɔ amegbetɔ, siwo mewu le nye dɔmedzoe kple nye dziku me la ƒe kukuawo ayɔ wo me fũ, le esi meɣla nye ŋku me ɖe du sia le woƒe nu vɔ̃ɖi wɔwɔwo katã ta la ŋuti: 
JER.33.6	Kpɔ ɖa, mayɔ dɔ wo, eye mahaya wo, eye mana ŋutifafa kple nyateƒe wo fũ, 
JER.33.7	mana Yuda kple Israel ƒe aboyomewo nagatrɔ agbɔ, eye maɖo wo te abe tsã ene, 
JER.33.8	eye maklɔ wo ŋu tso woƒe vodada, siwo katã wotsɔ wɔ nuvɔ̃ ɖe ŋunye la me, eye matsɔ woƒe vodada, siwo katã wotsɔ wɔ nuvɔ̃ ɖe ŋunye, eye wodze aglã ɖe ŋunye la, ake wo. 
JER.33.9	Eye woanye dzidzɔ ŋkɔ kafukafu kple adegbeƒoƒo nam le anyigba dzi dukɔwo katã dome, amesiwo ne wose nu nyui, siwo katã mawɔ na wo ŋkɔ la, ŋɔdzi alẽ wo, eye woadzo nyanyanya le nu nyui kple ŋutifafa, siwo katã mena wo la ŋuti.
JER.33.10	Ale Yehowa gblɔ esi: Teƒe sia, si ŋu miele gbɔgblɔm le be, ezu aƒedo, amegbetɔwo kple lãwo megali o, Yuda-duwo kple Yerusalem-kpɔdomeewo tsi ƒuƒlu, eye amegbetɔwo kple lãwo megali o la, 
JER.33.11	afima wòase aseyetsogbe kple dzidzɔgbe, ŋugbetɔsrɔ̃ ƒe gbe kple ŋugbetɔ ƒe gbe, amesiwo le gbɔgblɔm be: Mikafu Yehowa Zebaot, elabena Yehowa ƒe dome nyo, eye eƒe amenuveve li tegbee“ la ƒe gbe le; elabena magaɖo anyigba la te abe tsã ene, Yehowa ye gblɔe. 
JER.33.12	Ale Yehowa Zebaot gblɔ esi: Teƒe sia kple eƒe duwo katã, siwo zu aƒedo, eye amegbetɔwo kple lãwo vɔ li la, aganye lãnyiƒe na lãkplɔviwo, eye lãhawo atsyɔ ake ɖi; 
JER.33.13	eye alẽwo agato wo xlẽla ƒe asi te ayi le to dzi duwo, bali me duwo kple dzieheduwo me le Benyamin-nyigba dzi kple Yerusalem-nutowo kple Yuda-duwo me, Yehowa ye gblɔe.
JER.33.14	Yehowa be: Kpɔ ɖa, ŋkeke li gbɔna, eye mawo nya nyui, si megblɔ ɖe Israel ƒe aƒe kple Yuda ƒe aƒe ŋu la dzi. 
JER.33.15	Le ŋkeke mawo me le ɣemaɣi la mana atidzedze dzɔdzɔe nadze na Dawid, eye woawo nu dzɔdzɔe, si le eteƒe le anyigba dzi. 
JER.33.16	Le ŋkeke mawo me la woaɖe Yuda, eye Yerusalem anɔ anyi bɔkɔɔ, eye ŋkɔ, si woayɔ nɛ la, anye „Yehowa míaƒe dzɔdzɔenyenye.“ 
JER.33.17	Ale Yehowa gblɔ esi: Dawid ƒe amesi abɔbɔ nɔ Israel ƒe fiazikpui dzi la, mave gbeɖe o; 
JER.33.18	eye amesi asa numevɔ, atɔ dzo nuɖuvɔ, eye wòasa akpedavɔ le ŋkunye me ɣesiaɣi la, mave le nunɔla, siwo nye Lewi-viwo dome gbeɖe o.
JER.33.19	Eye Yehowa ƒe gbe va na Yeremya bena: 
JER.33.20	Ale Yehowa gblɔ esi: Ne miate ŋu atu nye nusi mebia kple ŋkeke kple zã, ale be ŋkeke kple zã maganɔ anyi le wo ŋɔli o la, 
JER.33.21	ekema nye nusi mebia kple nye dɔla Dawid la atu, ale be via ɖeke mana esi, si anye fia ɖe eƒe fiazikpui dzi o; nenema ke nye nusi mebia kple nunɔla, siwo nye Lewi-viwo, amesiwo le subɔyem la, hã atui. 
JER.33.22	Alesi dziƒo ŋu nuwo mele xexlẽ me o, eye ƒutake mele dzidze me o la, nenema ke madzi nye dɔla Dawid kple nye subɔla Lewi-viwo ƒe ƒome ɖe dzii.
JER.33.23	Eye Yehowa ƒe gbe va na Yeremya bena: 
JER.33.24	Mèdze si nya, si gblɔm dukɔ sia le bena: „Yehowa gbe ƒome eve, si wòda“ la oa? Ale wole alɔme ɖem le nye dukɔ ŋu, eye megaɖi dukɔ le wo ŋku me o. 
JER.33.25	Ale Yehowa gblɔ esi: Ɖe nye nusi mebia kple ŋkeke kple zã meli ke, eye meɖo dziƒo kple anyigba ƒe ɖoɖowo o la, 
JER.33.26	anye ne magbe Yakob kple nye dɔla Dawid ƒe ƒome, ale be nyemaɖe dziɖula tso eƒe ƒome aɖo Abraham, Isak kple Yakob ƒe ƒome la nu o. Elabena megale wo ɖo ge te, eye makpɔ nublanui na wo.
JER.34.1	Yehowa ƒe gbe, si va na Yeremya, esime Babel-fia Nebukadnezar kple eƒe aʋakɔ blibo la, anyigba dzi fiaɖuƒe, siwo katã nye eteviwo, kple dukɔwo katã lé aʋa wɔm kple Yerusalem kpakple eƒe duwo katã la, enye si: 
JER.34.2	Ale Yehowa, Israel ƒe Mawu la, gblɔ esi: Yi ɖagblɔ na Yuda-fia Zedekiya bena: Yehowa be: Kpɔ da, matsɔ du sia ade asi na Babel-fia, ne wòatɔ dzoe. 
JER.34.3	Màge le esi me o, ke boŋ woalé wò atsɔ ade asi nɛ kokoko, wò ŋkuwo akpa Babel-fia ƒe ŋkuwo, miaƒo nu kple mia nɔewo, eye ayi Babel. 
JER.34.4	Ke Yuda-fia Zedekiya se Yehowa ƒe nya. Ale Yehowa gblɔ ɖe ŋuwò enye si: Yi mawu wò o; 
JER.34.5	ke boŋ àku le ŋutifafa me, eye woaɖo dzo na wò abe fofowò, fia xoxoawo, amesiwo do ŋgɔ na wò la ƒe ame kuku dzo ene, eye wòafa na wò be „ao, aƒetɔ“; nyee gblɔ nya sia, Yehowa ye gblɔe. 
JER.34.6	Eye nyagblɔɖila Yeremya gblɔ nya siawo katã na Yuda-fia Zedekiya le Yerusalem, 
JER.34.7	esime Babel-fia ƒe aʋakɔ le aʋa wɔm kple Yerusalem kple Yuda-du, siwo katã kpɔtɔ ɖi, siwo nye Laxis kple Aseka; elabena woawo nye du sesẽwo kpɔtɔ le Yuda-duwo dome.
JER.34.8	Eye Yehowa ƒe gbe va na Yeremya, esime fia Zedekiya bia nu kple dukɔ, si le Yerusalem la, be wòaɖe gbe ƒã ablɔɖe na wo megbe, 
JER.34.9	ne amesiame naɖe asi le kluvi kple kosivi, siwo nye Hebritɔwo la ŋu, be amea ɖeke magana nɔvia Yudatɔ nawɔ kluvidɔ nɛ o. 
JER.34.10	Amegãwo katã kple dukɔ blibo la ɖo to, eye woɖo nubabla me be, yewo dome amesiame naɖe asi le eƒe kluvi kple kosivi ŋu, ne womagawɔ kluvidɔ na yewo azɔ o; eye woɖo to heɖe asi le wo ŋu. 
JER.34.11	Ke emegbe la wogakplɔ kluviawo kple kosiviawo, siwo ŋu woɖe asi le la vɛ, eye wozi wo dzi be, woanye kluviwo kple kosiviwo. 
JER.34.12	Tete Yehowa ƒe gbe va na Yeremya bena: 
JER.34.13	Ale Yehowa, Israel ƒe Mawu la, gblɔ esi: Mebia nu kple mia fofowo le gbesigbe mekplɔ wo tso Egipte-nyigba dzi tso kluvinyenye ƒe me la gblɔ bena: 
JER.34.14	Le ƒe adre megbe la mia dome amesiame naɖe asi le nɔvia Hebritɔ, si tso eɖokui ƒle nɛ la ŋuti; nesubɔ wò ƒe ade, emegbe nade asi le eŋu wòadzo le gbɔwò. Ke mia fofowo meɖo tom o, eye womeƒu to anyi o. 
JER.34.15	Miawo mietrɔ egbe siawo, eye miewɔ nusi nyo le ŋkunye me, be miede gbe ƒã ablɔɖe na mia haviwo, eye miebla nu le ŋkunye me le aƒe, si ŋu woyɔ nye ŋkɔ ɖo la me. 
JER.34.16	Emegbe miegatrɔ, eye miegblẽ ko ɖo na nye ŋkɔ, mia dome amesiame gakplɔ eƒe kluvi kple kosivi, siwo ŋu miede asi le, abe alesi wodi ene la vɛ, eye miezi wo dzi, be woanye kluviwo kple kosiviwo na mi. 
JER.34.17	Eyata ale Yehowa gblɔ esi: Mieɖo tom, be mia dome amesiame naɖe gbe ƒã ablɔɖe na nɔvia kple ehavi o, eyata ale Yehowa gblɔ esi: Maɖe gbe ƒã ablɔɖe na mi hena yi, dɔvɔ̃ kple dɔwuame, eye matsɔ mi awɔ ŋɔdzidonu na anyigba dzi fiaɖuƒewo katã. 
JER.34.18	Eye mawo ŋutsu, siwo tu nye nubabla la, amesiwo mewo nusi wobla le ŋkunye me ƒe nyawo dzi o la, abe nyivi, si me wote ɖe eve, eye woto eƒe akpaawo dome yi la ene. 
JER.34.19	Yuda-amegãwo kple Yerusalem-amegãwo, aƒedzikpɔlawo, nunɔlawo kple anyigba dzi dukɔ blibo la, ame siwo to nyivi la ƒe akpaawo do meyi la, 
JER.34.20	matso woamawo ade asi na woƒe futɔwo kple woƒe kudilawo, eye woƒe kukuawo anye nuɖuɖu na dziƒoxewo kple anyigba dzi lãwo. 
JER.34.21	Matso Yuda-fia Zedekiya kple eƒe amegãwo ade asi na woƒe futɔwo kple woƒe kudilawo kpakple Babel-fia ƒe aʋakɔ, si dzo le mia ŋu la. 
JER.34.22	Yehowa be: Kpɔ ɖa, made se woatrɔ agbɔ va du sia ŋu, ne woawɔ aʋa kplii axɔe, ata dzoe, eye mana Yuda-duwo nazu gbegbe kple aƒedo.
JER.35.1	Yehowa ƒe gbe, si va na Yeremya le Yuda-fia Yoyakim, Yosiya vi ŋɔli la, enye si: 
JER.35.2	Yi Rexab viwo ƒe me, ƒo nu kpli wo, eye nakplɔ wo ayi Yehowa ƒe me xɔwo dometɔ ɖeka me, eye nana wein wo woano. 
JER.35.3	Tete meɖakplɔ Xabazinya vi Yeremya ƒe vi Yaasanya kple nɔviawo kple viawo katã kpakple Rexab viwo ƒe aƒe blibo la 
JER.35.4	yi Yehowa ƒe me ɖe Mawu ƒe ame Yigdalya vi Xanan viwo ƒe xa, si xe ɖe amegãwo ƒe xɔ ŋu le kpuinudzɔla Salum ƒe vi Maaseya ƒe xɔ ƒe dzigbe gome la me. 
JER.35.5	Eye metsɔ weingo, si yɔ taŋ, kple kpluwo ɖo Rexab viwo ƒe aƒe la kɔme gblɔ na wo bena: Mino wein! 
JER.35.6	Ke woɖo ŋu bena: Miele wein no ge o, elabena mía fofo Yonadab, Rexab vi, de se na mi bena: Mia kple mia viwo migano wein gbeɖe o; 
JER.35.7	migatu xɔ o, migaƒã nuku o, eye migade weingble alo ɖe nanye mia to o; ke boŋ minɔ agbadɔwo me le miaƒe agbe me ŋkekewo katã me, ne mianɔ agbe eteƒe nadidi le anyigba, si dzi míenye amedzro le la dzi. 
JER.35.8	Mieɖo to mia fofo Yonadab, Rexab vi ƒe gbe le nusiwo katã ŋu wòde se na mí le me, ale be mía kple mía srɔ̃wo, mía ŋutsuviwo kple mía nyɔnuviwo míeno wein le miaƒe agbe me ŋkekewo katã me o; 
JER.35.9	míetu xɔwo, be míanɔ wo me o, eye weingblewo, agblewo kple nukuwo mele mia si o; 
JER.35.10	ke boŋ míele agbadɔwo me, mieɖo to, eye míewɔ nusiwo katã ŋu mía fofo Yonadab de se na mí le la. 
JER.35.11	Ke esi Babel-fia Nebukadnezar ho va anyigba dzi la, miegblɔ bena: Mina míayi Yerusalem le Kaldeatɔwo ƒe aʋakɔ kple Aramtɔwo ƒe aʋakɔ ta; ale mieva le Yerusalem.
JER.35.12	Eye Yehowa ƒe gbe va na Yeremya bena: 
JER.35.13	Ale Yehowa Zebaot, Israel ƒe Mawu la, gblɔ esi. Yi ɖagblɔ na Yuda-ŋutsuwo kple Yerusalemtɔwo bena: Yehowa be: Ɖe miagbe toɖoɖo tohehe kple nye nyawo sesea? 
JER.35.14	Wowɔ Yonadab, Rexab vi ƒe se, si wòde na viawo be, womegano wein o la dzi, eye womenoe o vaseɖe egbe, elabena woɖo to wo fofo ƒe sedede. Nye la meƒo nu kpli mi ɖaa atraɖi, gake miegbe toɖoɖom. 
JER.35.15	Meɖo nye dɔla nyagblɔɖilawo katã ɖe mi ɖaa atraɖii gblɔ bena: Mia dome amesiame netrɔ tso eƒe mɔ vɔwo dzi, miɖɔ miaƒe nuwɔnawo ɖo, eye migadze mawu tutɔwo yome, ne miasubɔ wo o; ekema mianɔ anyigba, si metsɔ na mia kple mia fofowo la dzi; ke mieƒu to anyi o, eye miegbe toɖoɖom. 
JER.35.16	Rexab vi Yonadab ƒe viwo wɔ wo fofo ƒe se, si wòɖe na wo la dzi, ke dukɔ sia meɖo tom o! 
JER.35.17	Eyata ale Yehowa, Mawu Zebaot, Israel ƒe Mawu la, gblɔ esi; Kpɔ ɖa, mahe dzɔgbevɔ̃e, siwo katã megblɔ ɖe Yuda kple Yerusalemtɔwo katã ŋu la, ava wo dzi, elabena meƒo nu kpli wo, ke womesee o, meyɔ wo, ke womete o. 
JER.35.18	Eye Yeremya gblɔ na Rexab viwo ƒe aƒe la bena: Ale Yehowa Zebaot, Israel ƒe Mawu la, gblɔ esi: Esi mieɖo to mia fofo Yonadab ƒe se la, mielé eƒe seawo katã me ɖe asi, eye miewɔ, abe alesi wòɖe se na mi ene la, 
JER.35.19	eyata ale Yehowa Zebaot, Israel ƒe Mawu la, gblɔ esi: Rexab vi Yonadab ƒe amesi atsi tre ɖe ŋkunye me la, mave akpɔ o.
JER.36.1	Eye Yehowa ƒe gbe va na Yeremya le Yuda-fia Yoyakim, Yosiya vi ƒe ƒe enelia me bena: 
JER.36.2	Tsɔ agbalẽ naŋlɔ nya, siwo katã megblɔ na wò ɖe Israel kple Yuda kpakple dukɔwo katã ŋu tso esime mede asi nuƒoƒo me kpli wò tso Yosiya ŋɔli vaseɖe egbe la, ɖe eme. 
JER.36.3	Amea ɖe menya nu o Yuda ƒe aƒe la ase vɔ̃, siwo katã meɖo be, mawɔ wo la, eye amesiame atrɔ tso eƒe mɔ vɔwo dzi, eye matsɔ woƒe vodadawo kple woƒe nuvɔ̃wo ake wo. 
JER.36.4	Tete Yeremya yɔ Barux, Neriya vi, eye Barux ŋlɔ Yehowa ƒe nya, siwo katã wògblɔ nɛ la, tso Yeremya nu ɖe agbalẽ me. 
JER.36.5	Eye Yeremya de se na Barux bena: Mele ga me, nyemate ŋu ayi Yehowa ƒe me o. 
JER.36.6	Eyata yi naɖaxlẽ agbalẽ sia, Yehowa ƒe nya, siwo neŋlɔ tso nunye me la, ɖe dukɔ la ƒe to me le Yehowa ƒe me le nutsidɔgbe, eye naxlẽe ɖe Yuda blibo, si tso woƒe duwo me va la hã ƒe to me. 
JER.36.7	Amea ɖe menya nu o woatsɔ kokoƒoƒo abɔbɔ wo ɖokui ɖe anyi le Yehowa ŋku me, eye amesiame atrɔ tso eƒe mɔ vɔ̃wo dzi, elabena dɔmedzoe kple dziku, si ŋu Yehowa ƒo nu le na dukɔ sia la teƒe mekɔ o. 
JER.36.8	Tete Barux, Neriya vi, wɔ abe alesi nyagblɔɖila Yeremya de se nɛ be, wòaɖaxlẽ Yehowa ƒe nya tso agbalẽ la me le Yehowa ƒe me la ene.
JER.36.9	Le Yuda-fia Yoyakim, Yosiya vi ƒe ƒe atɔ̃lia me le dzinu asiekelia dzi la wode gbe ƒã nutsitsidɔ le Yehowa ŋku me na dukɔ blibo, si le Yerusalem, kple dukɔ, siwo katã tso Yuda-duwo me va Yerusalem. 
JER.36.10	Eye Barux xlẽ Yeremya ƒe nyawo le agbalẽ la me de dukɔ blibo la ƒe towo me le agbalẽŋlɔla Gemarya, Safan vi ƒe xɔ me le xɔxɔnu dzigbeta le Yehowa ƒe aƒe ƒe agbo yeyea nu. 
JER.36.11	Eye Safan vi Gemarya ƒe vi Mixaya se Yehowa ƒe nyawo katã tso agbalẽ la me. 
JER.36.12	Tete wòyi agbalẽŋlɔla ƒe xɔ me le fia ƒe me, eye kpɔ ɖa, amegãwo katã bɔbɔ nɔ afima: agbalẽŋlɔla Elisama, Delaya, Semaya vi, Elnatan, Axbor vi, Gemarya, Safan vi, kple Zedekiya, Xananya vi, hekpe ɖe amegãwo katã ŋu. 
JER.36.13	Eye Mixaya gblɔ nya, siwo katã wose, esime Barux xlẽ agbalẽ la ɖe dukɔa ƒe to me la na wo. 
JER.36.14	Tete amegãwo katã dɔ Kus vi Selemya ƒe vi Netanya ƒe vi Yehudi ɖo ɖe Barux gblɔ bena: Tsɔ agbalẽ, si nèxlẽ ɖe dukɔa ƒe to me la, ɖe asi nava! Eye Barux, Neriya vi, tsɔ agbalẽ la ɖe asi heva wo gbɔ. 
JER.36.15	Eye wogblɔ nɛ bena: Bɔbɔ nɔ anyi naxlẽe ɖe to me na mí! Eye Barux xlẽe ɖe to me na wo. 
JER.36.16	Esi wose nya siawo katã la, dzidzi ƒo wo, wode asi wo nɔewo ƒe ŋku me kpɔkpɔ me, eye wogblɔ na Barux bena: Miɖato nya siawo katã na fia la kokoko. 
JER.36.17	Eye wòbia Barux bena: Gblɔ alesi nèwɔ hafi ŋlɔ nya siawo katã tso enu me la na mí. 
JER.36.18	Barux ɖo ŋu na wo bena: Etsɔ eƒe nu gblɔ nya siawo katã nam, eye metsɔ agbalẽŋlɔtsi ŋlɔe ɖe agbalẽ lãme. 
JER.36.19	Eye amegãwo gblɔ na Barux bena: Yi, ne mia kple Yeremya miaɣla mia ɖokui, be amea ɖeke maganya afisi miele o. 
JER.36.20	Esi wotsɔ agbalẽ la dzra ɖo ɖe agbalẽŋlɔla Elisama ƒe xɔ me la, woyi ɖe fia la gbɔ le xɔxɔnu, eye woto nya siawo katã nɛ. 
JER.36.21	Tete fia la dɔ Yehudi ɖa, be wòaɖatsɔ agbalẽ la vɛ, eye wòyi ɖatsɔe tso agbalẽŋlɔla Elisama ƒe xɔ me vɛ, eye Yehudi xlẽe ɖe fia la kple amegã, siwo katã tsi tre ɖe fia la ŋu la ƒe to me. 
JER.36.22	Fia la bɔbɔ nɔ vuvɔŋɔlixɔ me le dzinu asiekelia me, eye sonu, si me wodo dzo ɖo la, le eƒe akɔ me. 
JER.36.23	Eye ne Yehudi xlẽ axa etɔ̃ alo ene vɔ la, etsɔa agbalẽsẽhɛ lãne hedea dzo, si le sonua me la me, vaseɖe esime agbalẽ blibo la fiã ɖe sonumedzo la me. 
JER.36.24	Eye dzidzi meƒo fia la kple eƒe dɔlawo katã, ne wòahayi woƒe awuwo dze ge, esime wose nya siawo katã o. 
JER.36.25	Eye esi Elnatan, Delaya kple Gemarya woɖe kuku na fia la be, megatɔ dzo agbalẽa o hã la, meɖo to wo o. 
JER.36.26	Eye fia la de se na fiavi Yeraxmeel kple Seraya, Azriel vi, kpakple Selemya, Abdiel vi, be woaɖakplɔ agbalẽŋlɔla Barux kple nyagblɔɖila Yeremya vɛ; ke Yehowa tsɔ wo ɣla.
JER.36.27	Eye esi fia la tɔ dzo agbalẽ, si me Barux ŋlɔ Yeremya ƒe nu me nyawo ɖo megbe la, Yehowa ƒe gbe va na Yeremya bena: 
JER.36.28	Gatsɔ agbalẽ bubu, eye naŋlɔ nya tsãtɔwo katã, siwo nɔ agbalẽ gbãtɔ, si Yuda-fia Yoyakim tɔ dzoe me la, ɖe eme. 
JER.36.29	Eye nagblɔ ɖe Yuda-fia Yoyakim ŋu be: Ale Yehowa gblɔ esi: Esi nètɔ dzo agbalẽ sia hegblɔ be: Nukaŋuti nèŋlɔ ɖe eme be, Babel-fia ava gblẽ anyigba sia, eye wòatsrɔ̃ amegbetɔwo kple lãwo le edzi hã la, 
JER.36.30	eyata ale Yehowa gblɔ ɖe Yuda-fia Yoyakim ŋu enye si: Amea ɖeke manɔ esi abɔbɔ nɔ Dawid ƒe fiazikpui dzi o, eye woatsɔ eƒe kukua aƒu gbe ɖe ŋdɔkutsu nu le ŋkeke me kple vuvɔ nu le zã me. 
JER.36.31	Mahe to na eya kple viawo kple eƒe dɔlawo le woƒe vodadawo ta, eye mahe dzɔgbevɔ̃e, siwo katã megblɔ ɖe wo ŋu wogbe esese la, ava woa kple Yerusalemtɔwo kpakple Yuda-ŋutsuwo dzii. 
JER.36.32	Eye Yeremya tsɔ agbalẽ bubu na agbalẽŋlɔla Barux, Neriya vi, eye wòŋlɔ agbalẽ kemea, si Yuda-fia Yoyakim tɔ dzoe la me nyawo katã tso Yeremya nu ɖe eme, eye wogakpe nya mawo tɔgbe geɖe ɖe eŋu.
JER.37.1	Eye Zedekiya, Yosiya vi, zu fia ɖe Xonya, Yoyakim vi teƒe; elabena Babel-fia Nebukadnezar tsɔe ɖo fia ɖe Yuda-nyigba dzii. 
JER.37.2	Ke eya kple eƒe dɔlawo kple anyigba dzi dukɔ la meɖo to Yehowa ƒe nya, si wògblɔ to nyagblɔɖila Yeremya dzi la o. 
JER.37.3	Eye fia Zedekiya ɖɔ Yuxal, Selemya vi, kple nunɔla Zefanya, Maaseya vi, ɖo ɖe nyagblɔɖila Yeremya, ne woagblɔ nɛ bena: Ɖe kuku na Yehowa, mia Mawu, ɖe mía ta! 
JER.37.4	Yeremya dona yia dukɔ la dome gagbɔna, elabena womedee gaxɔ me o. 
JER.37.5	Ke esi Farao ƒe aʋakɔ ho tso Egipte, eye Kaldeatɔ, siwo ɖe to ɖe Yerusalem la, se wo ŋkɔ la, wotu dzo le Yerusalem ŋu.
JER.37.6	Tete Yehowa ƒe gbe va na nyagblɔɖila Yeremya bena: 
JER.37.7	Ale Yehowa, Israel ƒe Mawu la, gblɔ esi: Miɖagblɔ na Yuda-fia, si dɔ mi ɖe gbɔnye be, miabia gbem ase la bena: Kpɔ ɖa, Farao ƒe aʋakɔ, si ho, be yeaxɔ na mi la, agagbugbɔ ayi wo de Egipte, 
JER.37.8	eye Kaldeatɔwo agbugbɔ ava wɔ aʋa kple du sia, woaxɔe, eye woatɔ dzoe. 
JER.37.9	Yehowa be: Migano mia ɖokui ɖum anɔ gbɔgblɔm be: Kaldeatɔwo adzo le mía ŋu kokoko o; elabena womelé tutu ge adzo o. 
JER.37.10	Elabena ne miasi Kaldeatɔwo ƒe aʋakɔ blibo, si le aʋa wɔm kpli mi la, eye abixɔlawo ko akpɔtɔ ɖe wo dome hã la, wo dome amesiame atso le eƒe agbadɔ me ato dzo du sia.
JER.37.11	Eye wòva me be, esime Kaldeatɔwo ƒe aʋakɔ dzo le Yerusalem ŋu le Farao ƒe aʋakɔa ta la, 
JER.37.12	Yeremya do tso Yerusalem, be yeayi Benyamin-nyigba dzi, ne yeaxɔ yeƒe gome ɖe yeƒe dukɔ dome. 
JER.37.13	Eye esi wòɖo Benyamin-gbo nu la, Xananya vi Selemya ƒe vi Yiriya, amesi nye dzɔlawo ƒe amegã la, le afima, eye wòlé nyagblɔɖila Yeremya gblɔ bena: Kaldeatɔwo dzi nèbe, yeayi. 
JER.37.14	Yeremya ɖo ŋu be: Aʋatsoe, nyemebe, mayi Kaldeatɔwo dzi o! Ke Yiriya medo toe o, eye wòlé Yeremya hekplɔe yi amegãwo gbɔe. 
JER.37.15	Tete amegãwo do dɔmedzoe ɖe Yeremya ŋu, eye woƒoe hetsɔe de gaxɔ me ɖe agbalẽŋlɔla, Yonatan ƒe xɔ, si wotsɔ wɔ gaxɔe la me. 
JER.37.16	Ale Yeremya va gaxɔ, si nye domexɔ la me, eye Yeremya tsi afima ŋkeke geɖe.
JER.37.17	Eye fia Zedekiya dɔ ame woɖakplɔe vɛ, eye fia la biae le adza me le eƒe me gblɔ bena: Yehowa ƒe gbea ɖe lia? Yeremya ɖo ŋu be: Ẽ! Eye wògblɔ bena: Wole tsɔ wò ge ade asi na Babel-fia! 
JER.37.18	Eye Yeremya gblɔ na fia Zedekiya bena: Nuvɔ̃ ka mewo ɖe mia kple wò dɔlawo kple dukɔ sia ŋu, hafi mietsɔm ɖe ga me? 
JER.37.19	Eye afika miaƒe nyagblɔɖila, siwo gblɔ nya ɖi na mi bena, Babel-fia mava ƒo ɖe mia kple anyigba sia dzi o la le? 
JER.37.20	Azɔ nye aƒetɔ fia nesee, metsɔ kokoƒoƒo baba ɖokuinye ɖe anyi le ŋkuwò me be, megagbugbɔm yi agbalẽŋlɔla Yonatan ƒe xa me, ne maku ɖe afima o. 
JER.37.21	Tete fia Zedekiya de se be, woadzɔ Yeremya ŋu le dzɔlawo ƒe xɔxɔnu, eye wotsɔa abolo ɖeka nɛ gbesiagbe tso aboloƒolawo ƒe ablɔ me, vaseɖe esime woɖu abolowo katã wòvɔ le dua me. Eye Yeremya tsi dzɔlawo ƒe xɔxɔnu.
JER.38.1	Eye Sefatya, Matan vi, Gedalya, Pasxur vi, kple Yuxal, Selemya vi, kpakple Pasxur, Malxiya vi, wose nya, siwo Yeremya gblɔ na dukɔ blibo la bena: 
JER.38.2	Yehowa be: Amesi tsi dua me la, aku ɖe yi, dɔwuame kple dɔvɔ̃ si me; ke amesi do yi Kaldeatɔwo gbɔ la, atsi agbe, eƒe luʋɔ anye aboyonu nɛ, eye woatsi agbe. 
JER.38.3	Yehowa be: Woatsɔ du sia ade asi na Babel-fia ƒe aʋakɔ kokoko, eye wòaxɔe. 
JER.38.4	Tete amegãwo gblɔ na fia la bena: Woawu ŋutsu sia, elabena ele alɔgblɔlɔ dom aʋawɔla, siwo kpɔtɔ ɖe du sia me kple dukɔ blibo la, esi wòle nya siawo tɔgbe gblɔm na wo la; elabena ŋutsu sia mele dukɔ la ƒe nyui dim o, negbe woƒe dzɔgbevɔ̃e ko. 
JER.38.5	Fia Zedekiya ɖo ŋu bena: Kpɔ ɖa, ele mia si me, elabena fia la mate ŋu awɔ naneke atsi tre ɖe mia ŋu o. 
JER.38.6	Tete wotsɔ Yeremya ɖe fiavi Malxiya ƒe vudo, si le dzɔlawo ƒe xɔxɔnu la me, eye wotsɔ atagbi ɖiɖi Yeremya ɖe eme; ke tsi mele vudoa me o, negbe ba ko, eye Yeremya ɖo to ɖe ba la me.
JER.38.7	Eye aƒedzikpɔla Ebed-Melex, Kusitɔ la, amesi le fia ƒe me la, se be, wotsɔ Yeremya de do me; fia la bɔbɔ nɔ Benyamin-gbo nu. 
JER.38.8	Tete Ebed-Melex do tso fia ƒe me yi ɖaƒo nu kple fia la gblɔ bena: 
JER.38.9	Nye aƒetɔ fia, ŋutsu siawo wɔ nu manyomanyo ɖe nyagblɔɖila Yeremya ŋu, be wotsɔe de do me, ne dɔ nawui woaku ɖe afima; elabena abolo vɔ le dua me. 
JER.38.10	Tete fia la de se na Kusitɔ Ebed-Melex gblɔ bena: Ɖe ŋutsu etɔ̃ kpe ɖe ɖokuiwò ŋu tso afisia, ne naɖe nyagblɔɖila Yeremya le ɖoa me, hafi ne wòaku. 
JER.38.11	Eye Ebed-Melex ɖe ŋutsuawo kpe ɖe eɖokui ŋu; ege ɖe fia ƒe aƒe la me, eye wòyi ɖe xɔ, si le nudzraɖoƒea te lãme hetsɔ ɖovuwo kple avɔ nyunyɔwo le afima, eye wòtsɔ atagbi ɖiɖi wo ɖe Yeremya le do la me. 
JER.38.12	Tete Kusitɔ Ebed-Melex gblɔ na Yeremya bena: Tsɔ ɖovu kple ava nyunyɔwo de atagbiawo te le wò axato eveawo me, eye Yeremya wo nenema. 
JER.38.13	Eye wotsɔ atagbi he Yeremya tso do la me, eye Yeremya tsi dzɔlawo ƒe xɔxɔnu.
JER.38.14	Emegbe fia Zedekiya do ame woɖakplɔ nyagblɔɖila Yeremya va Yehowa ƒe aƒe ƒe mɔnu etɔ̃lia me. Eye fia la gblɔ na Yeremya bena: Mele nya bia ge wò, megana naneke ɖem o. 
JER.38.15	Yeremya ɖo ŋu na Zedekiya bena: Ne megblɔe fia wò la, ɖe mãwum oa? Eye ne meɖo aɖaŋu na wò la, mèhele to ɖo gem o ɖe? 
JER.38.16	Tete fia, Zedekiya ka atam na Yeremya le adza me bena: Metà Yehowa, amesi na agbe sia mi la ƒe agbe: Ne mawu wò alo atso wò ade asi na ŋutsu, siwo le wò ku dim la fi! 
JER.38.17	Tete Yeremya gblɔ na Zedekiya bena: Ale Yehowa, Mawu Zebaot, Israel ƒe Mawu la, gblɔ esi: Ne edo yi Babel-fia ƒe amegãwo gbɔ la, ekema atsi agbe, womatɔ dzo du sia o, eye mia kple wò aƒe míatsi agbe. 
JER.38.18	Ke ne medo yi Babel-fia ƒe amegãwo gbɔ o la, ekema woatsɔ du sia ade asi na Kaldeatɔwo, be wòatɔ dzoe, eye màsi le wo si me o. 
JER.38.19	Eye fia Zedekiya gblɔ na Yeremya bena: Mele vɔvɔ̃m le Yudatɔ, siwo yi Kaldeatɔwo dzi la la, be woava tsɔm ade asi na wo, ne woawɔ funyafunyam. 
JER.38.20	Yeremya ɖo ŋu bena: Womelé tsɔ wò ge ade asi o. Ɖo to Yehowa ƒe gbe ko, abe alesi megblɔ na wò ene, ne eme nanyo na wò, eye natsi agbe. 
JER.38.21	Ke ne egbe dodo yi la, ekema nya, si Yehowa ɖe fiãm la, enye si: 
JER.38.22	Kpɔ ɖa, woakplɔ nyɔnu, siwo katã kpɔtɔ ɖe Yuda-fia ƒe me la, ayi Babel-fia ƒe amegãwo gbɔe, eye woanɔ gbɔgblɔm bena: Xɔ̃wòwo flu wò, eye wokpe le dziwò, eye esi wò afɔ ɖo ba la, woka le ŋuwò.“ 
JER.38.23	Woakplɔ srɔ̃wòwo katã kple viwòwo ayi na Kaldeatɔwo, eye womaɖe wò le wo si me o, ke boŋ Babel-fia ƒe asi axe wò, eye wòatɔ dzo du sia. 
JER.38.24	Tete Zedekiya gblɔ na Yeremya bena: Amea ɖeke megase nya sia, ne nava ku o! 
JER.38.25	Eye ne amegãwo se be, meƒo nu kpli wò, eye woava gbɔwò gblɔ na wò bena, to nya, si nègblɔ na fia la na mi, megaɣlae ɖe mi o, ekema míawu wò o, eye aleke fia la gblɔ na wò hã la, 
JER.38.26	ekema naɖo ŋu na wo bena: Ɖe metsɔ kokoƒoƒo bɔbɔ ɖokuinye ɖe anyi le fia la ŋku me be, megagbugbɔm ɖo de Yonatan ƒe xɔ me, ne maku ɖe afima o. 
JER.38.27	Tete amegãwo katã va bia Yeremya se, eye wòɖo ŋu na wo, abe alesi fia la de se nɛ pɛpɛpɛ ene, eye wona gbɔdzɔe, elabena nya la meɖi wose o. 
JER.38.28	Ke Yeremya tsi dzɔlawo ƒe xɔxɔnu, vaseɖe gbesigbe wòxɔ Yerusalem.
JER.39.1	Eye woxɔ Yerusalem. Babel-fia Nebukadnezar kple eƒe aʋakɔ blibo la va Yerusalem heɖe to ɖee le Yuda-fia Zedekiya ƒe ƒe asiekelia me le dzinu ewolia dzi, 
JER.39.2	eye wogbã du la le Zedekiya ƒe ƒe wuiɖekɛlia me le dzinu enelia ƒe ŋkeke asiekelia dzi. 
JER.39.3	Eye Babel-fia ƒe amegãwo katã va bɔbɔ nɔ agbo dometɔ nu; Nergal-Sarezer, Samgar-Nebo, Sarsexim, amesi nye aƒedzikpɔlawo ƒe amegã, kple Nergal-Sarezer, amesi nye trɔ̃nuawo ƒe amegã, hekpe ɖe Babel-fia ƒe amegãwo katã ŋu. 
JER.39.4	Eye esi Yuda-fia Zedekiya kple aʋawɔlawo katã kpɔ wo la, wosi dzo le dua me le zã to fia ƒe abɔ me mɔ heto agbo, si le gli ŋukplaba eve dome la nu heɖo ta gbegbe. 
JER.39.5	Ke Kaldeatɔwo ƒe aʋakɔ la li wo yome, eye wotu Zedekiya le Yerixo-tagba, eye wolée hekplɔe vɛ na Babel-fia Nebukadnezar le Ribla le Xamat-nyigba dzi, eye wobu fɔe le afima. 
JER.39.6	Babel-fia wu Zedekiya viwo le eya ŋuta ŋku me le Ribla eye Babel-fia wu Yuda ƒe bubumewo katã. 
JER.39.7	Egbã ŋku na Zedekiya, eye wòde kɔsɔkɔsoe, be wòakplɔe ayi Babel. 
JER.39.8	Eye Kaldeatɔwo tɔ dzo fia ƒe aƒe kple dukɔ la ƒe aƒewo, eye wogbã Yerusalem ƒe gliwo ƒu anyi. 
JER.39.9	Eye fia ŋu srafowo ƒe amegã Nebuzaradan de aboyo dukɔa ƒe ame susɔea, si kpɔtɔ ɖe dua me, kpakple amesiwo de edzi la, yi Babel. 
JER.39.10	Ke fia ŋu srafowo ƒe amegã Nebuzaradan gblẽ dukɔ la ƒe ame dahe, siwo si naneke mele o la dometɔa ɖewo ɖe Yuda-nyigba dzi, eye wotsɔ weingblewo kple agblewo na wo gbemagbe.
JER.39.11	Eye Babel-fia Nebukadnezar de se na fia ŋu srafowo ƒe amegã Nebuzaradan le Yeremya ŋu bena: 
JER.39.12	Kplɔe, eye wò ŋku nanɔ eŋu, eye megawɔ vɔ̃a ɖekee o, ke boŋ alesi wòagblɔ na wò la, nenema nawɔ nɛ. 
JER.39.13	Tete fia ŋu srafowo ƒe amegã Nebuzaradan, aƒedzikpɔlawo ƒe amegã Nebusazban kple trɔ̃nuawo ƒe amegã Nergal-Sarezer kpakple Babel-fia ƒe amegãwo katã ɖo ame ɖa 
JER.39.14	woɖakplɔ Yeremya tso dzɔlawo ƒe xɔxɔnu vɛ, eye wotsɔe de asi na Gedalya, Safan vi Axikam ƒe vi, ne wòakplɔe ayi aƒe mee, eye wònɔ dukɔ la dome.
JER.39.15	Esi Yeremya le ga me le dzɔlawo ƒe xɔxɔnu la, Yehowa ƒe gbe va nɛ bena: 
JER.39.16	Yi nagblɔ na Kusitɔ Ebed-Melex bena: Ale Yehowa Zebaot, Israel ƒe Mawu la, gblɔ esi: Kpɔ ɖa, mana nye nyawo nava me ɖe du sia ŋu hena vɔ̃, eye menye hena nyui o, eye woava me le ŋkuwò me le ɣemaɣi. 
JER.39.17	Yehowa be: Ke maɖe wò le ɣemaɣi, eye womatsɔ wò ade asi na amesiwo le ŋɔ dzim na wò la o; 
JER.39.18	ke boŋ mana nasi, eye màtsi yi nu o, eye wò agbe anye aboyonu na wò, elabena èɖo dzi ɖe ŋunye, Yehowa ye gblɔe!
JER.40.1	Yehowa ƒe gbe va na Yeremya, esime fia ŋu srafowo ƒe amegã Nebuzaradan ɖee tso Yerusalem kple Yuda ƒe aboyome, siwo wokplɔ yina Babel la dome; eɖe ga le eŋu, eye wòɖe asi le eŋu le Rama la. 
JER.40.2	Eye fia ŋu srafowo ƒe amegã na wokplɔ Yeremya vɛ, eye wògblɔ ne bena: Yehowa, wò Mawu, gblɔ dzɔgbevɔ̃e sia ɖe teƒe sia ŋu. 
JER.40.3	Yehowa na wòva me, eye wòwɔ abe alesi wògblɔ ene, elabena miewɔ nuvɔ̃ ɖe Yehowa ŋu, eye mieɖo to eƒe gbe o, eyata nusia dzɔ ɖe mia dzi ɖo. 
JER.40.4	Azɔ kpɔ ɖa, meɖe ga le wò alɔ ŋu egbe; ne edze ŋuwò nèbe, yeayi Babel kplim la, va miyi, eye nye ŋku anɔ ŋuwò; ke ne medze ŋuwò be, nayi Babel kplim o la, ekema nɔ anyi; kpɔ ɖa, anyigba blibo la le ŋkuwò me, afisi nyo ŋuwò nebe, yeayi la, yi gama. 
JER.40.5	Ke esi tɔtrɔ mele lãme sẽm nɛ o la, egblɔ nɛ bena: Gbugbɔ yi Gedalya, Safan vi Axikam ƒe vi, amesi Babel-fia tsɔ ɖo Yuda-duwo nu la gbɔ, eye nanɔ egbɔ le dukɔ la dome, alo yi afisiafi, si dze ŋuwò nèbe, yeayi. Eye fia ŋu srafowo ƒe amegã la tsɔ mɔ dzi nuɖuɖu kple nunana nɛ, eye wòdo mɔe wòdzo. 
JER.40.6	Ale Yeremya va Gedalya, Axikam vi la gbɔ le Mizpa, eye wònɔ dukɔ, si kpɔtɔ ɖe anyigba dzi la dome.
JER.40.7	Esi aʋafia, siwo katã ga le aʋagbe me kple woƒe aʋawɔlawo la, se be, Babel-fia tsɔ Gedalya, Axikam vi, ɖo anyigba la nu, eye wotsɔ ŋutsuwo, nyɔnuwo kple ɖeviwo kple anyigba dzi ame dahe, siwo womekplɔ yi Babel o la, de esi me la, 
JER.40.8	woawo kple woƒe amehawo va Gedalya gbɔ le Mizpa: Ismael, Netanya vi, Yoxanan kple Yonatan, Kareax viwo, Seraya, Tanxumet vi, kple Netofatitɔ Efai viwo kpakple Yezanya, Maaxatitɔ la vi. 
JER.40.9	Eye Gedalya, Safan vi Axikam ƒe vi, ka atam na wo kple woƒe amehawo gblɔ bena: Kaldeatɔwo subɔsubɔ megadzi ŋɔ na mi o; mitsi anyigba la dzi, eye misubɔ Babel-fia, ekema eme anyo na mi. 
JER.40.10	Ke nye la manɔ Mizpa, ne matsi tre de Kaldeatɔ, siwo ava mía gbɔ la ŋku me. Miawo la miƒo wein, kutsetse kple ami nu ƒu tsɔ ɖe miaƒe nuwo me, eye minɔ miaƒe du, siwo miexɔ la me. 
JER.40.11	Eye Yudatɔ, siwo katã le Moab kple Amonitɔwo dome kple Edom kpakple anyigba katã dzi la hã se be, Babel-fia susɔ amewo ɖe Yuda, eye wotsɔ Gedalya, Safan vi Axikam ƒe vi, ɖo wo nu. 
JER.40.12	Tete Yudatɔwo katã trɔ gbɔ tso teƒe, siwo katã wokaka hlẽ ɖo la, heva Yuda-nyigba dzi le Gedalya gbɔ le Mizpa, eye woƒo wein kple kutsetse nu ƒu kpaŋkpaŋ. 
JER.40.13	Eye Yoxanan, Kareax vi, kple aʋafia, siwo katã nɔ aʋagbe me la, va Gedalya gbɔ le Mizpa 
JER.40.14	hegblɔ nɛ bena: Mènyae be, ɖe Amonitɔwo ƒe fia Baalis dɔ Ismael, Netanya vi la ɖa be, woawu wò oa? Ke Gedalya, Axikam vi la, mexɔ wo dzi se o. 
JER.40.15	Eye Yoxanan, Kareax vi la, gblɔ na Gedalya le adza me le Mizpa bena: Mayi, ne maɖawu Ismael, Netanya vi la, eye amea ɖeke manyae o. Nukaŋuti woawu wò, ne Yudatɔ, siwo katã ƒo ƒu ɖe ŋuwò la, naka ahlẽ, eye Yuda ƒe ame susɔeawo natsrɔ̃? 
JER.40.16	Gedalya, Axikam vi la, ɖo ŋu na Yoxanan, Kareax vi bena: Megawɔ nusia o, elabena alakpa dam nèle ɖe Ismael si.
JER.41.1	Eye wòva me le dzinu adrelia me be, Ismael, Elisama vi Netanya ƒe vi, amesi nye fia ƒe amegãwo dometɔ ɖeka tso fia ƒome la me la, va Gedalya, Axikam vi la gbɔ le Mizpa, eye ŋutsu ewo kpe ɖe eŋu, eye woɖu nu kple wo nɔewo le Mizpa. 
JER.41.2	Tete Ismael, Netanya vi, kple ŋutsu ewo, siwo kpe ɖe eŋu la, wotso, heda yi Gedalya, Safan vi Axikam ƒe vi la, eye wowu eya, amesi Babel-fia tsɔ ɖo anyigba la nu. 
JER.41.3	Eye Ismael wu Yudatɔ, siwo katã le Gedalya gbɔ le Mizpa la, hekpe ɖe Kaldeatɔ, siwo le afima, amesiwo nye aʋawɔlawo la ŋu. 
JER.41.4	Ke le ŋkeke eve megbe, esi amea ɖeke mekpɔ see be, wowu; Gedalya o la, 
JER.41.5	ŋutsu blanyi tso. Sixem, Silo kple Samaria, wolũ ge, wole awu vuvuwo me, eye wosi blini helé nuɖuvɔsa kple dzudzɔʋeʋẽedonu ɖe asi, be woatsɔ asa vɔe le Yehowa ƒe me. 
JER.41.6	Tete Ismael, Netanya vi la, do tso Mizpa le avi dzi yi ɖakpe wo, eye esi wòdo go wo la, egblɔ na wo bena: Miva miyi Gedalya, Axikam vi la gbɔ. 
JER.41.7	Ke esi woɖo dua titina la, Ismael, Netanya vi la, kple ŋutsu, siwo kpe ɖe eŋu la, wu wo ɖe vudo la me. 
JER.41.8	Ke wo dome ŋutsu ewo gblɔ na Ismael bena: Megawu mí o, elabena míeɖi nuwo ɖe gbe me: lu, ƒo, ami kple anyitsi. Tete wòdzudzɔ, eye mewu wo kpe ɖe wo nɔviwo ŋu o. 
JER.41.9	Vudo, si me Ismael tsɔ ŋutsu, siwo katã wòwu kpe ɖe Gedalya ŋu ƒe kukuawo ƒu gbe ɖo la, fia Asa ye ɖee le Israel-fia Baesa ta; vudo sia mee Ismael, Netanya vi la, tsɔ ame kukuawo ɖee fũ. 
JER.41.10	Emegbe Ismael kplɔ dukɔ la ƒe ame susɔea, siwo katã le Mizpa, fia vinyɔnuwo kple dukɔ blibo, si kpɔtɔ ɖe Mizpa, amesiwo nu fia ŋu srafowo ƒe amegã Nebuzaradan tso Gedalya, Axikam vi la ɖo; woawo Ismael, Netanya vi la, ɖe aboyoe, eye wòdzo, be yeayi Amon-viwo gbɔ.
JER.41.11	Ke esi Yoxanan, Kareax vi, kple aʋafia, siwo katã kpe ɖe eŋu la, se vɔ̃, siwo katã Ismael, Netanya vi, wɔ la, 
JER.41.12	woɖe woƒe aʋawɔlawo katã, eye woho, be yewoaɖawɔ aʋa kple Ismael, Netanya vi la, eye woɖatui le tɔ gã, si le Gibeon la to. 
JER.41.13	Esi dukɔ blibo, si le Ismael ŋu la, kpɔ Yoxanan, Kareax vi kpakple aʋafia, siwo katã kpe ɖe eŋu la, dzi dzɔ wo. 
JER.41.14	Tete dukɔ blibo, si Ismael ɖe aboyo tso Mizpa la, trɔ le eyome heyi ɖe Yoxanan, Kareax vi dzi. 
JER.41.15	Ke Ismael, Netanya vi la, kple ŋutsu enyi wosi le Yoxanan nu yi Amon-viwo gbɔ. 
JER.41.16	Tete Yoxanan, Kareax vi la, kple aʋafia, siwo katã kpe ɖe eŋu la, kplɔ dukɔa ƒe ame susɔeawo katã, ŋutsu, siwo nye aʋamewo, nyɔnuwo kple ɖeviwo kpakple aƒedzikpɔlawo, amesiwo Ismael, Netanya vi la, ɖe aboyo tso Mizpa, esime wòwu Gedalya, Axikam vi la megbe; woawo wòkplɔ tso Gibeon, 
JER.41.17	eye wova no Gerut-Kimham, si le Betlexem gbɔ, ne woayi Egipte 
JER.41.18	le Kaldeatɔwo ta; elabena wole wo vɔ̃m, le esi Ismael, Netanya vi la, wu Gedalya, Axikam vi, amesi Babel-fia tso ɖo anyigba la nu la ŋuti.
JER.42.1	Eye aʋafiawo katã, Yoxanan, Kareax vi, kple Yezanya, Hosaya vi, kpakple dukɔ blibo la, tso tsitsiawo dzi vaseɖe ɖeviawo dzi, va 
JER.42.2	gblɔ na nyagblɔɖila Yeremya bena: Míetsɔ míaƒe kokoƒoƒo bɔbɔ mía ɖokui ɖe anyi le ŋkuwò me: Ɖe kuku na Yehowa, wò Mawu la, ɖe mía ta le ame susɔeawo katã ŋuti, elabena mí ame ʋee siawoe kpɔtɔ tso ame gbogboawo dome, abe alesi wò ŋku le mía kpɔmi ene; 
JER.42.3	ne Yehowa, wò Mawu la, nafia mɔ, si dzi míato kple nusi míawɔ la mí. 
JER.42.4	Tete nyagblɔɖila Yeremya ɖo ŋu na wo bena: Mesee! Kpɔ ɖa, maɖaɖe kuku na Yehowa, mia Mawu la, na mi, abe alesi miegblɔ ene, eye magblɔ nya sia nya, si Yehowa tso ɖo ŋu na mi la, na mi, nyemaɣla nyaa ɖeke ɖe mi o. 
JER.42.5	Eye wogblɔ na Yeremya bena: Yehowa nenye ɖasefo anukwaretɔ kple nuteƒewɔla na mí, nenye be, míewɔ ɖe nya, siwo katã Yehowa, wò Mawu, aɖo ɖe mí la nu o. 
JER.42.6	Eɖanye nyui alo vɔ̃ o, Yehowa, mia Mawu la ƒe gbe kokoko míase, amesi gbɔ míele ɖowòm ɖo, be eme nanyo na mí, le esi míeɖo to Yehowa, mía Mawu ƒe gbe ta.
JER.42.7	Eye wòva me le ŋkeke ewo megbe be, Yehowa ƒe gbe va na Yeremya, 
JER.42.8	eye wòyɔ Yoxanan, Kareax vi, kple aʋafia, siwo katã le eŋu, kpakple dukɔ blibo la tso ɖeviwo dzi vaseɖe tsitsiawo dzi 
JER.42.9	hegblɔ na wo bena: Ale Yehowa, Israel ƒe Mawu, amesi gbɔ miedɔm ɖo, be mahe miaƒe kokoƒoƒowo ayi eŋku mee la, gblɔ esi; 
JER.42.10	Ne mienɔ anyigba sia dzi la, ekema matu mi, eye nyemagbã mi o, mado mi, eye nyemaho mi o; elabena vɔ̃, si mewo mi la, vem. 
JER.42.11	Babel-fia, si vɔ̃m miele la, megadzi ŋɔ na mi o; Yehowa be: Migavɔ̃e o, elabena maxɔ na mi, eye maɖe mi atso esi me; 
JER.42.12	mana nublanuikpɔkpɔ nasu mia si, eye wòakpɔ nublanui na mi ahakplɔ mi agbo va miaƒe anyigba dzi. 
JER.42.13	Ke ne miebe, yewomele anyigba sia dzi nɔ ge o, ale be miegbe toɖoɖo Yehowa, mia Mawu la ƒe gbe 
JER.42.14	hele gbɔgblɔm be: Kpao, ke boŋ mina míayi Egipte, afisi míakpɔ aʋawɔwɔ ŋku me, eye míase kpẽ ƒe ɖiɖi le o, afisi abolodɔ mawu mí le o, afima miaɖanɔ la, 
JER.42.15	ekema mi Yuda ƒe ame susɔeawo, mise Yehowa ƒe gbe: Ale Yehowa Zebaot, Israel ƒe Mawu la, gblɔ esi: Ne mietsɔ miaƒe ŋku ɖo Egipte-yiyi ŋu, eye mĩeyi, be mianye amedzro le afima la, 
JER.42.16	ekema yi, si vɔ̃m miele la, atu mi le Egipte-nyigba dzi afima, eye dɔwuame, si ŋu mietsi dzi ɖo la, ano mia yome kplikplikpli le Egipte, eye miaku ɖe afima. 
JER.42.17	Eye ŋutsu, siwo katã tso woƒe ŋku ɖo Egipte ŋu, be yewoayi aɖanye amedzro le afima la, aku ɖe yi, dɔwuame kple dɔvɔ̃ si me, eye woƒe amea ɖeke makpɔtɔ asi le dzɔgbevɔ̃e, si mahe va wo dzi la nu o. 
JER.42.18	Elabena ale Yehowa Zebaot, Israel ƒe Mawu la, gblɔ esi: Alesi metrɔ nye dɔmedzoe kple nye dziku ko ɖe Yerusalemtɔwo dzii la, nenema ke matrɔ nye dziku akɔ ɖe mia dzii, nenye be, mieyi Egipte; miazu atamkanu, ŋɔdzinu, ɖiŋudonu kple alɔmeɖenu, eye miagakpɔ teƒe sia kple ŋku o. 
JER.42.19	Mi Yuda ƒe ame susɔeawo, Yehowa gblɔ ɖe mia ŋu be: Migayi Egipte o. Minyae be, megbe na mi egbea! 
JER.42.20	Elabena mia ŋutɔwoe ɖu mia ɖokui be, mieɖom ɖe Yehowa, mia Mawu la gbɔ gblɔ bena: Ɖe kuku na Yehowa, mía Mawu la, na mí, eye alesi tututu Yehowa, mía Mawu la, agblɔ la, nenema nagblɔ na mi, ne miawo. 
JER.42.21	Megblɔe na mi egbea, ke mieɖo to Yehowa, mia Mawu la ƒe gbe le nusiwo katã ŋuti wòɖom ɖe mia gbɔ ɖo la me o. 
JER.42.22	Eyata minyae kokoko be, miaku ɖe yi, dɔwuame kple dɔvɔ̃ si me, le teƒe, si le mia dzrom miebe, yewoaɖanye amedzro le la.
JER.43.1	Esi Yeremya wu Yehowa, woƒe Mawu la ƒe nya, siwo katã Yehowa, woƒe Mawu, de asi nɛ ɖo ɖe wo la gbɔgblɔ na dukɔ blibo la nu vo la, 
JER.43.2	Azarya, Hosaya vi, kple Yoxanan, Kareax vi kpakple ŋutsu vlowo katã gblɔ na Yeremya bena: Alakpa dam nèle; menye Yehowa, mía Mawu, ye ɖo wò ɖa gblɔ bena: Migayi Egipte ɖanye amedzro le afima o; 
JER.43.3	ke boŋ Barux, Neriya vi la le ʋu yɔm ɖe tewò ɖe mía ŋu, ne woatso mí ade asi na Kaldeatɔwo, ne woawu mí, eye woaɖe aboyo mí ayi Babel. 
JER.43.4	Eye Yoxanan, Kareax vi, kple aʋafiawo katã kpakple dukɔ blibo la meɖo to Yehowa ƒe gbe, be woatsi Yuda-nyigba dzi o. 
JER.43.5	Tete Yoxanan, Kareax vi, kple aʋafiawo katã kplɔ Yuda ƒe ame susɔea, siwo katã trɔ gbã tso dukɔwo katã dome, afisi wokaka hlẽ ɖo, be yewoava ana Yuda-nyigba dzi, 
JER.43.6	ŋutsuwo, nyɔnuwo kple ɖeviwo, fia vinyɔnuwo kple amesiwo katã fia ŋu srafowo ƒe amegã Nebuzaradan gblẽ ɖi ɖe Gedalya, Safan vi Axikam ƒe vi si me la, hekpe ɖe nyagblɔɖila Yeremya kple Barux, Neriya vi la ŋu, 
JER.43.7	eye wodzo yi Egipte-nyigba dzi, elabena wogbe toɖoɖo Yehowa ƒe gbe, eye wova Taxpanxes.
JER.43.8	Eye Yehowa ƒe gbe va na Yeremya le Taxpanxes bena: 
JER.43.9	Tso kpe gãwo naɖi ɖe Farao ƒe aƒe, si le Taxpanxes la ƒe mo nu le anyikpe, siwo woɖo anyigba la te le Yuda-ŋutsuwo ŋku me, 
JER.43.10	eye nagblɔ na wo bena: Ale Yehowa Zebaot, Israel ƒe Mawu la, gblɔ esi: Mado woaɖakplɔ nye dɔla Babel-fia Nebukadnezar vɛ, ali eƒe fiazikpui ɖe kpe, siwo meɖi la dzi, eye wòakeke eƒe fiakuntruwo ɖe wo dzi. 
JER.43.11	Ava si Egipte-nyigba, eye wòatsɔ nusi nye ku tɔ la, ade asi na ku, nusi nye aboyo tɔ la, ade asi na aboyo, eye nusi nye yi tɔ la, ade asi na yi. 
JER.43.12	Mado dzo ɖe Egipte-mawuwo ƒe me, eye wòatɔ dzo wo ahaɖe aboyo wo, ado Egipte-nyigba, abe alesi lãkplɔvi ɖoa awu ʋlayae ene, eye wòadzo le ŋutifafa me. 
JER.43.13	Agbã sɔti, siwo le Bet-Semes le Egipte-nyigba dzi, eye wòala dzo Egipte-mawuwo ƒe xɔwo.
JER.44.1	Yehowa ƒe gbe, si va na Yeremya hena Yudatɔ, siwo katã le Egipte-nyigba dzi, amesiwo le Migdol, Taxpanxes, Nof kple Patros-nyigba dzi la, enye si: 
JER.44.2	Ale Yehowa Zebaot, Israel ƒe Mawu la, gblɔ esi. Miekpɔ dzɔgbevɔ̃e, siwo katã mehe va Yerusalem kple Yuda-duwo katã dzi, eye kpɔ ɖa, wòzu aƒedowo egbe siawo, eye amea ɖeke mele wo me o, 
JER.44.3	le woƒe vɔ̃, siwo wowɔ hetsɔ do dziku nam, eye woyi ɖasubɔ mawu tutu, siwo woawo loo alo miawo kple mia fofowo mienyã o, eye wodo dzudzɔ na wo la la. 
JER.44.4	Eye meɖo nye dɔla nyagblɔɖilawo katã de mi ɖaa atraɖii gblɔ bena: Migawɔ ŋunyɔnu sia, si melé fui la o. 
JER.44.5	Ke wogbe toɖoɖom, eye womeƒu to anyi, be woatrɔ tso woƒe nu vɔ̃ɖi wɔwɔwo me, eye womagaɖo dzudzɔ na mawu tutɔwo azɔ o. 
JER.44.6	Eyata nye dziku trɔ ƒo ɖe anyi, eye nye dɔmedzoe fiã Yuda-duwo kple Yerusalem-kpɔdomeewo, ale be wòzu aƒedo kple gbegbe, abe alesi wòle egbe siawo ene. 
JER.44.7	Azɔ ale Yehowa, Mawu Zebaot, Israel ƒe Mawu la, gblɔ esi: Nukaŋuti miahe vɔ̃ gã sia ava mia ɖokui dzi, be ŋutsu kple nyɔnu, ɖevi kple vidzie natsrɔ̃ le Yuda, ale be miana be, amea ɖeke makpɔtɔ na mi o, 
JER.44.8	mietsɔ miaƒe asinudɔwɔwɔwo ɖo dziku nam, eye miedo dzudzɔ na mawu tutɔwo le Egipte-nyigba dzi, afisi mieyi, be miaɖanye amedzro le, ne miatsrɔ̃ mia ɖokui, eye miazu ɖiŋudonu kple alɔmeɖenu le anyigba dzi dukɔwo katã domea? 
JER.44.9	Ɖe mieŋlɔ mia fofowo ƒe nu vɔ̃ɖi wɔwɔwo, Yuda-fiawo kple woƒe amegãwo ƒe nu vɔ̃ɖi wɔwɔwo, miawo kple mia srɔ̃wo ƒe nu vɔ̃ɖi wɔwɔwo, siwo wowɔ le Yuda-nyigba kple Yerusalem-kpɔdomeewo la bea? 
JER.44.10	Womebɔbɔ wo ɖokui ɖe anyi vaseɖe egbe o, vɔvɔ̃ meɖo wo o, eye womezɔ ɖe nye sewo kple nye ɖoɖowo, siwo mede asi na woawo kple wo fofowo la nu o. 
JER.44.11	Eyata ale Yehowa Zebaot, Israel ƒe Mawu la, gblɔ esi: Kpɔ ɖa, matsɔ nye ŋku aɖo mia ŋu hena vɔ̃wɔwɔ mi, eye matsrɔ̃ Yuda blibo la. 
JER.44.12	Makplɔ Yuda ƒe ame susɔea, siwo tsɔ ŋku ɖo Egipte-nyigba dzi yiyi ŋu, be woaɖanye amedzro le afima la, eye wo katã woatsrɔ̃; woatsi Egipte-nyigba dzi, eye woatsrɔ̃ ɖe yi kple dɔwuame si me: ɖeviwo kple tsitsiawo siaa aku ɖe yi kple dɔwuame si me, eye woazu atamkanu, ŋɔdzinu, ɖiŋudonu kple alɔmeɖenu. 
JER.44.13	Mahe to na amesiwo le Egipte-nyigba dzi ta, abe alesi metsɔ yi, dɔwuame kple dɔvɔ̃ he to na Yerusalem ene. 
JER.44.14	Amea ɖeke masi alo asusɔ le Yuda ƒe ame mamlea, siwo yi, be woaɖanye amedzro le Egipte-nyigba dzi la dome agbugbɔ ayi Yuda-nyigba, si le wo dzrom be, yewoagbugbɔ aɖanɔ afima la dzi o; elabena womelé gbugbɔ ge ayi o, negbe ame sisia ɖewo ko.
JER.44.15	Tete ŋutsu, siwo katã nyae be, yewo srɔ̃wo do dzudzɔ na mawu tutɔwo, kple nyɔnu, siwo katã le tsitre le ha gã me, kpakple dukɔ blibo, si le Egipte-nyigba dzi kple Patros la, ɖo ŋu na Yeremya bena: 
JER.44.16	Nya, si negblɔ na mí le Yehowa ƒe ŋkɔ me la, miele to ɖo ge wò o; 
JER.44.17	ke boŋ miawɔ ɖe nya sia nya, si do tso mía nu la nu, míado dzudzɔ na dziƒo fianyɔnu, eye miaƒo tsi ɖe anyi nɛ, abe alesi mia kple mía fofowo, míaƒe fiawo kple míaƒe amegãwo míenɔa wɔwɔm le Yuda-duwo kple Yerusalem-kpɔdomeewo, eye míekpɔa nu ɖuna ɖia ƒo, eme nyona na mí, eye míekpɔa dzɔgbevɔ̃ea ɖeke kple ŋku o la ene. 
JER.44.18	Ke esi míedzudzɔ dzudzɔdodo na dziƒo fianyɔnu kple tsi ƒoƒoɖeanyi nɛ la, nusianu ƒe hiã tu mí, eye yi kple dɔwuame tsrɔ̃ mí. 
JER.44.19	Eye ne míedo dzudzɔ na dziƒo fianyɔnu heƒo tsi ɖe anyi nɛ la, ɖe mía srɔ̃wo megbe míetona tɔa tatali ɖe eƒe nɔnɔme, eye míeƒoa tsi ɖe anyi nɛa?
JER.44.20	Tete Yeremya gblɔ na dukɔ blibo la, ŋutsuwo kple nyɔnuwo kpakple amesiwo katã ɖo nyaa ŋu nɛ la bena: 
JER.44.21	Ɖe menye miaƒe dzudzɔ, siwo mia kple mia fofowo, miaƒe fiawo kple miaƒe amegãwo kpakple dukɔ hahoo la miedo le Yuda-duwo me kple Yerusalem-kpɔdomeewo la dzi Yehowa ɖo ŋkui, eye wova ta me nɛ oa? 
JER.44.22	Eye esi etsɔtsɔ ti Yehowa, le miaƒe nuwɔna vɔ̃ɖiwo kple miaƒe ŋunyɔnu, siwo miewɔ ta la, eyata miaƒe anyigba zu aƒedo, gbegbe kple ɖiŋudonu, eye ame vɔ le edzi, abe alesi wòle egbe siawo ene! 
JER.44.23	Esi miedo dzudzɔ, eye miewɔ nuvɔ̃ ɖe Yehowa ŋu, miese Yehowa ƒe gbe o, eye miezɔ ɖe eƒe seawo, ɖoɖoawo kple ɖaseɖiɖiawo nu o la, eyata dzɔgbevɔ̃e sia va mia dzi ɖo, abe alesi wòle egbe siawo ene.
JER.44.24	Eye Yeremya gblɔ na dukɔ blibo la kple nyɔnuawo katã bena: Mi Yuda blibo, si le Egipte-nyigba dzi, mise Yehowa ƒe nya! 
JER.44.25	Ale Yehowa Zebaot, Israel ƒe Mawu la, gblɔ esi: Mia kple mía srɔ̃wo mieƒo nu kple miaƒe nu, eye mietsɔ miaƒe asiwo wɔ edzi gblɔ bena: Mina míawɔ míaƒe adzɔgbe, si míeɖe la dzi, ne míado dzudzɔ na dziƒo fianyɔnu, eye miaƒo tsi ɖe anyi nɛ. Mili ɖe miaƒe adzɔgbeɖeɖewo dzi, eye nuwo miaƒe ŋugbedodowo dzi ko! 
JER.44.26	Eyata mi Yuda blibo, si le Egipte-nyigba dzi, mise Yehowa ƒe gbe! Yehowa be: Metà nye ŋkɔ gã la: Ne Yuda-ŋutsua ɖe ƒe nu ayɔ nye ŋkɔ le Egipte-nyigba blibo la dzi agblɔ be, yetà Aƒetɔ Yehowa ƒe agbe fĩ! 
JER.44.27	Kpɔ ɖa, mele ŋu te ɖe mia ŋu hena vɔ̃wɔwɔ, menye hena nyui o, eye yi kple dɔwuame atsrɔ̃ Yuda-ŋutsu, siwo katã le Egipte-nyigba dzi la, vaseɖe esime wo nu ayi. 
JER.44.28	Eye amesiwo si le yi nu la, agbugbɔ tso Egipte-nyigba dzi ayi Yuda-nyigba dzi, eye woanye ame xexlẽewo; eye Yuda ƒe ame susɔeawo katã, amesiwo yi Egipte, be woanye amedzro le afima la, adze si amesi ƒe nya le eme, tɔnye loo alo wo ta. 
JER.44.29	Yehowa be: Esia anye dzesi na mi be, mele to he ge na mi le teƒe sia, ne miadze sii be, nye nyawo ava me ɖe mia ŋu hena vɔ̃wɔwɔ: 
JER.44.30	Ale Yehowa gblɔ esi: Matso Egipte-fia Farao Xofra ade asi na eƒe futɔwo kple eƒe kudilawo, abe alesi metsɔ Yuda-fia Zedekiya de asi na eƒe futɔ kple eƒe kudila Babel-fia Nebukadnezar ene.
JER.45.1	Nyagblɔɖila Yeremya ƒe nya, si wògblɔ na Barux, Neria vi la, esime wòŋlɔ nya siawo tso Yeremya nu ɖe agbalẽ me le Yuda-fia Yoyakim, Yosiya vi ƒe ƒe enelia me la, enye si: 
JER.45.2	Barux, ale Yehowa, Israel ƒe Mawu la, gblɔ ɖe ŋuwò enye si. 
JER.45.3	Egblɔ be: „Baba nam, elabena Yehowa tsɔ nuxaxa kpe ɖe nye vevesese ŋu, nye hũɖeɖe ti kɔ nam, eye nyemekpɔ gbɔdzɔea ɖeke o.“ 
JER.45.4	Ale nagblɔ nɛ enye si: Yehowa be: Nusi nye ŋutɔ metu la, magbãe aƒu anyi, eye nusi medo la, mahoe ɖa, anyigba blibo la dzi wòava; 
JER.45.5	hafi wòa nèbe, yeadi nu gãwoa? Megadi wo o; elabena Yehowa be: Mahe dzɔgbevɔ̃e ava ŋutilãwo katã dzi; ke mana wò agbe nazu aboyonu na wò le teƒe, siwo katã nayi.
JER.46.1	Yehowa ƒe gbe, si va na nyagblɔɖila Yeremya ɖe dukɔwo ŋu enye si: 
JER.46.2	Hena Egipte, ɖe Egipte-fia Farao Nexo ƒe aʋakɔ, si le Frat-tɔsisi nu le Karkemis gbɔ, eye Babel-fia Nebukadnezar sii le Yuda-fia Yoyakim, Yosiya vi ƒe ƒe enelia me la ŋu: 
JER.46.3	Mitsɔ akpoxɔnu gã kple via bia akpae, eye mido ɖe aʋa nu! 
JER.46.4	Mitsi sɔtsuwo ɖe tasiaɖam ŋu, eye miɖe sɔwo dzi, miɖo gakukuwo miado, minyre akplɔwo, eye mido gawuwo! 
JER.46.5	Nukaŋuti mele wo kpɔm dzidzi ƒo wo, eye wogbugbɔ ɖe megbe, wogbã woƒe kalẽtɔwo gudugudu, eye wòsi womegale megbe kpɔm o? Yehowa be: Ŋɔdzi li godoo. 
JER.46.6	Ame ɖeablɛ masi o, eye kalẽtɔ maɖe eɖokui o! Wotsra ɖe anyiehe le Frat-tɔsisi la to hetsi afima. 
JER.46.7	Ameka nye esi gbɔna abe Nil ene, eye eƒe tsiwo le tsotsom abe tɔsisiwo ene? 
JER.46.8	Egipte ye gbɔna abe Nil ene, eye eƒe tsiwo le tsotsom abe tɔsisiwo ene, eye wògblɔ be: Mayi aɖaɖe anyigba la, eye matsrɔ̃ duwo kple wo me nɔlawo. 
JER.46.9	Mi sɔwo, miɖe ta eme, mi tasiaɖamwo, minyẽ zi ɖe eme! Kalẽtɔwo neho, Kusi-viwo kple Put-viwo, amesiwo si me akpoxɔnu le, kpakple Libiatɔwo, amesiwo nye aŋutrɔdala, siwo hea da me! 
JER.46.10	Gbemagbe enye hlɔ̃biagbe na Aƒetɔ, Yehowa Zebaot, ne wòabia hlɔ̃ eƒe futɔwo. Yi aɖu nu aɖi ƒo, eye wòamu woƒe ʋu; elabena Aƒetɔ, Yehowa Zebaot, le vɔsaŋkekenyuie ɖum le anyiehe-nyigba dzi, le Frat-tɔsisi la nu. 
JER.46.11	Egipte-ɖetugbi, yi naɖatsɔ atike tso Gilead; yakatsyɔe nèle atike geɖe wɔm, mahaya akpɔ o. 
JER.46.12	Dukɔwo se wò ŋukpe ŋkɔ, eye wò ɣlikpɛdodo yɔ anyigba dzi fũ; elabena kalẽtɔ dze anyi ɖe kalẽtɔ dzi, eye wo kple eve la siaa wotsi.
JER.46.13	Yehowa ƒe nya, si wògblɔ na nyagblɔɖila Yeremya be, Babel-fia Nebukadnezar gbɔna Egipte-nyigba si ge la, enye si: 
JER.46.14	Mido kpo le Egipte, miɖe gbe ƒã le Migdol, eye miɖe gbe ƒã le Nof kple Taxpanxes! Migblɔ bena: Tso nadzra ɖokuiwò ɖo, elabena yi le nu ɖum le ŋuwò godoo. 
JER.46.15	Nukaŋuti wò ŋusẽtɔwo ɖo baba ɖe anyi? Womenɔ te o, elabena Yehowa ye tutu wo ƒu anyi. 
JER.46.16	Ena ame geɖewo kli nu, eye wodze anyi ɖe wo nɔewo dzi hegblɔ bena: Mina míagbugbɔ ayi míaƒe dukɔ gbɔ kple anyigba, si dzi wodzi mí ɖo la dzi, tso yi wuame la nu! 
JER.46.17	Miyɔ Egipte-fia Farao be „hohohodola, si ɖea ŋu ɖi le ɣeyiɣi nyuitɔ ŋu.“ 
JER.46.18	Ale fia, si ŋkɔ nye Yehowa Zebaot la, gblɔ esi: Metà ɖokuinye ƒe agbe: Ava abe alesi Tabor le towo dome, eye Karmel le atsiaƒu nu ene. 
JER.46.19	Egipte-nyɔnuvi, do mɔzɔgba na ɖokuiwò; elabena Nof azu aƒedo, eye woagblẽe, ame navɔ le eme. 
JER.46.20	Nyinɔvi enye Egipte. Adzɔ̃e tso anyiehe gbɔna. 
JER.46.21	Amedzro, siwo nye asrafowo le wo dome, hã le abe nyivi dami ene; wo katã trɔ megbe hesi, eye womenɔ te o; elabena woƒe dzɔgbevɔ̃egbe, woƒe toheɣi va wo dzi. 
JER.46.22	Woƒe zinyenyẽ le abe da, si le sisim la tɔ ene; elabena wogbɔna kple aʋakɔ, eye wole fiavi ɖe asi ƒo ɖe edzi abe atilãla ene. 
JER.46.23	Yehowa be: Woaƒo eƒe ave, si ɖo kpekpekpe, elabena wosɔ gbɔ wu ʋetsuviwo, eye womelé xexlẽ me o. 
JER.46.24	Ŋukpe lé Egipte-nyɔnuvi, elabena wotsɔe de asi na anyiehe dukɔ. 
JER.46.25	Yehowa Zebaot, Israel ƒe Mawu la be: Mahe to na Amon le No, na Farao, na Egipte kple eƒe mawuwo kple eƒe fiawo kpakple amesiwo le dzi ɖom ɖe Farao ŋu la. 
JER.46.26	Matsɔ ade asi na eƒe kudilawo kple Babel-fia Nebukadnezar kpakple eƒe dɔlawo; ke emegbe la ame aganɔ edzi abe tsã ene. Yehowa ye gblɔe.
JER.46.27	Ke wò, nye dɔla Yakob, megavɔ̃ o, eye Israel, dzi megaɖe le ƒowò o; elabena maɖe wò atso didiƒe kple viwòwo atso woƒe aboyonyigba dzi; Yakob atrɔ agbɔ, ava no anyi aɖe dzi ɖi bɔkɔɔ, eye amea ɖeke mado voɖi nɛ o. 
JER.46.28	Yehowa be: Wò, nye dɔla Yakob, megavɔ̃ o; elabena meli kpli wò, eye matsrɔ̃ dukɔ, siwo katã dome menyã wò ɖo ɖo la gbidigbidi; ke wò la, nyematsrɔ̃ wò keŋ o; nyemagbe tohehe na wò o, ke boŋ mahe to na wò ɖe ɖoɖo la nu.
JER.47.1	Yehowa ƒe gbe, si va na nyagblɔɖila Yeremya ɖe Filistitɔwo ŋu, hafi Farao nava si Gaza, enye si; 
JER.47.2	Ale Yehowa gblɔ esi: Kpɔ ɖa, tsi tso anyiehe gbɔna, eye wòazu tɔɖɔɖɔ aɖe anyigba kple edzi nuwo, duwo kple wò me nɔlawo; amegbetɔwo ado ɣli, eye anyigbadzitɔwo afa avi 
JER.47.3	le sɔtsuwo ƒe afɔtutu anyi kpitikpiti, le tasiaɖamwo ƒe zinyenyẽ kple tasiaɖamfɔwo ƒe hoowɔwɔ ta; fofowo matrɔ ɖe wo viwo ŋu o, elabena woƒe asi ado agblɔ 
JER.47.4	le ŋkeke, si gbɔna la ta, be woagblẽ Filistitowo katã, eye woatsrɔ̃ Tiro kple Sidon ƒe xɔnametɔ susɔeawo; elabena Yehowa le Filistitɔ, siwo kpɔtɔ ɖe Kaftor-ƒukpo dzi la gblẽ ge. 
JER.47.5	Gaza atsi ƒuƒlu, eye woatsrɔ̃ Askalon; ame dzɔtsuwo ƒe susɔeawo, ɣekaɣi miasi blini na mia ɖokui ase ɖo? 
JER.47.6	Ao, Yehowa ƒe yi, ɣekaɣi hafi nagbɔ ɖe eme? Trɔ va ɖo wò aku, wò akɔ nefa, eye nanɔ anyi kpoo! 
JER.47.7	Nukaŋuti nagbɔ ɖe eme, esi wònye Yehowa ye de se na wò ɖe Askalon ŋu, eye wòda wò ɖe ƒutawo ŋu ɖe?
JER.48.1	Ɖe Moab ŋu Ale Yehowa Zebaot, Israel ƒe Mawu la, gblɔ esi: Baba na Neho, elabena wogblẽe! Wòxɔ Kiryatayim, eye ŋukpe lée, wogbã mɔ̃ sesẽ la wòzu ŋukpe! 
JER.48.2	Moab ƒe adegbeƒoƒo nu tso, wodo tame vɔ̃ ɖe eŋu le Xesbon be: Mina míatsrɔ̃e, ne womaganye dukɔ azɔ o! Woatsrɔ̃ wò Madmen hã, eye yi anɔ yowóme. 
JER.48.3	Ɣli ɖi le Xoronayim be Gbegblẽ kple mumũ gã! 
JER.48.4	Moab mũ dze anyi, eye wo viwo le ɣlikpɛ dom. 
JER.48.5	Wole avi fam lia Luxit ƒe to dzi mɔ la, eye konyifaɣli le ɖiɖim le wo nu le Xoronayim ƒe abu nu le gbegblẽ la ta. 
JER.48.6	Misi, miɖe miaƒe agbe, eye minɔ abe ame ɖeƒeƒle le gbegbe ene. 
JER.48.7	Esi nèle dzi ɖom ɖe wò dɔwɔwɔwo kple wò kesinɔnuwo ŋu la, eyata woaxɔ wò hã, eye Kamos ayi aboyo me hekpe ɖe eƒe trɔ̃nuawo kple amegãwo ŋu. 
JER.48.8	Nugblẽla ava du sia du me, eye dua ɖeke masi o, bali me nu ayi, eye tagba atsrɔ̃, abe alesi Yehowa gblɔ ene. 
JER.48.9	Mina aʋala Moab, ne wòadzò adzo; eƒe duwo le aƒedo zu ge, amea ɖeke manɔ wo me o. 
JER.48.10	Aɖi amesi le alɔgblɔlɔ wɔm le Yehowa ƒe dɔ ŋu la ŋuti, eye aɖi amesi he eƒe yi ɖe megbe tso ʋukɔkɔɖi me la ŋu kpekpekpe.
JER.48.11	Moab li bɔkɔɔ tso eƒe ɖevime ke, eɖo ƒã ɖi kpoo, eye wometrɔe tso goe me ko ɖe goe bubu me o, eye meyi aboyo me o, eyata eƒe vivi gale eŋu, eye eƒe ʋeʋẽ metrɔ o. 
JER.48.12	Yehowa be: Eyata kpɔ ɖa, ŋkeke li gbɔna, eye madɔ goeviãlawo ɖa, ne woaviãe, woaɖi ƒuƒlu eƒe goewo, eye woagbã eƒe zewo. 
JER.48.13	Ŋu akpe Moab ɖe Kamos ŋu, abe alesi ŋu kpe Israel ƒe aƒe la ɖe Betel, si ŋu woɖo dzi ɖo la ŋu ene. 
JER.48.14	Aleke mianɔ gbɔgblɔm be: Kalẽtɔwo míenye, eye ŋutsu aʋamewo míenye? 
JER.48.15	Fia, si ŋkɔ nye Yehowa Zebaot la be: Moab kple eƒe duwo gblẽla gbɔna xoxo, eye eƒe ɖekakpui tiatiawo yina ɖe amewuƒe. 
JER.48.16	Moab ƒe gbegblẽ tu aƒe, ne woava eme, eye eƒe dzɔgbevɔ̃e le du dzi ŋutɔ. 
JER.48.17	Mi eƒe aƒelikawo katã kple amesiwo katã nya eƒe ŋkɔ la, mifa nɛ! Migblɔ be: Aleke ati tɔɖeŋu sesẽ la, atikplɔ nyo la ŋe? 
JER.48.18	Dibon-nyɔnuvi, ɖi tso wò ŋutikɔkɔe me, nabɔbɔ nɔ ke me; elabena Moab-gblẽla le ƒoƒo ge ɖe dziwò, eye wòagblẽ wò mɔ sesẽwo. 
JER.48.19	Aroer-nyɔnu, va tsi tre ɖe mɔ to nanɔ ŋu tsam, bia amesiwo si, eye wokplɔ la bena: Nya kae dzɔ? 
JER.48.20	Ŋukpe lé Moab, elabena wogbãe. Mifa avi, eye mido ɣli, mido boblo le Arnon nu be: Wogblẽ Moab! 
JER.48.21	Ʋɔnudɔdrɔ̃ va gbadzaƒe nyigba, Xolon, Yaza kple Mefaat dzi, 
JER.48.22	Dibon, Neho kple Bet-Diblatayim dzi. 
JER.48.23	Kiryatayim, Bet-Gamul kple Bet-Meon dzi, 
JER.48.24	Keriyot kple Bozra kpakple Moab-nyigba ƒe du, siwo katã le didiƒe kple kpuiƒe la dzi. 
JER.48.25	Yehowa be: Wòŋe Moab ƒe dzo, eye wolã eƒe alɔ. 
JER.48.26	Mina aha Moab, ne wòano amu, be wòadze anyi ɖe eƒe xeɖeɖe me, ne eya hã nazu alɔmeɖenu, elabena Yehowa ŋu wòtɔ asi akɔ ɖo. 
JER.48.27	Ɖe Israel mezu alɔmeɖenu na wò oa? Fiafiwo domee wolée le, hafi ne ènya ƒo nu le eŋu ko la, nènɔa ta ʋu ʋuma? 
JER.48.28	Mi Moabitɔwo, migblẽ miaƒe duwo ɖi, ne miaɖanɔ agatowo me, minɔ abe akpakpa, si wɔ atɔ ɖe agakpewo toga ene. 
JER.48.29	Míese Moab dadala ŋkɔ be, edoa eɖokui ɖe dzi ŋutɔ, eƒoa adegbe, edana, edzraa eɖokui, eye eƒe dzi doa eɖokui ɖe dzi. 
JER.48.30	Yehowa be: Menya eƒe dɔmedzoe dodo kple eƒe numeɖiɖi, eƒe nu wɔwɔ mele ɖeke me o. 
JER.48.31	Eyata mafa avi ɖe Moab ŋu, mado ɣli ɖe Moab blibo la ŋu, eye maɖe hã ɖe Kir-Xeres-ŋutsuwo ŋu. 
JER.48.32	Sibna ƒe weinka, mafa avi na wò, wu alesi mefa avi na Yaezer, wò kawo to atsiaƒu dzi vaseɖe ƒu nu le Yaezer, nugblẽla va ƒo ɖi le wò kutsetsegbeɣi kple wò weinxaɣi. 
JER.48.33	Dzidzɔ kple aseyetsotso nu tso le agblewo me le Moab-nyigba dzi; metsi wein nu le weinfiãnu me, eye womagafiã wein kple aseyetsotso azɔ o; aseyetsotso maganye aseyetsotso o! 
JER.48.34	Le Xesbon ƒe aƒadodo, si ɖi vaseɖe Eleale kple Yahaz ta wodo ɣli tso Zoar va ke ɖe Xoronayim vaseɖe Eglat etɔ̃lia ke, elabena Nimrim ƒe tsiwo hã amie. 
JER.48.35	Yehowa be: Matsrɔ̃ amesiwo dea nuxeƒe, eye woɖoa dzudzɔ na woƒe mawuwo la ɖa le Moab.
JER.48.36	Eyata nye dzi axa nu ɖe Moab ŋu abe dzekuku ene, eye nye dzi axa nu ɖe Kir-Xeres-ŋutsuwo ŋu abe dzekuku ene, elabena nusiwo wotu ɖo la ƒe mlɔea dɔ̃. 
JER.48.37	Elabena tawo katã nye ta kokoe, wolũ gewo katã, abi kuku teƒe le asiwò katã ŋu, eye akpanya le aliwo katã dzi. 
JER.48.38	Amewo katã le nu xam le Moab ƒe xɔtawo katã kple eƒe kpɔdomeewo katã, elabena megbã Moab abe ze manyomanyo ene. 
JER.48.39	Aleke wòhegbãe ale? Mifa avi! Aleke Moab trɔ megbe kple ŋukpee? Moab zu alɔmeɖenu kple bibi na eƒe aƒelikawo katã. 
JER.48.40	Elabena ale Yehowa gblɔ esi: Futɔ la adzo abe hɔ̃ ene, eye wòake aʋala ɖe Moab dzi! 
JER.48.41	Wòxɔ duwo, eye wòxɔ mɔ̃ sesẽwo. Moab-kalẽtɔwo ƒe dzi le ɣemaɣi abe nyɔnu, si le ku lém ƒe dzi ene. 
JER.48.42	Wotsrɔ̃ Moab, eye meganye dukɔ azɔ o, elabena etɔ asi akɔ ɖe Yehowa ŋu. 
JER.48.43	Mi Moabitɔwo, Yehowa be: Ŋɔdzi, ʋe kple mɔ̃ka le mia ŋu. 
JER.48.44	Amesi si le ŋɔdzi nu la, age adze ʋe me, eye amesi do le ʋe me la, mɔ̃ka aɖee. Elabena Yehowa be: Mahe toheɣi avae na Moab. 
JER.48.45	Amesisiawo tsra wɔɔ ɖe vɔvɔli te le Xesbon; elabena dzo tso Xesbon, eye dzoƒaɖe tso Sixon, efiã Moab ƒe tonuƒui kple ʋunyaʋunyaviwo ƒe dzodzome. 
JER.48.46	Moab, baba na wò! Kamos-dukɔ tsrɔ̃, elabena wokplɔ wò ŋutsuviwo ɖade gaxɔ me, eye wokplɔ wò nyɔnuviwo yi aboyo mee. 
JER.48.47	Yehowa be: Ke magaɖo Moab te le ŋkeke mlɔeawo me. Moab ƒe ʋɔnudɔdrɔ̃ seƒe enye si.
JER.49.1	Ɖe Amon-viwo ŋu: Ale Yehowa gblɔ esi: ɖe ŋutsuvia ɖeke mele Israel si, alo domenyilaa ɖeke mele esi oa? Nukaŋuti Malkam xɔ Gad wɔ etɔe, eye eƒe dukɔ le eƒe duwo me? 
JER.49.2	Eyata Yehowa be: Kpɔ ɖa, ŋkeke li gbɔna, eye mana aʋaɣli naɖi ɖe Amon-viwo ƒe Raba ŋu, be woazu anyiglãgo, woatɔ dzo eŋu duwo, eye Israel agaxɔ eƒe domenyinu, Yehowa ye gblɔe. 
JER.49.3	Xesbon, fa avi, elabena wogblẽ Ai! Mi Raba-nyɔnuviwo mido ɣli, eye mita akpanya ɖe ali, mixa nu, eye mina tsa glãla tsam le lãkpɔwo me, elabena Malkam ayi aboyo me hekpe ɖe eƒe trɔ̃nuawo kple amegãwo ŋu. 
JER.49.4	Wò nyɔnuvi dzeaglã, si le dzi ɖom ɖe wò kesinɔnuwo ŋu, nukaŋuti nètso wò balime le adegbe ƒomee be, balime wɔnu wònye hele gbɔgblɔm be: Amekae ava gbɔnye? 
JER.49.5	Kpɔ ɖa, Aƒetɔ, Yehowa Zebaot, be: Mana miaƒe aƒelikawo katã nahe ŋɔdzi ava mia dzi, woaka mi ahlẽ, eye amesiame aɖo ta eŋgɔ tẽ, ale be womaƒo sisilawo nu ƒu o. 
JER.49.6	Ke emegbe la magaɖo Amon-viwo te, Yehowa ye gblɔe.
JER.49.7	Ɖe Edom ŋu: Ale Yehowa Zebaot gblɔ esi: Ɖe nunyaa ɖeke megale Teman o, adaŋudede bu ɖe nunyalawo, eye wotrɔ nunya ƒo ɖe anyia? 
JER.49.8	Mi Dedantɔwo, misi, mitrɔ dzo, eye miɣla mia ɖokui ɖe agu me; elabena mahe dzɔgbevɔ̃e ava Esau dzi le gbesigbe mahe to nɛ. 
JER.49.9	Ne weintsetsexalawo ƒo ɖe dziwò la, womasusɔ mamlea ɖeke ɖi o; ne fiafitɔwo va le zã me la, woagblẽ nu, vaseɖe esime wòati kɔ na wo. 
JER.49.10	Elabena maɖe ama Esau, maklo nu le eƒe bebeƒe dzi, be magatsi ɣaɣlaƒe o. Woatsrɔ̃ viawo, nɔviawo kple eƒe aƒelikawo, eye eya ŋutɔ nu ayi. 
JER.49.11	Gblẽ wò tsyɔ̃eviwo ɖi nam, maxɔ wo ɖe agbe, eye wò ahosiwo neɖo dzi ɖe ŋunye! 
JER.49.12	Ale Yehowa gblɔ esi: Kpɔ ɖa, amesiwo kplu la nono medze o hã, wononɛ kokoko, eye ɖe woagbe tohehe na wò ya? Matsi tomahemahe o, ke boŋ ànoe kokoko! 
JER.49.13	Elabena ale Yehowa gblɔ esi: Metà ɖokuinye ƒe agbe: Ne Bozra mazu ŋɔdzinu, alɔmeɖenu, aƒedo kple ɖiŋudonu, eye eƒe duwo katã nazu gbegbe mavɔ o fi! 
JER.49.14	Mese nya tso Yehowa nu, eye woɖo ame ɖe dukɔwo dome be: Miƒo takpli miava ɖe wo ŋu, eye mitso miakpe aʋa! 
JER.49.15	Elabena mewɔ wò sue le dukɔwo dome, eye medo vlo wò le amegbetɔwo dome. 
JER.49.16	Ŋɔdzi lé wò; wò dzi ƒe dàda ble wò, wò amesi le agatowo me, eye nètso aƒe ɖe towo ƒe tsutsuẽƒe! Ne èwɔ atɔ ɖe kɔkɔƒe abe hɔ̃ ene hã la, matutu wò aƒu anyi tso afima, Yehowa ye gblɔe! 
JER.49.17	Edom azu gbegbe, eye amesiame, si to eŋu yina la ƒe nu aku wòado tsia ɖe woƒe abixɔxɔwo katã ŋu. 
JER.49.18	Yehowa be: Amea ɖeke magatso aƒe ɖe afima o, eye amegbetɔvia ɖeke manɔ afima o, abe alesi wotrɔ Sodom kple Gomora kple woƒe aƒelikawo bu anyii ene. 
JER.49.19	Kpɔ ɖa, ado tso Yordan ƒe aƒlawo me abe dzata ene ahayi lãnyiƒe, si de ama ɖaa la; elabena manyãe ɖa le eŋu le aɖabaƒoƒo ɖeka me, eye amesi metia la, eya matsɔ aɖo enu. Elabena ameka de nunye, ameka akplɔm ayi ʋɔnui, eye ameka nye lãkplɔvi anɔ te ɖe nunye? 
JER.49.20	Eyata mise Yehowa ƒe adaŋu, si wòde ɖe Edom ŋu kple eƒe tame, si wòɖo ɖe Temantɔwo ŋu la: Vavã woakplɔ lã kudɔewo adzoe, eye woƒe lãnyiƒe ƒe nu aku ɖe wo ŋu. 
JER.49.21	Anyigba ʋuʋu le eƒe anyidzedze ƒe ɖiɖi ta, wose konyifaɣli le Avaƒu la nu ke. 
JER.49.22	Kpɔ ɖa, egbɔna abe hɔ̃ ene, eye wòadze akeke eƒe aʋala ɖe Bozra dzi, eye Edom-kalẽtɔwo ƒe dzi anɔ le ɣemaɣi abe nyɔnu, si le ku lém ƒe dzi ene.
JER.49.23	Ɖe Damasko ŋu: Ŋu kpe Xamat kple Arpad; elabena wose nya vɔ̃, eye dzi ɖe le wo ƒo; ŋɔdzi le atsiaƒu nu, womate ŋu agbɔ ɖe eme o. 
JER.49.24	Damasko ƒe lãme tu, etrɔ hesi, eye dzidzi ƒoe; ŋɔdzi kple vevesese va edzi abe nyɔnu léku ene. 
JER.49.25	Aleke wogblẽ du nyɔnyɔ la, nye dzidzɔkpɔkpɔ ƒe mɔ̃ sesẽ la ɖi? 
JER.49.26	Eyata woƒe ɖekakpuiwo atsi woƒe kpɔdomeewo, eye woƒe aʋawɔlawo katã atsrɔ̃ gbemagbe, Yehowa ye gblɔe. 
JER.49.27	Eye matɔ dzo Damasko ƒe gliwo, ne wòafiã Ben-Hadad ƒe fiasãwo.
JER.49.28	Ɖe Kedar kple Xazor-fiaɖuƒe, siwo Babel-fia Nebukadnezar si la ŋu: Ale Yehowa gblɔ esi: Mitso, ne miaho ɖe Kedar ŋu, eye mitsrɔ̃ ɣedzeƒeviwo. 
JER.49.29	Woaxɔ woƒe agbadɔwo kple alẽwo, woƒe agbadɔvɔwo kple woƒe nuwo katã, eye woakplɔ woƒe kposɔwo adzoe, woaɖo ɣli ɖe wo ŋu be: Ŋɔdzi li godoo! 
JER.49.30	Yehowa be: Mi Xazortɔwo, misi, afɔ nètsɔ na mi, eye miɣla mía ɖokui ɖe agu me; elabena Babel-fia de adaŋu ɖe mia ŋu, eye wòɖo ta me ɖe mia ŋu. 
JER.49.31	Yehowa be: Mitso, míaho ɖe dukɔ, si ɖe dzi ɖi bɔkɔɔ la ŋu, agbo kple gameti mele wo si o, eye wole aga. 
JER.49.32	Woƒe kposɔwo kple woƒe lã gbogboawo azu nuhaha, eye makaka akotsolawo ahlẽ ɖe yawo katã me, eye mahe dzɔgbevɔ̃e tso goawo katã me ava wo dzi, Yehowa ye gblɔe. 
JER.49.33	Xazor azu amegãxiwo nɔƒe, eye woazu gbegbe ɖaa, amea ɖeke matso aƒe ɖe afima o, eye amegbetɔvia ɖeke mana eme o.
JER.49.34	Yehowa ƒe gbe, si va na nyagblɔɖila Yeremya ɖe Elam ŋu le Yuda-fia Zedekiya ƒe fiaɖuɖu ƒe gɔmedzedzea me la, enye si: 
JER.49.35	Ale Yehowa Zebaot gblɔ esi: Maŋe Elam ƒe dati, si nye woƒe ŋusẽ vevietɔ la. 
JER.49.36	Makplɔ ya eneawo tso dziƒo ƒe go eneawo dzi ava ƒo ɖe Elam dzi, maka wo ahlẽ ɖe ya siawo katã me, eye dukɔa ɖeke manɔ anyi, si dome Elam ƒe amewo makaka ɖo o. 
JER.49.37	Mana dzi naɖe le Elam ƒo le eƒe futɔwo kple eƒe kudilawo nu, mahe dzɔgbevɔ̃e, nye dɔmedzoe heliheli, ava wo dzi, eye maɖo yi ɖe wo yome, vaseɖe esime woatsrɔ̃ avɔ, Yehowa ye gblɔe! 
JER.49.38	Yehowa be: Mali nye fiazikpui ɖe Elam, eye matsrɔ̃ fia kple amegãwo siaa. 
JER.49.39	Ke magaɖo Elam te le ŋkeke mlɔeawo me, Yehowa ye gblɔe.
JER.50.1	Yehowa ƒe nya, si wògblɔ fe Babel kple Kaldea-nyigba ŋu to nyagblɔɖila Yeremya dzi la, enye si. 
JER.50.2	Mido kpo le dukɔwo dome, miɖe gbe ƒã, eye mido aflaga ɖe dzi! Miɖe gbe ƒã, migaɣlae o! Migblɔ be: Woxɔ Babel, ŋukpe lé Bel, eye wogbã Merodax ƒu anyi! Ŋukpe lé woƒe legbawo, eye wogbã woƒe mawuwo! 
JER.50.3	Elabena dukɔa ɖe ho ɖe wo ŋu tso anyiehe, ne wòado aƒedo woƒe anyigba, be amea ɖeke naganɔ edzi o; amegbetɔwo kple lãwo siaa si, eye wobu dzo.
JER.50.4	Yehowa be: Le ŋkeke mawo me, le ɣemaɣi la Israel-viwo kple Yuda-viwo siaa atrɔ agbɔ, eye woano avi dzi ava ɖi Yehowa, woƒe Mawu la. 
JER.50.5	Woabia Zion ta ase, eye afima ma anɔ ŋku dzi na wo be: „Mina míaku ɖe Yehowa ŋu, eye míabla nu mava, si womaŋlɔ be akpɔ o!“ 
JER.50.6	Alẽ tatrawoe nye nye dukɔ; wo kplɔviwo flu wo, eye wokplɔ wo tra yi towo dzii, wole tsatsam tso to dzi yi togbɛ dzi, eye woŋlɔ wo miaƒe be. 
JER.50.7	Amesiwo katã kpɔ wo la, ɖu wo, eye woƒe futɔwo gblɔ bena; Míeɖi to o, elabena ɖe wowɔ nuvɔ̃ ɖe Yehowa, woƒe dzɔdzɔenyenye ƒe lãnyiƒe, kple Yehowa, wo fofowo ƒe mɔkpɔkpɔ la ŋu.
JER.50.8	Misi tso Babel, miʋu tso Kaldea-nyigba dzi, eye minɔ abe agbowo le alẽhawo ŋgɔ ene! 
JER.50.9	Elabena manyɔ dukɔ gãa ɖe tso anyiehe-nyigba dzi, eye makplɔ wo avɛ ɖe Babel ŋu, ne wòadze aʋa ɖe eŋu ahaxɔe; woƒe aŋukawo le abe kalẽtɔ dzeaɖaŋu tɔ ene, womedaa dadagbo o. 
JER.50.10	Ale Kaldea azu nuhaha; amesiwo katã hãe la, aɖi ƒo, Yehowa ye gblɔe. 
JER.50.11	Nye domenyinu halawo, minɔ dzidzɔ kpɔm, eye minɔ aseye tsom ko, miɖi adzrɔ abe nyinɔvi, si le lu tugum la ene, eye mixlɔ̃ abe sɔtsu ene. 
JER.50.12	Ŋu akpe mia dada, mia no ƒe mo atsi dã; kpo ɖa, dukɔwo ƒe nuwuwu anye gbegbe, kuɖiɖi kple tagba! 
JER.50.13	Le Yehowa ƒe dɔmedzoe ta azu aƒedo kple gbegbe ɖikaa, ale be amesiame, si to Babel ŋu yina la ƒe nu aku, eye wòado tsiã le woƒe abixɔxɔwo katã ta. 
JER.50.14	Mi aŋutrɔdalawo katã, midze aʋa ɖe Babel ŋu godoo va kpe; mitee, eye migave nu le aŋutrɔ gbɔ o, elabena Yehowa ŋu wòwɔ nuvɔ̃ ɖo. 
JER.50.15	Mitso ayiboopɛɛ ɖe eŋu godoo; ena ta, eƒe sɔtiwo ŋe dze eme, eye eƒe gliwo mũ, elabena Yehowa ƒe hlɔ̃biabia nye esia; mibia hlɔ̃e, eye miwɔ nɛ, abe alesi wòwɔ ene! 
JER.50.16	Mitsrɔ̃ nuƒãla kple nuŋela le nuŋeɣi ɖa le Babel! Amesiame trɔ yi eƒe dukɔ gbɔ, eye amesiame si yi eƒe anyigba dzi le yi wuame la ta. 
JER.50.17	Israel la, alẽ, si wonyã de gbe, eye dzatawo yɔ ɖe nu la wònye; gbã la Asur-fia ɖui, emegbe Babel-fia Nebukadnezar kuko eƒe ƒuwo. 
JER.50.18	Eyata ale Yehowa Zebaot, Israel ƒe Mawu la, gblɔ esi: Kpɔ ɖa, mahe to na Babel-fia kple eƒe anyigba, abe alesi mehe to na Asur-fia ene. 
JER.50.19	Magakplɔ Israel agbɔ va eƒe gbeɖuƒe, ne woaɖu gbe le Karmel dzi kple Basan, eye woaɖu nu aɖi ƒo le Efrayim-towo dzi kple Gilead. 
JER.50.20	Yehowa be: Le ŋkeke mawo me, le ɣemaɣi la woadi Israel ƒe vodada, ke manɔ anyi o, eye womagakpɔ Yuda ƒe nuvɔ̃wo o, elabena matsɔe ake amesiwo makpɔtɔ ɖi.
JER.50.21	Yehowa be: Ho ɖe aglãdzela vivivowo ƒe anyigba kple toheheviwo ŋu, wu ame, eye natsrɔ̃ woƒe susɔeawo gbidigbidi, eye nawɔ nusiwo katã ŋu mede se na wò le la. 
JER.50.22	Aʋaɣli kple gbegblẽ gã le anyigba dzi! 
JER.50.23	Aleke anyigba blibo la ƒe zũ gbã, eye wòkaka ale? Aleke Babel zu ŋɔdzinu le dukɔwo dome ale? 
JER.50.24	Babel, meɖo mɔ̃ na wò, ke mèdze sii o, eye wòɖe wò; asi tu wò, eye wòlé; wò, elabena Yehowa ye nèwɔ avu kple. 
JER.50.25	Yehowa ʋu eƒe nudzraɖoƒe, eye wòɖe eƒe dziku ƒe aʋawɔnuwo do goe; elabena dɔ le; Aƒetɔ, Yehowa Zebaot ŋu le Kaldea-nyigba dzi. 
JER.50.26	Mitso goawo katã me va ƒo ɖe edzi, miʋu nu le eƒe avawo nu, mihe trɔ ɖe anyi abe lubabla ene, eye mitsrɔ̃e gbidigbidi; migakpɔtɔ naneke ɖi nɛ o. 
JER.50.27	Miwu woƒe nyitsuwo katã, mikplɔ wo yi wuƒee. Baba na wo, elabena woƒe toheɣi ɖo. 
JER.50.28	Miƒu to anyi! Sisilawo kple amesiwo kpɔtɔ tso Babel-nyigba dzi va, be woaɖe gbe ƒã Yehowa, mía Mawu ƒe hlɔ̃biabia, eƒe hlɔ̃biabia ɖe eƒe gbedoxɔ nu le Zion!
JER.50.29	Miyɔ aŋutrɔdalawo ɖe Babel ŋu! Mi amesiwo katã hea da me, miɖe to ɖee godoo va kpe, amea ɖeke megakpɔtɔ o! Miɖo eƒe nuwɔna teƒe nɛ, miwɔ nɛ pɛpɛpɛ, abe alesi wòwɔ ene, elabena Yehowa, Israel ƒe kɔkɔetɔ la ŋu wòwɔ nu tovo ɖo. 
JER.50.30	Yehowa be: Eyata woƒe ɖekakpuiwo atsi woƒe kpɔdomeewo, eye woƒe aʋawɔlawo katã atsrɔ̃ gbemagbe. 
JER.50.31	Aƒetɔ, Yehowa Zebaot, be: Kpɔ ɖa, mado ɖe dziwò, wò ame tovo; elabena: wò ŋkeke ɖe, wò toheɣi ɖo. 
JER.50.32	Ame tovo la akli nu adze anyi, eye amea ɖeke mafɔe ɖe tsitrenu o, matɔ dzo eƒe duwo, ne wòabi eƒe nutowo katã me.
JER.50.33	Ale Yehowa Zebaot gblɔ esi: Wote Israel-viwo kple Yuda-viwo siaa ɖe anyi, eye amesiwo katã ɖe aboyo wo la, va wo goŋgoŋ, gbe be, yewomaɖe asi le wo ŋu o. 
JER.50.34	Ke wo ɖela sesẽ, eŋkɔ nye Yehowa Zebaot. Adrɔ̃ woƒe nya ade goe, ne wòana gbɔdzɔe anyigba, eye wòaɖe zi Babeltɔwo me. 
JER.50.35	Yehowa be, yi neva Kaldeatɔwo, Babeltɔwo kple woƒe amegãwo kple woƒe nunyalawo dzi! 
JER.50.36	Yi neva woƒe afakalawo dzi, ne woazu bometsilawo! Yi neva woƒe kalẽtɔwo dzi, ne dzi naɖe le wo ƒo! 
JER.50.37	Yi neva woƒe sɔwo kple woƒe tasiaɖamwo kpakple amedzro, siwo katã le wo dome la dzi, ne woazu nyɔnugbɔmewo! Yi neva woƒe kesinɔnuwo dzi, ne woaha wo! 
JER.50.38	Kuɖiɖi neva na woƒe tsiwo, ne woamie! Elabena legbawo ƒe anyigba wònye, eye wotsɔ ŋɔdzinuwo le adegbe ƒomee. 
JER.50.39	Eyata gbedadiwo kple amegãxiwo atso aƒe ɖi, eye golowo anɔ afima; ame magatso aƒe ɖi akpɔ o, eye ame manɔ eme o, tso dzidzime yi dzidzime. 
JER.50.40	Yehowa be: Ame matso aƒe ɖe afima alo amegbetɔvia ɖe nanɔ eme o, abe alesi Mawu trɔ Sodom kple Gomora kpakple woƒe aƒelikawo bu anyii ene.
JER.50.41	Kpɔ ɖa, dukɔa ɖe tso anyiehe gbɔna, eye dukɔ gãa ɖe kple fia geɖewo ho tso anyigba ƒe mlɔenu. 
JER.50.42	Da kple akplɔ le wo si, ŋutasẽlawo wonye, eye womekpɔa nublanui o; woƒe ɣli le abe atsiaƒu ƒe gbeɖeɖe ene, wole sɔ dzi, eye wòbia akpa abe aʋawɔla ene ɖe wò Babel-nyɔnuvi ŋu. 
JER.50.43	Esi Babel-fia se nya le wo ŋu la, eƒe asiwò ɖo agblɔ, vɔvɔ̃ ɖoe, eye wose veve abe nyɔnu léku ene. 
JER.50.44	Kpɔ ɖa, ado tso Yordan ƒe aƒlawo me abe dzata ene ayi ɖe lãnyiƒe, si de ama ɖaa la; elabena manyãe ɖa le eŋu le aɖabaƒoƒo ɖeka me, eye amesi metia la, eya matsɔ ado enu. Elabena amekae so kplim, amekae akplɔm ayi ʋɔnui, eye amekae nye lãkplɔvi, si anɔ te ɖe nunye? 
JER.50.45	Eyata mise Yehowa ƒe adaŋu, si wòde ɖe Babel ŋu, kple eƒe tame, si wòɖo ɖe Kaldea-nyigba ŋu: Vavã woakplɔ lã kudɔewo adzoe, eye woƒe lãnyiƒe ƒe nu aku ɖe wo ŋu. 
JER.50.46	Anyigba ʋuʋu, eye wose konyifaɣli le dukɔwo dome le ɣli, si ɖi be, woxɔ Babel la ta.
JER.51.1	Ale Yehowa gblɔ esi: Manyɔ nugblẽla ƒe gbɔgbɔ ɖe Babel kple amesiwo le nye futɔwo ƒe domedomee la ŋu. 
JER.51.2	Madɔ amedzrowo ɖe Babel ŋu, ne woagbɔe, eye woadi gbolo eƒe anyigba, elabena woaƒo ɖe edzi le dzɔgbevɔ̃egbe tso goawo katã me. 
JER.51.3	Aŋutrɔdalawo nehe da me ɖe amesi he da me kple amesi le gawu me la ŋu! Migakpɔ woƒe ɖekakpuiwo ta o, eye mitsrɔ̃ woƒe aʋakɔ blibo la; 
JER.51.4	ne ame tsiaʋawo nanɔ Kaldea-nyigba dzi, eye amesiwo woda nui lã, nanɔ woƒe ablɔwo me. 
JER.51.5	Ke woƒe Mawu, Yehowa Zebaot, megblẽ Israel kple Yuda ɖi wonye ahosi o; elabena anyigba ma ɖi to geɖe ɖe Israel ƒe kɔkɔetɔ la ŋu. 
JER.51.6	Misi dzo le Babel, eye amesiame neɖe eƒe agbe, ne míagatsrɔ̃ ɖe woƒe vodadawo me o, elabena Yehowa ƒe hlɔ̃biaɣi enye esia; nusi wòwɔ la, eya teƒe woaɖo nɛ. 
JER.51.7	Sikakplu enye Babel le Yehowa si me, si na anyigba blibo la mũ aha; dukɔwo no eƒe wein, eyata dukɔwo le ya mum sagãsagã ɖo. 
JER.51.8	Zi ɖeka kasia Babel ge dze anyi hegbã. Mifa avi ɖe eŋu, miɖatsɔ atike vɛ hena eƒe veveseseawo, ɖewohĩ eƒe lãme ahaya. 
JER.51.9	Miehe, míada gbe le Babel ŋu, ke hayahaya mele eŋu o; eyata migblẽè ɖi, eye mia dome amesiame neyi eƒe anyigba dzi, elabena eƒe ʋɔnudɔdrɔ̃ de dziƒo ke, eye wòɖatɔ alilikpowo. 
JER.51.10	Yehowa he míaƒe nya dzɔdzɔe ɖe go, miva, ne míaɖaxlẽ nusi Yehowa, mia Mawu, wo la afia le Zion. 
JER.51.11	Minyre aŋutrɔwo, mikpla akpoxɔnuwo! Yehowa nyɔ Media-fiawo ƒe gbɔgbɔ, eye wode adaŋu ɖe Babel ŋu, be woagblẽe; elabena Yehowa ƒe hlɔ̃biabiae, hlɔ̃biabia ɖe eƒe gbedoxɔ nue. 
JER.51.12	Mitu aflaga ɖe Babel-gliwo dzi, mina dzɔlawo nasɔ gbã ɖe edzi, miɖo gbetakpɔlawo, eye miɖe amewo ɖo xa me; elabena Yehowa ɖo ta me, eye awɔ nusi wògblɔ ɖe Babeltɔwo ŋu la hã ade goe. 
JER.51.13	Wò amesi le lɔ gãwo to, eye kesinɔnu ɖo agbogbo ɖe asiwò, wò nuwuwu ɖo, eye dzidze, si nu woalã wò ɖo la ɖe! 
JER.51.14	Yehowa Zebaot la eƒe agbe be: Ne metsɔ amewo yɔ wò taŋ abe ʋetsuviwo ene hã la, woatso ayiboopɛɛ ɖe ŋuwò!
JER.51.15	Eya amesi tsɔ eƒe ŋusẽ wɔ anyigba, tsɔ eƒe nunya ɖo xexeame anyi, eye wòtsɔ eƒe gɔmesese keke dziƒo mee. 
JER.51.16	Eƒe gbeɖeɖe nana tsiwo ɖina hoo le dziƒo, eye wònana atu hona yia dzi tso anyigba ƒe mlɔenu; ewɔa dzikedzo kpena ɖe tsidzadza ŋu, eye wòɖea ya donae tsoa eƒe nudzraɖoƒe. 
JER.51.17	Amegbetɔwo katã dzɔa lã le woƒe nunya me, eye ŋukpe léa legbakɔlawo katã, elabena alakpa enye nusi wokɔna, eye gbɔgbɔa ɖeke menɔa eme o. 
JER.51.18	Nu dzodzroawo wonye, dɔwɔwɔ, si ŋu woaɖe alɔme le la wonye; woatsrɔ̃ le gbesigbe woahe to na wo. 
JER.51.19	Ke Yakob ƒe gome mele abe woamawo ene o, elabena eyama nye nuwo katã wɔla, eye Israel enye eya ŋutɔ ƒe ƒome; Yehowa Zebaot enye eƒe ŋkɔ.
JER.51.20	Zũ kple aʋawɔnu nènye nam, wòe matsɔ agbã dukɔwoe gudugudu, eye wòe matsɔ atsrɔ̃ fiaɖuƒewoe. 
JER.51.21	Wòe matsɔ agba sɔ kple edola, eye wòe matsɔ agba tasiaɖam kple emenɔla; 
JER.51.22	wòe matsɔ agba ŋutsu kple nyɔnu, wòe matsɔ agba amegã ɖeɖi kple ɖevi, eye wòe matsɔ agba ɖekakpui kple ɖetugbi; 
JER.51.23	wòe matso agba lãkplɔvi kple lãha, wòe matsɔ agbã agbledela kple eƒe lãwo, eye wòe matsɔ agba anyigbanunɔla kple amegãwo. 
JER.51.24	Ke mahe to na Babel kple Kaldeatɔwo katã le mia ŋku me le woƒe vɔ̃, siwo katã wowɔ ɖe Zion ŋu la ta, Yehowa ye gblɔe. 
JER.51.25	Yehowa be: Kpɔ ɖa, maƒo ɖe dziwò, wò togblẽnu, si tsrɔ̃ anyigba blibo la, maɖo nye asi ɖa ɖe ŋuwò ahamli wò tso agakpe dzi aƒu anyi, eye matsɔ wò awɔ to fiafiãe, 
JER.51.26	ale be womagatsɔ wò kpea ɖeke awɔ dzogoekpe alo gɔmeɖokpee o, elabena azu gbegbe tegbee, Yehowa ye gblɔe.
JER.51.27	Mitu aflaga ɖe anyigba dzi, miku kpẽ le dukɔwo dome, mikɔ dukɔwo ŋu ɖe eŋuti, miyɔ fiaɖuƒewo ɖe eŋuti tso Ararat, Mini kple Askenas, miɖo aʋafiawo ɖe eŋuti, eye mikplɔ sɔwo vɛ abe ʋetsuvi tofuwo ene! 
JER.51.28	Mikɔ dukɔwo ŋu ɖe eŋuti, Media-fiawo, woƒe anyigbanunɔlawo kple woƒe amegãwo katã kpakple woƒe fiaɖuƒe ƒe anyigba blibo la! 
JER.51.29	Tete anyigba ʋuʋu, eye dzidzi ƒoe, elabena Yehowa wo eƒe tame, si wòɖo ɖe Babel ŋu, be yeana Babel-nyigba nazu gbegbe, eye ame navɔ le edzi la dzi. 
JER.51.30	Babel-kalẽtɔwo dzudzɔ aʋawɔwɔ, wobɔbɔ no woƒe mɔ̃wo me, eye ŋusẽ vɔ le wo ŋu wozu nyɔnugbɔmewo; wotɔ dzo woƒe nɔƒewo, eye wòŋe woƒe gametiwo. 
JER.51.31	Duƒula yi ɖakpe duƒula, eye duxɔla yi ɖakpe duxɔla, ne woagblɔ na Babel-fia be, wòxɔ eƒe du la le goawo katã me, 
JER.51.32	wòxɔ tɔtsoƒewo, wòtɔ dzo tɔʋuwo, eye dzi ɖe le aʋawɔlawo ƒo. 
JER.51.33	Elabena ale Yehowa Zebaot, Israel ƒe Mawu la, gblɔ esi: Babel-nyɔnuvi le abe lugbɔƒe le ɣeyiɣi, si me woƒoa eme dana ɖi la ene; esusɔ vie ko, ne nuŋeɣi naɖo nɛ. 
JER.51.34	Babel-fia Nebukadnezar ɖu mí, etsrɔ̃ mi, eye wòtsɔ mí wɔ goe ƒuƒlui, emi mi abe ʋɔ ene, etsɔ míaƒe nu viviwo yɔ eƒe ƒodoe, eye wònyã mí de gbe. 
JER.51.35	Zion-nyɔnu negblɔ be: Ŋuta, si wosẽ le ŋunye, kple nye ŋutilã neva Babel dzi! Yerusalem negblɔ be: Nye ʋu neva Kaldeatɔwo dzi! 
JER.51.36	Eyata ale Yehowa gblɔ esi: Madrɔ̃ wò nya, eye mabia hlɔ̃ na wò, mana woƒe atsiaƒu naƒu kplakplakpla, eye woƒe vudo namie. 
JER.51.37	Babel azu anyiglãgo kple amegãxiwo nɔƒe, azu gbegbe kple tsiãdonu, eye ame avɔ le eme. 
JER.51.38	Wo katã le xɔxlɔ̃m abe dzatawo ene, eye wole gbe tem abe dzataviwo ene. 
JER.51.39	Yehowa be: Ne woƒe lãme tɔ dzo la, matu aglo na wo, eye mana woamu aha, ne woada alɔ̃ tegbetegbe, eye womaganyɔ akpɔ o. 
JER.51.40	Mana woakplɔ wo ayi wuƒe abe alẽviwo, agbowo kple gbɔ̃tsuwo ene. 
JER.51.41	Aleke asi su Sesax dzi, eye woxɔ anyigba blibo la ƒe adegbeƒonu, aleke Babel zu ŋɔdzidonu le dukɔwo dome ale? 
JER.51.42	Atsiaƒu ƒo ɖe Babel dzi, eye eƒe tsotsoewo ƒe nyanyrã nyẽ tsyɔ edzi. 
JER.51.43	Eƒe duwo zu gbegbe, kuɖiɖinyigba kple tagba, anyigba, si dzi amea ɖeke mele o, eye amegbetɔvia ɖeke metona yina o. 
JER.51.44	Mahe to na Babel ƒe Bel, maɖe nusi wòmi la le nu me ne, eye dukɔwo magaƒo zi ɖe eŋu azɔ o; Babel ƒe gliwo hã amũ. 
JER.51.45	Nye dukɔ, midzo le egbɔ, eye amesiame neɖe eƒe agbe tso Yehowa ƒe dɔmedzoe heliheli la nu! 
JER.51.46	Ne nyaa ɖe ɖi le ƒe si me, eye nya bubu ɖi le ƒe keme me, ŋutasesẽ le anyigba dzi, eye dziɖula tso ɖe dziɖula ŋu la, dzi megaɖe le mia ƒo o, eye vɔvɔ̃ megaɖo mi le nya, si miese le anyigba dzi la la o. 
JER.51.47	Eyata kpɔ ɖa, ŋkeke li gbɔna, eye mahe to na Babel ƒe legbawo, ŋukpe alé eƒe anyigba blibo la, eye eƒe ame tsiaʋawo katã atsi eme. 
JER.51.48	Dziƒo kple anyigba kple edzi nuwo katã atso aseye ɖe Babel ŋu; elabena nugblẽla atso anyiehe ava ƒo ɖe edzi, Yehowa ye gblɔe. 
JER.51.49	Israel ƒe ame tsiaʋawo, ele na Babel hã be, woatsi aʋa, abe alesi anyigba blibo la ƒe amewo tsi aʋa le Babel ta ene.
JER.51.50	Mi amesiwo si le yi nu, midzo, eye migatɔ ɖi o! Miɖo ŋu Yehowa le adzɔge, eye Yerusalem nenɔ ta me na mi! 
JER.51.51	Ŋukpe lé mí, elabena ele na mí be, míase vlodoame kple to; ŋukpe tsyɔ mo na mí, elabena ame tutɔwo va ƒo ɖe Yehowa ƒe aƒemenu kɔkɔeawo dzi. 
JER.51.52	Yehowa be: Kpɔ ɖa, ŋkeke li gbɔna, eye mahe to na woƒe legbawo, eye ame tsiaʋawo anɔ ŋeŋem le anyigba blibo la dzi. 
JER.51.53	Ne Babel lia dziŋgɔli me, eye eƒe mɔ̃ sesẽwo mele lialia o hã la, nugblẽla atso gbɔnye ava ƒo ɖe edzi, Yehowa ye gblɔe. 
JER.51.54	Miƒu to anyi, ɣli ɖi tso Babel, eye mumũ gãa ɖe tso Kaldea-nyigba dzi! 
JER.51.55	Elabena Yehowa atsrɔ̃ Babel, eye wòatsi eƒe hoowɔwɔ nu, eƒe tsitsotsoewo adze agbo abe lɔ gãwo tɔ ene, eye woƒe gbeɖeɖe nu asẽ. 
JER.51.56	Elabena nugblẽla aƒo ɖe Babel dzi, eye wòaɖe aboyo eƒe kalẽtɔwo, eye woƒe dawo aŋe, elabena Mawu nuteƒeɖola enye Yehowa, eye ahe to kokoko. 
JER.51.57	Eye mana aha woƒe tatɔwo kple woƒe nunyalawo, woƒe anyigbanunɔlawo kple woƒe amegãwo kpakple woƒe kalẽtɔwo woano amu, eye woadɔ alɔ̃ tegbetegbe, womaganyɔ o; fia, si ŋkɔ nye Yehowa Zebaot lae gblɔe. 
JER.51.58	Ale Yehowa Zebaot gblɔ esi: Woagbã Babel ƒe gli kekeawo vaseɖe agunu ke, eye woatɔ dzo eƒe agbo kɔkɔwo, ale be wòanye ɖeko dukɔwo wɔ dɔ ɖe ya me, eye anyigbadzitɔwo ku kutri hena dze.
JER.51.59	Nyagblɔɖila Yeremya ƒe nya, si wòtsɔ de se na Seraya, Maxseya vi, Neriya ƒe vi, esime woa kple Yuda-fia Zedekiya woyina Babel le eƒe fiaɖuɖu ƒe ƒe enelia me, eye Seraya nye mɔzɔmegã la, enye si. 
JER.51.60	Tete Yeremya ŋlɔ dzɔgbevɔ̃e, siwo katã le Babel dzi va ge la, ɖe agbalẽ me; eya nye nya, siwo katã woŋlɔ ɖe Babel ŋu. 
JER.51.61	Eye Yeremya gblɔ na Seraya bena; Ne èva Babel la, ekema ɖo ŋu anyi, eye naxlẽ nya siawo katã 
JER.51.62	gblɔ bena: Yehowa, wòe gblɔ ɖe teƒe sia ŋu be, yeatsrɔ̃e, ne amea ɖeke maganɔ anyi o, amegbetɔwo kple lãwo siaa, eye wòanye gbegbe tegbee. 
JER.51.63	Eye ne èxlẽ agbalẽ sia vɔ la, ekema bia kpe ɖe eŋu, natsɔe aƒu gbe ɖe Frat me 
JER.51.64	agblɔ bena: Ale dzɔgbevɔ̃e, si mahe va wo dzi la, anyrɔ Babel ɖe toe, magaɖo ɖe dzi akpɔ o, eye enu ayi. Yeremya ƒe nyawo seƒe enye si.
JER.52.1	Zedekiya xɔ ƒe blave vo ɖekɛ, esime wòzu fia, eye woɖu fia ƒe wuiɖekɛ le Yerusalem. Dada ŋkɔ enye Xamital, Libnato Yeremya ƒe vinyɔnu. 
JER.52.2	Ewɔ nusi nye vɔ̃ le Yehowa ŋku me, abe alesi Yoyakim wɔ pɛpɛpɛ ene. 
JER.52.3	Elabena Yehowa do dɔmedzoe ɖe Yerusalem kple Yuda ŋu, vaseɖe esime wòtsɔ wo ƒu gbe le eƒe ŋku ta. Eye esi Zedekiya dze aglã ɖe Babel-fia ŋu la, 
JER.52.4	Babel-fia Nebukadnezar kple eƒe aʋakɔ blibo la ho ɖe Yerusalem ŋu le eƒe fiaɖuɖu ƒe ƒe asiekelia me le dzinu ewolia ƒe ŋkeke ewolia dzi; woɖe to ɖee, eye woƒu kpo ɖe eŋu godoo va kpe. 
JER.52.5	Woɖe to ɖe dua, vaseɖe Zedekiya ƒe ƒe wuiɖekɛlia me. 
JER.52.6	Le dzinu enelia ƒe ŋkeke asiekelia dzi la dɔwuame nu sẽ le dua me, ale be aboloa ɖeke megali na dukɔ hahoo la o. 
JER.52.7	Woŋɔ mɔ ɖe dua ŋu, eye aʋawɔlawo ka tã si to fia ƒe abɔ me mɔ, to agbo, si le gli ŋukplaba eve dome la nu hegblẽ du la ɖi le zã me, eye wòto gbegbemɔ; ke Kaldeatɔwo le glia ŋu godoo. 
JER.52.8	Tete Kaldeatɔwo ƒe aʋakɔ yɔ fia la ɖe nu heva tu Zedekiya le Yerixo-tagba, eye eƒe aʋawɔlawo katã kaka le eŋu. 
JER.52.9	Tete wòlé fia la hekplɔe yina Babel-fia le Ribla le Xamat-nyigba dzi, eye wòbu fɔe. 
JER.52.10	Eye Babel-fia wu Zedekiya viwo le eya ŋutɔ ŋku me, eye wowu Yuda-amegãwo katã hã le Ribla. 
JER.52.11	Egbã ŋku na Zedekiya, eye wòde kɔsɔkɔsɔe, eye Babel-fia kplɔe yi Babel hetsɔe ɖe gaxɔ me vaseɖe eƒe kugbe.
JER.52.12	Le dzinu atɔ̃lia ƒe ŋkeke ewolia dzi, si nye fia Nebukadnezar, Babel-fia ƒe ƒe wuiasiekelia dzi la, fia ŋu srafowo ƒe amegã Nebuzaradan, amesi nɔa tsitre ɖe Babel-fia ŋku me la, va Yerusalem, 
JER.52.13	eye wòtɔ dzo Yehowa ƒe aƒe kple fia ƒe aƒe, Yerusalem-xɔwo katã kple bubumewo ƒe xɔwo katã. 
JER.52.14	Eye Kaldeatɔwo ƒe aʋakɔ blibo, si le fia ŋu srafowo ƒe amegã ŋu la, gbã Yerusalem ƒe gliwo katã ƒu anyi. 
JER.52.15	Fia ŋu srafowo ƒe amegã Nebuzaradan ɖe aboyo dukɔ la ƒe ame dahewo dometɔa ɖewo, dukɔ la ƒe ame mamlea, siwo kpɔtɔ ɖe dua me, kple amesiwo yi ɖe Babel-fia dzi, kpakple aɖaŋudɔwɔlawo ƒe susɔeawo dzoe. 
JER.52.16	Eye fia ŋu srafowo ƒe amegã Nebuzaradan gblẽ anyigba dzi ame dahea ɖewo ɖi, be woanye weingbledelawo kple agbledelawo. 
JER.52.17	Kaldeatɔwo gbã akɔblisɔti, siwo le Yehowa ƒe xɔ ŋu, kple anyinɔwo kpakple akɔbligazɔ, si le Yehowa ƒe me la, eye wotsɔ woƒe akɔbliwo katã yi Babel. 
JER.52.18	Eye wotsɔ zeawo, sofiawo, hɛawo, treawo, gatsiawo kple akɔblinuawo katã, siwo wotsɔna subɔnae la dzoe. 
JER.52.19	Eye fia ŋu srafowo ƒe amegã tsɔ nusiwo nye sika kple klosalo sɔŋ la dzoe. Kpluwo, sonuwo, trewo, zewo, akaɖitiwo, gatsiwo kple agbawo. 
JER.52.20	Sɔti eveawo, gazɔ la kple akɔblinyi wuieveawo, siwo le ete, kpakple anyinɔawo, nusiwo fia Salomo wɔ hena Yehowa ƒe aƒe la; nusiawo katã ƒe akɔbli mele dada me o. 
JER.52.21	Sɔti ɖeka kɔ abɔklugui wuienyi, eye ka abɔklugui wuieve atui akpe ɖo, to le eme, eye wòtri asibide ene ƒe kekeme. 
JER.52.22	Wotsɔ akɔbli wɔ kɔ ɖe eta me, eye kɔ la kɔ abɔklugui alɔ̃, ɖɔ lɔlɔ̃ kple yevuboɖawo ƒo xlã kɔ la godoo va kpe, akɔbli sɔŋ wonye. Nusiawo tɔgbe kple yevuboɖawo le sɔti evelia hã ŋu. 
JER.52.23	Yevuboɖa blaasieke vɔ ade le goawo katã me; yevuboɖa, siwo katã le ɖɔ la ŋu godoo va kpe la, le wo ame alafa ɖeka. 
JER.52.24	Eye fia ŋu srafowo ƒe amegã kplɔ nunɔlagã Seraya kple nunɔlagã yometɔ Zefanya kpakple kpuinudzɔla etɔ̃ 
JER.52.25	kple aƒedzikpɔla ɖeka, si le aʋawɔlawo nu, fiaŋume adre, siwo wokpɔ le dua me, aʋafia ƒe agbalẽŋlɔla, amesi yɔa dukɔ hahoo la hena aʋawɔwɔ kpakple dukɔ hahoo la dome ŋutsu blaade, siwo wokpɔ le dua me; 
JER.52.26	amesiawo fia ŋu srafowo ƒe amegã Nebuzaradan kplɔ yi na Babel-fia le Ribla. 
JER.52.27	Eye Babel-fia da nu wo hewu wo le Ribla le Xamat-nyigba dzi. Ale woɖe aboyo Yuda tso edenyigba dzi. 
JER.52.28	Amesiwo Nebukadnezar ɖe aboyoe la, wonye si: Le ƒe adrelia me la woɖe aboyo Yudatɔ akpe etɔ kple blave vɔ etɔ̃; 
JER.52.29	woɖe aboyo ame alafa enyi kple blaetɔ̃ vɔ eve tso Yerusalem le Nebukadnezar ƒe ƒe wuienyilia me; 
JER.52.30	eye fia ŋu srafowo ƒe amegã Nebuzaradan ɖe aboyo ame alafa adre kple blane vɔ atɔ̃ dzoe le Nebukadnezar ƒe ƒe blave vɔ etɔ̃lia me; wo katã le ame akpe ene alafa ade.
JER.52.31	Esime woɖe aboyo Yuda-fia Yoyaxin le ƒe blaetɔ̃ vɔ adre megbe le dzinu wuievelia ƒe ŋkeke blave vɔ atɔ̃lia dzi la, Babel-fia Evil-Merodax ɖe ga Yuda-fia Yoyaxin le ƒe, si me wòzu fia, eye woɖee tso gaxɔ me; 
JER.52.32	eƒo nu fafɛ kplii, eye wòtsɔ eƒe zikpui ɖo fia, siwo kpe ɖe eŋu le Babel la ƒe zikpui ŋgɔ. 
JER.52.33	Eɖɔ li eƒe gaxɔmewuwo, eye woɖu nu le egbɔ ɖaa le eƒe agbenɔɣi katã. 
JER.52.34	Eye Babel-fia na eƒe nuɖuɖui ɖaa, alesi nu wòbiã gbesiagbe le eƒe agbenɔɣi katã, vaseɖe esime woku.
LAM.1.1	Ao, du, si ame yɔ, tsi akogo! Du ga le dukɔwo dome zu ahosi; duwo ƒe fia zu yakadɔwɔla. 
LAM.1.2	Ele avi fam le zã me hehehe, eye aɖatsi tsi alɔgo dzi nɛ. Eƒe ahiãvlwo dometɔa ɖeke mefa akɔ nɛ o. Xɔlɔ̃wo katã trɔ ʋu le eye me hezu eƒe fulɔwo. 
LAM.1.3	Yuda ʋu dzo le teteɖeanyi kple dɔ sesẽ ta; ele dukɔwo dome, ke mekpɔ gbɔdzɔe o. Eyometilawo katã ɖatui le xaxɛƒe. 
LAM.1.4	Zion-mɔwo to gbe, elabena amea ɖeke megava ŋkekenyuieɖuƒe o. Eƒe agbowo kam esi ƒuƒlu, eye eƒe nunɔlawo le hũ ɖem. Eƒe ɖetugbiwo le ŋeŋem, eye eya ŋutɔ le veve sem. 
LAM.1.5	Eƒe ketɔwo ƒe alɔ ɖe dzi, eye eme nyo na eƒe futɔwo, elabena Yehowa ye ɖo hiã nɛ le eƒe vodada sɔgbɔawo ta. Viawo dze ketɔwo ŋgɔ yi aboyo me. 
LAM.1.6	Zion-nyɔnuvi ƒe atsyɔ̃wo katã dzo le eŋu. Eƒe amegãwo le abe agbo, siwo mekpɔ gbeɖuƒea ɖeke o la ene, eye wole te klolo tem le wo yometilawo ŋgɔ. 
LAM.1.7	Yerusalem le ŋu ɖom eƒe atsyɔ, siwo katã nɔ eŋu le blema ŋkekewo me la, le eƒe hiãɣi kple anyidzeɣi, elabena eƒe amewo tsi futɔ la si me, eye xɔnametɔ meli o. Ketɔ la kpɔe, eye woke eƒe toyiyi. 
LAM.1.8	Nuvɔ̃e Yerusalem wɔ, eyata wòzu ŋunyɔnu. Amesiwo katã bui tsa la, la vlo domi, le esi wokpɔ eƒe ama ta. Ke eya ŋutɔ le hũ ɖem eye wòɖe eɖokui ɖe aga. 
LAM.1.9	Ɖiƒoƒo le eƒe avɔ toga, meɖo ŋu eƒe nuwuwu o. Tete wòyi to vevie, eye akɔfalaa ɖeke meli o. Yehowa, lé ŋku ɖe nye hiã ŋu, elabena futɔ la le asi tɔm akɔ! 
LAM.1.10	Futɔ la do asi ɖe eƒe nu veviwo katã ŋu; elabena ekpɔ ɖukɔ, siwo nèɖe se na be, womegava wò amehawo ɖome o la, woge ɖe eƒe kɔkɔeƒe la.
LAM.1.11	Eƒe amewo katã le hũ ɖem hele abolo dim. Wotsɔ woƒe nu veviwo na ɖe nuɖuɖu la, ne woalé agbe ɖe te. Yehowa, ɖo ŋku anyi nakpɔ alesi woɖo vlom ɖa! 
LAM.1.12	Eyata mi amesiwo katã va to mɔ dzi yina, miɖo ŋku anyi, ne miakpɔ nu be, vevea ɖe ɖe vevesese, si va dzinye, kple nuxaxa, si Yehowa ɖo nam le eƒe dɔmedzɔe heliheli ɖogbe la nu mahã? 
LAM.1.13	Eɖo dzo ɖa tso dzi me ɖe nye ƒuwo me, eye wòɖi hã ɖe dzinye. Eɖo ɖɔ na nye afɔwo, wògbugbɔm ɖe megbe, ana mezu gbegbe, eye mele nuxaxa dzi ɖaa. 
LAM.1.14	Eƒe asi na nye vodadawo ƒe kɔkuti nu sẽ, eblae ɖe nye kɔʋume, eye wona ŋusẽ va le ŋunye. Aƒelɔ la tsɔm ɖe asi na amesiwo nu nyemate ŋu ana te ɖo o. 
LAM.1.15	Aƒetɔ la tsa nye kalẽtɔwo katã ƒu gbe le donyeme, eɖe gbe ƒã ŋkekenyuie ɖe ŋunye, ne woagbã nye ɖekakpuiwo nyanyanya. Aƒetɔ la fiã wein na Yuɖa-ɖetugbi. 
LAM.1.16	Esia ta mele avi fam, eye nye ŋkuwo le aɖatsi kplɔm yoyoyo ɖo; akɔfala, si afa dzi nam la, le adzɔge nam. Wotsrɔ̃ vinyewo, elabena futɔ la ƒe alo ɖe dzi. 
LAM.1.17	Zion ke eƒe abɔwo me, ke akɔfalaa ɖeke meli nɛ o. Yehowa ɖɔ ketɔwo ɖe Yakob ŋu goɖoo va kpe, eye Yerusalem zu ŋunyɔnu le wo dome. 
LAM.1.18	Yehowa ta dzɔ, elabena mesẽ to ɖe eƒe nyawo ŋu. Mi dukɔwo katã, misee, eye milé ŋku ɖe nye vevesese ŋu! Nye ɖetugbiwo kple nye ɖekãkpuiwo yi aboyo me. 
LAM.1.19	Meyɔ nye ahiãviwo, ke woblem. Nu te nye nunɔlawo kple ame tsitsiwo ŋu le dua me, elabena wole nuɖuɖu dim, ne woatsɔ lé woƒe agbe ɖe te.
LAM.1.20	Yehowa, kpo alesi vɔvɔ̃ ɖom ɖa! Nye dɔkaviwo ʋu dzo hẽ, eye nye dzi le togotogoe ƒom le menye, le esi mese to ta. Yi le nu gblẽm le xexe abe ku le aƒe me ene. 
LAM.1.21	Wose alesi mele hũ ɖemee, ke xɔnametɔa ɖeke meli o. Nye futɔwo katã se nye dzɔgbevɔ̃e ŋkɔ, eye wole dzidzɔ kpɔm, elabena wòe wɔe. Ne éhe ŋkeke, si ŋu nèɖe gbe ƒã le vɛ la, ekema woawo hã woanɔ abe nye ene. 
LAM.1.22	Woƒe nu vɔ̃ɖi wɔwɔwo katã neva ŋkuwò me, eye nawɔ na wo, abe alesi nèwɔm le nye vodadawo katã ta ene; elabena nye hũɖeɖewo sɔ gbɔ, eye nye dzi le nu xam.
LAM.2.1	Aleke Aƒetɔ la na Zion-nyɔnuvi ɖo tsizi le eƒe dɔmedzoe me! Exlã Israel ƒe atsyɔ̃ ɖe anyi tso dziƒo, eye meɖo ŋu eƒe afɔɖodzinu le dɔmedzoedogbe o. 
LAM.2.2	Aƒetɔ la gblẽ Yakob ƒe lãnyiƒewo katã, mekpɔ wo ta o, eghã Yuɖa-nyɔnuvi ƒe mɔ̃ sesẽwo wosɔ kple anyigba le eƒe dziku me, eye wogblẽ ka ɖo na fiaɖuƒe la kple eƒe amegãwo. 
LAM.2.3	Eŋe dzowo katã na Israel le eƒe dɔmedzoe heliheli me; ehe eƒe nuɖusi ɖe megbe le futɔ nu, eye wodo dzo ɖe Yakob wòbi nu goɖoo va kpe. 
LAM.2.4	Ehe eƒe ɖa me abe futɔ ene, eye wòtsi tre ɖi kple eƒe nuɖusi abe ketɔ ene hetsrɔ̃ nusiwo katã dze na kpɔkpɔ; etrɔ eƒe dziku ƒo ɖe Zion-nyɔnuvi ƒe agbadɔ me abe dzo ene. 
LAM.2.5	Aƒetɔ la trɔ zu futɔ, etsrɔ̃ Israel, eye wòtsrɔ̃ eƒe fiasãwo katã, egblẽ eƒe mɔ̃ sesẽwo, eye wòli kɔ nuxaxa ɖe nuxaxa dzi na Yuda-nyɔnuvi. 
LAM.2.6	Eka kpɔ le eŋu abe le abɔ ŋu ene, eye wògblẽ eƒe takpeƒe. Yehowa na woŋlɔ ŋkekenyuie kple dzudzɔgbe be le Zion, eye wòdo vlo fia kple nunɔla le eƒe dɔmedzoe heliheli me. 
LAM.2.7	Yehowa gbe eƒe vɔsamlekpui, eɖi gbɔ eƒe kɔkɔeƒe la, eye wòtsɔ eƒe fiasãwo ƒe gliwo ɖe asi na futɔ la; woƒe ɣli le ɖiɖim le Yehowa ƒe me abe le ŋkekenyuieɖugbe ene. 
LAM.2.8	Yehowa ɖo be, yeatsrɔ̃ Zion-nyɔnuvi ƒe gli; eda ka, mehe eƒe asi ɖe megbe tso nugbegblẽ me o, eye wona kpoƒuƒu kple gli le nu xam; nu le woa kple eve la siaa ŋu. 
LAM.2.9	Eƒe agbowo ɖo agu, eye wogblẽ eƒe gametiwo heŋe wo; eƒe fia kple eƒe amegãwo le dukɔwo dome, se mele wo si o, woƒe nyagblɔɖilawo hã mekpɔa ŋutega tso Yehowa gbɔ o. 
LAM.2.10	Zion-nyɔnuvi ƒe amegã ɖeɖiwo bɔbɔ nɔ anyigba, eye woƒe nu ɖe ga, wolɔ afi kɔ ɖe ta me, eye wota akpanya; Yerusalem-ɖetugbi de kɔ to.
LAM.2.11	Nye ŋkuwo la aɖatsi wòti kɔ na wo, nye dɔkaviwo ʋu dzo hẽ, eye nye aklã wó ɖe dɔ me nam le nye dukɔ ƒe nyɔnu ƒe anyidzedze la, esime nu te ɖeviwo kple vidziewo ŋu le ɖua ƒe kpɔdomeewo. 
LAM.2.12	Wogblɔ na wo ɖadawo be: Bli kple wein ɖe? Eye nu le wo ŋu le ɖua ƒe kpɔɖonieewo abe ame xɔabi ene, eye woƒe gbɔgbɔ do le wo me le wo dadawo ƒe akɔ nu. 
LAM.2.13	Yerusalem-nyɔnuvi, ameka matsɔ asa kpli wò, ne wòaɖi wò? Zion-ɖetugbi ameka matsɔ aɖo ŋuwò, ne mafa akɔ na wò? Elabena wò abi lolo abe atsiaƒu ene, amekae ada gbe le ŋuwò ma? 
LAM.2.14	Wò nyagblɔdilawo gblɔ alakpanya kple nya mastatsa ɖi na wò, eye womeklo nu le wò vodadawo dzi, ne woagaɖo wò te o, ke boŋ wogblɔ alakpanya kple ameflunya ɖi na wò. 
LAM.2.15	Amesiwo katã va tso eme yi la, si akpe ɖe ŋuwò, woɖe tsiã heʋuʋu ta ɖe Yerusalem-nyɔnuvi ŋu be: Du, si ŋu wogblɔ le be, enye nyonyowo seƒe kple anyigba blibo la ƒe dzidzɔ la, enye esia? 
LAM.2.16	Wò fulɔwo katã ke nu ɖe ŋuwò baa, wodo tsia heɖu aɖukli gblɔ bena: Míetsrɔ̃e! Ehɛ̃, ŋkeke, si míele mɔ kpɔm na la, enye esia, míaƒe asi su edzi, míekpɔ eteƒe kple ŋku!
LAM.2.17	Yehowa wɔ eƒe tame, si wòɖo la, de goe, eye wòwɔ eƒe nya, si ŋugbe wòdo tso blema ka la dzi; egbã nu ƒu anyi, mekpɔ eta o, ena wò futɔwo kpɔ dzidzɔ ɖe ŋuwò, eye wòdo wò ketɔwo ƒe dzo ɖe dzi. 
LAM.2.18	Eƒe dzi do ɣli na Aƒetɔ la. Zion-nyɔnuvi ƒe gli, na wò aɖatsi nasi abe tɔʋu ene zã kple keli; megagbɔ ɖe eme o, eye megana wò ŋkuvi nakpɔ gbɔdzɔe o. 
LAM.2.19	Fɔ nado ɣli le zã le ŋudzɔɣi ƒe gɔmedzedze! Trɔ wò dzi ƒo ɖe Aƒetɔ la ŋku me abe esi ene! Wu wò asiwo dzi nɛ le viwò, siwo dɔwuame na no te wo ŋu ɖe kpɔdomeewo ƒe dzogoewo katã dzi la ƒe agbe ta! 
LAM.2.20	Yehowa ɖo ŋku anyi, ne nakpɔ nu, ameka newɔ esiae? Ɖe nyɔnuwo aɖu woƒe dɔmevi, ɖevi, siwo dzi wokpɔa? Ɖe woawu nunɔla kple nyagblɔɖila ɖe Aƒetɔ la ƒe kɔkɔeƒe laa? 
LAM.2.21	Ɖeviwo kple amegã ɖeɖiwo ɖo baba ɖe anyigba le kpɔdomeewo, eye nye ɖetugbiwo kple nye ɖekakpuiwo tsi yi nu. Eda nu eme le wò dɔmedzoedogbe, eye nèwu ame, mèkpɔ eta o. 
LAM.2.22	Eyɔ ŋɔdzi ɖe ŋunye godoo abe le ŋkekenyuieɖugbe ene, eye amea ɖeke mesi alo susɔ le Yehowa ƒe dɔmedzoedogbe o. Amesiwo dzi mekpɔ, eye menyi wotsi la, nye futɔ tsrɔ̃ wo.
LAM.3.1	Nyee nye ŋutsu, si kpɔ hiã teƒe le eƒe ameƒoti le. 
LAM.3.2	Ekplɔm, eye wòna mezɔ viviti me, menye kekeli me o. 
LAM.3.3	Ŋunyee wòle eƒe asi trɔm ɖo ɖaa atraɖi le ŋkeke blibo la me.
LAM.3.4	Edze lã kple agbalẽ le ŋunye yaʋayaʋa, eye wògbã nye ƒuwo. 
LAM.3.5	Etsɔ aɖi kple fukpekpe tɔ kpɔ ɖe ŋunye godoo va kpe. 
LAM.3.6	Ena menɔ blukɔ me abe emesiwo ku gbaɖegbe ke ene.
LAM.3.7	Eɖo gli ɖe ŋunye, toƒe meli o, eye wòna nye kɔsɔkɔsɔwo nu sẽ ɖe dzi. 
LAM.3.8	Ne mele ɣli dom le eyɔm hã le, etua nu ɖe nye gbedodoɖa nu. 
LAM.3.9	Etsɔ kpe gãwo ɖo amli ɖe nye mɔ dzi, eye wògɔdɔ̃ nye toƒe.
LAM.3.10	Sisiblisi, si ɖe xa ɖi, kple dzata, si le xa me, wònye nam. 
LAM.3.11	Ekplɔm trae, eye wòvuvum hetsɔ wɔ nu dziŋɔe. 
LAM.3.12	Ehe eƒe ɖa me, eye wòtsɔm ɖo nudzidzea ne eƒe aŋutrɔwo.
LAM.3.13	Eɖo eƒe dakumeviwo ɖe nye ayikuwo me. 
LAM.3.14	Metrɔ zu nu ɖikokoea na nye dukɔ kple woƒe hamelo ŋkeke blibo la. 
LAM.3.15	Etsɔ ama veve ɖi ƒo nam, eye wòkpe atsa nam meno.
LAM.3.16	Ena ahliha ŋe aɖu nam, eye wòtigim ɖe dzowɔ me. 
LAM.3.17	Woxɔ ŋutifafa le nye luʋɔ si, eye meŋlɔ dzɔgbenyuie be. 
LAM.3.18	Mebe, nye ŋusẽ nu yi, eye mebu mɔkpɔkpɔ na Yehowa.
LAM.3.19	Ɖo ŋu nye hiã kple nye fukpekpe, atsa kple aɖi. 
LAM.3.20	Ɖo ŋui, nagaɖo ŋui ɖe dzi be, nye luʋɔ xa gobaa le menye. 
LAM.3.21	Mene esia nade dzigbɔ nam, eyata mele mɔ kpɔm be:
LAM.3.22	Yehowa ƒe amenuveve nu metso o, eye eƒe nubianuikpɔkpɔ mese ɖo o; 
LAM.3.23	ke boŋ ete yeye ŋɖi sia ŋɖi, eye wò amenuveve tri akɔ! 
LAM.3.24	Nye luʋɔ be: Nye gome enye Yehowa, eyata mele esinu kpɔm ɖo.
LAM.3.25	Yehowa ƒe ɖɔme nyo ɖe amesi le dzi ɖom ɖe eŋu, kple luʋɔ si le edim la ŋu. 
LAM.3.26	Enyo be, woanɔ anyi kpoo anɔ Yehowa ƒe xɔname sinu kpɔm. 
LAM.3.27	Enye na ŋutsu be, wòatsɔ kɔkuti le eƒe ɖevime.
LAM.3.28	Nebɔbɔ nɔ aga, eye wòazi ɖoɖoe, elabena eyamae tsoe ɖo edzi; 
LAM.3.29	netsɔ eƒe nu ƒo ɖe ke me, ɖewohi mɔkpɔkpɔ gali; 
LAM.3.30	neɖo to me anyi na amesi le eƒom, eye netsɔ ŋukpe ɖi ƒoe.
LAM.3.31	Elabena Aƒetɔ la megbea ame ɖikaa o; 
LAM.3.32	ke boŋ ne edo nuxaxa na ame la, egakpɔa nublanui le eƒe amenuveve geɖe la nu. 
LAM.3.33	Elabena mewɔa fu ame, eye medoa nuxaxa na amegbetɔviwo le dzidzɔ teƒe o.
LAM.3.34	Ne wofanya anyigba dza gatɔwo katã kple afɔ, 
LAM.3.35	ne wote ame ƒe nya de to le dziƒoʋitɔ la ŋku me, 
LAM.3.36	eye wotrɔ gbo ame ƒe dzrenya la, ɖe Aƒetɔ la makpɔe oa?
LAM.3.37	Amekae gblɔ nya wòva me, ne Aƒetɔ la meɖe se hafi o? 
LAM.3.38	Ɖe vɔ̃ kple nyui metsoa dziƒoʋitɔ la nu me oa? 
LAM.3.39	Nuka ta amegbetɔ le nu xam le eƒe agbe me? Amesiame nexa nu le eƒe nuvɔ̃ ŋu boŋ.
LAM.3.40	Mina míaɖo míaƒe zɔzɔme a pɔ, míadzro eme akpɔ, eye míatrɔ ɖe Yehowa ŋu! 
LAM.3.41	Mina míakɔ míaƒe dzi kple míaƒe asiwo dzi ɖo ɖe Mawu le dziƒo. 
LAM.3.42	Míawo míedze aglã, eye míesẽ to, eye wo la mètsɔe ke o.
LAM.3.43	Eɣla ɖokuiwò le dziku me, eye neti mía yome hewu mí, mèkpɔ mía ta o. 
LAM.3.44	Eɣla ɖokuiwò ɖe alilikpo me, ale be gbedodoɖaa ɖeke meɖi go ɖe egoɖo o. 
LAM.3.45	Etsɔ mi wɔ gbeɖuɖɔ kple ŋunyɔnui le dukɔwo dome.
LAM.3.46	Miaƒe futɔwo katã ke nu ɖe mía ŋu baa. 
LAM.3.47	Mía tɔ gome enye ŋɔdzi kple ʋe, tsɔtsrɔ̃ kple gbegblẽ. 
LAM.3.48	Nye ŋku le esi kplɔm yoyoyo le nye dukɔ ƒe nyɔnuvi ƒe gbegblẽ ta.
LAM.3.49	Nye ŋku le tsyɔtsyɔ dzi ɖaa, enu gbe tsotso, 
LAM.3.50	vaseɖe esime Yehowa naɖo ŋku anyi akpɔe tso dziƒo. 
LAM.3.51	Nye ŋku le veyem ɖe luʋɔ me ke nam le nye ɖu ƒe nyɔnuviwo katã ta.
LAM.3.52	Nye futɔwo yɔm ɖe nu yakatsyɔ abe xevi ene. 
LAM.3.53	Wotigi nye agbe ɖe do me, eye wofɔ kpe ɖo dzinye. 
LAM.3.54	Tsi fiẽ tanye, eye mebe: Evɔ nam!
LAM.3.55	Yehowa, wò ŋkɔe meva le do me ʋi ke. 
LAM.3.56	Ese nya ɣli, megaɖe wò to da te nye kokoƒoƒo ŋu nagbe akɔfata nam o. 
LAM.3.57	Etsɔ kpuie le gbesigbe meyɔ wo, eye nẽgblɔ be: Megavɔ̃ o!
LAM.3.58	Aƒetɔ, asiwò me nye nya le, eye nèɖe nye agbe 
LAM.3.59	Yehowa, èkpɔ nye tetedeanyi, drɔ̃ nye nya nam. 
LAM.3.60	Ekpɔ woƒe hlɔ̃biabiawo katã kple tame, si wodo ɖe ŋunye la.
LAM.3.61	Yehowa èse woƒe alɔmeɖeɖe kple tame, si woɖo ɖe ŋunye, 
LAM.3.62	nye futɔwo ƒe nuƒoƒo kple woƒe susuwo ɖe ŋunye gbesiagbe. 
LAM.3.63	De ŋku ɖe woƒe anyinɔnɔ kple tsitrenɔnɔ ŋu, hamelo menye na wo.
LAM.3.64	Yehowa, ɖo eteƒe na wo le woƒe asinudɔwɔwɔwo nu. 
LAM.3.65	Tso tamesesẽ na wo, wo fiƒoɖe neva wo dzi! 
LAM.3.66	Ti wo yome le dziku me, eye natsrɔ̃ wo ɖa le Yehowa ƒe dziƒoa te!
LAM.4.1	Aleke sika nya tsiɖitsiɖi, eye sika nyui ƒe nɔnɔme trɔ? Aleke wolɔ kpe kókɔewo kɔ ɖe kpɔɖomee ƒe dzogoewo katã dzi? 
LAM.4.2	Aleke Zion ƒe vi vevi, siwo wobuna abe sika ene la, sɔ kple sonugaglɛ, si nye zemela ƒe asinudɔwɔwɔ? 
LAM.4.3	Keke amegãxi ke hã nua no viawo wonona, ke nye dukɔ ƒe nyɔnuvi le ŋlɔmie wɔm abe golo le gbe dzi ene. 
LAM.4.4	Tsikɔ na vidzĩewo ƒe aɖe lé de aŋɔƒome na wo, ɖeviwo bia abolo, ke amea ɖeke mekae na wo o. 
LAM.4.5	Amesiwo du nu vivivo tsã la, nu te wo ŋu le kpɔdomeewo, amesiwo ta aɖabɛ tsã la, le gbeɖuɖɔ me. 
LAM.4.6	Nye dukɔ ƒe nyɔnuvi ƒe vodadawo só gbɔ wu Sodom, si wotrɔ bu anyi le aɖabaƒoƒo ɖeka me, eye amea ɖeke mekpe asi ɖe eŋu o la ƒe nuvɔ̃wo. 
LAM.4.7	Woƒe amegãwo da dzo wu sno, eye wotu wu notsi, woƒe mo blã wu soe, eye woƒe nɔnɔme nɔ abe gbloti ene. 
LAM.4.8	Ke azɔ la woƒe dzedzeme nya wu zemabi, eye amea ɖeke medzea si wo le kpɔdomee o. Woƒe agbalẽ lé ɖe woƒe ƒuwo ŋu kpaɖii, eye wòƒu abe nake ene. 
LAM.4.9	Amesiwo tsi yi nu tɔ nyo wu amesiwo esi dɔwuame si me tɔ, nu li kɔ na wo, eye woku, le esi agblemenu le hiahiãm ta. 
LAM.4.10	Nyɔnu, siwo ame ƒe nu wɔa nublanui na la ƒe asi ɖa woawu ŋutɔ ƒe viwo, eye wonye nuɖuɖu na wo le nye dukɔ ƒe nyɔnuvi la gblẽɣi. 
LAM.4.11	Yehowa wu eƒe dziku nu, eye wòtrɔ eƒe dɔmedzoe ƒo ɖe anyi, eɖo dzo ɖe Zion, eye wòfiã eƒe agunusɔtiwo.
LAM.4.12	Anyigba dzi fiawo kple xexeametɔwo katã mexɔe se be, ketɔ kple futɔ la age ɖe Yerusalem ƒe agbowo me hafi o. 
LAM.4.13	Eva me le woƒe nyagblɔɖilawo ƒe nuvɔ̃wo kple woƒe nunɔlawo ƒe vodadawo la, amesiwo kɔ ame dzɔdzɔewo ƒe ʋu ɖe anyi le eme. 
LAM.4.14	Wole tsa glãla tsam le kpɔɖotnee abe ŋkunuwo ene, eye woƒo ʋu, ale be amea ɖeke mete ŋu ɖe asi woƒe avɔwo ŋu o. 
LAM.4.15	Wole ɣli dom ɖe wo ŋu be: Midzo, mi ame makɔmakɔwo, midzo, midzo, migaka asi naneke ŋu o! Eye esi wosi hele tsa glãla tsam la, wogblɔ le dukɔwo dome be: Womele anyi nɔ ge ɖiɖie o! 
LAM.4.16	Yehowa ƒe adãmo kako wo hlẽ, magaɖe ŋku ɖe wo ŋu azɔ o. Womebu nunɔiawo o, eye womeve amegã ɖeɖiwo nu o. 
LAM.4.17	Míaƒe ŋkuwo le xɔname dzodzroa ŋu, wòti kɔ na wo; eye esi míele mɔ kpɔm la, míetsa ŋku ɖo dukɔ, si mate ŋu axɔ na ame o la ŋu. 
LAM.4.18	Wole ŋku ɖem ɖe míaƒe afɔɖeɖe ŋu hã, ale be míaƒe mawo dzi toto zu dɔ; míaƒe nuwuwu tu aƒe, miaƒe ŋkekewo de, elabena míaƒe nuwuwu ɖo. 
LAM.4.19	Mía yometilawo ɖi du wu hɔ̃ le dziƒo ŋu; woyɔ mi ɖe nu le towo dzi, eye woɖe xa ɖe gbe dzi na mi. 
LAM.4.20	Míaƒe agbegbɔgbɔ, si nye Yehowa ƒe amesiamina la, ge ɖe woƒe ʋe me; eya amesi ŋu míegblɔ le be: Míanɔ agbe le eƒe vɔvɔli te le dukɔwo dome la. 
LAM.4.21	Eɖom-nyɔnuvi, wò Uz-nyigba dzi nyɔnu, tso aseye, nakpɔ dzidzɔ; kplu la le vava ge na wò hã, eye namu aha aɖe ama. 
LAM.4.22	Zion-nyɔnuvi, wò vodada se ɖo, eye maganyã wò ade gbe azɔ o. Edom-nyɔnuvi, ahe to na wò vodada, eye aklo nu le wò nuvɔ̃wo dzi.
LAM.5.1	Yehowa, do ŋu nusi dzo ɖe mía dzi la; ɖo ŋku anyi nakpɔ míaƒe ŋukpe ɖa! 
LAM.5.2	Míaƒe domenyinu ge ɖe amedzrowo si me, eye míaƒe aƒewo ge ɖe ɖu bubu me tɔwo si me. 
LAM.5.3	Tsyɔ̃eviwo míenye, tɔ mele mía si o, eye mía nɔwo zu ahosiwo. 
LAM.5.4	Gae míetsɔna hafi noa míaƒe tsi, eye ɖe míeƒlea míaƒe nakewo. 
LAM.5.5	Woti mía yome kplikplikpli, ɖeɖi te mía ŋu, ke womena míegbɔ ɖe eme o. 
LAM.5.6	Míena ta Egipte kple Asur, ne míakpɔ abolo aɖu aɖi ƒo. 
LAM.5.7	Mia fofowo wɔ nuvɔ̃, eye womegali o, ke míawo míele woƒe vodadawo tsɔm. 
LAM.5.8	Kluviwo le amegã ɖum ɖe mía nu, ke amea ɖeke mele mía ɖem le wo si me o. 
LAM.5.9	Míaƒe agbe míetsɔ ɖaɖi aboloe, le yi, si le gbe dzi ta. 
LAM.5.10	Dɔwuame heliheli na míaƒe ŋutigbalẽ ʋu dzo hẽ abe kpo ene. 
LAM.5.11	Wogblẽ nyɔnuwo le Zion kple ɖetugbiwo le Yuda-duwo me. 
LAM.5.12	Wode ke ve na amegãwo, eye womesi amegã ɖeɖiwo ŋku me o. 
LAM.5.13	Ɖekakpuiwo le te ɖe te, eye ɖeviwo dze anyi ɖe nake te. 
LAM.5.14	Ame tsitsiwo vɔ le ʋɔnu, eye ɖekakpuiwo megale saŋku ƒom o. 
LAM.5.15	Míaƒe dzidzɔ nu tso, míaƒe ɣeɖuɖu zu nuxaxa. 
LAM.5.16	Míaƒe fiakuku ge le mía ta. Baba na mí be, míewɔ nuvɔ̃! 
LAM.5.17	Eyata míaƒe dzi le nu xam, eye míaƒe ŋkuwo zu vi 
LAM.5.18	ɖe Zion-to la ŋu, elabena ezu gbegbe, eye abeiwo le edzi tom. 
LAM.5.19	Ke wò Yehowa, èlí tegbee, eye wò fiazikpui nɔa dzidzimewo katã me. 
LAM.5.20	Nukaŋuti nèŋlɔ mí be ɖikaa, eye negblẽ mí ɖi eteƒe didi ale? 
LAM.5.21	Yehowa, trɔ mí ɖe ŋuwò, ne míatrɔ; wɔ míaƒe ŋkekewo yeye abe tsa ene. 
LAM.5.22	Alo ɖe negbe nu keŋ, eye nèɖo dɔmedzoe ɖe mia ŋu vevie ŋutɔŋutɔa?
EZK.1.1	Le ƒe blaatɔ̃lia me le dzinu enelia ƒe ŋkeke atɔ̃lia dzi, esime mele aboyomewo dome le Kebar-tɔsisi to la, eva me be, dziƒo nu ʋu, eye mekpɔ Mawu ƒe ŋutega. 
EZK.1.2	Le dzinu la ƒe ŋkeke atɔ̃lia dzi la, — eya nye aboyoɖeɖe fia Yoyaxin ƒe atɔ̃ megbe — 
EZK.1.3	Yehowa ƒe gbe va na Xezekiel, nunɔla Buzi vi, le Kebar-tɔsisi la nu le Kaldea-nyigba dzi, eye Yehowa ƒe asi va edzi le afima.
EZK.1.4	Meɖo ŋku anyi, eye kpɔ ɖa, ahom tu tso anyiehe, alilikpo gãa ɖe bia kɔtɔɔ, keklẽ ƒo xlã alilikpo gãa ɖe, eye dzobabla kɔtɔɔ le eme; nane le dzedzem le dzo la titina abe sika, si me kɔ keŋkeŋ ene; 
EZK.1.5	nu gbagbe ene do tso eme, eye woƒe nɔnɔme enye si: Woɖi amegbetɔ, 
EZK.1.6	ɖesiaɖe to mo ene, eye aʋala ene li na wo dometɔ ɖesiaɖe, 
EZK.1.7	woƒe atatiwo dze ti, woƒe afɔƒome le abe nyivi tɔ ene, eye wole dzo dam kaŋkaŋ abe ayawa ene. 
EZK.1.8	Amegbetɔ ƒe asi li na wo le woƒe aʋalawo te le go eneawo dzi; mowo kple aʋalawo li na wo ame eneawo; 
EZK.1.9	woƒe aʋalawo kpe wo nɔewo, eye ne wole azɔli dzi la, wometrɔa kɔ o; wo dometɔ ɖesiaɖe léa eƒe mɔ te. 
EZK.1.10	Woƒe mo ɖi amegbetɔ ƒe mo le ŋgɔ, wo ame enea to dzata ƒe mo ɖe ɖusi me, wo ame enea to nyitsu ƒe mo ɖe mia me, eye wo ame enea to hɔ̃ ƒe mo ɖe megbe, 
EZK.1.11	esia nye woƒe mowo. Woklẽ woƒe aʋala wo ɖo ta dzi me, ɖesiaɖe tsɔ eve ƒo go nɔvia, eye wotsɔ eve tsyɔ ŋuti. 
EZK.1.12	Ne wole yiyim la, wo dome ɖesiaɖe kpɔa eŋgɔ tẽ; afisi gbɔgbɔ la ɖo wo ɖo la, afima woyina, eye ne wole azɔli dzi la, wometrɔa kɔ o. 
EZK.1.13	Eye nane le nu gbagbeawo domee le abe dzoka ene hele bibim abe akakati ene, dzo la le faflam le nu gbagbeawo domee, eye eme kɔ keŋkeŋ, eye dzikedzo do tso dzoa me. 
EZK.1.14	Eye nu gbagbeawo le du dzi tso afi yi afi abe dzikedzo ene.
EZK.1.15	Esi meɖe ŋku ɖe nu gbagbeawo la, kpɔ ɖa, tasiaɖamfɔ le nu gbagbeawo xa le anyigba le woƒe ŋgɔdze eneawo katã. 
EZK.1.16	Tasiaɖamfɔawo ƒe dzedzeme le abe adzagba wotsɔ wɔ wòe ene, eye wo ame eneawo katã ɖi wo nɔewo, woƒe dzedzeme kple woƒe wɔwɔme sɔ abe ɖe tasiaɖamfɔ ɖeka le nɔvia me ene. 
EZK.1.17	Wozɔna ɖe woƒe go eneawo me, eye ne wole yiyim la, wometrɔna o. 
EZK.1.18	Wo meɖotiwo la, gãnyenye kple ŋɔdzi wonye, eye ŋku le wo ame eneawo katã meɖotiwo ŋu godoo. 
EZK.1.19	Ne nu gbagbeawo le azɔli dzi la, tasiaɖamfɔawo nɔa yiyim le wo xa, eye ne nu gbagbeawo kɔ wo ɖokui dzi tso anyigba la, tasiaɖamfɔawo hã kɔa dzi. 
EZK.1.20	Afisi gbɔgbɔ la ɖo wo ɖo la, afima woyina, eye tasiaɖamfɔawo kɔa wo ɖokui dzi kpena ɖe wo ŋu; elabena nu gbagbeawo ƒe gbɔgbɔ le tasiaɖamfɔwo me. 
EZK.1.21	Ne woɖe zɔ la, tasiaɖamfɔawo hã ɖea zɔ, ne wòtɔ la, wotɔna, eye ne wokɔ wo ɖokui tso anyigba la, woawo hã kɔa wo ɖokui dzi; elabena nu gbagbeawo ƒe gbɔgbɔ le tasiaɖamfɔawo me.
EZK.1.22	Eye nane le nu gbagbeawo ta me abe dziŋgɔli ene hele dzo sim abe kpe ɣi ene, eye wòkeke ɖe wo ta me le dziƒo gome. 
EZK.1.23	Woklẽ aʋala eveve ɖatɔ wo nɔewo le dziŋgɔli la te, eye ɖesiaɖe tsɔ eve tsyɔ ŋuti. 
EZK.1.24	Eye esi wole yiyim la, mese woƒe aʋalawo me le ɖiɖim abe tɔ gãwo ƒe hoowɔwɔ, abe ŋusẽkatãtɔ ƒe gbeɖeɖe kple aʋakɔwo ƒe ɣlidodo ene, eye ne wòtɔ la, woɖiɖia woƒe aʋalawo ɖe anyi. 
EZK.1.25	Eye gbea ɖe ɖi le dziŋgɔli, si le wo ta me la dzi; ne wòtɔ la, woɖiɖia woƒe aʋalawo ɖe anyi. 
EZK.1.26	Nane ɖi fiazikpui le dziŋgɔli, si le wo ta me la dzi le abe gbloti ene, eye nɔnɔmea ɖe, si ɖi amegbetɔ lã, bɔbɔ nɔ nusi ɖi fiazikpuia la dzi. 
EZK.1.27	Meɖe ŋku ɖe eƒe ali ŋu ɖo ta dziƒo gome, wòle abe sika, si me kɔ keŋkeŋ la ene, eye nane le dzedzem le eme godoo abe dzo ene; eye meɖe ŋku ɖe eƒe ali ŋu ɖo ta anyi me gome, wòle abe dzo ene, eye keklẽ ɖe to ɖee. 
EZK.1.28	Keklẽ, si ɖe to ɖee la, le abe alesi anyieʋɔ ɖina ɖe alilikpo ŋu le tsidzadza megbe ene. Esia nye Yehowa ƒe ŋutikɔkɔe ƒe nɔnɔme. Eye esi mekpɔe la, metsyɔ mo anyi, eye amea ɖe le nu ƒom mese.
EZK.2.1	Eye wògblɔ nam bena: Amevi, tsi tre ɖe wò afɔ dzi, ne maƒo nu kpli wò. 
EZK.2.2	Esi wòƒo nu kplim la, gbɔgbɔ la ɖo menye, eye wòfɔm ɖe te ɖe nye afɔwo dzi, eye melé to ɖe amesi le nu ƒom kplim la ŋu. 
EZK.2.3	Eye wògblɔ nam bena: Amevi, madɔ wò ɖe Israel-viwo, dukɔ dzeaglã, si dze aglã ɖe ŋunye la gbɔ, woawo kple wo fofowo trɔ ʋu le yonyeme va do egbenɔwo tsɛ. 
EZK.2.4	Vi, siwo gbɔ mele dɔwòm ɖo la, mo kplala li na wo, eye woƒe tame sẽ goŋgoŋ. Gblɔ na wo bena: „Ale Aƒetɔ Yehowa gblɔ esi!“ 
EZK.2.5	Ke wosee o, womeɖasee o, woanyae be, nyagblɔɖila ɖe nɔ yewo dome kpɔ; elabena ƒome sẽto wonye. 
EZK.2.6	Ke wò amevi, nenye be, nèle dza kple aŋɔkawo gbɔ, eye nètso aƒe ɖe dziɖegbewo gbɔ hã la, megavɔ̃ wo o, eye megavɔ̃ woƒe nyawo o! Megavɔ̃ woƒe nyawo o, eye woƒe mo megatso dzika ƒo na wò o, elabena ƒome sẽto wonye; 
EZK.2.7	ke boŋ gblɔ nye nyawo na wo, wosee o, womeɖasee o; elabena ƒome sẽto wonye.
EZK.2.8	Ke wò amevi, se nya, si gblɔ ge mala na wò, eye megasẽ to abe ƒome sẽto la ene o! Ke wò nu naɖu nusi tso ge mala na wò la! 
EZK.2.9	Tete mekpɔ wodo asia ɖe ɖe gbɔnye, si me agbalẽ le. 
EZK.2.10	Eye wòkekee ɖe ŋkunye me, woŋlɔ nu ɖe eme kple ekɔgo, eye woŋlɔ konyifahawo, hũɖeɖewo kple vevesesewo ɖe eme.
EZK.3.1	Eye wògblɔ nam bena: Amevi, ɖu nusi kpam nèle la! Ɖu agbalẽ sia, eye yi naɖaƒo nu kple Israel ƒe aƒe la. 
EZK.3.2	Tete meke nu, eye wotso agbalẽ la nam, be maɖu, 
EZK.3.3	hegblɔ nam bena: Amevi, tso agbalẽ, si metsɔ na wò la, ɖi ƒoe, eye natsɔe ayɔ wò dɔgboe! Eye meɖui, wòviví le nu me nam abe anyitsi ene. 
EZK.3.4	Tete wògblɔ nam bena: Amevi, yi Israel ƒe aƒe la gbɔ nagblɔ nye nyawo na wo. 
EZK.3.5	Elabena menye dukɔ fiafialawo kple kɔkɔlawo gbɔ wole dɔwòm ɖo o, ke boŋ Israel ƒe aƒe la gbɔe; 
EZK.3.6	eye menye dukɔ geɖe, siwo nye fiafialawo kple kɔkɔlawo, amesiwo ƒe gbe mèsena o la gbɔe mele dɔwòm ɖo o; eye ɖe wònye woawo gbɔe medɔ wò ɖo la, anye ne woaɖo to wò. 
EZK.3.7	Ke Israel ƒe aƒe la mele to ɖo ge wò o, le esi wogbe toɖoɖom ta; elabena ŋgonu kplala kple dzi kuatri li na Israel ƒe aƒe blibo la. 
EZK.3.8	Kpɔ ɖa, mana wò ŋku me nasẽ abe woƒe ŋku me ene, eye wò ŋgonu nanɔ kplala abe woƒe ŋgonu ene! 
EZK.3.9	Mawɔ wò ŋku me wòase abe lotamekpe ene, eye wòalia wu ahliha; megavɔ̃ wo o, eye womegatso dzika ƒo na wò o, elabena ƒome sẽto wonye. 
EZK.3.10	Eye wògblɔ nam bena: Amevi, lé nya, siwo katã gblɔ ge mala na wò la, ɖe wò dzi me, eye nase wo kple wò to. 
EZK.3.11	Yi aboyome, siwo nye mia ɖeviwo la gbɔ, eye naƒo nu kpli wo agblɔ na wo bena: „Ale Aƒetɔ Yehowa gblɔ esi“; wosee o, womeɖasee o!
EZK.3.12	Tete gbɔgbɔ la kɔnu eye mese hoowɔwɔ abe anyigbaʋuʋu gãa ɖe ene le megbenye, esime Yehowa ƒe ŋutikɔkɔe ho le eteƒe, 
EZK.3.13	kple nu gbagbeawo ƒe aʋala, siwo le wo nɔewo kam ƒe ɖiɖi hekpe ɖe tasiaɖamfɔawo ƒe ɖiɖi kpakple anyigbaʋuʋu gãa ɖe ŋu. 
EZK.3.14	Tete gbɔgbɔ la kɔm dzoe, eye melé nye mɔ tsɔ, dzi kum vevie, eye Yehowa ƒe asi nu sẽ ɖe dzinye. 
EZK.3.15	Eye meva Tel-Abib le aboyome, siwo le Kebar-tɔsisi nu la gbɔ, eye menɔ wo dome le afima ŋkeke adre nu maƒomaƒoe.
EZK.3.16	Eye le ŋkeke adre megbe la Yehowa ƒe gbe va nam bena: 
EZK.3.17	Amevi, metsɔ wò ɖo dzɔla na Israel ƒe aƒe la be, ne èse nyaa ɖe tso nunye me la, naxlɔ̃ nu wo nam. 
EZK.3.18	Ne megblɔ na ame vɔ̃ɖi be: „Ele kuku ge,“ eye mexlɔ̃ nui heƒo nu kplii be, ame vɔ̃ɖi la nakpɔ eɖokui dzi ɖe eƒe mo vɔ̃ɖiwo ŋu, ne woatsi agbe o la, ekema ame vɔ̃ɖi la aku le eƒe vodadawo ta; ke asiwò me mabia eƒe ʋu le. 
EZK.3.19	Ke ne èxlɔ̃ nu ame vɔ̃ɖi, la, eye wogbe asiɖeɖe le eƒe vɔ̃ɖinyenye kple eƒe mɔ vɔwo ŋu la, ekema aku le eƒe vodadawo ta; ke wò la eɖe wò agbe. 
EZK.3.20	Ne ame dzɔdzɔe ɖe asi le eƒe nu dzɔdzɔe wɔwɔ ŋu hewɔ nu vɔ̃ɖi la, ekema maɖo nu nɛ, wòakli aku. Elabena esi mèxlɔ̃ nui o la, eyata woku le eƒe nuvɔ̃wo ta ɖo, eye womagaɖo ŋu eƒe nu dzɔdzɔe, siwo wòwɔ la o; ke asiwò me mabia eƒe ʋu le. 
EZK.3.21	Ke ne èxlɔ̃ nu ame dzɔdzɔe la be, megawɔ nuvɔ̃ o, eye ame dzɔdzɔe la mewo nuvɔ̃ o, ke boŋ wòna woxlɔ̃ nui la, ekema atsi agbe; eye wò la eɖe wò agbe.
EZK.3.22	Eye Yehowa ƒe asi va dzinye le afima wògblɔ nam bena: Tso nayi bali la me, ne maƒo nu kpli wò le afima! 
EZK.3.23	Tete metso heyi bali la me, eye kpɔ ɖa, Yehowa ƒe ŋutikɔkɔe le tsitre ɖe afima abe ŋutikɔkɔe, si mekpɔ le Kebar-tɔsisi la nu ene, eye metsyɔ mo anyi. 
EZK.3.24	Eye gbagba la ɖo menye hefɔm ɖe te ɖe nye afɔwo dzi, eye wòƒo nu kplim gblɔ nam bena: Yi naɖatu ʋɔ ɖe ɖokuiwò nu le aƒewò me. 
EZK.3.25	Wò amevi, kpo ɖa, wole ka tsa ge aɖo ŋuwò ahabla wò, be magaɖo ayi wo dome o. 
EZK.3.26	Eye mana wò aɖe nalé ɖe aŋɔ me na wò kaɖii, ne wò aɖe natu, be magagblɔ tohenya na wo o; elabena ƒome sẽto wonye. 
EZK.3.27	Ke ne maƒo nu kpli wò la, maʋu nu na wò, eye nagblɔ na wo bena: „Ale Aƒetɔ Yehowa gblɔ esi.“ Amesi see la, nesee; amesi gbe la, negbe; elabena ƒome sẽto wonye.
EZK.4.1	Wò amevi, tsɔ anyikpe ɖo ŋkuwò me, eye nata Yerusalem-du la ɖe edzi; 
EZK.4.2	ɖo toɖelawo eŋu, eye natu dzɔlawo ƒe xɔ tsrala ɖe, eŋu, ƒu kpo ɖe eŋu, ɖe aʋakɔwo ɖo eŋu, eye natsɔ gligbãnuwo ƒo xlãe godoo. 
EZK.4.3	Ke wò la tsa gagba nawɔ gagli atso mia kple ɖu la dome, trɔ mo de du la, woaɖe to ɖee, eye naxaxae ɖo; dzesi enye esia na Israel ƒe aƒe la. 
EZK.4.4	Mlɔ wò miamekpa dzi, eye natsɔ Israel ƒe aƒe la ƒe vodada aɖo ɖokuiwò dzi; ŋkeke alesi nèmlɔ anyi alea la, nenema nue natsɔ woƒe vodadawo ɖo. 
EZK.4.5	Eye maɖo woƒe vodadawo ƒe ƒe na wò ɖe ŋkeke alafa etɔ̃ kple blaasieke, siwo netsɔ Israel ƒe aƒe fe vodada la ƒe xexlẽme nu. 
EZK.4.6	Eye ne èwu esia nu va la, ekema mlɔ wò ɖusikpa dzi, eye natsɔ Yuda ƒe aƒe la ƒe vodada ŋkeke blane; mebu ŋkeke ɖeka na wò ƒe ɖekae. 
EZK.4.7	Trɔ ŋku me de Yerusalem, si woɖe to ɖo la, eye naɖe abɔ ƒuƒlu agblɔ nya ɖe anyi ɖe eŋuti. 
EZK.4.8	Kpɔ ɖa, mede ka wò, be magatrɔ ɖe axa bubu dzi, hafi ne wò toɖeɖe ƒe ŋkekeawo nava de o.
EZK.4.9	Ke wò la tso bli, lu, gbagbayi, ayi, ƒo kple meli de ze me, eye natsɔ wo aƒo aboloe na ɖokuiwò, ne naɖu le ŋkeke alafa etɔ̃ kple blaasieke, siwo nemlɔ wò axa dzi la me. 
EZK.4.10	Wò gbe sia gbe nuɖuɖu ƒe dadame nanye sekel blave, eya naɖu tso ɣeyiɣi dzi ɖaseɖe bubu dzi. 
EZK.4.11	Eye nano tsi ɖe dzidze nu, hin ƒe adeliawo ɖeka nano tso ɣeyiɣi dzi ɖaseɖe bubu dzi. 
EZK.4.12	Ƒoe abe lubolo ene naɖu, eye namèe le amemĩ dzi le wo ŋku me. 
EZK.4.13	Eye Yehowa gblɔ bena: Alea Israel-viwo aɖu abolo makɔmakɔ le dukɔwo domee, afisi menya wo aɖo ɖo. 
EZK.4.14	Tete megblɔ bena: Ao, Aƒetɔ Yehowa, kpɔ ɖa, nyemegblẽ ko ɖo na ɖokuinye kpɔ o, nyemeɖu lã kuku alo lã, si nu vuvu la, tso nye ɖevime vaseɖe egbe o, eye lã ƒaƒã mede nye nu me kpo o! 
EZK.4.15	Eye wògblɔ nam bena: Kpɔ ɖa, meɖe gbe na wò bena, namè wò abolo la le nyimĩ dzi ɖe amemĩ teƒe. 
EZK.4.16	Eye wògblɔ nam be: Amevi, kpo ɖa, maŋe abolo ƒe ziɔɖeŋu le Yerusalem, eye woatso vovɔ̃ aɖu abolo ɖe dada nu, eye woatsɔ ŋɔdzi ano tsi ɖe dzidze nu; 
EZK.4.17	ne abolo kple tsi nahiã wo, eye ame ƒe nu naku ɖe nɔvia ŋu, eye woatsrɔ̃ ɖe woƒe vodada me.
EZK.5.1	Wò amegbetɔvi, tso yi ɖaɖɛ wo talũhɛ, ne natsɔ alũ wò ta kple wò ge, eye natsɔ nudanu amã ɖawo mee. 
EZK.5.2	Tɔ dzo akpa etɔ̃liawo ɖeka ɖe dua me, nenye be, toɖeɖe ƒe ŋkekeawo wu enu; tsɔ yi fũ akpa etɔ̃liawo ɖeka ƒo xlãe godoo, eye natsɔ akpa etɔ̃liawo ɖeka ahlẽ ɖe ya nu, eye maɖi yi anɔ wo yome. 
EZK.5.3	Ɖe suea ɖe le eŋu nasa ɖe wò avɔ nu, 
EZK.5.4	eye gaɖe ʋeea ɖe le esia ŋu de dzo me, ne wòafiã ɖe dzo me; esia me dzo atso ɖe Israel ƒe aƒe blibo la ŋu.
EZK.5.5	Ale Aƒetɔ Yehowa gblɔ esi: Nyee tsɔ Yerusalem sia ɖo dukɔwo dome, eye anyigbawo ɖe to ɖee godoo. 
EZK.5.6	Wosẽ to ɖe nye sewo ŋu vloe wu dukɔwo, eye ɖe nye ɖoɖowo ŋu wu anyigba, siwo ɖe to ɖe wo godoo; elabena wogbe nye seawo, eye womezɔ ɖe nye ɖoɖowo nu o. 
EZK.5.7	Eyata ale Aƒetɔ Yehowa gblɔ esi: Esi miesẽ to wu dukɔ, siwo ƒo xlã mi godoo, miezɔ ɖe nye ɖoɖowo nu o, eye miewɔ nu ɖe nye sewo nu, ʋuu kekeke miahayi nu wɔ ge ɖe dukɔ, siwo ƒo xlã mi godoo ƒe sewo nu o la, 
EZK.5.8	eyata ale Aƒetɔ Yehowa gblɔ esi: Kpɔ ɖa, nye hã maƒo ɖe dziwò, eye madrɔ̃ ʋɔnu le mewò le dukɔwo ŋku me, 
EZK.5.9	eye mawɔ nu mawɔkpɔa ɖe ŋuwò le wò ŋunyɔnuwo katã ta, nusi tɔgbe nyemegale wɔwɔ ge o. 
EZK.5.10	Eyata fofowo aɖu wo viwo le mewo, eye viwo aɖu wo fofowo; madrɔ̃ ʋɔnu wò, eye makaka wò ame mamleawo katã ahlẽ ɖe yawo nu. 
EZK.5.11	Eyata ale Aƒetɔ Yehowa gblɔ esi: Metà ɖokuinye ƒe agbe, esi netsɔ wò legbawo katã kple wò ŋunyɔnuwo katã gblẽ kɔ ɖo na nye kɔkɔeƒe ta la, ne magbe wò gbagbã gudugudu, nye ŋku akpɔ nublanui na wò, eye makpɔ tawo fi! 
EZK.5.12	Wò akpa etɔ̃liawo ɖeka aku ɖe dɔvɔ̃ nu, eye dɔwuame atsrɔ̃ wo ɖe mewò; akpa etɔ̃liawo ɖeka atsi yi nu aƒo xlã wò godoo ava kpe, eye makaka akpa etɔ̃liawo ɖeka ahlẽ ɖe yawo katã nu, eye maɖi yi anɔ wo yome. 
EZK.5.13	Eye nye dɔmedzoe abi ade eseƒe ke, nye dziku nu afa ɖe wo ŋu, eye mafa dzi na ɖokuinye, ne wòadze sii be, nye Yehowa ye ƒo nu le nye ŋuʋaʋã me, nenye be, metrɔ nye dziku blibo la ƒo ɖe wo dzi. 
EZK.5.14	Matsɔ wò awɔ gbegbe kple alɔmeɖenu le dukɔ, siwo ƒo xlã wò godoo la dome kple amesiwo katã toa ŋuwò yina la ŋku me. 
EZK.5.15	Eye azu alɔmeɖenu kple vlodonu, nuxlɔ̃amenu kple ŋɔdzinu na dukɔ, siwo ƒo xlã wò godoo, nenye be, medrɔ̃ ʋɔnu wò le dɔmedzoe kple dziku me, eye mehe to na wò kple dziku; nye Yehowa ye gblɔe; 
EZK.5.16	ne meda dɔwuame ƒe aŋutrɔ vɔ̃ɖiwo ɖe wo dome, ne woazu amewula, eye meda wo, be woagblẽ mi, eye meli kɔ dɔwuame ɖi na mi gleglegle, eye meŋe abolo ƒe ziɔɖeŋu na mi. 
EZK.5.17	Mahe dɔwuame kple lã wɔadãwo ava mia dzi, ne woaɖe vi le ŋuwò, dɔvɔ̃ kple ʋukɔkɔɖeanyi ava ƒo ɖe dziwò, eye mana yi nava dziwò; nye Yehowa ye gblɔe.
EZK.6.1	Eye Yehowa ƒe gbe va nam bena: 
EZK.6.2	Amevi, trɔ mo de Israel-towo, eye nagblɔ nya ɖi ɖe wo ŋu 
EZK.6.3	gblɔ bena: Mi Israel-towo, mise Aƒetɔ Yehowa ƒe nya! Ale Aƒetɔ Yehowa gblɔ ɖe towo kple togbɛwo, agatowo kple balimewo ŋu enye si: Kpɔ ɖa, mahe yi ava mia dzi, eye magblẽ miaƒe nuxeƒewo. 
EZK.6.4	Miaƒe vɔsamlekpuiwo agblẽ, miaƒe ɣelegbawo agba, eye matsɔ miaƒe ame tsiaʋawo aƒu gbe ɖe miaƒe legbawo ŋku me; 
EZK.6.5	matsɔ Israel-viwo ƒe kukuawo aɖo woƒe legbawo ŋku me, eye makaka miaƒe ƒuwo aƒo xlã miaƒe vɔsamlekpuiwo. 
EZK.6.6	Míaƒe duwo azu aƒedo le mia nɔƒewo katã, eye miaƒe nuxeƒewo agblẽ: elabena woagbã miaƒe vɔsamlekpuiwo, eye woatsrɔ̃ wo; woagbã miaƒe legbawo, eye woaɖe wo ɖa, woa mũ miaƒe ɣelegbawo, eye woatsrɔ̃ miaƒe dɔwɔwɔwo. 
EZK.6.7	Eye ame tsiaʋawo atsi mia dome, ne miadze sii be, nyee nye Yehowa. 
EZK.6.8	Ke ne miekaka ɖe anyigbawo dzi la, mana amesiwo si le yi nu la, nakpɔtɔ na mi ɖe dukɔwo dome! 
EZK.6.9	Miaƒe ame sisiwo aɖo ŋku dzinye le dukɔwo dome, afisi woɖe aboyo wo yii, nenye be, megbã woƒe ahasiwɔdzi, si trɔ le yonyeme, kple woƒe ŋku, siwo dze legbawo yome la; eye woanyɔ ŋu na woawo ŋutɔwo ɖokui le woƒe nu vɔ̃ɖi, siwo wotso woƒe ŋunyɔnuwo katã wo la ta; 
EZK.6.10	eye wòadze sii be, nyee nye Yehowa; menye dzodzroe megblɔ be, mele vɔ̃ sia wɔ ge wo o.
EZK.6.11	Ale Aƒetɔ Yehowa gblɔ esi: Ƒu akpe, tu afa anyi, eye nado aléle ɖe Israel ƒe aƒe ƒe ŋunyɔnu vɔ̃ɖiawo katã ŋu, elabena wole yi, dɔwuame kple dɔvɔ̃ si me tsi ge. 
EZK.6.12	Amesi le didiƒe la, dɔvɔ̃ awui, amesi le kpuiƒe la, atsi yi nu, eye amesi kpɔtɔ ɖi woɖe lã, aku ɖe dɔwuame si me, eye matrɔ nye dziku aƒo ɖe wo dzi. 
EZK.6.13	Eye miadze sii bena, nyee nye Yehowa, ne miaƒe ame tsiaʋawo tsi miaƒe legbawo dome ƒo xlã miaƒe vɔsamlekpuiwo le togbɛ kɔkɔwo katã dzi, le towo katã ta me, le ati damawo katã kple logoti dodowo katã gome, teƒe, siwo wodo dzudzɔ ʋeʋẽe na woƒe legbawo katã le. 
EZK.6.14	Mado nye asi ɖa ɖe wo ŋu, eye mado gbegbe kple aƒedo anyigba la tso gbe dzi vaseɖe Ribla le wo nɔƒewo katã, ne wòadze sii be, nyee nye Yehowa.
EZK.7.1	Eye Yehowa ƒe gbe va nam bena: 
EZK.7.2	Amevi, ale Aƒetɔ Yehowa gblɔ ɖe Israel-nyigba ŋu enye si: Nuwuwu gbɔna, nuwuwu gbɔna na anyigba la ƒe go eneawo! 
EZK.7.3	Azɔ nuwuwu gbɔna na wò, eye mada nye dɔmedzoe ɖe ŋuwò, madrɔ̃ ʋɔnu wò ɖe wò zɔzɔme nu, eye mahe wò ŋunyɔnuwo katã ava dziwò; 
EZK.7.4	nye ŋku makpɔ nublanui na wò o, eye nyemakpɔ tawò o; ke boŋ mahe wò zɔzɔme ava dziwò, eye wò ŋunyɔnuwo anɔ dowòme, ne miadze sii be, nyee nye Yehowa.
EZK.7.5	Ale Aƒetɔ Yehowa gblɔ esi: Kpɔ ɖa, dzɔgbevɔ̃e kplɔ dzɔgbevɔ̃e ɖo gbɔna! 
EZK.7.6	Nuwuwu gbɔna, nuwuwu gbɔna, efɔ ɖe ŋuwò, kpo ɖa, egbɔna! 
EZK.7.7	Anyigbadzinɔla, nuwɔame gbɔna ɖe dziwò! Ɣeyiɣi la gbɔna, nuxagbe tu aƒe, eye menye aseyetsotso le towo dzi o! 
EZK.7.8	Azɔ ekpɔtɔ vie matrɔ nye dziku aƒo ɖe dziwò, eye nye dɔmedzoe katã nu nafa ɖe ŋuwò, madrɔ̃ ʋɔnu wò ɖe wò zɔzɔme nu, eye mahe wò ŋunyɔnuwo katã ava dziwò: 
EZK.7.9	Nye ŋku makpɔ nublanui na wò o, eye nyemakpɔ tawò o, mahe wò zɔzɔmewo ava dziwò, eye wò ŋunyɔnuwo anɔ dowòme, ne miadze sii be, nye Yehowa ye ƒo ame.
EZK.7.10	Kpɔ ɖa, egbɔna, ŋkeke la gbɔna! Nuwɔame do, ameƒoti ƒo se, eye dada de ama! 
EZK.7.11	Ŋutasesẽ tsi zu vɔ̃ɖiwɔwɔ ƒe ameƒoti; wo dometɔa ɖeke megali o, woƒe ame gbogboawo dometɔa ɖeke megali o, woƒe nu gbogboawo dometɔa ɖeke megali o, eye woƒe atsyɔ̃ɖoɖo nu yi! 
EZK.7.12	Azã la ɖo, ŋkeke la ɖe, nuƒlela makpɔ dzidzɔ o, eye nudzrala maxa nu o; elabena dɔmedzoe va woƒe amehawo katã dzi 
EZK.7.13	Ne nudzrala tsi agbe hã la, matrɔ yi eƒe nudzadzrawo gbɔ o, elabena wokpɔ ŋutega ɖe woƒe amehawo katã ŋu, eye dzi aɖe le amesiame ƒo le eƒe vodadawo ta. 
EZK.7.14	Woku kpẽ, eye wo katã wobla akpa, ke amea ɖeke meho yi aʋa o, elabena nye dɔmedzoe va woƒe amehawo katã dzi. 
EZK.7.15	Yi le xexe, dɔvɔ̃ kple dɔwuame le aƒe me; amesi le gbe me la, yi awui, eye amesi le du me la, dɔwuame kple dɔvɔ̃ aɖui. 
EZK.7.16	Miaƒe sisilawo asi, eye woano towo dzi abe akpakpawo le agato me ene, eye wo katã woanɔ xɔxlɔ̃m le woƒe vodadawo la. 
EZK.7.17	Alɔwo katã ado agblɔ, eye klowo katã alólo azu tsi; 
EZK.7.18	woata akpanya, eye woalulu, ŋukpe alé ŋkumewo katã, eye tawo katã anye ta kokoe. 
EZK.7.19	Woatsɔ woƒe klosalo aƒu gbe ɖe kpɔdomee, eye wòabu woƒe sika ŋunyɔnui; woƒe klosalo kple sika maɖe wo le Yehowa ƒe dzikudogbe o; womate atsi woƒe dɔwuame nu o, eye womatsɔe aɖi ƒoe o; elabena eyae ble wo de vodada me. 
EZK.7.20	Wotsɔ woƒe atsyɔ̃nu, siwo nye woƒe adegbeƒonuwo, wɔ legba, siwo nye woƒe ŋunyɔnuwoe, eyata mena wozu ŋunyɔnu na wo do; 
EZK.7.21	matsɔe ade asi na ame tutɔwo, ne woaha, eye matsɔe ade asi na anyigba dzi ame vɔ̃ɖiwo, ne woaɖe aboyoe, eye woagblẽ kɔ ɖo nɛ. 
EZK.7.22	Maɖe ko ɖa le wo ŋu, ne woagblẽ ko ɖo na nye nu vevi la, eye mana adzoblasuwo nage ɖe eme ahagblẽ ko ɖo ne.
EZK.7.23	Mitu kɔsɔkɔsɔ, elabena hlɔ̃ɖoɖo yɔ anyigba dzi, eye ŋutasesẽ ya dua me. 
EZK.7.24	Mana dukɔwo ƒe vɔ̃ɖitɔwo nava xɔ woƒe aƒewo, matsi ŋusẽtɔwo ƒe dàda nu, eye woagblẽ ko ɖo na woƒe kɔkɔeƒewo. 
EZK.7.25	Ŋɔdzinu gbɔna, eye woaɖi ŋutifafa, ke mana anyi o. 
EZK.7.26	Dzɔgbevɔ̃e akplɔ dzɔgbevɔ̃e ɖo, eye ŋɔdzinya ava ɖe ŋɔdzinya yome; woadi ŋutega tso nyagblɔɖilawo si, nufiame abu ɖe nunɔlawo, eye adaŋudede de ame tsitsiwo. 
EZK.7.27	Fia axa nu, dzidzi aƒo amegã, eye dukɔ hahoo la ƒe asi adzo nyanyanya, mawo wo ɖe woƒe zɔzɔme nu, eye madrɔ̃ ʋɔnu wo de woƒe ʋɔnudɔdrɔ̃ nu, ne wòadze sii be, nyee nye Yehowa.
EZK.8.1	Eye wòva me, esime mebɔbɔ nɔ aƒenye me le ƒe adelia me, le dzinu adelia ƒe ŋkeke atɔ̃lia dzi, eye Yuda ame tsitsiwo bɔbɔ nɔ ŋkunye me la, Aƒetɔ Yehowa ƒe asi va dzinye le afima. 
EZK.8.2	Eye medo ŋku anyi, kpɔ ɖa, nane le abe ame ene; eƒe ali ƒe anyi me gome le abe dzo ene, eye eƒe ali ƒe dzi me gome ɖi kekeli hele abe sika, si me kɔ keŋkeŋ la ene. 
EZK.8.3	Tete wòdo nane da abe asi ene helé nye taɖa, eye gbagba la kɔm ɖe anyigba kple dziƒo domee hekplɔm le Mawu ƒe ŋutega me va ɖo Yerusalem le agbo metɔ, si ɖo ta anyiehe gome la nu, afisi legbaa ɖe, si dea ŋuʋaʋã Yehowa me la le. 
EZK.8.4	Eye Israel ƒe Mawu la ƒe ŋutikɔkɔe le afima abe nɔnɔme, si mekpɔ le bali la me ene. 
EZK.8.5	Eye wògblɔ nam bena: Amevi, fa ko dzi ɖe anyiehe gome! Tete mefɔ kɔ dzi, eye kpɔ ɖa, ŋuʋaʋã ƒe legba sia le vɔsamlekpui la ƒe agbo la nu le anyiehe gome. 
EZK.8.6	Eye wògblɔ nam bena: Amevi, èle nusi wɔm wole la kpɔma? Ŋunyɔnu gã Israel ƒe aƒe la le wɔwɔm le afisia, ne wòatsɔ anyãm ɖa le nye kɔkɔeƒe la ŋu; ke ègale ŋunyɔnu gãwo kpɔ ge.
EZK.8.7	Eye wòkplɔm yi xɔxɔnu la ƒe mo nu, eye meɖo ŋku anyi, kpɔ ɖa, do le glia me. 
EZK.8.8	Tete wògblɔ nam bena: Amevi, ŋɔ gli la! Eye esi meŋɔ glia la, kpo ɖa, ʋotrua ɖe li. 
EZK.8.9	Eye wògblɔ nam bena. Yi ɖe eme, ne nakpe ŋunyɔnu vɔ̃ɖi, siwo wɔm wole le afisia la ɖa! 
EZK.8.10	Esi mege ɖe eme la, kpɔ ɖa, wota nutatawo kple lãfɔnewo, siwo nye ŋunyɔnuwo la ƒe nɔnɔme vovovowo, kple Israel ƒe aƒe la ƒe legbawo katã ɖe glia ŋu godoo va kpe. 
EZK.8.11	Eye Israel ƒe aƒe la ƒe ame tsitsiwo dometɔ blaadre, amesiwo nu Yaazanya, Safan vi, le la tsi tre de wo ŋgɔ, amesiame lé sonu ɖe asi, eye dzudzɔ ʋeʋẽe de dzi kɔtɔɔ. 
EZK.8.12	Tete wògblɔ nam be: Amevi, ele nusi Israel ƒe aƒe la ƒe ame tsitsiwo dometɔ ɖesiaɖe le wɔwɔm le vivi me le eƒe xɔvi, si me nɔnɔmetatawo le me la kpɔma? Wole gbɔgblɔm be: Yehowa mele mía kpɔm o, Yehowa gblẽ anyigba la ɖi! 
EZK.8.13	Emegbe wògblɔ nam bena: Egale ŋunyɔnu gã, siwo wɔm wole la, kpɔ ge.
EZK.8.14	Eye wòkplɔm va Yehowa ƒe aƒe ƒe agbo, si le anyiehe gome la nu, kpɔ ɖa, nyɔnuwo bɔbɔ nɔ afima le fafam na Tamus. 
EZK.8.15	Eye wògblɔ nam bena: Amevi, èkpɔea? Egale ŋunyɔnu gãwo kpɔ ge wu esia.
EZK.8.16	Eye wòkplɔm va Yehowa ƒe aƒe ƒe xɔxɔnu metɔ, kpɔ ɖa, ano ŋutsu blave vo atɔ̃ le Yehowa ƒe gbedoxɔ ƒe mo nu le akpata la kple vɔsamlekpui la dome, wòtrɔ megbe ɖe Yehowa ƒe gbedoxɔ la, eye wotrɔ ŋgɔ dze ɣedzeƒe hele gbe dom ɖa na ɣe do de ɣedzeƒe gome. 
EZK.8.17	Eye wògblɔ nam be: Amevi, èkpɔea? Ɖe Israel ƒe aƒe la ƒe ŋunyɔnu, siwo wɔm wòle le afisia, mesɔ gbɔ nɛ o, hafi wotsɔ ŋutasesẽ le anyigba dzi yɔm, eye wole dziku dom nam de edzia? Kpɔ ɖa, wotso hahlayɛ le dodom ɖe woƒe ŋɔti nu. 
EZK.8.18	Eyata nye hã mawo nu le dziku me, nye ŋku makpɔ nublanui o, eye nyemakpɔ wo ta o; eye me wodo ɣli ɖe to me nam sesĩe hã la, nyemasee na wo o.
EZK.9.1	Emegbe wòdo ɣli ɖe to me nam sesĩe gblɔ bena: Mihe du la ƒe tohehe vɛ, eye amesiame nele eƒe amewunu de asi! 
EZK.9.2	Tete ŋutsu ade to dzigbegbo, si ɖo ta anyiehe la ƒe mɔ va, wo dome amesiame lé ametsrɔ̃nu ɖe asi, eye ŋutsua ɖe le dome na wo, amesi ta aklala, eye agbalẽŋlɔnu le aklito nɛ. Eye wova he tsi tre ɖe akɔblivɔsamlekpui la xa. 
EZK.9.3	Eye Israel ƒe Mawu ƒe ŋutikɔkɔe la ho tso Kerubiawo ta me, afisi wònɔ tsã la, heyi ɖe xɔ la ƒe kpui nu. Tete wòyɔ ŋutsu, si ta aklala, eye agbalẽŋlɔnu le aklito nɛ la. 
EZK.9.4	Eye Yehowa gblɔ ne bena: Yi naɖatsa le Yerusalem dua me, eye made dzesi ŋgonu na amesiwo le hũ ɖem, eye wole nu xam ɖe ŋunyɔnu, siwo katã wole wɔwɔm le eme ŋuti la. 
EZK.9.5	Ke egblɔ na ame kemeawo mese bena: Minɔ eyome miatsa le dua me, eye mida nu ame! Miaƒe ŋku megakpɔ nublanui o, eye migakpɔ ame ta o. 
EZK.9.6	Miwu amegã ɖeɖiwo, ɖekakpuiwo kple ɖetugbiwo, ɖeviwo kple nyɔnuwo, ne miatsrɔ̃ wo; ke migade asi amesiwo katã ŋu dzesi le la ŋuti o, eye midze egɔme tso nye kɔkɔeƒe la gbɔ! Tete wodze egɔme ɖe ame tsitsi, siwo le aƒea ŋgɔ la ŋu 
EZK.9.7	Eye wògblɔ na wo bena: Migblẽ kɔ ɖo na aƒe la, eye mitso ame kukuwo yɔ xɔxɔnu la taŋ! Miho yi! Tete woyi ɖawu amewo le dua me. 
EZK.9.8	Eye wòva me, esime wowu wo, eye nye ɖeka mekpɔtɔ la, metsyɔ mo anyi hedo ɣli gblɔ bena: Ao, Aƒetɔ Yehowa, Israel ƒe ame susɔeawo katãe nèbe, yeatsrɔ̃, esi nètrɔ̃ wò dziku ƒo ɖe Yerusalem dzia? 
EZK.9.9	Tete wòɖo ŋu nam bena: Israel ƒe aƒe kple Yuda ƒe vodada sɔ gbɔ ŋutɔ, hlɔ̃dodo yɔ anyigba dzi, eye nu madzɔmadzɔ wɔwɔ le dua me fũ; elabena wole gbɔgblɔm be: Yehowa gblẽ anyigba la ɖi, Yehowa mele mía kpɔm o. 
EZK.9.10	Eyata nye hã nye ŋku makpɔ nublanui o, eye nyemakpɔ wo la o, ke boŋ mahe woƒe zɔzɔme ava woƒe ta dzi. 
EZK.9.11	Eye kpɔ ɖa, ŋutsu, si ta aklala, eye agbalẽŋlɔnu le aklito nɛ la, trɔ gbɔ gblɔ bena: Mewo, abe alesi nède se nam ene.
EZK.10.1	Eye meɖo ŋku anyi, kpɔ ɖa, nane ɖi fiazikpui do ɖe dziŋgɔli, si le Kerubiawo ta me la dzi le dzedzem abe gbloti ene. 
EZK.10.2	Eye wògblɔ na ŋutsu, si ta aklala bena: Yi ɖe tasiaɖam, siwo le Kerubiawo gome la domee, eye naku dzo asiʋlo ɖeka le Kerubiawo domee akɔ ɖe dua dzi! Eye wòyi mekpɔ. 
EZK.10.3	Kerubiawo le tsitre ɖe xɔ la ƒe ɖusi me gome, esime ŋutsu la yi, eye alilikpo yɔ xɔxɔnu metɔ fũ. 
EZK.10.4	Tete Yehowa ƒe ŋutikɔkɔe ho dzo le Kerubiawo dzi yi xɔ la ƒe kpui nu, eye alilikpo yɔ xɔ la taŋ, eye Yehowa ƒe ŋutikɔkɔe ƒe keklẽ yɔ xɔxɔnu la fũ. 
EZK.10.5	Eye wose Kerubiawo ƒe aʋala ƒe ɖiɖi le xɔxɔnu kɔtoetɔ ke abe Mawu ŋusẽkatãtɔ la ƒe gbe, ne ele nu ƒom ene. 
EZK.10.6	Eye esi wòde se na ŋutsu, si ta aklala, gblɔ bena: yi nade dzo le tasiaɖamfɔawo me le Kerubiawo domee la, eyi ɖatsi tre ɖe tasiaɖamfɔ ɖeka xa. 
EZK.10.7	Tete Kerubia ɖo asi ɖe Kerubiawo domee heɖe dzo, si le Kerubiawo dome la, de asi na ŋutsu, si ta aklala la, eye wòxɔe hedzo. 
EZK.10.8	Nane dze le Kerubiawo ŋu abe amegbetɔ ƒe asi ene le woƒe aʋalawo te. 
EZK.10.9	Eye meɖo ŋku anyi, kpo ɖa, tasiaɖamfɔ ene le Kerubiawo xa, tasiaɖamfɔ ɖeka le Kerubi ɖeka xa, eye tasiaɖamfɔ ɖeka le Kerubi bubu xa; tasiaɖamfɔawo le dzedzem abe adzagba ene. 
EZK.10.10	Nɔnɔme ɖeka li na wo ame eneawo katã, eye wòle abe ɖe tasiaɖamfɔ ɖeka le bubu me ene. 
EZK.10.11	Ne wole yiyim la, wozɔna ɖe woƒe axa eneawo dzi, eye wometrɔna, ne wole azɔli dzi o, elabena afisi ŋgɔgbetɔ ɖo tae la, afima wokplɔnɛ ɖo yina, eye wometrɔna, ne wole azɔli dzi o. 
EZK.10.12	Ŋkuwo yɔ woƒe ƒodo blibo la kple woƒe megbe, woƒe asiwo kple woƒe aʋalawo kpakple woƒe tasiaɖamfɔ eneawo katã ŋu godoo va kpe. 
EZK.10.13	Woyɔ tasiaɖamfɔawo be „yali“ mese. 
EZK.10.14	Mo ene li na wo dometɔ ɖesiaɖe; mo gbãtɔ nye Kerubi ƒe mo, mo evelia nye amegbetɔ ƒe mo, etɔ̃lia nye dzata ƒe mo, eye enelia nye hɔ̃ ƒe mo. 
EZK.10.15	Eye Kerubiawo ka wo ɖokui dzi; woawoe nye nu gbagbe, siwo mekpe le Kebar-tɔsisi la nu. 
EZK.10.16	Ne Kerubiawo le yiyim la, tasiaɖamfɔawo nɔa zɔzɔm le wo xa, eye ne Kerubiawo ƒo aʋala, be wòakɔ wo ɖokui dzi tso anyigba la, tasiaɖamfɔawo metena ɖa le wo xa o; 
EZK.10.17	ne wotɔ la, woawo hã tɔna, eye ne wokɔ wo ɖokui dzi la, woawo hã kɔa wo ɖokui dzi, elabena nu gbagbeawo ƒe gbɔgbɔ le wo me. 
EZK.10.18	Eye Yehowa ƒe ŋutikɔkɔe dzo le xɔ la ƒe kpui nu yi ɖanɔ Kerubiawo ta me. 
EZK.10.19	Tete Kerubiawo ƒo aʋala hekɔ wo ɖokui dzi tso anyigba le ŋkunye me; esi woho la, tasiaɖamfɔawo hã kpe ɖe wo ŋu, eye wova tɔ ɖe Yehowa ƒe aƒe ƒe agbo nu le ɣedzeƒe gome, eye Israel ƒe Mawu ƒe ŋutikɔkɔe la le wo ta me. 
EZK.10.20	Woawo nye nu gbagbe, siwo mekpɔ le Israel ƒe Mawu la gɔme le Kebar-tɔsisi la nu; azɔ medze sii be, Kerubiwo wonye. 
EZK.10.21	Ɖesiaɖe to mo ene, aʋala ene li na ɖesiaɖe, eye nane ɖi amegbetɔ ƒe asi le woƒe aʋalawo te. 
EZK.10.22	Woƒe mowo ƒe nɔnɔme enye mo, siwo mekpɔ le Kebar-tɔsisi la nu; wo dome ɖesiaɖe ɖoa ta eŋgɔ tẽ.
EZK.11.1	Tete gbɔgbɔ la kɔm yi Yehowa ƒe aƒe ƒe ɣedzeƒe-gbo, si ɖo ta ɣedzeƒe gome la nu; kpɔ ɖa, ŋutsu blave vɔ atɔ̃ le agbo la nu, eye mekpɔ Yaazanya, Azur vi, kple Pelatya, Benaya vi, amesiwo nye dukɔ la ƒe amegãwo le wo dome. 
EZK.11.2	Eye wògblɔ nam bena: Amevi, ŋutsu siawo nye amesiwo le tame gbegblẽ ɖom, eye wole adaŋu vɔ̃ɖi ɖem le du sia me, 
EZK.11.3	woawoe le gbɔgblɔm be: Xɔtutu gbɔ metsɔ o; du la nye kutu, eye míawoe nye lã. 
EZK.11.4	Eyata gblɔ nya ɖi ɖe wo ŋu, amevi, gblɔ nya ɖi! 
EZK.11.5	Tete Yehowa ƒe gbɔgbɔ va dzinye, eye wògblɔ nam bena: Gblɔ be: Ale Yehowa gblɔ esi: Israel ƒe aƒe, ale mieƒo nu enye si, eye nusi do tso dzi me na mi la, menyae. 
EZK.11.6	Miedzi miaƒe ame kukuwo ɖe dzi le du sia me, eye mietsɔ ame kukuwo yɔ eƒe kpɔdomee taŋ. 
EZK.11.7	Eyata ale Aƒetɔ Yehowa gblɔ esi: Miaƒe ame kuku, siwo mietsɔ da ɖe dua me la, woawoe nye lã, eye eyamae nye kutu; ke miawo la, woakplɔ mi adzoe le eme. 
EZK.11.8	Yi vɔ̃m miele, ke yie mahe va mia dzi, Aƒetɔ Yehowa ye gblɔe! 
EZK.11.9	Makplɔ mi adzoe le eme, matsɔ mi ade asi na ame tutɔwo, eye madrɔ̃ ʋɔnu mi. 
EZK.11.10	Míatsi yi nu, eye madrɔ̃ ʋɔnu mi le Israel ƒe liƒo dzi, ne miadze sii be, nyee nye Yehowa. 
EZK.11.11	Dua manye kutu na mi, eye miawo mianye lã anɔ eme o, ke boŋ madrɔ̃ ʋɔnu mi le Israel ƒe liƒo dzi, 
EZK.11.12	ne miadze sii be, nyee nye Yehowa; elabena miezɔ ɖe nye ɖoɖowo nu o, eye miewɔ nu ɖe nye sewo nu o, ke boŋ miewɔ nu ɖe dukɔ, siwo ƒo xlã mi godoo la ƒe sewo nu. 
EZK.11.13	Eye wòva me, esi mele nya gblɔm ɖi la, kasia Pelatya, Benaya vi la ku; tete matsyɔ mo anyi hedo ɣli sesĩe gblɔ bena: Alele, Aƒetɔ Yehowa, Israel ƒe ame mamleawo nèbe, yeatsrɔ̃a?
EZK.11.14	Tete Yehowa ƒe gbe va nam bena: 
EZK.11.15	Amevi, nɔviwòwo, nɔviwò aboyomeawo kple Israel ƒe aƒe blibo la, wonye amesiwo ŋu Yerusalemtɔwo le gbɔgblɔm le be: Woamawo le adzɔge tso Yehowa gbɔ, míawoe wotsɔ anyigba la na, be wòanye mía tɔ. 
EZK.11.16	Eyata gblɔ be: Ale Aƒetɔ Yehowa gblɔ esi: Meɖo mi ɖe dukɔwo dome ʋĩ, eye mekaka mi ɖe anyigbawo dzi, eye menye kɔkɔeƒe na mi vie le anyigba, siwo dzi mieyi. 
EZK.11.17	Eyata gblɔ be: Ale Aƒetɔ Yehowa gblɔ esi: Maƒo mia nu ƒu tso dukɔwo dome, eye maƒo mia nu ƒu tso anyigba, siwo dzi miekaka ɖo la dzi ahatsɔ Israel-nyigba na mi. 
EZK.11.18	Woayi afima, eye woaɖe eƒe legbawo katã kple eƒe ŋunyɔnuwo katã ɖa le edzi. 
EZK.11.19	Mana dzi bubu wo, eye maɖe gbɔgbɔ yeye wo me, maɖe kpedzi le dɔ me na wo, eye mana lãkusidzi wo, 
EZK.11.20	ne woazɔ ɖe nye ɖoɖowo nu, eye woalé nye sewo me ɖe asi ahawɔ wo dzi, woanye dukɔ nam, eye manye Mawu na wo. 
EZK.11.21	Ke amesiwo ƒe dzi dze woƒe legbawo kple woƒe ŋunyɔnuwo yome la, mahe woƒe zɔzɔme ava woƒe ta dzi, Aƒetɔ Yehowa ye gblɔe!
EZK.11.22	Tete Kerubiawo ƒo aʋala, eye tasiaɖamfɔawo kpe ɖe wo ŋu, eye Israel ƒe Mawu la ƒe ŋutikɔkɔe le wo ta me. 
EZK.11.23	Eye Yehowa ƒe ŋutikɔkɔe kɔ eɖokui dzi tso dua me heva no to, si le dua ƒe ɣedzeƒe la dzi. 
EZK.11.24	Eye gbɔgbɔ la kɔm le ŋutega me ɖada ɖe aboyomeawo gbɔ le Kaldea-nyigba dzi to Mawu ƒe gbɔgbɔ la me, eye ŋutega, si mekpɔ la, dzo le gbɔnye. 
EZK.11.25	Eye megblɔ Yehowa ƒe nya, siwo katã wòɖe fiãm la, na aboyomeawo.
EZK.12.1	Eye Yehowa ƒe gbe va nam bena: 
EZK.12.2	Amevi, ƒome sẽto me nele, amesiwo ŋku li na, ne woatsɔ akpɔ nui, ke womekpɔa nu o, eye to li na wo, ne woatsɔ ase nui, ke womesea nu o, elabena ƒome sẽto wonye. 
EZK.12.3	Wò amevi, do mɔzɔgba, eye nadze mɔ le ŋkeke me le wo ŋku me, dze mɔ tso nɔwòƒe yi teƒe bubu le wo ŋku me, ɖewohĩ woakpɔe bena, ƒome sẽto yewonye. 
EZK.12.4	Tsɔ wò agba la do goe le ŋkeke me abe mɔzɔgba ene, ne woakpɔ, eye nadze mɔ le wo ŋku me le fiẽ, abe alesi aboyomewo dzea mɔe ene. 
EZK.12.5	Ŋɔ gli le wo ŋku me, eye nato eme ado ɖe egodo. 
EZK.12.6	Kɔe ɖo abɔta le wo ŋku me, eye ne blukɔ do la, natsɔe adzoe; tsyɔ nu ŋku me, be magakpɔ anyigba la o; elabena ɖe metsɔ wò ɖo dzesi na Israel ƒe aƒe la. 
EZK.12.7	Eye mewɔ, abe alesi wode se nam ene: Metsɔ nye agba la do goe le ŋkeke me abe mɔzɔgba ene, eye metsɔ asi ŋɔ gli la le fiẽ; esi blukɔ do la, metsɔe dzoe, eye mekɔe ɖo abɔta le wo ŋku me.
EZK.12.8	Esi ŋu ke la, Yehowa ƒe gbe va nam bena: 
EZK.12.9	Amevi, ɖe Israel ƒe aƒe, ƒome sẽto la, megblɔ na wò be: Nuka wɔm nele hã oa? 
EZK.12.10	Gblɔ na wo bena: Ale Aƒetɔ Yehowa gblɔ esi: Amegã, si le Yerusalem, kple Israel ƒe aƒe blibo, si le eme la tɔe nye nya sia. 
EZK.12.11	Gblɔ bena: Dzesi menye na mi, alesi mewɔ la, nenema ava me na woe: Woakplɔ woamawo adzoe, eye woayi aboyo me. 
EZK.12.12	Amegã, si le wo dome la, alé agba ɖe abɔta adzo le blukɔ me, woaŋɔ gli, ne wòato eme adzo, eye atsyɔ nu ŋku me, le esi wòbe, yemele anyigba la kpɔ ge kple ŋku o ta. 
EZK.12.13	Maɖo ɖɔ nɛ, eye nye mɔ̃ aɖee, makplɔe ayi Babel le Kaldeatɔwo ƒe anyigba dzi, ke makpɔe o, eye afima wòaku ɖo. 
EZK.12.14	Eye makaka eƒe xɔnametɔ, siwo katã ƒo xlãe godoo, kple eƒe aʋakɔwo katã ahlẽ ɖe yawo katã nu, eye maɖi yi anɔ wo yome. 
EZK.12.15	Eye ne mekaka wo ɖe dukɔwo dome, eye mehlẽ wo ɖe anyigbawo dzi la, wòadze sii be, nyee nye Yehowa. 
EZK.12.16	Ke makpɔtɔ woƒe ame ʋeea ɖewo ɖi tso yi, dɔwuame kple dɔvɔ̃ si me, ne woaxlẽ woƒe ŋunyɔnuwɔwɔwo katã afia le dukɔwo dome, afisi woayi, ne woawo nadze sii be, nyee nye Yehowa.
EZK.12.17	Tete Yehowa ƒe gbe va nam be: 
EZK.12.18	Amevi, nɔ ƒoƒom kpakpakpa naɖu wò abolo, eye nano wò tsi le dzodzo nyanyanya kple ŋɔdzi me. 
EZK.12.19	Eye nagblɔ na dukɔ hahoo la bena: Ale Aƒetɔ Yehowa gblɔ ɖe Yerusalemtɔ, siwo le Israel-nyigba dzi la ŋu enye si: Woaɖu woƒe abolo kple vɔvɔ̃, eye woano woƒe tsi le ŋɔdzi me, elabena woƒe anyigba azu gbegbe, eye woaɖe edzi nuwo katã ɖa le edzinɔlawo katã ƒe nu madzɔmadzɔ wɔwɔ ta. 
EZK.12.20	Du, siwo me ame le la, azu aƒedo, eye anyigba la azu gbegbe, ne miadze sii be, nyee nye Yehowa.
EZK.12.21	Eye Yehowa ƒe gbe va nam be: 
EZK.12.22	Amevi, nya ka ƒomevi enye ekem gblɔm miele le Israel-nyigba dzi be, ɣeyiɣiawo gbɔ metsɔ o, eye ŋutegawo katã nu tso? 
EZK.12.23	Eyata gblɔ na wo be: Ale Aƒetɔ Yehowa gblɔ esi: Matsi nya siawo tɔgbe nu, eye womagagblɔe le Israel azɔ o, ke boŋ gblɔ na wo bena: ɣeyiɣi la kple ŋutegawo katã ƒe nyawo tu aƒe. 
EZK.12.24	Elabena ŋutega dzodzroa ɖeke kple alakpanyagblɔɖi maganɔ Israel ƒe aƒe la me azɔ o. 
EZK.12.25	Elabena Yehowa menye, nya, si gblɔm mele la, ava me, eye manɔ anyi eteƒe nadidi o; mi ƒome sẽto, mia ŋɔlie mawɔ nya, si mele gbɔgblɔm la dzi, Aƒetɔ Yehowa ye gblɔe. 
EZK.12.26	Eye Yehowa ƒe gbe va nam be: 
EZK.12.27	Amevi, kpɔ ɖa, Israel ƒe aƒe la le gbɔgblɔm be: Ŋkeke nanewo ŋue wòle ŋutega kpɔm ɖo, eye gbaɖegbe ŋue wòle nya gblɔm ɖi ɖo. 
EZK.12.28	Eyata gblɔ na wo bena: Ale Aƒetɔ Yehowa gblɔ esi: Nye nyawo katã maganɔ anyi eteƒe nadidi o. Nya, si megblɔ la, ava me, Aƒetɔ Yehowa ye gblɔe!
EZK.13.1	Eye Yehowa ƒe gbe va nam bena: 
EZK.13.2	Amevi, gblɔ nya ɖi ɖe Israel ƒe nyagblɔɖilawo, amesiwo le nya gblɔm ɖi la ŋu, eye nagblɔ na amesiwo le nya gblɔm ɖi tso woawo ŋutɔ ƒe dzi me la bena: Mise Yehowa ƒe nya! 
EZK.13.3	Ale Aƒetɔ Yehowa gblɔ esi: Baba na nyagblɔɖila tsibomewo, amesiwo dze woawo ŋutɔ ƒe dzi kple nusi womekpɔ o la yome! 
EZK.13.4	Israel, wò nyagblɔɖilawo zu abe abeiwo le glikpowo me ene. 
EZK.13.5	Miexe gbagbãƒewo o, eye mieɖo gli ɖe Israel ƒe aƒe la ŋu, ne wòanɔ te ɖe aʋa nu le Yehowa ƒe ŋkeke la dzi o. 
EZK.13.6	Nu dzodzroa kpɔm wole, eye alakpanya gblɔm wole ɖi; wo, amesiwo le gbɔgblɔm be: „Yehowa ƒe gbe enye si,“ evɔ wònye Yehowa medɔ wo o hafi, eye wole mɔ kpɔm be, nya la ava me. 
EZK.13.7	Ɖe menye ŋutega dzodzroa míekpɔ, eye miegblɔ alakpanya ɖi le gbɔgblɔm be; „Yehowa ƒe gbe enye si,“ evɔ wònye nyemeƒo nu hafi o oa? 
EZK.13.8	Eyata ale Aƒetɔ Yehowa gblɔ esi: Esi mieƒo nu dzodzroa, eye miekpɔ alakpanu la, eyata maƒo ɖe mia dzi, Aƒetɔ Yehowa ye gblɔe. 
EZK.13.9	Nye asi ava nyagblɔɖila, siwo kpɔa nu dzodzroa, eye wogblɔa alakpanya ɖi la dzi: womanɔ nye dukɔ ƒe ha me o, womaŋlɔ wo ɖe Israel ƒe aƒe la ƒe agbalẽ me o, eye womade Israel-nyigba dzi o, ne wòadze sii be, nyee nye Aƒetɔ Yehowa. 
EZK.13.10	Elabena wokplɔ nye dukɔ la trae hele gbɔgblɔm be „ŋutifafa“, evɔ wònye ŋutifafaa ɖeke meli o hafi. Dukɔ la ɖo gli, eye woawo si akalo nɛ. 
EZK.13.11	Gblɔ na akalosilaawo be: Tsidzadza gbɔna hahaha, tsikpewo adza, eye ahom atu, 
EZK.13.12	eye gli la amũ! Ɖe womegblɔ na mi emegbe be: Afika akalo, si miesi la, le hã oa? 
EZK.13.13	Eyata ale Aƒetɔ Yehowa gblɔ esi: Mana ahom natu le nye dziku me, tsi nadza bababa le nye dɔmedzoe me, eye tsikpewo nadza le nye dziku me, ne woagblẽ nu. 
EZK.13.14	Mamũ gli, si miesi akalo na la, eye matutui aƒu anyi, ale be eƒe agunu natsi go; amũ, eye miawo miaku ɖe ete, ne miadze sii be, nyee nye Yehowa. 
EZK.13.15	Matrɔ nye dziku blibo la aƒo ɖe gli la kple amesiwo si akalo nɛ la dzi ahagblɔ na mi be: Glia nu yi, eye amesiwo si akalo nɛ la nu yi, 
EZK.13.16	woawo nye Israel ƒe nyagblɔɖilawo, amesiwo gblɔ nya ɖi ɖe Yerusalem ŋu, eye wokpɔ ŋutifafa ŋutega nɛ, evɔ wònye ŋutifafa meli o hafi, Aƒetɔ Yehowa ye gblɔe! 
EZK.13.17	Wò amevi, trɔ ŋgɔ dze wò dukɔ ƒe nyɔnuvi, siwo le nya gblɔm ɖi tso woawo ŋutɔ ƒe dzi me, eye nagblɔ nya ɖi ɖe wo ŋu, 
EZK.13.18	gblɔ bena: Ale Aƒetɔ Yehowa gblɔ esi: Baba na amesiwo saa dzoka ɖe alɔnuwo katã, eye wowɔa tatsyɔnu ɖe tawo katã, ɖeviwo kple tsitsiawo tɔ ŋu, ne woatsɔ alé luʋɔwoe; wòlé nye dukɔ ƒe luʋɔ, be woawo ŋutɔ ƒe luʋɔ natsi agbe. 
EZK.13.19	Mieɖo gum le nye dukɔ la ŋku me le lu asiʋlo ɖeka kple abolo alɔgomedede ɖeka ta, be miawu luʋɔ, siwo medze ku o, eye miaxɔ luʋɔ, siwo dze ku la, ɖe agbe, esime mieka aʋatso na nye dukɔ, si lɔ̃a aʋatsonya sese la. 
EZK.13.20	Eyata ale Aƒetɔ Yehowa gblɔ esi: Kpɔ ɖa, matso miaƒe dzoka, siwo mietsɔna ɖea luʋɔwoe abe xevi ene la, le miaƒe alɔnuwo, eye maxɔ luʋɔ, siwo mieɖe abe xevi ene la. 
EZK.13.21	Mavuvu miaƒe tatsyɔnuawo, eye maɖe nye dukɔ le mia si me, be maganye nuléle anɔ mia si me azɔ o, ne miadze sii be, nyee nye Yehowa. 
EZK.13.22	Esi mietsɔ alakpa do nuxaxa na ame dzɔdzɔe ƒe dzi, evɔ wònye nyemebe, mado nuxaxa nɛ hafi o, eye mieɖo ŋusẽ ame vɔ̃ɖi ƒe asi, be magatrɔ tso eƒe mɔ vɔ̃wo dzi, ne woatsi agbe o la, 
EZK.13.23	eyata miagakpɔ nu dzodzroa azɔ o, eye miagagblɔ alakpanya ɖi azɔ o, eye maɖe nye dukɔ le mia si me, ne miadze sii be, nyee nye Yehowa.
EZK.14.1	Eye ŋutsuwo tso Israel ƒe ame tsitsiwo dome va gbɔnye, eye wobɔbɔ nɔ ŋkunye me. 
EZK.14.2	Tete Yehowa ƒe gbe va nam bena: 
EZK.14.3	Amevi, ŋutsu siawo lé woƒe legbawo ɖe dzi me, eye wotsɔ woƒe vodadawo ƒe nukikliwo ɖo ŋku me, ɖe mana woabia gbema? 
EZK.14.4	Eyata ƒo nu kpli wo nagblɔ na wo bena: Ale Aƒetɔ Yehowa gblɔ esi: Ne Israel ƒe aƒe la ƒe ŋutsua ɖe lé eƒe legba ɖe dzi me, eye wòtsɔ eƒe vodada ƒe nukikli ɖo ŋku me heva nyagblɔɖila gbɔ la, nye Yehowa ŋutɔ maɖo eŋu ne, evɔ wònye eƒe legbawo sɔ gbɔ hafi; 
EZK.14.5	ne nye asi natu Israel ƒe aƒe la ƒe dzi, wo amesiwo tso woƒe legbawo katã trɔ le yonyeme. 
EZK.14.6	Eyata gblɔ na Israel ƒe aƒe la bena: Ale Aƒetɔ Yehowa gblɔ esi: Mitrɔ, mitrɔ tso miaƒe legbawo yome, eye miɖe kɔ ɖa le miaƒe ŋunyɔnuwo katã ŋu! 
EZK.14.7	Elabena ne Israel ƒe aƒe la ƒe amea ɖe, alo amedzro, siwo le Israel la dometɔa ɖe trɔ le yonyeme, elé eƒe legbawo ɖe dzi me, eye wotsɔ eƒe vodada ƒe nukikli ɖo ŋku me heva nyagblɔɖila gbɔ, ne woabia gbem nɛ la, nye Yehowa ŋutɔ maɖo ŋu nɛ. 
EZK.14.8	Matsɔ nye ŋku aɖo ŋutsu ma ŋu, eye matsɔe awɔ dzesi kple hamelo, eye matsrɔ̃e ɖa le nye dukɔ la dome, ne miadze sii be, nyee nye Yehowa. 
EZK.14.9	Ke ne woflu nyagblɔɖila ɖe wòƒo nu la, nye Yehowa ye flu nyagblɔɖila ma, eye mado nye asi ɖa ɖe eŋu ahatsrɔ̃e ɖa le nye dukɔ Israel dome. 
EZK.14.10	Eye woatsɔ woawo ŋutɔ ƒe vodada: alesi gbebiala ƒe vodada le la, nenema nyagblɔɖila hã ƒe vodada anɔ; 
EZK.14.11	ne Israel ƒe aƒe la magatra le ŋunye, eye woatsɔ woƒe dzidadawo katã agblẽ kɔ ɖo na wo ɖokui azɔ o, ke boŋ woanye nye dukɔ, eye manye woƒe Mawu, Aƒetɔ Yehowa ye gblɔe.
EZK.14.12	Eye Yehowa ƒe gbe va nam bena: 
EZK.14.13	Amevi, ne anyigbae ete wo nuvɔ̃ ele ŋunye hetrɔ ʋu le yonyeme, eye medo nye asi ɖa ɖe eŋu heŋe abolo ƒe ziɔdeŋu, eye meɖo dɔwuame ɖe afima, be matsrɔ̃ amegbetɔwo kple lãwo le edzi, 
EZK.14.14	eye ŋutsu etɔ siawo: Noa, Daniel kple Hiob le edzi la, woaɖe woƒe agbe le woƒe dzɔdzɔenyenye ta, Aƒetɔ Yehowa ye gblɔe. 
EZK.14.15	Ne meɖo lã wɔadãwo ɖe anyigba dzi, be woaɖe ame le edzi, eye woazu gbegbe, be amea ɖeke magato edzi ayi o le lãwo ta, 
EZK.14.16	eye ŋutsu etɔ̃ siawo le edzi la, Aƒetɔ Yehowa be: Metà ɖokuinye ƒe agbe: Womaɖe ŋutsuvi alo nyɔnuvi o, negbe woawo ɖeɖe ko woaɖe, eye anyigba la azu gbegbe. 
EZK.14.17	Alo ne meɖo yi ɖe anyigba ma dzi hegblɔ be: Vi, to anyigba dzi yi, eye mebe, matsrɔ̃ amegbetɔwo kple lãwo le edzi, 
EZK.14.18	eye ŋutsu etɔ̃ siawo le edzi la, Aƒetɔ Yehowa be: Metà ɖokuinye ƒe agbe: Womaɖe ŋutsuvi alo nyɔnuvi o, negbe woawo ɖeɖe ko woaɖe. 
EZK.14.19	Alo ne meɖo dɔvɔ̃ ɖe anyigba ma dzi, eye nye dziku zu ʋu metrɔ kɔ ɖe edzi, be matsrɔ̃ amegbetɔwo kple lãwo le edzi, 
EZK.14.20	eye Noa, Daniel kple Hiob le edzi la. Aƒetɔ Yehowa be: Metà ɖokuinye ƒe agbe: Womaɖe ŋutsuvi alo nyɔnuvia ɖeke o, negbe woawo ŋutɔ ƒe agbe ko woaɖe le woƒe dzɔdzɔenyenye ta. 
EZK.14.21	Elabena ale Aƒetɔ Yehowa gblɔ esi: Ke ne meɖo yi, dɔwuame, lã wɔadã kple dɔvɔ̃, siwo nye nye tohenu vɔ̃ɖi eneawo ɖa ɖe Yerusalem ŋu, be matsrɔ̃ amegbetɔwo kple lãwo le eme la, 
EZK.14.22	kpɔ ɖa, ŋutsuviwo kple nyɔnuviwo, siwo tsi agbe la, akpɔtɔ ɖe eme, eye woakplɔ wo adzoe; woava mia gbɔ, eye ne miekpɔ woƒe zɔzɔme kple woƒe nuwɔna la, miafa akɔ na mia ɖokui le dzɔgbevɔ̃e, si mehe va Yerusalem dzi, kple nusiwo katã mena wova edzi la ŋuti. 
EZK.14.23	Eye woata akɔ na mi, nenye be, miekpɔ woƒe zɔzɔme kple woƒe nuwɔnawo, eye miadze sii be, menye dzodzroe mewɔ nusiawo katã ɖe eŋu ɖo o, Aƒetɔ Yehowa ye gblɔe!
EZK.15.1	Eye Yehowa ƒe gbe va nam be: 
EZK.15.2	Amevi, nukae nye weinka ƒe nake le nake bubuwo katã dome, eye nukae nye weinka le avemetiwo dome? 
EZK.15.3	Ɖe woatsɔ eƒe ati awɔ naneea, eye ɖe woatsɔe awɔ tsyoti aku nu ɖe eŋua? 
EZK.15.4	Kpɔ ɖa, wotsɔe na dzo, be wòafiã. Ne dzo fiã eƒe goawo kple eve, eye dzo ƒo domedomee nɛ la, ɖe wògale nane wowɔ mea? 
EZK.15.5	Kpɔ ɖa, esi wògale blibo la, mele naneke wɔwɔ me o, azɔ esi dzo fiãe, eye wòƒo dzo la, ɖe wòayi nane wɔwɔ me nɔ gea? 
EZK.15.6	Eyata ale Aƒetɔ Yehowa gblɔ esi: Alesi metsɔ weinka ƒe nake de asi na dzo, be wòafiã le avemetiwo dome la, nenema ke mawɔ Yerusalemtɔwoe. 
EZK.15.7	Matrɔ nye mo ɖe wo ŋu: dzo nu wòsi le, dzo ke afiã wo, eye miadze sii be, nyee nye Yehowa, nenye be, metrɔ nye mo ɖe wo ŋu. 
EZK.15.8	Eye mado gbegbe woƒe anyigba, le esi wotrɔ ʋu le yonyeme ta, Aƒetɔ Yehowa ye gblɔe.
EZK.16.1	Eye Yehowa ƒe gbe va gbɔnye bena: 
EZK.16.2	Amevi, ɖe Yerusalem ƒe ŋunyɔnuwo katã fiae. 
EZK.16.3	Eye gblɔ bena: Ale Aƒetɔ Yehowa gblɔ na Yerusalem enye si: Wò dzɔƒe kple dziwòƒe enye Kanaan-nyigba; Amoritɔe nye fofowò, eye Xititɔe nye dawo. 
EZK.16.4	Gbesigbe wodzi wò la, wometso ƒoƒolika na wò o, eye womele tsi na wò, be ŋuwò nadza o, womesi dze na wò o, eye wometsɔ wò mlɔ tsihe dzi o. 
EZK.16.5	Ŋkua ɖeke mekpɔ nublanui na wò, ne woawɔ nusiawo dometɔa ɖeke na wò ahakpɔ tawò o, ke boŋ wotsɔ wò ƒu gbe ɖe gbe me, eye wonyɔ ŋu wò agbe le gbesigbe wodzi wò. 
EZK.16.6	Tete meva to ŋuwò yi, eye mekpɔ wò nèle afɔti dam le wò ʋu me. Eye megblɔ na wò le wò ʋu me be: Atsi agbe! Wò ʋu mee nèle megblɔ na wò be: Atsi agbe! 
EZK.16.7	Eye mana nasɔ gbɔ abe gbe le gbe me ene! Etsi heka ta, eye neɖo ɖetugbi atiati me; ète no, eye wò ɖa to; ke ènɔ amama heno ƒeƒle. 
EZK.16.8	Tete meva to ŋuwò yi, eye mekpɔ be, wò srɔ̃ɖeɣi ɖo; mekeke nye aʋala ɖe dziwò, eye metsyɔ nu wò ama, meka atam na wò, eye mebia nu kpli wò nèzu tɔnye; Aƒetɔ Yehowa ye gblɔe. 
EZK.16.9	Mele tsi na wò, meklɔ nu le ŋuwò, eye mesi ami na wò; 
EZK.16.10	meta avɔ ŋɔŋɔe na wò, eye meɖo lãgbalẽ nyuitɔ ƒe atokota na wò, metsɔ aklala bla ta na wò, eye metsɔ seda wɔ taɖedzi na wò; 
EZK.16.11	meɖo atsyɔ̃ na wò, meɖe abɔgɛ abɔ na wò, eye mede kɔgɛ kɔ na wò; 
EZK.16.12	mede ŋɔtigɛ ŋɔti na wò, kple togɛ to na wò, eye metsɔ sikatsyɔnu nyui ɖɔ ɖe ta na wò. 
EZK.16.13	Edo sika kple klosalo, wò avɔtata nye aklala, seda kple avɔ ŋɔŋɔe, eye wò nuɖuɖu nye wɔ memee, anyitsi kple ami; ale nèdze tugbe eteƒe mekɔ o, eye fiaɖuƒe su asiwò. 
EZK.16.14	Eye wò ŋkɔ nyɔ le dukɔwo dome le wò tugbedzedze ta, elabena nye atsyɔ̃, si meɖo na wò la, gbɔgblɔ mele eŋu o, Aƒetɔ Yehowa ye gblɔe.
EZK.16.15	Ke eɖo dzi ɖe wò tugbedzedze ŋu, eye esi wò ŋkɔ nya ŋuti la, ètsɔ wò gbolowɔwɔ do dzodzoe ɖe amesiame, si va tso me yi la ŋu wòzu etɔ. 
EZK.16.16	Etsɔ wò avɔwo dometɔa ɖewo wɔ nuxeƒe ŋɔŋɔewoe, eye nèwɔ gbolo le afima, nusi tɔgbe meva eme kpɔ o, eye mele eme va ge akpɔ o. 
EZK.16.17	Etsɔ nye sika kple nye klosalo ƒe atsyɔ̃nu, siwo metsɔ na wò la, wɔ ŋutsu ƒe nɔnɔmewo, eye nèwɔ gbolo kple wo. 
EZK.16.18	Etsɔ nye avɔ ŋɔŋɔewo tsyɔ na wo, eye nètsɔ nye ami kple nye dzudzɔʋeʋẽedonu ɖo wo kɔme. 
EZK.16.19	Eye nusi metsɔ na wò, be naɖu, wɔ memee, ami kple anyitsi la, woawo netsɔ ɖo wo kɔme, ne wòaʋẽ ɖe wo lilili; alea nèwɔ, Aƒetɔ Yehowa ye gblɔe! 
EZK.16.20	Elé wò ŋutsuvi kple wò nyɔnuvi, siwo nèdzi nam la, hewu na wo, be woaɖu. De wò gbolowɔwɔ mesɔ gbɔ o, 
EZK.16.21	hafi nègawu vinyeŋutsuwo hetɔ dzoea? 
EZK.16.22	Le wò ŋunyɔnuwo katã kple wò gbolowɔwɔwo me la mèɖo ŋu wò ɖevimenɔɣi, esime nèɖe ama le ƒeƒle hele afɔti dam le wò ʋu me la o. 
EZK.16.23	Aƒetɔ Yehowa be: Baba na wò, baba na wò! Le wò nu vɔ̃ɖiwo katã wɔwɔ megbe la 
EZK.16.24	ètu trɔ̃xɔwo na ɖokuiwò, eye nèwɔ nuxeƒewo ɖe kpɔdomeewo katã; 
EZK.16.25	èwɔ nuxeƒewo ɖe kpɔdomeewo ƒe dzogoewo katã dzi, eye nedo ŋunyɔ wò tugbedzedze; èke ata na amesiwo katã va yina, eye nena wò gbolowɔwɔ sɔ gbɔ ɖe edzi. 
EZK.16.26	Ewo gbolo kple wò aƒelika Egipte-viwo, amesiwo ŋutsu lekpẽ li na, eye nena wò gbolowɔwɔ sɔ gbɔ ɖe edzi, ne natsɔ ado dziku nam. 
EZK.16.27	Kpɔ ɖa, mado nye asi ɖa ɖe ŋuwò, eye maka ɖe le wò gome ŋu, eye matso wò ade asi na wò futɔwo, Filistitɔwo ƒe nyɔnuviwo ƒe nyanyrã, amesiwo wò ŋukpenanuwɔwɔwo le ŋu kpem na. 
EZK.16.28	Ewo gbolo kple Asur-viwo, le esi nu metia ko na wò o ta; ewo gbolo kpli wo, ke nu meti ko na wò o. 
EZK.16.29	Eye nègawɔ gbolo ɖe dzi kple Kaldea, si nye asitsalawo ƒe anyigba; ke eya hã meli ko na wò o. 
EZK.16.30	Aƒetɔ Yehowa be: Nu te wò dzi ŋu, esi nèwɔ nusiawo katã, abe alesi gbolo ŋukpenanuwɔla wona ene; 
EZK.16.31	esi nètu trɔ̃xɔwo ɖe kpɔdomeewo ƒe dzogoewo katã dzi, eye nèwɔ nuxeƒewo ɖe ablowo katã me. Ke wòa mèle abe gbolo bubuwo ene, ne nahayi vlo ɖo ge gbolohoa ɖeke o. 
EZK.16.32	Nyɔnu ahasitɔ, si ɖe ŋutsu bubu ɖe srɔ̃a te, nènye! 
EZK.16.33	Gbolo bubuwo katã la, ɖe wonaa nu wo, ke wòa èna nu wò ahiãviwo katã; ɖe nèna nu wo, be woatso goawo katã me avawo amatre kpli wò. 
EZK.16.34	Towo to vovo le wò gbolowɔwɔ me tso nyɔnu bubuwo tɔ gbɔ, womedi ahiã wò o, eye wòa nèxe fe ɖe eta, evɔ wònye wòe woaxe fe na hafi; ale tɔwò to vovo sã.
EZK.16.35	Eyata, wò gbolo, se Yehowa ƒe nya! 
EZK.16.36	Ale Aƒetɔ Yehowa gblɔ esi: Esi nètso wò gbolowɔwɔ kple wò ahiãviwo kpakple wò legba nyɔŋuawo katã, siwo nètso viwòwo ƒe ʋu na la, hewɔ be, wò ŋukpe gbagba ƒo ɖi, eye wò ama dze la, 
EZK.16.37	eyata maƒo wò ahiãviwo katã nu ƒu, esiwo ƒe nu dze ŋuwò kple esiwo katã nèlɔ̃na kpakple esiwo katã nèlé fui, maƒo wo nu ƒu ɖe ŋuwò tso goawo katã me, eye maɖe ama wò, ne woakpɔ wò ama blibo la. 
EZK.16.38	Madrɔ̃ ʋɔnu wò ɖe gbolowo kple nyɔnu hlɔ̃dolawo ƒe se nu, eye mahe dziku kple ŋuʋaʋã ƒe ʋu ava dziwò. 
EZK.16.39	Matso wò ade asi na wo, eye woagbã wò trɔ̃xɔwo ahamũ wò nuxeƒewo aƒu anyi, woaɖe ava le ŋuwò, eye woaxɔ wò atsyɔ̃nuawo ahagblẽ wò ɖi natsi ama anɔ ƒeƒle. 
EZK.16.40	Woayɔ amehawo ɖe ŋuwò, eye woaxlã kpe ɖe wò ahadza wò kple woƒe yiwo. 
EZK.16.41	Woata dzo wò xɔwo, eye woahe to na wò le nyɔnu geɖewo ŋku me; matsi wò gbolowɔwɔ nu, eye magaxe gboloho azɔ o. 
EZK.16.42	Mana nye dziku nu nafa ɖe ŋuwò, be nye ŋuʋaʋã nadzo le ŋuwò, eye magbɔ ɖe eme, nyemagado dɔmedzoe azɔ o. 
EZK.16.43	Esi meɖo ŋu wò ɖevimenɔɣi o, ke boŋ nètsɔ nusiawo katã do dziku nam ŋuti la, eyata kpɔ ɖa, mahe wò zɔzɔme ava wò ta dzi, Aƒetɔ Yehowa ye gblɔe: Ɖe mèhewɔ ŋukpenanu sia kpe ɖe wò ŋunyɔnuwo katã ŋu o ɖe!
EZK.16.44	Kpɔ ɖa, ne amesiame be, yeado hamelo la, adoe ɖe ŋuwò bena: „Alesi dada le la, nenema vianyɔnu nɔna.“ 
EZK.16.45	Dawò vinyɔnu kpamkpam nenye, eya amesi gbe srɔ̃a kple viawo; eye nɔvinyɔnu kpamkpam nènye na nɔviwònyɔnuwo, amesiwo gbe wo srɔ̃wo kple wo viwo; Xititɔe nye mia dada, eye Amoritɔe nye mia fofo. 
EZK.16.46	Dawòe nye Samaria hekpe ɖe vianyɔnu, siwo le wò mia me la ŋu, eye wò tsɛ nye Sodom hekpe ɖe vianyɔnu, siwo le wò ɖusi me la ŋu. 
EZK.16.47	Ɣeyiɣi kpuia ɖe ko mèzɔ woƒe mowo dzi o, eye mewɔ nu ɖe woƒe ŋunyɔnuwo nu o; tete nèwɔ nu le wò mowo katã dzi wòvloe wu wo to. 
EZK.16.48	Ale Aƒetɔ Yehowa gblɔ esi: Meta ɖokuinye ƒe agbe: Ne nɔviwònyɔnu Sodom kple vianyɔnuwo hewɔ, abe alesi mia kple viwònyɔnuwo miewɔ ene fi! 
EZK.16.49	Kpɔ ɖa, nɔviwònyɔnu Sodom ƒe vodada enye: Dàda kple nuɖuɖu fũ, eye eya kple nɔvianyɔnuwo nɔ agbe vivi bɔkɔɔ; ke mekpe ɖe ame dahewo kple hiãtɔwo ŋu o. 
EZK.16.50	Woda, eye wowɔ ŋunyɔnu le ŋkunye me, eye esi mekpɔe ko la, meɖe wo ɖa. 
EZK.16.51	Samaria mewɔ wò nuvɔ̃wo ƒe afã o, eye ewo ŋunyɔnu wui; ale nètsɔ wò ŋunyɔnu, siwo katã nèwɔ la, tso afia na nɔviwònyɔnuwo. 
EZK.16.52	Eyata wò hã ŋukpe nenɔ dziwò, le esi nexɔ nya ɖe nɔviwònyɔnuwo ta ŋuti, etso wò nuvɔ̃ nyɔŋu, siwo newɔ wu wo la, na be, wo to dzo wu towo. Eyata ŋu nekpe wò, eye wò ŋukpe nenɔ dziwò, le esi nètso afia na nɔviwònyɔnuwo ta.
EZK.16.53	Magaɖo wo te, maɖo Sodom kple vianyɔnuwo te kple Samaria kpakple vianyɔnuwo te, eye maɖo wò hã te le wo dome, 
EZK.16.54	ne wò ŋukpe nanɔ dziwò, eye ŋu nakpe wò le nusiwo katã nèwɔ hetsɔ fa akɔ na wo la ta. 
EZK.16.55	Nɔviwònyɔnu Sodom kple vianyɔnuwo agaɖo woƒe nɔnɔme tsãtɔ me, Samaria kple vianyɔnuwo agaɖo woƒe nɔnɔme tsãtɔ me, eye mia kple viwònyɔnuwo miagaɖo miaƒe nɔnɔme tsãtɔ me. 
EZK.16.56	Ɖe nɔviwònyɔnu Sodom ƒe ŋɔdzinya menɔ nuwò me le wò dadaɣi, 
EZK.16.57	hafi ne woava klo nu le wò vɔ̃ɖiwɔwɔ dzi, abe alesi nezu vlodonu na Aram-nyɔnuviwo kple Filistitowo ƒe nyɔnuviwo, amesiwo ƒo xlã wò godoo, eye wole alɔme ɖem le ŋuwò le goawo katã me la ene oa? 
EZK.16.58	Wò ŋukpenanuwɔwɔwo kple wò ŋunyɔnuwo anɔ dziwò, Yehowa ye gblɔe! 
EZK.16.59	Elabena ale Aƒetɔ Yehowa gblɔ esi: Esi nèdo vlo atam la, eye netu nubabla la, eye mewɔ na wò, abe alesi nèwɔ ene hã la, 
EZK.16.60	maɖo ŋu nye nu, si mebia kpli wò le wò ɖevimenɔɣi, eye mabia nu mavɔ kpli wò. 
EZK.16.61	Nenye be, ekplɔ nɔviwònyɔnuwo, esiwo nye xoxo na wò kple esiwo nye ɖevi na wò, eye metsɔ wo wɔ viwònyɔnuwoe, ke menye le wò nubabla la ta o la, ekema àɖo ŋu wò zɔzɔme, eye ŋu akpe wò. 
EZK.16.62	Mabia nu kpli wò, ne nadze sii be, nyee nye Yehowa; 
EZK.16.63	ne naɖo ŋui, ŋukpe nalé wò, eye wò nu nade ga le ŋukpe ta, nenye be, metsɔ nusiwo katã nèwɔ la, ke wò, Aƒetɔ Yehowa ye gblɔe!
EZK.17.1	Eye Yehowa ƒe gbe va nam bena: 
EZK.17.2	Amevi, to adzo, eye nado lo na Israel ƒe aƒe la 
EZK.17.3	gblɔ bena Ale Aƒetɔ Yehowa gblɔ esi: Hɔ̃ gãa ɖe, si ƒe aʋalawo lolo, eƒe aʋalafuwo didi, eye wòto fu ŋɔŋɔe kpoyoo la, va Libanon dzi, eye wòŋe sederti ƒe domee dzoe. 
EZK.17.4	Èŋe woƒe alɔwo ƒe tametɔ hetsɔ yi nudzralawo ƒe anyigba dzi, eye wòtsɔe do ɖe asitsalawo ƒe du me. 
EZK.17.5	Eye wotsɔ anyigba dzi nukuwo dometɔ ɖeka ɖaƒã de agble me, eƒãe ɖe tɔ gãwo to abe amuti ene. 
EZK.17.6	Tete wòdze hezu weinka, si vu dranyi, eƒe zekpẽ mekɔ o, ne eƒe alɔwo nadzɔ ɖe eyama ŋu, eye eƒe kewo natsi ete. Ale wòzu weinka, eye wòɖe ka hevu alɔ. 
EZK.17.7	Eye hɔ̃ gã bubua ɖe li, eƒe aʋalawo lolo, eye wòto fu kpoyoo; eye kpɔ ɖa, weinka ma bi eƒe kewo ɖe eŋu, eye wòdidi eƒe alɔwo ɖe egbɔ tso kpo, si dzi wodoe ɖo la dzi, ne wòana tsii wòano, 
EZK.17.8	evɔ wònye agblewɔnu mee wodoe ɖo le tɔ gãwo to, be wòaɖe alɔ, atse ku, eye wòazu weinka nyui hafi. 
EZK.17.9	Gblɔ be: Ale Aƒetɔ Yehowa gblɔ esi: Ɖe wòadze edzia? De mava aho eƒe kewo, ne woaku, eƒe alɔ fẽwo naƒu, eye woatso eƒe tsetsewo oa? Menye ŋusẽ gã kple dukɔ geɖe wòle tsɔtsɔ ge ava ahoe kple ke o. 
EZK.17.10	Kpɔ ɖa, wodoe, ke de wòadze edzia? Ne ɣedzeƒeya be ɖe eme la, ɖe maku oa? Kpo, si dzi wòmie do la dzie wòaku ɖo.
EZK.17.11	Tete Yehowa ƒe gbe va nam bena: 
EZK.17.12	Gblɔ na ƒome sẽto la bena: Miese nusia gɔmea? Gblɔ bena: Kpɔ ɖa, Babel-fia va Yerusalem, eye wòkplɔ eƒe fia kple eƒe amegãwo yi eɖokui gbɔ le Babel. 
EZK.17.13	Eɖe ame ɖeka le fiaƒome la me, eye wòbia nu kplii heka atam nɛ, ke ekplɔ anyigba dzi bubumewo dzoe; 
EZK.17.14	ne fiaɖuƒe la natsi to, eye magafɔ eɖokui ɖe dzi o, be wòawɔ eƒe nubabla dzi, eye wòali ke. 
EZK.17.15	Ke edze aglã ɖe eŋu, eye wòɖo ame ɖe Egipte, ne woana sɔ kple ame geɖewoe. Ɖe wòadze edzi nɛa, eye ɖe amesi wo alea la, asia? Eye esi wònye nubabla wòtu la, ɖe wòasia? 
EZK.17.16	Ale Aƒetɔ Yehowa gblɔ esi: Meta ɖokuinye ƒe agbe: Ne menye ɖe woaku ɖe fia, si tsɔe ɖo fia, amesi ƒe atam wòdo vloe, eye wòtu eƒe nubabla la de le Babel o fi! 
EZK.17.17	Eye ne woƒu kpo ɖe eŋu, eye wotu dzɔlawo ƒe xɔ tsralawo, be woatsrɔ̃ ame geɖewo la, Farao matsɔ aʋakɔ gã kple ameha geɖe akpe ɖe eŋu le aʋa me o. 
EZK.17.18	Esi wòdo vlo atam la hetu nubabla la, evɔ wònye ena asi ame tso hafi wɔ nusiawo katã la, eyata masi o. 
EZK.17.19	Eyata ale Aƒetɔ Yehowa gblɔ esi: Metà ɖokuinye ƒe agbe: Ne nyemahe nye atam, si wòdo vlo, kple nye nubabla, si wòtu la, ava eƒe ta dzi o fi! 
EZK.17.20	Maɖo nye ɖo nɛ, eye nye mɔ̃ aɖee, makplɔe ayi Babel, eye mahe nya kplii le afima le ʋu, si wòtrɔ le yonyeme la ta. 
EZK.17.21	Eƒe aʋawɔla tiatiawo katã, siwo le eƒe aʋalɔgowo katã me la, atsi yi nu, eye ame mamleawo akaka ɖe yawo katã nu, ne miadze sii be, nye Yehowa ye gblɔe.
EZK.17.22	Ale Aƒetɔ Yehowa gblɔ esi: Nyea matsɔ sederti kɔkɔ ƒe ɖɔmee aɖado; wo tametɔwo ƒe alɔ fẽa ɖe maŋe aɖado ɖe to kɔkɔ gãa ɖe dzi. 
EZK.17.23	Israel ƒe to kɔkɔ dzi madoe ɖo, adze alɔ, atse ku, eye woazu sederti nyuia ɖe, eye xevi ƒomevi vovovowo katã anɔ ete, eƒe alɔwo ƒe vɔvɔli te woanɔ. 
EZK.17.24	Eye gbemetiwo katã adze sii be, nye Yehowa ye bɔbɔ ati kɔkɔ la ɖe anyi, eye mekɔ ati tehee la ɖe dzi; nyee na ati mumu la ku, eye ati kuku la dze, nye Yehowa ye ƒo nu, eye mewɔe hã.
EZK.18.1	Eye Yehowa ƒe gbe va nam bena: 
EZK.18.2	Nukaŋuti miele lo sia dom le Israel-nyigba dzi bena: „Fofowo ɖu weintsetse hɔhlɔ̃e, eye aɖu nyɔ viwo? 
EZK.18.3	Aƒetɔ Yehowa be: Metà ɖokuinye ƒe agbe: Ne miagado lo sia lé Israel fi! 
EZK.18.4	Kpɔ ɖa, luʋɔwo katã, tɔnye wonye, fofo kple vi ƒe luʋɔ siaa, tɔnye wonye; luʋɔ, si wɔ nuvɔ̃ la, eyae aku. 
EZK.18.5	Ne amea ɖe nye ame dzɔdzɔe, eye wòwɔa nu dzɔdzɔe kple nusi le eteƒe, 
EZK.18.6	meɖua nu le towo dzi o, eye mefɔa mo te ɖe Israel ƒe aƒe la ƒe legbawo ŋu o, megblẽa kɔ ɖo na ehavi srɔ̃ o, eye metena ɖe nyɔnu ŋuti le eƒe dzinukpɔɣi o, 
EZK.18.7	mebaa ame o, egbugbɔa awɔbanu, si wòxɔ ɖe eƒe fe nu la nana, eye meɖua sesẽnu o, enaa eƒe abolo dɔwuitɔwo, eye wòtaa avɔ na amesiwo tsi ƒeƒle, 
EZK.18.8	meɖia kasa le agbanadodo me o, eye mexɔa deme o, eɖea eƒe asi ɖa tso nu gbegblẽ wɔwɔ me, eye wòtsoa afia na ame kple ehavi ɖe eteƒe, 
EZK.18.9	ezɔna ɖe nye ɖoɖowo nu, eye wòléa nye sewo me ɖe asi hewɔa nuteƒe la, eya nye ame dzɔdzɔe, anɔ agbe kokoko, Aƒetɔ Yehowa ye gblɔe. 
EZK.18.10	Eye ne edzi vi sẽŋuta, si kɔa ʋu ɖi, amesi wɔa nusiawo dometɔa ɖe, 
EZK.18.11	evɔ wònye fofoa mewɔa nusiawo dometɔa ɖeke o hafi; eyama ɖua nu le towo dzi, eye wògblẽa kɔ ɖo na ehavi srɔ̃, 
EZK.18.12	esẽa ŋuta le ame dahewo kple hiãtɔwo ŋu, eɖua sesẽnu, eye megbugbɔa awɔbanu nana o, efɔa mo te ɖe legbawo ŋu, eye wòwɔa ŋunyɔnu, 
EZK.18.13	eɖia kasa le agbanadodo me, eye wòxɔa deme la, ɖe wòanɔ agbea? Manɔ agbe o, ke boŋ esi wòwɔa ŋunyɔnu siawo katã ŋuti la, eyata aku, eye eƒe ʋu ava edzi. 
EZK.18.14	Eye ne edzi vi, eye wòkpɔ nuvɔ̃, siwo katã fofoa wɔna, ke evɔ, eye mewɔa emawo tɔgbe o: 
EZK.18.15	Meɖua nu le towo dzi o, mefɔa kɔ te ɖe Israel ƒe aƒe la ƒe legbawo ŋu o, eye megblẽa kɔ ɖo na ehavi srɔ̃ o, 
EZK.18.16	mesẽa ŋuta le amea ɖeke ŋu o, mexɔa awɔbanu o, eye meɖua sesẽnu o, enaa eƒe abolo dɔwuitɔwo, eye wòtaa avɔ na amesiwo tsi ƒeƒle, 
EZK.18.17	eɖea eƒe asi ɖa tso nu gbegblẽ wɔwɔ me, meɖia kasa o, eye mexɔa deme o, ewɔa nye sewo dzi, eye wòzɔna ɖe nye ɖoɖowo nu la, eya maku le fofoa ƒe vodadawo ta o, ke boŋ anɔ agbe. 
EZK.18.18	Ke esi fofoa sea ŋuta le ame ŋu, exɔa sesẽnu le nɔvia si, eye wòwɔa nu manyomanyo le wo ɖeviwo dome la, eyata aku le eƒe vodadawo la. 
EZK.18.19	Miawo miele gbɔgblɔm be: Nukaŋuti fofo ƒe vodada manɔ via dzi ɖo o hã? Ne via wɔa nu dzɔdzɔe kple nusi le eteƒe, eye wòléa nye ɖoɖowo katã me ɖe asi hewɔa wo dzi la, anɔ agbe. 
EZK.18.20	Amesi wɔa nuvɔ̃ la, eyae aku; fofo ƒe vodada manɔ via dzi o, eye vi ƒe vodada manɔ fofo dzi o; ame dzɔdzɔe ƒe dzɔdzɔenyenye ava eya ŋutɔ dzi, eye ame vɔ̃ɖi ƒe nu vɔ̃ɖi wowɔ ava eya ŋutɔ dzi.
EZK.18.21	Ne ame vɔ̃ɖi trɔ tso eƒe nuvɔ̃, siwo katã wòwɔna la me, eye wòlé nye ɖoɖowo katã me ɖe asi hewoa nu dzodzoe kple nusi le eteƒe la, ana agbe, maku o. 
EZK.18.22	Womagaɖo ŋu eƒe dzi, siwo katã wòda la o, ke boŋ ana agbe le eƒe nu dzodzoe, siwo wòwɔna la ta. 
EZK.18.23	Aƒetɔ Yehowa be: Ɖe ame vɔ̃ɖi ƒe ku vivia nunyea? negbe ne etrɔ tso eƒe mɔwo dzi, be wòanɔ agbe la koe! 
EZK.18.24	Eye ne ame dzɔdzɔe ɖe asi le eƒe dzɔdzɔenyenye ŋu hewɔa nu gbegblẽ, eye wòwɔa ŋunyɔnu, siwo katã ame vɔ̃ɖi wɔna la, ɖe wòanɔ agbea? Womagaɖo ŋu nu dzɔdzɔe, siwo katã wòwɔ la o, le eƒe go, si wòdze, kple eƒe nuvɔ̃, siwo wòwɔ la ta; woawo ta wòaku ɖo. 
EZK.18.25	Ke miele gbɔgblɔm be: „Aƒetɔ la ƒe nuwɔna mele eteƒe o.“ Israel ƒe aƒe, misee: Nye nuwɔnae mele eteƒe oa? Ɖe menye miawo boŋ ƒe nuwɔnae mele eteƒe oa? 
EZK.18.26	Ne ame dzɔdzɔe ɖe asi le eƒe dzɔdzɔenyenye ŋu, eye wòwɔa nu gbegblẽ la, aku ɖe esia ta; eƒe nu gbegblẽ, si wòwɔna la tae wòaku ɖo. 
EZK.18.27	Eye ne ame vɔ̃ɖi ɖe asi le eƒe nu vɔ̃ɖi, si wòwɔ ŋu hewɔa nu dzɔdzɔe kple nusi le eteƒe la, axɔ eƒe luʋɔ ɖe agbe. 
EZK.18.28	Eye ne edze sii, eye wòɖe asi le eƒe dzi, siwo katã wòda ŋu la, anɔ agbe, maku o. 
EZK.18.29	Israel ƒe aƒe la le gbɔgblɔm be: „Aƒetɔ la ƒe nuwɔna mele eteƒe o.“ Israel ƒe aƒe, nye nuwɔnae mele eteƒe oa? De menye miawo boŋ ƒe nuwɔnae mele eteƒe oa? 
EZK.18.30	Eyata ale Aƒetɔ Yehowa gblɔ esi: Israel ƒe aƒe, madrɔ̃ ʋɔnu mia dome amesiame ɖe eƒe zɔzɔme nu. Miɖe asi le miaƒe dzidadawo katã ŋu, miɖe asi le wo ŋu, ne vodadawo maganye mɔ̃ na mi o! 
EZK.18.31	Miɖe miaƒe dzi, siwo katã mieda ɖe ŋunye la ɖa, eye miwɔ dzi yeye kple gbɔgbɔ yeye na mia ɖokui. Israel ƒe aƒe, nukaŋuti miehe, yewoaku? 
EZK.18.32	Aƒetɔ Yehowa be: Elabena ame ƒe ku mevivia nunye o. Eyata mitrɔ ta me, ne mianɔ agbe!
EZK.19.1	Ke wò la to konyifaha ɖe Israel ƒe amegã ŋu 
EZK.19.2	gblɔ bena: Ameka nye dawo? Dzatanɔ wònye tsyɔ akɔ ɖe dzatawo dome, eye wònyi viawo wotsi le dzataviwo dome 
EZK.19.3	Enyi viawo dometɔ ɖeka wòtsi, eye wòzu dzatavi; esrɔ̃ nuléle, eye wòɖua amelã. 
EZK.19.4	Ke esi dukɔwo se eŋkɔ la, woɖo asɔʋe nɛ heɖee, eye wode ŋɔtigae hekplɔ yi Egipte-nyigba dzii. 
EZK.19.5	Eye esi dada kpɔ be, yelala dzodzro, eye yeƒe mɔkpɔkpɔ nu tsi la, etsɔ viawo dometɔ ɖeka heɖo dzatae. 
EZK.19.6	Enɔ dzatawo dome, eye wòzu dzatavi; esrɔ̃ nuléle, eye woɖu amelã. 
EZK.19.7	Egbã woƒe fiasãwo, eɖo aƒedo woƒe duwo, eye eƒe gbeɖeɖe ƒe ɖiɖi na ŋɔdzi lé anyigba kple edzinɔlawo. 
EZK.19.8	Tete dukɔwo tso ɖe eŋu godoo tso anyigbawo dzi, woɖo ɖɔ ne, eye woɖee le woƒe asɔʋe me. 
EZK.19.9	Woɖe ŋɔtigae, eye wotsɔe de kpẽ me hekplɔe yi na Babel-fia; wotsɔe de mɔ̃ sesẽ me, ne womagase eƒe gbe le Israel-towo dzi azɔ o.
EZK.19.10	Dawò nye weinka wodo ɖe to to abe wò ene, etse fũ, eye wòto aŋgba mlamlamla le tsi geɖe ta. 
EZK.19.11	Eƒe alo ɖeka lolo hezu dziɖula ƒe fiatikplɔ, eye wòkɔ alɔ gbɔ alɔ dodoawo ta. Esi wokpɔ be, akɔ alea, eye wòto geɖe la, 
EZK.19.12	wohoe ƒu anyi le dziku me, eye ɣedzeƒeya no tsi le eƒe tsetsewo me; woŋe eƒe alo gã la, eye wòƒu wotɔ dzoe. 
EZK.19.13	Azɔ wotsɔe do ɖe gbegbe le kuɖinyigba kple anyigba ƒuƒu dzi. 
EZK.19.14	Eye dzo do tso eƒe alɔwo ƒe zekpẽ me hefiã eƒe tsetsewo, eye alɔ gãa ɖeke megale eŋu ahanye dziɖula ƒe fiatikplɔ o. Konyifaha wònye, eye wòzu konyifaha.
EZK.20.1	Eye wòva me le ƒe adrelia me le dzinu atɔ̃lia ƒe ŋkeke ewolia dzi be, ŋutsuwo tso Israel ame tsitsiwo dome va gbe bia ge Yehowa se, eye wobɔbɔ nɔ ŋkunye me. 
EZK.20.2	Tete Yehowa ƒe gbe va nam bena: 
EZK.20.3	Amevi, ƒo nu kple Israel ame tsitsiwo nagblɔ na wo bena: Ale Aƒetɔ Yehowa gblɔ esi: Nyee miava gbe bia geea? Mefa ɖokuinye ƒe agbe: Ne mana miabia gbem ase akpɔ fi! Aƒetɔ Yehowa ye gblɔe. 
EZK.20.4	Màdrɔ̃ ʋɔnu wo oa, amevi, màdrɔ ʋɔnu wo oa? Ɖe wo fofowo ƒe ŋunyɔnuwo fia wo! 
EZK.20.5	Gblɔ na wo bena: Ale Aƒetɔ Yehowa gblɔ esi: Gbesigbe metia Israel, eye mekɔ nye asi dzi na Yakob ƒe aƒe ƒe ƒomea, mede ɖokuinye fía wo le Egipte-nyigba dzi, eye mekɔ nye asi dzi na wo hegblɔ bena: Nyee nye Yehowa, mia Mawu la, 
EZK.20.6	gbemagbe mekɔ nye asi dzi na wo, ne makplɔ wo tso Egipte-nyigba dzi ayi anyigba, si medi da di na wo la dzi, afisi notsi kple anyitsi bɔ ɖo; anyigba nyuitɔ wònye le anyigbawo katã dome. 
EZK.20.7	Mía dome amesiame neɖe ŋunyɔnu ɖa le ŋku ta, eye migatsɔ Egipte-legbawo gblẽ kɔ ɖo na mia ɖokui o; nye Yehowa ye nye mia Mawu. 
EZK.20.8	Ke wosẽ to ɖe ŋunye, eye wogbe toɖoɖom; wo dometɔa ɖeke meɖe ŋunyɔnuawo ɖa le ŋku ta o, eye womeɖe asi le Egipte-legbawo ŋu o. Tete meɖo be, matrɔ nye dziku aƒo ɖe wo dzi, eye nye dɔmedzoe nabi avɔ ɖe wo ŋu le Egipte-nyigba dzi. 
EZK.20.9	Ke nyemewɔe o le nye ŋkɔ la, ne magaɖo gui le dukɔ, siwo dome wole la ŋku me o, amesiwo ŋku me meɖe ɖokuinye fia wo le, ne makplɔ wo tso Egipte-nyigba dzi. 
EZK.20.10	Ale mekplɔ wo tso Egipte-nyigba dzi heva gbe dzi. 
EZK.20.11	Mena nye ɖoɖowo wo, eye meɖe nye se, siwo, ne ame wɔ wo dzi la, woana wòanɔ agbe la, fia wo. 
EZK.20.12	Eye metsɔ nye dzudzɔgbewo hã na wo, ne woanye dzesi anɔ mía kple wo dome, eye woadze sii be, nye Yehowa ye kɔ wo ŋu. 
EZK.20.13	Ke Israel ƒe aƒe la sẽ to de ŋunye le gbea dzi; womezɔ de nye ɖoɖowo nu o, wodo vlo nye se, siwo, ne ame wɔ wo dzi la, woana wòanɔ agbe la, eye wogblẽ kɔ do na nye dzudzɔgbewo vevie ŋutɔ. Tete meɖo be, matrɔ nye dziku aƒo de wo dzi le gbea dzi, eye matsrɔ̃ wo. 
EZK.20.14	Ke nyemewɔe o le nye ŋkɔ ta, ne megado gui le dukɔwo ŋku me, amesiwo ŋku me mekplɔ wo dzoe le la o. 
EZK.20.15	Gake hã mekɔ nye asi dzi ɖe wo ŋu le gbea dzi, be nyemakplɔ wo ayi anyigba, si metsɔ na wo, afisi notsi kple anyitsi bɔ ɖo, eye wònye anyigba nyuitɔ le anyigbawo katã dome la dzi o; 
EZK.20.16	le esi wodo vlo nye seawo, womezɔ de nye dodowo nu o, eye wogblẽ kɔ ɖo na nye dzudzɔgbewo ta; elabena woƒe dzi dze woƒe legbawo yome. 
EZK.20.17	Ke nye ŋku kpɔ nublanui na wo, be nyemagblẽ wo o, eye nyematsrɔ̃ wo le gbea dzi o.
EZK.20.18	Eye megblɔ na wo viwo le gbea dzi bena: Migazɔ de mia fofowo ƒe ɖoɖowo nu o, migalé woƒe sewo me ɖe asi o, eye migatsɔ woƒe legbawo gblẽ kɔ ɖo na mia ɖokui o! 
EZK.20.19	Nye Yehowa, ye nye mia Mawu, mizɔ ɖe nye ɖoɖowo nu, eye milé nye sewo me ɖe asi, ne miawɔ wo dzi; 
EZK.20.20	mikɔ nye dzudzɔgbewo ŋu, ne woanye dzesi anɔ mía kpli mi dome, eye wòadze sii be, nye Yehowa yenye mia Mawu. 
EZK.20.21	Ke wo viwo sẽ to ɖe ŋunye, womezɔ ɖe nye ɖoɖowo nu o, womelé nye sewo me ɖe asi, ne woawɔ wo dzi o, evɔ wònye ne ame wɔ wo dzi la, woana wòanɔ agbe hafi, eye wogblẽ kɔ ɖo na nye dzudzɔgbewo. Tete meɖo be, matrɔ nye dziku aƒo ɖe wo dzi, eye nye dɔmedzoe nabi avɔ de wo ŋu le gbea dzi. 
EZK.20.22	Ke megagbugbɔ nye asi ɖe megbe, eye nyemewɔe o le nye ŋkɔ ta, ne magado gui le dukɔwo ŋku me, amesiwo ŋku me mekplɔ wo dzoe le la o. 
EZK.20.23	Gake hã mekɔ nye asi dzi ɖe wo ŋu le gbea dzi, ne makaka wo ɖe dukɔwo dome, eye mahlẽ wo ɖe anyigbawo dzi; 
EZK.20.24	le esi womewɔ nye sewo dzi o, eye woɖo vlo nye ɖoɖowo, wogblẽ kɔ ɖo na nye dzudzɔgbewo, eye woƒe ŋkuwo le wo fofowo ƒe legbawo yome la. 
EZK.20.25	Eyata metsɔ ɖoɖo gbegblẽwo kple se, siwo mana woanɔ agbe o la, na wo. 
EZK.20.26	Eye mena wotsɔ woƒe vɔsanuwo gblẽ kɔ ɖo na wo ɖokui, esime wotsɔ woƒe vi ŋgɔgbeawo katã to dzo mee, ne magblẽ wo, eye ne woadze sii be, nyee nye Yehowa.
EZK.20.27	Eyata, amevi, ƒo nu kple Israel ƒe aƒe la, eye nagblɔ na wo bena: Ale Aƒetɔ Yehowa gblɔ esi: Mia fofowo gado ɖiŋu nam, esime wòtrɔ ʋu le yonyeme. 
EZK.20.28	Esi mekplɔ wo va anyigba, si ŋu meka atam ɖo be, matsɔ na wo la dzi, eye wokpɔ togbɛ kɔkɔ sia togbɛ kɔkɔ kple ati dodo sia ati dodo la, wosa woƒe akpedavɔwo le afima, eye wohe woƒe vɔsanu kudzinamewo va afima, wodo dzudzɔ ʋeʋẽe le afima, eye woƒo tsi ɖe anyi ɖe afima. 
EZK.20.29	Tete megblɔ na wo bena: Nuxeƒe ka nye esi mieva? Eyata woyɔa togbɛ be nuxeƒe vaseɖe egbe.
EZK.20.30	Eyata gblɔ na Israel ƒe aƒe la bena: Ale Aƒetɔ Yehowa gblɔ esi: Mietsɔ mia fofowo ƒe zɔzɔme le kɔ gblẽm ɖo na mia ɖokui, eye miele woƒe ŋunyɔnuwo yome dzem; 
EZK.20.31	Israel ƒe aƒe, mietsɔ miaƒe legbawo katã gblẽ kɔ ɖo na mia ɖokui, eye mietsɔ miaƒe vɔsanuwo sa vɔe, esime mietsɔ mia viwo to dzo mee vaseɖe egbe tso, hafi nyea mana miabia gbem asea? Metà ɖokuinye ƒe agbe: Nyemana miabia gbem ase akpɔ o, Aƒetɔ Yehowa ye gblɔe. 
EZK.20.32	Nusi ɖo ta me na mi lã, mava me akpɔ o, esime miele gbɔgblɔm bena: Míanɔ abe dukɔwo kple anyigbawo ƒe ƒomeawo ene, ne míasubɔ ati kple kpe. 
EZK.20.33	Aƒetɔ Yehowa be: Metà ɖokuinye ƒe agbe be: Ne nyematsɔ asi sesẽ kple alɔ, si le dzi, kpakple dziku, si wotrɔ ƒo ɖe anyi la, aɖu fia ɖe mia dzi o fi! 
EZK.20.34	Matsɔ asi sesẽ kple alo, si le dzi, kpakple dziku, si wotrɔ ƒo ɖe anyi la, akplɔ mi tso dukɔwo dome, eye maƒo mia nu ƒu tso anyigba, siwo dzi miekaka ɖo la dzi, 
EZK.20.35	eye makplɔ mi ayi dukɔwo ƒe gbe dzi, eye gama mahe nya kpli mi le ŋku me kple ŋku me. 
EZK.20.36	Alesi mehe nya kple mia fofowo le Egipte-nyigba ƒe gbe dzi la, nenema mahe nya kple miawo hãe, Aƒetɔ Yehowa ye gblɔe. 
EZK.20.37	Mana miato atikplɔ te ayi, eye makplɔ mi ayi nubabla la ƒe ga mee; 
EZK.20.38	eye matia aglãdzelawo kple amesiwo trɔ ʋu le yonyeme la, le mia dome; makplɔ wo adzoe tso anyigba, si dzi wonye amedzro le la dzi, ke womade Israel-nyigba dzi o, eye miadze sii be, nyee nye Yehowa.
EZK.20.39	Israel ƒe aƒe, ale Aƒetɔ Yehowa gblɔ esi: Mia dome amesiame neyi, ne wòaɖasubɔ eƒe legbawo ko; ke emegbe la miava ɖo tom xoxo, eye miagatsɔ miaƒe vɔsanuwo kple miaƒe legbawo agblẽ ka ɖo na nye ŋkɔ kɔkɔe la azɔ o. 
EZK.20.40	Ale Aƒetɔ Yehowa gblɔ esi: Israel ƒe aƒe blibo la, amesiwo katã le anyigba dzi la, asubɔm le nye to kɔkɔe la, Israel ƒe to kɔkɔ la dzi; gama maxɔ wo le atuu, eye madi woƒe adzɔwo, woƒe vɔsanuwo ƒe gbãtɔwo kpakple woƒe nusiwo katã ŋu woka la le. 
EZK.20.41	Ne mekplɔ mi tso dukɔwo dome la, maxɔ mi atuu abe dzudzɔ ʋeʋẽe ene, maƒo mia nu ƒu tso anyigba, siwo dzi miekaka ɖo la dzi, eye makɔ ɖokuinye ŋu ɖe mia ŋuti le dukɔwo ŋku me. 
EZK.20.42	Eye miadze sii be, nyee nye Yehowa, nenye be, mekplɔ mi va Israel-nyigba, anyigba, si ŋu meka atam ɖo be, matsɔ na mia fofowo la dzi. 
EZK.20.43	Míado ŋu miaƒe zɔzɔme kple miaƒe nuwɔnawo katã, siwo mietsɔ gblẽ ko ɖo na mia ɖokui la, le afima, eye miava ŋu nyo ge na mia ɖokui le nu vɔ̃ɖi, siwo katã miewɔ la ta. 
EZK.20.44	Israel ƒe aƒe, miadze sii be, nyee nye Yehowa, nenye be, mewo na mi le nye ŋkɔ ta, eye menye ɖe miaƒe zɔzɔme vɔ̃ɖiwo kple miaƒe nuwɔna gbegblẽwo nu o, Aƒetɔ Yehowa ye gblɔe!
EZK.21.1	Eye Yehowa ƒe gbe va nam bena: 
EZK.21.2	Amevi, trɔ ŋgɔ dze dziehe gome, dudu nya ƒo ɖe dziehe, eye nagblɔ nya ɖi ɖe ave, si le gbegbe le dziehe la ŋuti. 
EZK.21.3	Eye nagblɔ na dzieheve la bena: Se Yehowa ƒe gbe, ale Aƒetɔ Yehowa gblɔ esi: Mado dzo ɖe mewo, ne wòafiã ati mumuwo katã kple ati ƒuƒuwo katã; womatsi dzo ƒe aɖeawo o, eye ŋkuwo katã me atɔ aka tso dziehe vaseɖe anyiehe; 
EZK.21.4	eye ŋutilãwo katã adze sii bena, nye Yehowa ye to dzoe; eye tsitsi manɔ eŋu o. 
EZK.21.5	Tete megblɔ be: Ao, Aƒetɔ Yehowa, wole gbɔgblɔm le ŋunye be: Eyama lo sɔŋ ko wònɔa dodom!
EZK.21.6	Tete Yehowa ƒe gbe va nam bena: 
EZK.21.7	Amevi, trɔ ŋgɔ dze Yerusalem, dudu nya ƒo ɖe kɔkɔeƒe la ŋu, eye nagblɔ nya ɖi ɖe Israel-nyigba ŋu 
EZK.21.8	agblɔ na Israel-nyigba bena: Ale Yehowa gblɔ esi: Kpɔ ɖa, maƒo ɖe dziwò, eye madi nye yi le aku me atsrɔ̃ ame dzɔdzɔe kple ame vɔ̃ɖi siaa le dziwò. 
EZK.21.9	Esi wònye ame dzɔdzɔe kple ame vɔ̃ɖi siaa mebe, matsrɔ̃ le dziwò la, eyata nye yi ado le aku me ɖe ŋutilãwo katã ŋu tso dziehe vaseɖe anyiehe. 
EZK.21.10	Eye ŋutilãwo katã adze sii be, nye Yehowa ye di nye yi tso aku me; magatrɔ agbɔ o. 
EZK.21.11	Ke wò amevi, nɔ hũ ɖem! Nɔ hũ ɖem abe amesi ali le ɖuɖum la ene, eye nanɔ hũ ɖem le vevesese heliheli ta le wo ŋku me. 
EZK.21.12	Eye ne wova gblɔ na wò be: Nukata nèle hũ ɖem ɖo hã la, ekema ɖo ŋu na wo bena: Le nya la tae, elabena ele eme va ge, dziwo katã alólo gbanaa, eye asiwo katã ado agblɔ, dzi aɖe le amewo katã ƒo, eye klowo katã alólo azu tsi. Kpɔ ɖa, egbɔna, eye wòle eme va ge, Aƒetɔ Yehowa ye gblɔe!
EZK.21.13	Tete Yehowa ƒe gbe va nam bena: 
EZK.21.14	Amevi, gblɔ nya ɖi bena: Ale Yehowa gblɔ esi: Gblɔ be: Yi, yi! Wonyree, eye wosiae. 
EZK.21.15	Wonyree ɖe amewuwu ŋu, eye ɖe wosiae, be wòanɔ dzo dam kaŋkaŋ. Ɖe míakpɔ dzidzɔa? Vinye ƒe ameƒoti le vlo dom atiwo katã. 
EZK.21.16	Etsɔe na, be woasia, ne woalée kple asi; wonyre yi la, eye wosiae, be woatsɔ ade asi na amewula. 
EZK.21.17	Amevi, do ɣli, eye nafa avi, elabena egbɔna ɖe nye dukɔ dzi, egbɔna de Israel ƒe amegãwo katã dzi; woawo kple nye dukɔ siaa la, yi lɔ wonye; eyata ƒo aklito! 
EZK.21.18	Elabena wodoe kpɔ, ke ne ameƒoti la do vloe ɖe? Esia ya mava me o. Aƒetɔ Yehowa ye gblɔe. 
EZK.21.19	Ke wò amevi, gblɔ nya ɖi, eye naƒo asi kpoloe, elabena yi la adzi ɖe edzi zi eve kple zi etɔ̃; amewuyie, amewuyi gã lae aɖe to ɖe wo. 
EZK.21.20	Mena yi le dzo dam le miaƒe agbowo katã nu, ne dzi nalólo gbanaa, eye ame tsiaʋawo nasɔ gbɔ; ɖe wowɔe, be woada dzo, eye de wonyree de amewuwu ŋu. 
EZK.21.21	Dza nu le ɖusi kple mia me afisiafi, si wò nu trɔ ɖo! 
EZK.21.22	Ekema nye hã maƒo asi kpoloe, eye nye dziku nu afa, nye Yehowa ye gblɔe.
EZK.21.23	Tete Yehowa ƒe gbe va nam bena: 
EZK.21.24	Amevi, da mɔ eve na ɖokuiwò, siwo dzi Babel-fia ƒe yi ato ava, anyigba ɖeka dzie woa kple eve la woatso, eye naɖo mɔfianu mɔ sia mɔ ƒe gɔmedzedze ɖo ta du sia du me, 
EZK.21.25	ne yi nate ŋu ava Amon-viwo ƒe Raba kple Yerusalem, si ŋu woɖo gli ɖo le Yuda. 
EZK.21.26	Elabena Babel-fia ava tɔ de mɔdzevee nu le mɔawo kple eve ƒe godoƒe, be wòaka afã, adzobo aŋutrɔwo, abla gbe aklama kpakpɛwo ase, eye wòaɖe ŋku de lãklã ŋu. 
EZK.21.27	Yerusalem ƒe dzidzenu dze ɖusi me nɛ, ne woatu gligbãnu, woake nu ado ɣli, eye woatso ayiboopɛ sesĩe, woatu gligbãnu ɖe eƒe agbowo ŋu, woaƒu kpo, eye woatu dzɔlawo ƒe xɔ tsralawo. 
EZK.21.28	Eye wòle na wo abe ɖe afã meɖi o ene, elabena eteƒe didi kwasiɖa geɖewo; ke eya aɖo ŋu woƒe vodadawo, ne asi natu wo. 
EZK.21.29	Eyata ale Aƒetɔ Yehowa gblɔ esi: Esi mieɖo ŋu miaƒe vodadawo, eye miaƒe tosesẽwo dze go, be wokpɔ miaƒe nuvɔ̃wo le miaƒe nuwɔnawo me, esi woɖo ŋku mia dzi la, eyata asi atu mi. 
EZK.21.30	Wò Israel ƒe amegã, wò ame vɔ̃ɖi, si wodo gui, wò amesi ƒe ŋkeke de le vodadawo ƒe nuwuwu, 
EZK.21.31	ale Aƒetɔ Yehowa gblɔ esi: Woaɖe tablanu da, eye woade fiakuku ɖi. Maganɔ alea o, ke boŋ woado ame tsɛ ɖe dzi, eye woabɔbɔ amegã ɖe anyi. 
EZK.21.32	Anyiglãgo, anyiglãgowo ƒe anyiglãgo mawɔ wòe; esia maganɔ anyi o, vaseɖe esime amesi tɔ wònye la, nava, eye màtsɔe nɛ.
EZK.21.33	Amevi, gblɔ nya ɖi bena: Ale Aƒetɔ Yehowa gblɔ ɖe Amon-viwo kple wo ƒe alɔmeɖeɖe ŋu enye si: Gblɔ bena: Yi, wò yi, si wodi ɖe amewuwu ŋu, eye wosia wò nèle dzo dam, ne woatsɔ awu amee, 
EZK.21.34	wò, amesi wokpɔ aʋatso-ŋutega na, eye woka alakpafã na be, wole tsɔ wò ge akpe ɖe ame vɔ̃ɖi, siwo woda nui la ƒe kɔwo ŋu, amesiwo ƒe ŋkeke de le woƒe vodadawo ƒe nuwuwu me. 
EZK.21.35	Gbugbɔ yi wò aku me! Teƒe, si wowɔ wò le, anyigba, si dzi nẽdzɔ do la, afima madrɔ̃ ʋɔnu wò le. 
EZK.21.36	Matrɔ nye dɔmedzoe akɔ de dziwò, maƒlɔ nye dziku ƒe dzo de ŋuwò, eye matsɔ wò ade asi na ame nyanyrãwo kple gbegblẽ ƒe adaŋuawo. 
EZK.21.37	Dzo afiã wò, wò ʋu asi le anyigba dzi, eye womagaɖo ŋku dziwò azɔ o, elabena nye Yehowa ye gblɔe!
EZK.22.1	Eye Yehowa ƒe gbe va nam bena: 
EZK.22.2	Amevi, ɖe nebe, yeadrɔ̃ ʋɔnu, yeadrɔ̃ ʋɔnu hlɔ̃dodu laa? Ekema ɖe eƒe ŋunyɔnuwo katã fiae 
EZK.22.3	gblɔ bena; Ale Aƒetɔ Yehowa gblɔ esi: Wò du, si ko ʋu ɖe eɖokui me, ne wò ɣeyiɣi naɖe, eye nèwɔ legbawo, ne natsɔ agblẽ ko ɖo na ɖokuiwò. 
EZK.22.4	Eda vo to wò ʋu, si nèkɔ ɖe anyi la me, eye nètso wò legba, siwo newɔ la, gblẽ kɔ ɖo na ɖokuiwò, ehe wò ŋkeke va aƒegbɔe, eye nèɖo wo ƒewo ƒe nuwuwu; eyata matsɔ wò awɔ vlodonu na dukɔwo kple alɔmeɖenu na anyigbawo katã. 
EZK.22.5	Amesiwo le kpuiƒe kple didiƒe la, aɖu fewu le ŋuwò be, wò ŋkɔ gblẽ, eye ʋunyaʋunya bɔ ɖe mewò. 
EZK.22.6	Kpɔ ɖa, Israel ƒe amegãwo dometɔ ɖesiaɖe le adegbe ƒom ɖe eƒe alɔ ŋu le mewò, ne wòakɔ ʋu ɖi. 
EZK.22.7	Wodoa vlo fofo kple dada le mewo, wotea amedzro ɖe anyi le mewo, eye wosẽa ŋuta le tsyɔ̃evi kple ahosi ŋu le mewo. 
EZK.22.8	Eɖoa vlo nye kɔkɔeƒe la, eye negblẽa ko ɖo na nye dzudzɔgbewo. 
EZK.22.9	Ame gɔmezɔlawo le mewò, ne woakɔ ʋu ɖi, woɖua nu le towo dzi le mewo, eye wowɔa ŋukpenanu le mewo. 
EZK.22.10	Woɖea ama fofo le mewo, eye woɖea asi nyɔnu, si kpo dzinu la ŋu le mewò. 
EZK.22.11	Amesiame wɔa ŋunyɔnu ɖe ehavi srɔ̃ ŋu, amesiame wɔa ŋukpenanu kple eƒe tɔyɔvinyɔnu hedoa gu eɖokui, eye amesiame dea asi nɔvianyɔnu, si nye fofoa ƒe vinyɔnu la ŋu. 
EZK.22.12	Woxɔa zãnu le mewo, ne wòakɔ ʋu ɖi, eɖia kasa, eye nexɔa deme, ẽɖua sesẽnu le nɔviwò si, eye wò ŋku dzona le dzinye. Aƒetɔ Yehowa ye gblɔe. 
EZK.22.13	Kpɔ ɖa, masi akpe ɖe viɖe, siwo nekpɔ, kple hlɔ̃, si wodo le mewo la ŋu. 
EZK.22.14	Ɖe dzi anɔ ƒowò, eye ŋusẽ anɔ wò asi ŋu le ŋkeke, siwo me mawɔ nu kpli wòa? Nye Yehowa ye ƒo nu, eye mawɔe hã. 
EZK.22.15	Makaka wò ɖe dukɔwo dome, mahlẽ wò ɖe anyigbawo dzi, eye mana wò ɖiƒoƒo nu natso le ŋuwò, 
EZK.22.16	eye azu busu me le dukɔwo ŋku me, ne nadze sii be, nyee nye Yehowa.
EZK.22.17	Eye Yehowa ƒe gbe va nam bena: 
EZK.22.18	Amevi, Israel ƒe aƒe blibo la zu aŋuka nam; akɔbli, gaɣi, gayibɔ kple tsumi wonye le kpo me, klosaloŋuka wozu. 
EZK.22.19	Eyata ale Aƒetɔ Yehowa gblɔ esi: Esi mi katã miezu aŋuka la, eyata mala mi akɔ ɖe Yerusalem. 
EZK.22.20	Alesi wolɔa klosalo, akɔbli, gayibɔ, tsumi kple gaɣi kɔna ɖe kpo me, ne woaƒlɔ dzo ɖe eŋu wòalólo la, nenema mala mi akɔ ɖi le nye dɔmedzoe kple nye dziku me, eye matsɔ mi ade eme mialólo. 
EZK.22.21	Maƒo mia nu ƒu, eye maƒlɔ nye dɔmedzoe ƒe dzo ɖe mia ŋu, ne mialólo le eme. 
EZK.22.22	Alesi wolóloa klosalo le kpo mee la, nenema woalólo mi le emee, eye miadze sii be, nye Yehowa ye trɔ nye dziku ƒo ɖe mia dzi.
EZK.22.23	Eye Yehowa ƒe gbe va nam bena: 
EZK.22.24	Amevi, gblɔ nɛ bena: Wòe nye anyigba, si dzi tsi madza ɖo o, eye tsi maƒoe le dzikudoɣi o. 
EZK.22.25	Eƒe nyagblɔɖilawo ɖoa gbe ɖi le eme, wole abe dzata, si le gbe tem hele nu vuvum ene, woɖua amewo, wolɔa kesinɔnuwo kple nu veviwo dzonɛ, eye wonana ahosiwo sɔgbɔna le eme. 
EZK.22.26	Eƒe nunɔlawo toa vo ɖe nye se la ŋu, eye wogblẽa kɔ ɖo na nye kɔkɔeƒe la; womedea vovo nu kɔkɔe kple nu makɔmakɔ dome o, eye womefiaa vovototo, si le nu dzadzɛ kple nu madzamadza dome o, wotsyɔa nu ŋku me ɖe nye dzudzɔgbewo, eye wogblẽa kɔ ɖo nam le wo dome. 
EZK.22.27	Eƒe amegãwo le abe amegãxi lénuwo ene le eme, ne wòakɔ ʋu ɖe anyi, woatsrɔ̃ amewo, eye woakpɔ viɖe. 
EZK.22.28	Woƒe nyagblɔɖilawo sia akalo ɖe nu ŋu na wo, wokpɔa aʋatso-ŋutega, eye wogblɔ alakpanya ɖi na wo bena: Ale Aƒetɔ Yehowa gblɔ esi; evɔ wònye Yehowa meƒo nu o hafi. 
EZK.22.29	Dukɔ hahoo la ɖua sesẽnu, eye wodaa adzo, esẽa ŋuta le ame dahewo kple hiãtɔwo ŋu, eɖua sesẽnu le amedzrowo si hedaa se la dzi. 
EZK.22.30	Medi ame le wo dome, si aɖo gli, eye wòatsi tre ɖe gbagbãƒe le ŋkunye me ɖe anyigba la nu, ne magagblẽe o, ke nyemekpɔ ɖeke o. 
EZK.22.31	Eyata metrɔ nye dɔmedzoe ƒo ɖe wo dzi, metso nye dzinu ƒe dzo tsrɔ̃ wòe, eye mehe woƒe zɔzɔme va woƒe ta dzi, Aƒetɔ Yehowa ye gblɔe!
EZK.23.1	Eye Yehowa ƒe gbe va nam be: 
EZK.23.2	Amevi, nyɔnu eve nɔ anyi, wonye dada ɖeka viwo. 
EZK.23.3	Wowɔ gbolo le Egipte, woƒe ɖetugbimee wowɔ gbolo le; afima wolé no na wo le, eye afima wofanya akɔnu na wo le. 
EZK.23.4	Woƒe ŋkɔwo nye: xoxoetɔ nye Ohola, eye nɔvianyɔnu nye Oholiba, wozu tɔnye, eye wodzi ŋutsuviwo kple nyɔnuviwo. Woyɔ Ohola be Samaria, eye Oholiba be Yerusalem. 
EZK.23.5	Ohola wɔ ahasi le megbe nye, eye wòle kukum ɖe eƒe ahiã viwo dzi, woawo nye Asurtɔ siwo ƒe ŋkɔ nya; 
EZK.23.6	anyigbanunɔlawo kple amegãwo, siwo le aɖabɛ blɔtɔ me, ɖekakpuivi dzeɖekɛwo sɔŋ wonye, eye wole sɔ dzi. 
EZK.23.7	Ewɔ gbolo kple Asur-viwo ƒe ame tiatĩawo katã, eye wotsɔ woa kple amesiwo wɔ ahasi la ƒe legbawo katã gblẽ kɔ ɖo na eɖokui. 
EZK.23.8	Ke meɖe asi le eƒe gbolowɔwɔ tso Egipte ŋu o, elabena woawoe de asi eŋu le eƒe ɖetugbime, wofanya eƒe akɔnu, eye wolɔ woƒe amatrewɔwɔwo trɔ ɖe edzi. 
EZK.23.9	Eyata metsɔe ɖe asi na eƒe ahiãvi, siwo nye Asur-viwo, amesiwo dzi wòle kukum ɖo. 
EZK.23.10	Woɖe amae, wokplɔ viaŋutsuwo kple vianyɔnuwo dzoe, eye wowu eya ŋutɔ kple yi, ale be wòzu kpɔdzidze na nyɔnuwo, eye wohe to nɛ. 
EZK.23.11	Nɔvianyɔnu Oholiba kpɔe, ke le wɔ gbolo wòvloe wui, eye wòwɔ ahasi wu nɔvianyɔnu. 
EZK.23.12	Eku ɖe Asur-viwo dzi, anyigbanunɔlawo kple amegãwo, amesiwo ŋkɔ nya, eye woɖo atsyɔ̃, wole sɔ dzi, eye wonye ɖekakpuivi dzeɖekɛwo sɔŋ. 
EZK.23.13	Tete mekpɔ be, egblẽ kɔ ɖo na eɖokui, mɔ ɖeka dzi woa kple eve la wòto. 
EZK.23.14	Ke egawɔ gbolo ɖe edzi, ekpɔ ŋutsu, siwo wòta ɖe gli ŋu, Kaldeatɔwo ƒe nɔnɔme, si wotsɔ de tae, 
EZK.23.15	alidziblanu le ali na wo, eye tablanu le ta na wo hedzɔ ɖe anyi, wo katã ƒe nɔnɔme le abe aʋafiawo ene, eye woɖi Babel-viwo, amesiwo de nye Kaldea. 
EZK.23.16	Eye esi wòkpɔ woƒe ŋku me la, wo nu le dzi nɛ, eye wòdo ame ɖo ɖe wo le Kaldea. 
EZK.23.17	Tete Babel-viwo va egbɔ le edo ƒe, eye wotsɔ woƒe amatrewɔwɔwo gblẽ ko ɖo nɛ, eye wòtsɔ wo do gu eɖokui; emegbe la woƒe nu gblẽ le eƒe ŋku me. 
EZK.23.18	Eye esi eƒe gbolowɔwɔ dze go, eye eƒe ama dze la, eƒe nu ti kɔ nam, abe alesi nɔvianyɔnu ƒe nu ti kɔ nam ene. 
EZK.23.19	Egawɔ gbolo ɖe edzi, eye wòɖo ŋu eƒe ɖetugbimenɔɣi, esime wòwɔ gbolo le Egipte-nyigba dzi. 
EZK.23.20	Eye wole kukum ɖe eƒe ahiãviwo dzi, amesiwo ƒe ŋutsu le abe tedzi tɔ ene, eye woƒe tsi le abe sɔtsu tɔ ene. 
EZK.23.21	Eɖo ŋku wò ŋukpenanuwɔwɔ le wò ɖetugbime dzi, esime Egiptetɔwo fanya wò akɔnu, eye wòlé wò ɖetugbimeno.
EZK.23.22	Eyata Oholiba, ale Aƒetɔ Yehowa gblɔ esi: Kpɔ ɖa, made adã ta me na wò ahiãviwo, amesiwo ƒe nu gblẽ le ŋkuwò me la, ɖe ŋuwò, eye mana woatso goawo katã me ava ƒo ɖe dziwò. 
EZK.23.23	Babel-viwo, Kaldeatɔwo katã, Pekod, Soa kple Koa kpakple Asur-viwo katã kpe ɖe wo ŋu, ɖekakpuivi dzeɖekɛwo, anyigbanunɔlawo kple amegãwo sɔŋ kple aʋafiawo wonye, woƒe ŋkɔ nyɔ, eye wo katã wole sɔ dzi. 
EZK.23.24	Woatsɔ tasiaɖam kple tasiaɖamfɔ geɖewo ava ƒo ɖe dziwò, woatsɔ akpoxɔnu gã kple via kpakple gakuku adze aʋa ɖe ŋuwò godoo, eye matsɔ ʋɔnudɔdrɔ̃ ade asi na wo, ne woadrɔ̃ ʋɔnu wò ɖe woƒe se nu. 
EZK.23.25	Mahe nye ŋuʋaʋã ava dziwò, eye woawɔ nu kpli wò le dziku me: Woakpa ŋɔti kple to na wo, eye viwòwo atsi yi nu; woakplɔ wò ŋutsuviwo kple wò nyɔnuviwo adzoe, eye dzo afiã wò nu susɔeawo. 
EZK.23.26	Woaɖe avɔ le ŋuwò, eye woalɔ wò atsyɔ̃nuwo adzoe. 
EZK.23.27	Matsi wò ŋukpenanuwɔwɔ kple wò gbolowɔwɔ tso Egipte-nyigba dzi nu, magafɔ mo te ɖe wo ŋu azɔ o, eye wò ŋku magadze Egipte dzi azɔ o. 
EZK.23.28	Elabena ale Aƒetɔ Yehowa gblɔ esi: Kpɔ ɖa, matsɔ wò ade asi na amesiwo nèle fui, eye matsɔ wò ade asi na amesiwo ƒe nu gblẽ le ŋkuwò me. 
EZK.23.29	Woawɔ nu kpli wò abe ketɔ ene, eye woalɔ wò nuwo katã adzoe ahagblẽ wò ɖi natsi ama kple ƒeƒle, ale be wò ahasiwɔwɔ ƒe ama, wò ŋukpenanuwɔwɔ kple wò gbolowɔwɔ natsi go. 
EZK.23.30	Nusiawo ava dziwò, le esi nèwɔ gbolo kple dukɔwo, eye nètsɔ woƒe legbawo gblẽ kɔ ɖo na ɖokuiwò ta. 
EZK.23.31	Nɔviwònyɔnu ƒe afɔ nètsɔ, eyata matsɔ eƒe kplu ade asi na wò. 
EZK.23.32	Ale Aƒetɔ Yehowa gblɔ esi: Ano nɔviwònyɔnu ƒe kplu, si ko helolo, eye woɖi nu, ne nazu nu ɖikokoea kple alɔmeɖenu; 
EZK.23.33	ahamuame kple nuxaxa ayɔ mewo fũ, elabena nɔviwònyɔnu Samaria ƒe kplu enye ŋɔdzi kple mo yaa wɔwɔ ƒe kplu! 
EZK.23.34	Ànoe ƒiaƒiaƒia ahaɖuɖɔ eƒe gbagbana biɖabiɖa, eye ade abi wò no ŋu; Aƒetɔ Yehowa be: Nyee gblɔe! 
EZK.23.35	Eyata ale Aƒetɔ Yehowa gblɔ esi: Esi neŋlɔm be, eye netsɔm ƒu gbe ɖe megbewò la, eyata wò ŋukpenanuwɔwɔ kple wò gbolowɔwɔ anɔ dziwò.
EZK.23.36	Eye Yehowa gblɔ nam bena: Amevi, ɖe nèbe, yeadrɔ̃ ʋɔnu Ohola kple Oholiba? Ekema ɖe woƒe ŋunyɔnuwo fia wo. 
EZK.23.37	Elabena wowɔ ahasi, eye ʋu le asi ŋu na wo, wotsɔ woƒe legbawo wɔ ahasii, eye wotsɔ wo vi, siwo wodzi nam la, to dzo me, ne woanye nuɖuɖu na wo. 
EZK.23.38	Nusi wogawɔ ɖe ŋunye la, enye si: Wodo gu nye kɔkɔeƒe la gbemagbe, eye wogblẽ kɔ ɖo na nye dzudzɔgbewo. 
EZK.23.39	Ne wowu wo viwo na legbawo la, wovaa nye kɔkɔeƒe la gbemagbe ke, ne woagblẽ ko ɖo nɛ; alea wowɔ le nye xɔ me. 
EZK.23.40	Woɖo ame ɖe ŋutsuwo le didiƒe, be woava, eye esi wodɔ ame ɖe wo wova la, èle tsi, eɖo tù ɖe ŋku, eye newɔ leke, 
EZK.23.41	èbɔbɔ nɔ ada nyuia ɖe dzi, si ŋgɔ woɖo kplɔ̃ ɖo, eye nètso nye dzudzɔdonu kple nye ami da ɖe edzi. 
EZK.23.42	Wole ɣli dom hoo le afima, eye woyɔ Salbatɔwo tso gbe dzi kpe ɖe ame gbogboawo ŋu, amesiwo tso alɔnuga de alɔnu na wo, eye woɖo fiakuku nyui ɖe la na wo. 
EZK.23.43	Eye megblɔ be: Ɖe nyɔnu léayi aganɔ gbolo wɔma? Ɖe woaganɔ ahasi wɔm kpliia? 
EZK.23.44	Wova egbɔ, abe alesi wovaa gbolo gbɔe ene; alea wova Ohola kple Oholiba, siwo nye nyɔnu wo ŋukpenanuwo la gbɔe. 
EZK.23.45	Ŋutsu dzɔdzɔewo adrɔ̃ ʋɔnu wo ɖe gbolowo kple nyɔnu dohlɔ̃wo ƒe se nu; elabena gbolowo wonye, eye ʋu le asi ŋu na wo. 
EZK.23.46	Elabena ale Aƒetɔ Yehowa gblɔ esi: Woakplɔ amehawo ava ƒu wo, eye woatso wo ade asi na ŋutasesẽ kple nuhaha. 
EZK.23.47	Amehawo nexlã kpe ɖe wo, eye woadza wo kple woƒe yiwo, woawu woƒe ŋutsuviwo kple nyɔnuviwo, eye woata dzo woƒe xɔwo. 
EZK.23.48	Matsi ŋukpenanuwɔwɔ nu le anyigba dzi, eye anye nuxlɔ̃me na nyɔnuwo katã, ne womagawɔ ŋukpenanu abe woawo ene o. 
EZK.23.49	Woahe miaƒe ŋukpenanuwɔwɔ ava mia dzi, eye nuvɔ̃, siwo miewɔ to miaƒe legbawo dzi la, anɔ mia dzi, ne miadze sii be, nyee nye Aƒetɔ Yehowa.
EZK.24.1	Eye Yehowa ƒe gbe va nam le ƒe asiekelia me, le dzinu ewolia ƒe ŋkeke ewolia dzi bena. 
EZK.24.2	Amevi, ŋlɔ ŋkeke sia tututu ƒe ŋkɔ ɖi; elabena ŋkeke sia dzi Babel-fia ɖe to ɖe Yerusalem. 
EZK.24.3	Do lo na ƒome sẽto la, eye nagblɔ na wo bena: Ale Aƒetɔ Yehowa gblɔ esi: Tsɔ gaze ɖo dzoe, tsɔe ɖo dzoe, eye naku tsi ɖe eme! 
EZK.24.4	Fɔ lãkɔwo de eme, lãkɔ nyuiwo katã, alime kple abɔgba; tso ƒu nyuiawo de eme fũ. 
EZK.24.5	Tsa alé nyuitɔwo, eye nade nake ete! Na lãkɔwo nafie, eye ƒuawo hã nabi ɖewo me. 
EZK.24.6	Eyata ale Aƒetɔ Yehowa gblɔ esi: Baba na hlɔ̃dodu la, gaze, si lé ɣebia, eye eƒe ɣebia meɖe le eŋu o! Ɖe lãwo le eme kokoko, eye megadzidze nu ɖe edzi hafi o. 
EZK.24.7	Elabena eƒe ʋu le eme, agakpe ƒeƒle dzi wòkɔe ɖo, menye anyigba dzi wòwɔe ɖo, ne ke natsyɔ edzi o. 
EZK.24.8	Meka eƒe ʋu dze agakpe ƒeƒle dzi, be nu magatsyɔ ɖee o, ne mahe dziku ava edzi, eye mabia hlɔ̃. 
EZK.24.9	Eyata ale Aƒetɔ Yehowa gblɔ esi: Baba na hlɔ̃dodu la! Nye hã matu nake ɖo gleglegle. 
EZK.24.10	Ɖe nake geɖe ve, eye nado dzoa, na lãwo nabi, detsia neto, eye ƒuawo nalé ze. 
EZK.24.11	Na zea natsi dzoa dzi, ne wò axɔ dzo, eye eƒe akɔbli nabiã hẽ, nu makomako, si le eme, nalólo, eye eƒe ɣebia nafiã. 
EZK.24.12	Woku kutri, ke eƒe ɣebia gbogboawo gbe dodo le eŋu. 
EZK.24.13	Esi meklɔ ŋuwò, ke wò nu makɔmakɔawo gbe ɖiɖi le ŋuwò le wò ŋukpenanuwɔwɔ makɔmakɔawo ta la, eyata ŋuwò maɖi akpa o, vaseɖe esime nye dziku nu nafa ɖe ŋuwò. 
EZK.24.14	Nye Yehowa ye ƒo nu, egbɔna, eye mawɔ edzi, nyemadzudzɔ o, nyemakpɔ ame ta o, eye nyemakpɔ nublanui o, ke boŋ woadrɔ̃ ʋɔnu wò ɖe wò zɔzɔme kple wò nuwɔnawo nu, Aƒetɔ Yehowa ye gblɔe.
EZK.24.15	Eye Yehowa ƒe gbe va nam bena: 
EZK.24.16	Amevi, mele ku kpatakpata tsɔ ge aɖe nusi vivia wò ŋku nu la ɖa; megaxa nu o, megata avi o, eye wò aɖatsi megado o. 
EZK.24.17	Ɖe hũ le adza me, eye megawɔ kunu o; bia ta, eye nado atokota ɖe afɔ, megabla nu ɖe wò ge o, eye megaɖu konyifabolo o. 
EZK.24.18	Eye esi meƒo nu kple dukɔa le ŋdi la, srɔ̃nye ku le fiẽ, eye mewo le ŋdi, abe alesi woɖe se nam ene. 
EZK.24.19	Tete dukɔ la gblɔ nam bena: Màgblɔ nusi wɔm nèle la gɔme na mi oa? 
EZK.24.20	Eye meɖo ŋu na wo bena: Yehowa ƒe gbe va nam be: 
EZK.24.21	Gblɔ na Israel ƒe aƒe la bena: Ale Aƒetɔ Yehowa gblɔ esi: Kpɔ ɖa, magblẽ kɔ ɖo na nye kɔkɔeƒe la, miaƒe sitsoƒe, si nye miaƒe aɖegbeƒonu, nusi vivia miaƒe ŋkuwo nu kple nusi nye miaƒe luʋɔwo ƒe didi; miaƒe ŋutsuviwo kple miaƒe nyɔnuviwo, siwo miegblẽ ɖe megbe la, atsi yi nu. 
EZK.24.22	Eye miawɔ pɛpɛpɛ abe nye ene: miabla nu ɖe ge o, eye miaɖu konyifabolo o, 
EZK.24.23	miaƒe tablanu anɔ ta na mi, eye miaƒe atokotawo atsi afɔ na mi, miaxa nu o, eye miafa avi o, miatsrɔ̃ ɖe miaƒe vodadawo me, eye miaɖe hũ le mia nɔewo dome. 
EZK.24.24	Xezekiel anye kpɔdzidze na mi, eye ne eva me la, miawɔ pɛpɛpɛ, abe alesi wòwɔ ene, eye miadze sii be, nyee nye Aƒetɔ Yehowa. 
EZK.24.25	Wò amevi, gbesigbe maɖe woƒe sitsoƒe, woƒe dzidzɔ vevi, nusi vivia woƒe ŋkuwo nu, kple woƒe luʋɔwo ƒe didi, woƒe ŋutsuviwo kple woƒe nyɔnuviwo ɖa la, 
EZK.24.26	gbemagbe ame asi ava gbɔwò, be yeava to nya na wò. 
EZK.24.27	Gbemagbe woaʋu nu na mia kple ame sisi la siaa, àƒo nu, eye màzi kpi o. Ale nanye kpɔdzidze na wo, ne wòadze sii be, nyee nye Yehowa.
EZK.25.1	Eye Yehowa ƒe gbe va nam bena: 
EZK.25.2	Amevi, trɔ mo ɖe Amon-viwo ŋu, eye nagblɔ nya ɖi ɖe wo ŋu. 
EZK.25.3	Gblɔ na Amon-viwo bena: Mise Aƒetɔ Yehowa ƒe nya! Ale Aƒetɔ Yehowa gblɔ esi: Esi miele ehẽ dom ɖe nye kɔkɔeƒe la ŋu be, wodo gui, ɖe Israel-nyigba ŋu be, ezu gbegbe, eye ele Yuda ƒe aƒe la ŋu be, eyi aboyo me ŋuti la, 
EZK.25.4	eyata kpɔ ɖa, matsɔ wò ana ɣedzeƒeviwo nanye wo tɔ, ne woatu woƒe agbadɔ ɖe gbɔwò, eye woatso aƒe ɖe gbɔwò, woaɖu wò kutsetsewo, eye woano wò notsi. 
EZK.25.5	Mana Raba nazu kposɔwo ƒe gbeɖuƒe, eye Amon-viwo ƒe anyigba nazu akɔtsyɔƒe na alẽwo; eye miadze sii be, nyee nye Yehowa. 
EZK.25.6	Elabena ale Aƒetɔ Yehowa gblɔ esi: Esi nèƒu akpe, eye nètu afɔ anyi hekpɔ dzidzɔ tso wò dzi blibo me ɖe Israel-nyigba ŋu ɖe fewuɖuɖu me la, 
EZK.25.7	eyata kpɔ ɖa, mado nye asi ɖa ɖe mia ŋu, eye matsɔ mi awɔ nuhaha na dukɔwo, matsrɔ̃ mi ɖa le dukɔwo dome, miabu le anyigbawo dzi gbidii, eye magblẽ mi, ne miadze sii be, nyee nye Yehowa.
EZK.25.8	Ale Aƒetɔ Yehowa gblɔ esi: Esi Moab kple Seir wole gbɔgblɔm be, Yuda ƒe aƒe la zu abe dukɔ bubuwo katã ene la, 
EZK.25.9	eyata kpɔ ɖa, maʋu Moab ƒe abɔta, si nye eƒe duwo, eƒe duwo le goawo katã me, Bet-Yesimot-nyigba ƒe nu vevi, Baal-Meon kple Kiryatayim, 
EZK.25.10	eye màtsɔe ana ɣedzeƒeviwo akpe ɖe Amon-viwo ƒe anyigba ŋu, ne wòanye wo tɔ, eye ŋku magadze Amon-viwo dzi le dukɔwo dome azɔ o. 
EZK.25.11	Mahe to na Moab, ne wòadze sii be, nyee nye Yehowa.
EZK.25.12	Ale Aƒetɔ Yehowa gblɔ esi: Esi Edom bia hlɔ̃ Yuda ƒe aƒe la, eye wòɖi fɔ vevie, le esi wòbia hlɔ̃ wo ŋuti la, 
EZK.25.13	eyata ale Aƒetɔ Yehowa gblɔ esi: Mado nye asi ɖa ɖe Edom ŋu, eye matsrɔ̃ amegbetɔwo kple lãwo siaa ɖa le edzi, mana woazu gbegbe, eye woatsi yi nu, tso Teman vaseɖe Deɖan. 
EZK.25.14	Matsɔ nye hlɔ̃biabia Edom ade asi na nye dukɔ Israel, eye woawo Edom ɖe nye dɔmedzoe kple nye dziku nu, eye wòadze si nye hlɔ̃biabia, Aƒetɔ Yehowa ye gblɔe.
EZK.25.15	Ale Aƒetɔ Yehowa gblɔ esi: Esi Filistitɔwo wɔ nu ɖe hlɔ̃biabia me, eye wotsɔ fuléle makumaku ɖe dzi me bia hlɔ̃e le fewuɖuɖu me, be woatsrɔ̃ ame la, 
EZK.25.16	eyata ale Aƒetɔ Yehowa gblɔ esi: Kpɔ ɖa, mado nye asi ɖa ɖe Filistitɔwo ŋu, matsrɔ̃ Kretatɔwo, eye mana amesiwo kpɔtɔ ɖe atsiaƒu nu la, nabu gbidii. 
EZK.25.17	Mabia hlɔ̃ gã wo, eye mahe to na wo le dziku me, ne wòadze sii be, nyee nye Yehowa, nenye be, mebia hlɔ̃ wo.
EZK.26.1	Eye Yehowa ƒe gbe va nam le ƒe wuiɖekɛlia me le dzinu gbãtɔ ƒe ŋkeke gbãtɔ dzi bena: 
EZK.26.2	Amevi, esi Tiro le ehẽ dom de Yerusalem ŋu be: Dukɔwo ƒe agbo gbã, eyi de dzinye, eye nu abɔ de asinye, le esi wòzu gbegbe ŋuti la, 
EZK.26.3	eyata ale Aƒetɔ Yehowa gblɔ esi: Tiro, maƒo de dziwò, eye mana dukɔ geɖewo naho de ŋuwò, abe alesi atsiaƒu nana eƒe tsotsoewo honae ene. 
EZK.26.4	Magblẽ Tiro ƒe gliwo, eye mamũ eƒe xɔ tsralawo aƒu anyi, makplɔ eƒe anyiglãgowo ɖa, eye mawɔe woazu agakpe ƒeƒle. 
EZK.26.5	Azu ɖɔsiaƒe le atsiaƒu titina, Aƒetɔ Yehowa be, nyee gblɔe, eye azu nuhaha na dukɔwo; 
EZK.26.6	eye woatsɔ yi awu eƒe du, siwo le anyigba dzi la me tɔwo, ne wòadze sii be, nyee nye Yehowa.
EZK.26.7	Elabena ale Aƒetɔ Yehowa gblɔ esi: Kpɔ ɖa, makplɔ Babel-fia Nebukadnezar, amesi nye fiawo dzi fia, atso anyiehe akpe ɖe sɔwo, tasiaɖamwo kple sɔdolawo, amehawo kple dukɔ geɖe ŋu ava ƒo ɖe Tiro dzi. 
EZK.26.8	Atsɔ yi awu wò du, siwo le anyigba dzi la me tɔwo, eye woatu dzɔlawo ƒe xɔ tsralawo ɖe ŋuwò, aƒu kpo ɖe ŋuwò, eye wòakɔ akpoxɔnu dzi ɖe ŋuwò. 
EZK.26.9	Atsɔ eƒe gligbãnuwo atu wò gli, eye wòatsɔ eƒe fiawo agba wò xɔ tsralawo aƒu anyi. 
EZK.26.10	Eƒe sɔ gbogboawo ƒe ʋuʋudedi abla wò kɔtɔɔ, eye sɔdolawo, tasiaɖamfɔwo kple tasiaɖamwo ƒe hoowɔwɔ ana be, wò gliwo nadzo kpekpekpe, ne ege de wò agbowo me, abe alesi wogena de du gbagbã me ene. 
EZK.26.11	Eƒe sɔwo ƒe afɔ anyã avuzi le wò kpɔdomeewo katã, awu wò dukɔ kple yi, eye wò ŋusẽ ƒe sɔtiawo amũ adze anyi. 
EZK.26.12	Woaha wò kesinɔnuwo, eye woada adzo wò adzɔnuwo, woamũ wò gliwo, woagbã wò dzidzɔkpɔxɔwo, eye woalɔ wò kpewo, atiwo kple anyiglãgowo aƒu gbe ɖe atsiaƒu me. 
EZK.26.13	Matsi wò hadzidziwo ƒe ɖiɖi nu, eye womagase wò kasaŋkuwo ƒe ɖiɖi azɔ o. 
EZK.26.14	Mawɔ wò nazu agakpe ƒeƒle, ɖɔsiaƒe nazu, eye womagatso wò akpɔ o; Aƒetɔ Yehowa be, nye Yehowa ye gblɔe.
EZK.26.15	Ale Aƒetɔ Yehowa gblɔ ɖe Tiro ŋu enye si: Ne amesiwo woda nui, le ŋeŋem, eye wowu amewo le mewo la, wò anyidzedze ƒe didi ana ƒukpowo nadzo kpekpekpe. 
EZK.26.16	Ƒuta amegãwo katã aɖi le woƒe fiazikpuiwo dzi ɖe anyi, woaɖe woƒe awu ʋlayawo ɖi, eye woaɖe woƒe avɔ ŋɔŋɔewo ɖi; ŋɔdzi anyẽ atsyɔ wo, woabɔbɔ nɔ anyigba, woanɔ dzodzom nyanyanya ɖaa, eye woƒe nu aku de ŋuwò. 
EZK.26.17	Eye woato konyifaha ɖe ŋuwò agblɔ ɖe ŋuwò bena: Aleke du, si ŋkɔ nya la, tsrɔ̃ hebu le atsiaƒu nu, wò, si mia kple mewo nɔlawo miekpɔ ŋusẽ le atsiaƒu dzi, eye wò ŋɔdzi kaka ɖe ŋuwò nɔlawo katã dome la! 
EZK.26.18	Azɔ ƒukpowo le dzodzom kpekpekpe le wò anyidzegbe, eye dzidzi ƒo ƒukpowo le atsiaƒu me le wò nuwuwu la. 
EZK.26.19	Elabena ale Aƒetɔ Yehowa gblɔ esi: Ne mena nèzu aƒedo abe du, si me amea ɖeke mele o ene, ne mehe tɔɖɔɖɔ va dziwò, eye tsi gãwo nye tsyɔ wò la, 
EZK.26.20	mana nayi aʋlimetɔ, siwo nye blematɔwo gbɔ; mana nanɔ tsieƒe le blemaƒedo me akpe de amesiwo le aʋli me la ŋu, ale be womagatso aƒe de mewo o, eye magadze le agbagbeawo ƒe anyigba dzi akpɔ o. 
EZK.26.21	Matsɔ wò awɔ ŋɔdzinui, eye nuwò ayi, woadi wò, ke womagakpɔ wò gbeɖegbeɖe akpɔ o, Aƒetɔ Yehowa ye gblɔe!
EZK.27.1	Eye Yehowa ƒe gbe va nam bena: 
EZK.27.2	Amevi, to konyifaha ɖe Tiro ŋu, 
EZK.27.3	eye nagblɔ na Tiro bena: Wò, si le atsiaƒu to, eye nèle asi tsam kple dukɔwo yi ƒukpo geɖewo dzi, ale Aƒetɔ Yehowa gblɔ esi: Tiro, ele gbɔgblɔm be: „Menyo eteƒe mekɔ o.“ 
EZK.27.4	Wò anyigba le atsiaƒu titina; tsowòlawo na nènyo eteƒe mekɔ o. 
EZK.27.5	Senirtɔwo ƒe sesewu wotsɔ kpa wòe, eye Libanon ƒe sederti wotsɔ wɔ abalati ɖe mewòe. 
EZK.27.6	Wotsɔ Basantɔwo ƒe fɔfɔli kpa wò akɔfawoe, eye wofa nyiɖu ɖe mewò hetsakae kple kpomi, si tso Kititɔwo ƒe ƒukpowo dzi. 
EZK.27.7	Egiptetɔwo ƒe aklala, si wolɔ̃ ŋɔŋɔe la, nye wò abala, ne wòanye aflaga na wò, aɖabɛ blɔtɔ kple dzĩtɔ tso Elisa-ƒukpowo dzi nye wò agbadɔ. 
EZK.27.8	Zidonitɔwo kple Arwadtɔwo nye wo ʋukulawo; Tiro, wò ame nyanu, siwo nɔ mewo la, nye wò kuɖɔɖolawo. 
EZK.27.9	Gebal-ame tsitsiwo kple woƒe aɖaŋuawo nɔ mewo, ne woatre wò ɖuɖuƒewo; atsiaƒu dzi ʋuwo kple wo kulawo nɔ mewo, ne woaɖɔ li adzɔnu na wò. 
EZK.27.10	Amewo tso Persia, Lud kple Put nye aʋawɔlawo nɔ wò aʋakɔwo dome; wotsɔ akpoxɔnu kple gakuku ku nu ɖe mewò, woawoe ɖo atsyɔ na wò. 
EZK.27.11	Arwad-viwo kple wò aʋakɔwo le wò gliwo dzi godoo va kpe, eye Gamaditɔwo le wò xɔ tsralawo me; wotsɔ woƒe akpoxɔnuwo ku wò gliwo ŋu godoo va kpe, woawoe na wò nyonyo teƒe mekɔ o.
EZK.27.12	Tarsis tsa asi kpli wò le kesinɔnu gbogboawo katã ta; etsɔ klosalo, gayibɔ, gaɣi kple tsumi ƒle wò adzɔnuwoe. 
EZK.27.13	Yawan, Tubal kple Mesex tsa asi kpli wò, amegbetɔwo kple akɔblinuwo wotsɔ ƒle wò adzɔnuwoe. 
EZK.27.14	Amesiwo tso Togarma ƒe me la, tsɔ sɔwo, aʋawɔsɔwo kple tedzisɔwo ƒle wò adzɔnuwoe. 
EZK.27.15	Dedantɔwo tsa asi kpli wò, ƒukpo geɖewo ƒe asitsatsa le asiwò me, eye wodzra nyiɖuwo kple keyi na wò. 
EZK.27.16	Aram tsa asi kpli wò le wò aɖaŋudɔ gbogboawo ta; etsɔ adzagba, aɖabɛ dzĩtɔ, avɔ ŋɔŋɔe, aklala, soe kple gbloti ƒle wò adzɔnuwoe. 
EZK.27.17	Yuda kple Israel tsa asi kpli wò; wotsɔ Minitɔwo ƒe lu, ƒo, anyitsi, ami kple lili ƒle wò adzɔnuwoe. 
EZK.27.18	Damasko tsɔ Xelbontɔwo ƒe wein kple alẽfu ɣi ƒle wò aɖanudɔ gbogboawo kple wò kesinɔnu gbogboawo katãe. 
EZK.27.19	Wotsɔ Usaltɔwo ƒe wein ƒle wò adzɔnuwoe, wotsɔ gayibɔ tete, kotoklobo kple gbekee ɖɔ li wò adzɔnuwoe. 
EZK.27.20	Dedan tsɔ sɔkpa kuntru, siwo wotsɔna doa sɔe, tsa asi kpli wò. 
EZK.27.21	Arabiatɔwo kple Kedar-amegãwo katã nye asitsalawo nɔ asiwò me, wotsɔ alẽviwo, agbowo kple gbɔ̃tsuwo tsa asi kpli wò. 
EZK.27.22	Asitsalawo tso Saba kple Ragma tsa asi kpli wò; wotsɔ atike nyuitɔ vovovowo, kpe xɔasi vovovowo kple sika ƒle wò adzɔnuwoe. 
EZK.27.23	Xaran, Kane, Eden kple asitsalawo tso Saba, Asur kple Media blibo la tsa asi kpli wò. 
EZK.27.24	Wotsɔ atsyɔ̃vɔwo, aɖabɛ blɔtɔ ƒe awu ʋlayawo, avɔ ŋɔŋɔewo, kuntru ŋɔŋɔewo kple atagbi, siwo woƒo fefekae kple asiwo wogbe mligoe la, va tsa asi kpli wò le wò asiwo me. 
EZK.27.25	Tarsis-ʋuwo he wò adzɔnuwo vɛ na wò, ale be nu bɔ ɖe asiwò, eye nèkpɔ ho fũ le atsiaƒu titina.
EZK.27.26	Kuwòlawo ku wò to tɔ gãwo dzi; ɣedzeƒeya gbã wò ɖe atsiaƒu titina! 
EZK.27.27	Wò kesinɔnuwo, wò asitsanuwo kple wò adzɔnuwo, wò ʋukulawo, wò kuɖɔɖolawo kple amesiwo trea wò ɖuɖuƒewo, kpakple amesiwo ɖɔa li adzɔnu na wò, wò aʋawɔla, siwo katã le mewo, kple wò ameha blibo, si le mewo la, anyrɔ ɖe atsiaƒu titina le wò anyidzegbe. 
EZK.27.28	Kuɖɔɖolawo ƒe ɣli ana ƒutawo nadzo kpekpekpe, 
EZK.27.29	atablukulawo katã ado le woƒe ʋuwo me; ʋukulawo kple kuɖɔɖola, siwo katã le atsiaƒu dzi la, aɖi go ɖe gota. 
EZK.27.30	Wòado aƒa ɖe ŋuwò, eye woaxa nu vevie, wòala kewɔ akɔ ɖe ta me, eye woanɔ togotogoe ƒom le dzowo me. 
EZK.27.31	Woalũ ta kokoe le tawo, eye woata akpanya, woafa avi ɖe ŋuwò vevie tso dzi me, eye woaxa nu. 
EZK.27.32	Woato konyifaha ɖe ŋuwò le woƒe nuxaxa me adzi ha ade wò bena: „Ameka le abe Tiro ene? Ɖoɖoe zi le eŋu abe aƒedo ene le atsiaƒu titina. 
EZK.27.33	Esi wò adzɔnuwo to atsiaƒu dzi va la, eɖi ƒo na dukɔ geɖewo, etso wò kesinɔnu gbogboawo kple wò adzɔnuwo na anyigba dzi fiawo kpɔ hoe. 
EZK.27.34	Azɔ ègbã gudugudu ɖe tɔ gɔme, eye nete ɖa tso atsiaƒu nu; wò adzɔnuwo kple wò ameha, siwo katã na mewo la nyro!“ 
EZK.27.35	Ƒukpo dzinɔlawo katã ƒe nu ku ɖe ŋuwò, woƒe fiawo ƒe lãme ble fu, eye woɖo adã lilili. 
EZK.27.36	Dukɔwo ƒe asitsalawo le tsiã dom ɖe ŋuwò; nuwo yi ŋɔdzitɔe, eye maganɔ anyi akpɔ gbeɖegbeɖe o.
EZK.28.1	Eye Yehowa ƒe gbe va nam bena: 
EZK.28.2	Amevi, gblɔna Tiro-amegã be: Ale Aƒetɔ Yehowa gblɔ esi: Esi wò dzi le dadam, eye nele gbɔgblɔm be, Mawu yenye, eye Mawu ƒe nɔƒe yele le atsiaƒu titina, eye nèwɔ wò dzi abe Mawu to ene, evɔ wònye amegbetɔ nènye, eye menye Mawu o la, — 
EZK.28.3	kpɔ ɖa, ènya nu wu Daniel, nya ɣaɣlaa ɖeke mele vivi me ɖe wò o; 
EZK.28.4	wò nunya kple wò gɔmesese netsɔ kpɔ kesinɔnui, eye nède sika kple klosalo wò nudzraɖoƒewo; 
EZK.28.5	wò nunya geɖe kple wò asitsatsa nètso kpo kesinɔnui kpaŋkpaŋ, eye wò dzi de asi dàda me le wò kesinɔnuawo ta — 
EZK.28.6	eyata ale Aƒetɔ Yehowa gblɔ esi. Esi newɔ wò dzi abe Mawu to ene la, 
EZK.28.7	eyata kpɔ ɖa, makplɔ du bubu me to, siwo nye ŋutasẽlawo aƒu wò dukɔ, woadi yi ɖe wò nunya ƒe nyonyo ŋu, eye woado gu wò atsyɔ̃. 
EZK.28.8	Woatutu wò ade aʋli me, eye àku abe ame tsiaʋa ene ɖe atsiaƒu titina. 
EZK.28.9	Ɖe àgblɔ emegbe le wuwòlawo ŋku me be, Mawu yenyea? Amegbetɔ nènye le amesiwo da nu wò la si me, eye menye Mawu o. 
EZK.28.10	Àku abe bolotɔwo ene ɖe du bubu me towo si me; Aƒetɔ Yehowa be: Nyee gblɔe!
EZK.28.11	Eye Yehowa ƒe gbe va nam bena: 
EZK.28.12	Amevi, to konyifaha ɖe Tiro-fia ŋu, eye nagblɔ nɛ bena: Ale Aƒetɔ Yehowa gblɔ esi: Ŋkɔsigɛ, si wodzidze wòsɔ, nènye, nunya ba ɖe asiwò, eye wò nyonyo teƒe mekɔ o. 
EZK.28.13	Ena Mawu ƒe abɔ Eden me, eye wotsɔ kpe xɔasi vovovowo ɖo ŋuwò. Karneol, topas kple yaspis, krisolit, soham kple oniks, safir, ametist kple smaragd; sika wotsɔ ɖo to na wò, eyae wotso do atsiã na wò le gbesigbe wowɔ wò. 
EZK.28.14	Enye Kerubi keke aʋala me, metsɔ wò ɖo Mawu ƒe to kɔkɔe la dzi, eye nèzɔ dzokpewo dome. 
EZK.28.15	Dzuƒe menɔ wò zɔzɔme ŋu tso gbesigbe wowɔ wò, vaseɖe esime wokpɔ nu madzɔmadzɔ le ŋuwò o. 
EZK.28.16	Le wò asitsatsa gbogboawo ta nètso nu vɔ̃ɖi wɔwɔ yɔ ɖokuiwò mee, eye nezu nuvɔ̃wɔla; eyata menya wò ɖa le Mawu ƒe to kokoe la dzi, eye metsrɔ̃ wò le dzokpeawo dome, wò Kerubi, si keke aʋala me. 
EZK.28.17	Wò dzi de asi dada me le wò nyonyo ta, ètsɔ wò nunya de aka le wò atsyɔ̃ ta; eyata matsɔ wò aƒu anyi, eye matsɔ wò ade asi na fiawo, ne woakpɔ wò ʋuu keke wòati wo. 
EZK.28.18	Etsɔ wò vodada gbogboawo kple wò asitsatsa madzɔmadzɔ gblẽ ko ɖo na wò kɔkɔeƒe la; eyata mena dzo do tso mewo hefiã wò, eye metso wò wo dzowɔe ɖe anyigba dzi le amesiwo katã kpo wò la ŋku me. 
EZK.28.19	Wò ame nyanyɛwo katã le dukɔwo dome ƒe nu ku ɖe ŋuwò; nuwo yi ŋɔdzitɔe, eye màganɔ anyi akpɔ gbeɖegbeɖe o.
EZK.28.20	Eye Yehowa ƒe gbe va nam bena: 
EZK.28.21	Amevi, trɔ ŋgɔ de Zidon, eye nagblɔ nya ɖi ɖe eŋu 
EZK.28.22	gblɔ bena: Ale Aƒetɔ Yehowa gblɔ esi: Zidon, mele ƒoƒo ge ɖe dziwò, eye makɔ ɖokuinye ŋu le mewo, eye wòadze sii be, nyee nye Yehowa, nenye be, medrɔ̃ ʋɔnui, eye mekɔ ɖokuinye ŋu ɖe eŋuti. 
EZK.28.23	Maɖo dɔvɔ̃ ɖe eŋu, eye ʋu ano eƒe kpɔdomeewo, amesiwo woda nui la, atsi yi, si tso goawo katã me va ɖe eŋu la nu le eme, eye woadze sii be, nyee nye Aƒetɔ Yehowa. 
EZK.28.24	Eye ŋu tɔame kple aŋɔka wɔnuveviame maganɔe na Israel ƒe aƒe la tso amesiwo ƒo xlã wo godoo, eye wole vlo dom wo la si me o, ne woadze sii be, nyee nye Aƒetɔ Yehowa. 
EZK.28.25	Ale Aƒetɔ Yehowa gblɔ esi: Ne meƒo Israel ƒe aƒe la nu ƒu tso dukɔ, siwo katã dome wokaka ɖo dome la, ekema makɔ ɖokuinye ŋu ɖe wo ŋuti le dukɔwo ŋku me, eye woano woƒe anyigba, si metsɔ na nye dɔla Yakob la dzi. 
EZK.28.26	Woanɔ edzi bɔkɔɔ, eye woatu xɔwo ahade weingblewo; ne medrɔ̃ ʋɔnu amesiwo katã le vlo dom wo le goawo katã me la, woawo ano anyi bɔkɔɔ, eye wòadze sii be, nye Yehowa ye nye woƒe Mawu.
EZK.29.1	Le ƒe ewolia me, le dzinu ewolia ƒe ŋkeke wuievelia dzi la Yehowa ƒe gbe va nam bena: 
EZK.29.2	Amevi, trɔ ŋgɔ de Egipte-fia Farao, eye nagblɔ nya ɖi ɖe eya kple Egipte blibo la ŋu. 
EZK.29.3	Ƒo nu gblɔ bena: Ale Aƒetɔ Yehowa gblɔ esi: Egipte-fia Farao, mele ƒoƒo ge ɖe dziwò, wò lo gã, si tsyɔ akɔ ɖe Nil-tɔsisi titina hele gbɔgblɔm be: „Tɔnyee nye tɔsisi la, eye nyee wɔe.“ 
EZK.29.4	Matso ƒu aƒo ɖe alɔxatsa me na wò, eye mana wò tɔwo me lãwo nalé ɖe wò tsrokpa ŋu, mahe wò ado goe tso wò to me, eye wò tɔwo me lãwo katã alé ɖe wò tsrokpa ŋu. 
EZK.29.5	Matsɔ wò aƒu gbe ɖe gbegbe, eye nadze dogba dzi le gbe me, womafɔ wò aƒo ƒu o, eye womaɖi wò o, matsɔ wò awɔ nuɖuɖui na gbemelãwo kple dziƒoxewo. 
EZK.29.6	Eye Egiptetɔwo katã adze sii be, nyee nye Yehowa, elabena wonye aƒlati na Israel ƒe aƒe la; 
EZK.29.7	ne wolé wò kple asi la, aŋe avuvu woƒe asi blibo la, eye ne woziɔ ɖe ŋuwò la, àŋe aƒo ɖe woƒe ali me blibo la.
EZK.29.8	Eyata ale Aƒetɔ Yehowa gblɔ esi: Kpɔ ɖa, mahe yi ava dziwò, eye matsrɔ̃ amegbetɔ kple lã le dziwò. 
EZK.29.9	Eye Egipte-nyigba azu aƒedo kple gbegbe, ne wòadze sii be, nyee nye Yehowa. Esi nègblɔ be, ye toe nye Nil-tɔsisi la, eye yee wɔe ŋuti la, 
EZK.29.10	eyata kpɔ ɖa, maƒo ɖe mia kple wò tɔsisiwo dzi, eye mana Egipte-nyigba nazu gbegbe kple aƒedo, tso Migdol va ke ɖe Siene ɖaseɖe Kus ƒe liƒo dzi. 
EZK.29.11	Amegbetɔ ƒe afɔ kple lã ƒe afɔ mato edzi o, eye ame manɔ edzi o ƒe blane. 
EZK.29.12	Mana Egipte-nyigba nazu aƒedo abe anyigba, siwo wogblẽ ene, eye eƒe duwo atsi anyi aƒedoe abe du gbagbã wo ene ƒe blane; makaka Egiptetɔwo ɖe dukɔwo dome, eye mahlẽ wo ɖe anyigbawo dzi.
EZK.29.13	Elabena ale Aƒetɔ Yehowa gblɔ esi: Le ƒe blane megbe la maƒo Egiptetɔwo nu ƒu tso dukɔwo dome, afisi woka hlẽ ɖo; 
EZK.29.14	magaɖo Egiptetɔwo te, eye mana woatrɔ agbɔ va Patros-nyigba, si nye wo denyigba la dzi, eye woanye fiaɖuƒe suea ɖe le afima. 
EZK.29.15	Ano sue le fiaɖuƒewo dome, eye magakɔ ta dzi ɖe dukɔwo ŋu azɔ o, mana woanɔ ʋee, ne womagafanya dukɔwo o. 
EZK.29.16	Israel ƒe aƒe la magaɖo ŋu ɖe wo ŋu azɔ, ne woaɖo ŋku vodada dzi na wo, nenye be, woku ɖe wo ŋu la o; eye wòadze sii be, nyee nye Aƒetɔ Yehowa.
EZK.29.17	Le ƒe blave vɔ adrelia me le dzinu gbãtɔ ƒe ŋkeke gbãtɔ dzi la Yehowa ƒe gbe va nam bena: 
EZK.29.18	Amevi, Babel-fia Nebukadnezar na eƒe aʋakɔ wɔ dɔ sesẽ ɖe Tiro ŋu, tawo katã bebe, eye abɔtawo ɖe bo, ke eya kple eƒe aʋakɔ la mekpɔ fetua ɖeke tso Tiro gbɔ ɖe dɔ, si wòwɔ ɖe eŋu la la o. 
EZK.29.19	Eyata ale Aƒetɔ Yehowa gblɔ esi: Kpɔ ɖa, matsɔ Egipte-nyigba ade asi na Babel-fia Nebukadnezar, eye woatɔ eƒe kesinɔnuwo adzoe, aɖe aboyonu, eye wòaha nu; esia anye fetu na eƒe aʋakɔ. 
EZK.29.20	Matsɔ Egipte-nyigba nɛ wòanye eƒe fetu, si ta wòwɔ dɔ ɖo, elabena nyee wòwɔ dɔ na, Aƒetɔ Yehowa ye gblɔe. 
EZK.29.21	Ɣemaɣi la mana Israel ƒe aƒe la nato dzo, eye maʋu nu na wò le wo dome, ne wòadze sii be, nyee nye Yehowa.
EZK.30.1	Eye Yehowa ƒe gbe va nam bena: 
EZK.30.2	Amevi, gblɔ nya ɖi gblɔ bena: Ale Aƒetɔ Yehowa gblɔ esi: Mixa nu be: Baba na ŋkeke la! 
EZK.30.3	Elabena ŋkeke la gogo, Yehowa ƒe ŋkeke la tu aƒe, blukɔdogbe anye dukɔwo ƒe azã la. 
EZK.30.4	Yi age ɖe Egipte, eye ŋɔdzi alé Kus, nenye be, amewo tsi aʋa le Egipte, wolɔ eƒe kesinɔnuwo dzoe, eye wogbã eƒe agunuwo. 
EZK.30.5	Kus, Put, Lud kple dukɔ tsakatsakawo katã, Lub kple dzoɖuxɔlɔ̃wo ƒe viwo atsi yi nu akpe ɖe wo ŋu.
EZK.30.6	Ale Yehowa gblɔ esi; Egipte ƒe ziɔɖeŋu amũ, eye eƒe ŋusẽ ƒe adegbeƒoƒo ayi to; woatsi yi nu tso Migdol vaseɖe Siene, Aƒetɔ Yehowa ye gblɔe. 
EZK.30.7	Woatsi gbegbe le anyigba, siwo wogblẽ la dome, eye eƒe duwo anɔ du gbagbãwo dome. 
EZK.30.8	Eye wòadze sii be, nyee nye Yehowa, ne medo dzo ɖe Egipte, eye megbã eƒe xɔnametɔwo katã nyanyanya. 
EZK.30.9	Gbemagbe la ame dɔdɔwo atso gbɔnye aɖo ʋuwo, ne woaɖado vɔ̃ɖi na Kus, si li bɔkɔɔ la, eye ŋɔdzi alé wo le Egipte ƒe ŋkeke la ta; elabena kpɔ ɖa, ele vava ge.
EZK.30.10	Ale Aƒetɔ Yehowa gblɔ esi: Matsi Egipte ƒe hoowɔwɔ nu to Babel-fia Nebukadnezar dzi. 
EZK.30.11	Woakplɔ eya kple eƒe dukɔ, si nye dukɔ sẽŋuta la vɛ, ne woagblẽ anyigba la, woadi woƒe yiwo ɖe Egipte ŋu, eye woatsɔ ame tsiaʋawo ayɔ anyigba dzi fũ. 
EZK.30.12	Mana tɔsisiwo naƒu kplakplakpla; matsɔ anyigba la adzra na ame vɔ̃ɖiwo, eye mana ame tutɔwo nagblẽ anyigba la kple edzi nuwo. Nye Yehowa ye ƒo nu!
EZK.30.13	Ale Aƒetɔ Yehowa gblɔ esi: Matsrɔ̃ legbawo, eye mana trɔ̃wo nu natso le Nof, amegãa ɖeke maganɔ Egipte-nyigba nu azɔ o, eye makaka ŋɔdzi ɖe Egipte-nyigba dzi. 
EZK.30.14	Matsrɔ̃ Patros, matɔ dzo Zoan, eye mahe to na No; 
EZK.30.15	matrɔ nye dziku akɔ ɖe Sin, si nye Egipte ƒe mɔ̃ sesẽ la dzi, eye matsi hoowɔwɔ nu le No. 
EZK.30.16	Matɔ dzo Egipte: Sin alé ku ŋɔdzitɔe, woagbã No, eye woaxaxa Nof ɖo le ŋdɔkutsu dzatsɛ. 
EZK.30.17	On kple Pibeset ƒe ɖekakpuiwo atsi yi nu, eye nyɔnuwo ayi aboyo me. 
EZK.30.18	Ŋkeke ado viviti le Taxpanxes, ne meŋe Egipte ƒe atikplɔ, eye mena eƒe ŋusẽ ƒe adegbeƒoƒo nu tso; blukɔ atsyɔ eya ŋutɔ, eye woade aboyo eƒe duwo. 
EZK.30.19	Eye mahe to na Egipte, ne wòadze sii be, nyee nye Yehowa.
EZK.30.20	Le ƒe wuiɖekɛlia me, le dzinu gbãtɔ ƒe ŋkeke adrelia dzi la Yehowa ƒe gbe va nam bena: 
EZK.30.21	Amevi, meŋe alɔ na Egipte-fia Farao, womablae, ne wòahaya o, eye womablae, ne ŋusẽ naɖo eŋu, ne wòalé yi o. 
EZK.30.22	Eyata ale Aƒetɔ Yehowa gblɔ esi: Kpɔ ɖa, maƒo ɖe Egipte-fia Farao dzi, eye míaŋe eƒe alɔwo, nyuitɔ kple ŋeŋea, eye mana yi nage le esi. 
EZK.30.23	Makaka Egiptetɔwo ɖe dukɔwo dome, eye mahlẽ wo ɖe anyigbawo dzi. 
EZK.30.24	Maɖo ŋusẽ Babel-fia ƒe alo, eye matso nye yi ade asi nɛ; maŋe Farao ƒe alo, eye wòano ŋeŋem le eƒe ŋku me, abe alesi ame tsiaʋa ŋenae ene. 
EZK.30.25	Mado ŋusẽ Babel-fia ƒe alɔ, ke Farao ƒe alɔ aɖiɖi ɖe anyi, ne wòadze sii be, nyee nye Yehowa, ne metsɔ nye yi de asi na Babel-fia, be wòado ɖe Egipte-nyigba dzi. 
EZK.30.26	Makaka Egiptetɔwo ɖe dukɔwo dome, eye mahlẽ wo ɖe anyigbawo dzi, ne woadze sii be, nyee nye Yehowa.
EZK.31.1	Le ƒe wuiɖekɛlia me, le dzinu etɔ̃lia ƒe ŋkeke gbãtɔ dzi la Yehowa ƒe gbe va nam bena: 
EZK.31.2	Amevi, gblɔ na Egipte-fia Farao kple eƒe ame gbogboawo bena: Amekae nẽsɔ kplii le wò gãnyenye me? 
EZK.31.3	Sederti nɔ Libanon ta me, eƒe alɔwo nyo, eye wòdo kpekpekpe, ekɔ, eye eƒe ɖɔmee ɖatɔ alilikpowo. 
EZK.31.4	Tsiwo na wòtsi, eye agu me tsiwo na wòkɔ, woƒe tɔsisiwo si ƒo xlã ati dodo la, eye woɖe tɔʋuwo ɖo ɖe gbemetiwo katã. 
EZK.31.5	Eyata wòkɔ wu gbemetiwo katã, eƒe alɔwo sɔ gbɔ, eye wodidi, elabena ekpɔ tsi geɖe, ne wòavu eɖokui. 
EZK.31.6	Dziƒoxewo katã wɔ atɔ ɖe eƒe alɔwo me, gbemelãwo katã dzi vi ɖe eƒe alɔwo te, eye dukɔ geɖewo le eƒe vɔvɔli te. 
EZK.31.7	Eƒe lolome nyo, eye eƒe alɔwo didi, elabena eƒe kewo le tsi geɖewo ŋu. 
EZK.31.8	Sedertiwo medo vɔvɔli ɖe edzi le Mawu ƒe abɔ me o; sesewu mede eƒe alɔwo nu o, eye xetiwo meɖe alɔ abe eya ene o; ati, siwo katã le Mawu ƒe abɔ me la, menyo de enu o. 
EZK.31.9	Mewɔe wònyo le eƒe alɔ gbogboawo la, ale be Eden-ti, siwo katã le Mawu ƒe abɔ me la, le ŋu ʋãmi.
EZK.31.10	Eyata ale Aƒetɔ Yehowa gblɔ esi: Esi wòkɔ alea, eƒe ɖɔmee ɖatɔ alilikpowo, eye wòle dadam le eƒe kɔkɔ ta la, 
EZK.31.11	eyata màtsɔe ade asi na dukɔwo ƒe ŋusẽtɔ, eye wòawɔ nu kplii; le eƒe nu vɔ̃ɖi wɔwɔ ta la manyãe ɖa. 
EZK.31.12	Du bubu me tɔ, siwo nye dukɔ sẽŋutawo la, lae, eye wotsɔe ƒu anyi; eƒe alɔwo dze towo dzi kple baliwo katã me, eye eƒe alɔwo fli ɖe anyigba ƒe gbadza ƒe wo katã; anyigba dzi dukɔwo katã dzo le eƒe vɔvɔli te hegblẽe ɖi. 
EZK.31.13	Dziƒoxewo katã dze ɖe eƒe zekpẽ, si wolã la dzi, eye gbemelãwo katã mlɔ eƒe alɔwo dzi; 
EZK.31.14	ne ati, siwo katã le tɔ to, magaƒo adegbe le woƒe koko ta, woƒe ɖɔmee magato alilikpo, eye woƒe ŋusẽtɔ, siwo katã nye tsinolawo la, magaɖo dzi ɖe wo ɖokui ŋu le woƒe gãnyenye me o! Elabena kuviwo wo katã wonye, eye wòayi tsieƒe abe amegbetɔvi, siwo yi aʋli me la ene.
EZK.31.15	Ale Aƒetɔ Yehowa gblɔ esi: Gbesigbe wòyi tsieƒe la, mena agu me tsiwo xa nu le eta, wogbugbɔ woƒe tɔsisiwo ɖe megbe, be woƒe tsiwo nu tso; Libanon ta ahovɔ le eta, eye gbemetiwo katã yrɔ le eta. 
EZK.31.16	Eƒe anyidzedze ƒe ɖiɖi na dukɔwo dzo nyanyanya esi mena wòyi tsieƒe kpe ɖe aʋli me yilawo ŋu; eye Eden-tiwo katã, Libanon ƒe ati tiatia nyuitɔwo, siwo katã nye tsinolawo, fa akɔ na wo ɖokui le tsieƒe. 
EZK.31.17	Woawo hã yi amesiwo woda yii la gbɔ le tsieƒe, amesiwo nye eƒe alɔ nɔ eƒe vɔvɔli te le dukɔwo dome. 
EZK.31.18	Azɔ Eden-tiwo dometɔ ka nèsɔ kpli le atsyɔ̃ kple lolo gome? Ke woatsɔ wò aƒu tsieƒe akpe ɖe Eden-tiwo ŋu; bolotɔwo dome namlɔ le amesiwo woda yii la gbɔ. Farao kple eƒe ame gbogboawo katã nye esia, Aƒetɔ Yehowa ye gblɔe!
EZK.32.1	Le ƒe wuievelia me, le dzinu wuievelia fe ŋkeke gbãtɔ dzi la Yehowa ƒe gbe va nam bena: 
EZK.32.2	Amevi, to konyifaha ɖe Egipte-fia Farao ŋu nagblɔ nɛ bena: Wò amesi nye dzata le dukɔwo dome la, nuwò yi! Lo nènye nɔ tɔ me, ètu tsi to ŋɔti me, ètsɔ wò afɔ blu tɔe, eye nènyã avuzi le tɔsisi me. 
EZK.32.3	Eyata ale Aƒetɔ Yehowa gblɔ esi: Mana dukɔ, siwo kpe ta, nada ɖɔ na wò, eye woatsɔ nye ɖɔ ahe wò ɖe go. 
EZK.32.4	Matsɔ wò axlã ɖe anyi, matsɔ wò aƒu gbe ɖe dogba dzi, eye mana dziƒoxewo katã nadze ɖe dziwò, eye anyigba blibo la dzi lãwo naɖu wò aɖi ƒo. 
EZK.32.5	Matsɔ wò lã ada ɖe towo dzi, eye matsɔ wò kukua ayɔ baliwo me fũ. 
EZK.32.6	Mana anyigba, si dzi wò tsi gbagba ɖo la, nanɔ wò ʋu vaseɖe towo gbɔ ke, eye nayɔ baliwo me taŋ. 
EZK.32.7	Ne mena nuwò yi la, matsyɔ nu na dziŋgɔli, eye eƒe ɣletiviwo ata ahovɔ; alilikpo atsyɔ ɣe dzi, eye dzinu magaɖi o. 
EZK.32.8	Mata ahovɔ na dziƒo ƒe nu keklẽwo katã le tawò, eye mana blukɔ nado ɖe wò anyigba dzi, Aƒetɔ Yehowa ye gblɔe. 
EZK.32.9	Mado nuxaxa na dukɔ geɖewo ƒe dzi, ne mehe wò anyidzedze yi dukɔwo dome le anyigba, siwo menya o la dzi. 
EZK.32.10	Mana dzidzi naƒo dukɔ geɖewo le tawo, eye woƒe fiawo ƒe lãme able fu le tawò, ne menyẽ nye yi le wo ŋku me, eye wo dome amesiame anɔ dzodzom nyanyanya ɣeawokatãɣi le woƒe agbe ta le wò anyidzegbe. 
EZK.32.11	Elabena ale Aƒetɔ Yehowa gblɔ esi: Babel-fia ƒe yi aƒo ɖe dziwò. 
EZK.32.12	Matsɔ kalẽtɔwo ƒe yi adza wò ame gbogboawo, amesiwo katã nye dukɔ sẽŋutawo; woagblẽ Egipte ƒe atsyɔ̃ dome, eye woatsrɔ̃ eƒe ame gbogboawo katã. 
EZK.32.13	Matsrɔ̃ eƒe lãwo katã ɖa le tɔ gãwo to, amegbetɔ ƒe afɔ magablu wo azɔ o, eye lãwo ƒe afɔ magablu wo azɔ o. 
EZK.32.14	Emegbe mana eƒe tsiwo nadze anyi, eye eƒe tɔsisiwo nasi abe ami ene, Aƒetɔ Yehowa ye gblɔe, 
EZK.32.15	ne medo gbegbe Egipte-nyigba, miegblẽ nusi wo katã le anyigba dzi, eye mewu ame; siwo katã le edzi, ne wòadze sii be, nyee nye Yehowa. 
EZK.32.16	Konyifahae nye esia woadzii; dukɔwo ƒe nyɔnuviwo nedzi konyifaha sia; wòadzi konyifaha sia ɖe Egipte kple eƒe ame gbogboawo katã ŋu, Aƒetɔ Yehowa ye gblɔe. 
EZK.32.17	Le ƒe wuievelia me le dzinu la ƒe ŋkeke wuiatɔ̃lia dzi la Yehowa ƒe gbe va nam bena: 
EZK.32.18	Amevi, fa na Egipte ƒe ame gbogboawo, eye mia kple dukɔwo ƒe ŋusẽtɔwo ƒe nyɔnuviwo mido wo de tsieƒe ɖe amesiwo yi aʋli me la gbɔ! 
EZK.32.19	Ameka nènyo sɔ kplii? Yi naɖamlɔ bolotɔwo gbɔ! 
EZK.32.20	Woatsi amesiwo woda yii la dome. Wotso yi la ɖe asi; mikplɔ eyama kple eƒe ame gbogboawo katã yii! 
EZK.32.21	Kalẽtɔwo ƒe ame sesẽwo kple woƒe dzoɖuxɔlɔ̃wo agblɔ le tsieƒe ɖe wo ŋu be: Bolotɔwo, amesiwo woda yii la, va be, woamlɔ afi. 
EZK.32.22	Asur kple eƒe amehawo katã le afima, woƒe yɔdowo ɖe to ɖee, ame tsiaʋawo soŋ wonye, eye wotsi yi nu. 
EZK.32.23	Woɖe yɔdo nɛ ɖe aʋli me ƒe dzogoe dzi ke, eye eƒe amehawo ɖe to ɖe eƒe yɔdo; ame tsiaʋawo sɔŋ wonye, eye wotsi yi nu, woawo nye amesiwo de ŋɔdzi agbagbeawo ƒe anyigba dzi. 
EZK.32.24	Elam le afima, eye eƒe amehawo katã ɖe to ɖe eƒe yɔdo, ame tsiaʋawo sɔŋ wonye, eye wotsi yi nu, wonye bolotɔwo yi tsieƒe, woawoe de ŋɔdzi agbagbeawo ƒe anyigba dzi; azɔ ŋu akpe wo akpe de aʋli me yilawo ŋu. 
EZK.32.25	Wotsɔ eya kple eƒe amehawo katã mlɔ ame tsiaʋawo dome, woƒe yɔdowo de to ɖee, bolotɔwo sɔŋ wonye, eye woda yi wo, elabena wode ŋɔdzi agbagbeawo ƒe anyigba dzi; azɔ ŋu akpe wo akpe ɖe aʋli me yilawo ŋu; ame tsiaʋawo dome wotsɔ wo mlɔe. 
EZK.32.26	Mesex kple Tubal kpakple woƒe amehawo katã le afima, eye woƒe yɔdowo ɖe to ɖe wo, bolotɔwo sɔŋ wonye, eye woda yi wo, elabena wode ŋɔdzi agbagbeawo ƒe anyigba dzi. 
EZK.32.27	Womemlɔ kalẽtɔ, siwo tsi aʋa gbadegbe ke, amesiwo tsɔ woƒe aʋawɔnuwo yi tsieƒe, wotsɔ woƒe yi ziɔ tae, eye woƒe vodadawo lé de woƒe ƒuwo ŋu la gbɔ o, evɔ wònye kalẽtɔawo de ŋɔdzi agbagbeawo ƒe anyigba dzi hafi. 
EZK.32.28	Woagbã wò hã nyanyanya le bolotɔwo dome, eye àmlɔ amesiwo woda yii la gbɔ. 
EZK.32.29	Edom kple eƒe fiawo kpakple eƒe amegãwo katã le afima, wotsɔ wo mlɔ amesiwo woda yii la gbɔ, evɔ wònye ŋusẽ le wo ŋu hafi; womlɔ bolotɔwo kple aʋli me yilawo gbɔ. 
EZK.32.30	Anyiehe amegãwo katã kple Zidonitɔwo katã le afima, woyi ame tsiaʋawo gbɔ, eye ŋukpe lé wo, evɔ wònye woƒe ŋusẽ dzi ŋɔ hafi; azɔ wonye bolotɔwo mlɔ amesiwo woda yii la gbɔ, eye ŋu akpe wo akpe de aʋli me yilawo ŋu. 
EZK.32.31	Farao akpɔ amesiawo, eye wòafa akɔ na eɖokui le eƒe ame gbogboawo katã ta; amesiwo woda yii enye Farao kple eƒe aʋakɔ blibo la, Aƒetɔ Yehowa ye gblɔe. 
EZK.32.32	Mena wòde ŋɔdzi agbagbeawo ƒe anyigba dzi; ke Farao kple eƒe ame gbogboawo katã woamlɔ bolotɔwo dome le amesiwo woda yii la gbɔ, Aƒetɔ Yehowa ye gblɔe.
EZK.33.1	Eye Yehowa ƒe gbe va nam bena: 
EZK.33.2	Amevi, ƒo nu kple mia deviwo nagblɔ na wo bena: Ne mena yi va anyigbaa ɖe dzi, eye anyigba dzi tɔwo ɖe ame tso wo ɖokui dome tsɔ ɖo gbetakpɔlae, 
EZK.33.3	ekpɔ yi gbɔna ɖe anyigba la ŋu, eye woku kpẽ xlã nu dukɔ la, 
EZK.33.4	eye amea ɖe se kpẽa ƒe ɖiɖi, ke mena woxlɔ̃ nui o, eye yi la va ɖee ɖa la, ame ma ƒe ʋu anɔ eya ŋutɔ ƒe ta dzi. 
EZK.33.5	Ne ese kpẽa ƒe didi, eye mena woxlɔ̃ nui o la, eƒe ʋu anɔ eya ŋutɔ dzi; ke ne ame ma na woxlɔ̃ nui la, ade eƒe agbe. 
EZK.33.6	Ne gbetakpɔla kpɔ yi gbɔna, ke meku kpẽ o, eye mexlɔ̃ nu dukɔ la o, eye yi va heɖe ame ɖeka ɖa le wo dome la, ame ma ƒe vodada tae woɖee ɖa ɖo, ke mabia eƒe ʋu tso gbetakpɔla la si me. 
EZK.33.7	Amevi, wòe metsɔ ɖo gbetakpɔla na Israel ƒe aƒe la be, ne èse nyaa ɖe tso nunye me la, naxlɔ̃ nu wo nam. 
EZK.33.8	Ne megblɔ na ame vɔ̃ɖi be: „Ame vɔ̃ɖi, èle kuku ge,“ ke meƒo nu hexlɔ̃ nu ame vɔ̃ɖi la le eƒe zɔzɔme ŋuti o la, ekema ame vɔ̃ɖi la aku le eƒe vodada ta, ke mabia eƒe ʋu tso asiwò me. 
EZK.33.9	Ke ne èxlɔ̃ nu ame vɔ̃ɖi la le eƒe zɔzɔme ŋuti, be wòaɖe asi le eŋu, eye wogbe asiɖeɖe le eƒe zɔzɔme ŋu la, ekema aku le eƒe vodada ta, ke wò la èɖe wò agbe.
EZK.33.10	Amevi, gblɔ na Israel ƒe aƒe la bena: Aleke miele gbɔgblɔm be: „Míaƒe dzidadawo kple míaƒe nuvɔ̃wo do agba ɖe mía dzi, eye wona mia nu le yiyim, ɖe míano agbea?“ 
EZK.33.11	Gblɔ na wo bena: Ale Aƒetɔ Yehowa gblɔ esi: Metà ɖokuinye ƒe agbe be: Ame vɔ̃ɖi ƒe ku mevivia nunye o, negbe be, ame vɔ̃ɖi naɖe asi le eƒe zɔzɔme ŋu, ne wòanɔ agbe boŋ ye. Israel ƒe aƒe, miɖe asi le miaƒe zɔzɔme vɔ̃ɖiwo ŋu, miɖe asi le wo ŋu, nukaŋuti miehe, yewoaku ɖo? 
EZK.33.12	Amevi, gblɔ na mia ɖeviwo bena: Ame dzɔdzɔe ƒe dzɔdzɔenyenye maɖee le gbesigbe wòda ƒu o, eye ame vɔ̃ɖi ƒe nu vɔ̃ɖi wowu mana wòadze anyi le gbesigbe wòɖe asi le eƒe nu vɔ̃ɖi wɔwɔ ŋu o; eye ame dzɔdzɔe mate ŋu atsi agbe le gbesigbe wòwɔ nuvɔ̃ o. 
EZK.33.13	Ne megblɔ na ame dzɔdzɔe be, anɔ agbe kokoko, gake wòɖe asi dziɖoɖo me ɖe eƒe dzɔdzɔenyenye ŋu, eye wòwɔ nu vɔ̃ɖi la, ekema womagaɖo ŋu eƒe dzɔdzɔenyenyewo katã o, ke boŋ eƒe nu vɔ̃ɖi, si wòwɔ la, eyae ana wòaku. 
EZK.33.14	Ne megblɔ na ame vɔ̃ɖi be, aku kokoko, gake wòɖe asi le eƒe nuvɔ̃ ŋu, eye wòwɔ nu dzɔdzɔe kple nusi le eteƒe, 
EZK.33.15	ame vɔ̃ɖi la gbugbɔ awɔbanu na, eɖo nusi wòda adzoe la teƒe, eye wòzɔ ɖe ɖoɖo agbetɔwo nu, be megawɔ nu vɔ̃ɖi azɔ o la, ekema ano agbe kokoko, maku o. 
EZK.33.16	Womagaɖo ŋu eƒe nuvɔ̃, siwo katã wòwɔ la nɛ o; nu dzodzoe kple nusi le eteƒe lae wòwɔ, eyata anɔ agbe kokoko! 
EZK.33.17	Ke mia ɖeviwo le gbɔgblɔm be: Aƒetɔ la ƒe nuwɔna mele eteƒe o; evɔ wònye woawo ŋutɔ ƒe nuwɔnae mele eteƒe o hafi. 
EZK.33.18	Ne ame dzɔdzɔe ɖe asi le eƒe dzɔdzɔenyenye ŋu hewɔ nu vɔ̃ɖi la, esia tae wòaku ɖo. 
EZK.33.19	Eye ne ame vɔ̃ɖi ɖe asi le eƒe nu vɔ̃ɖi wɔwɔ ŋu hewɔ nu dzɔdzɔe kple nusi le eteƒe la, esia tae wòana agbe ɖo. 
EZK.33.20	Eye ne miele gbɔgblɔm be: Aƒetɔ la ƒe nuwɔna mele eteƒe o hã la, Israel ƒe aƒe, madrɔ̃ ʋɔnu mi ɖe amesiame ƒe zɔzɔme nu!
EZK.33.21	Le aboyoɖeɖe mi ƒe ƒe wuiɖekɛlia me, le dzinu ewolia ƒe ŋkeke atɔ̃lia dzi la amea ɖe si tso Yerusalem va gbɔnye gblɔ bena: „Wosi du la!“ 
EZK.33.22	Eye Yehowa ƒe asi va dzinye le fiẽ, hafi ame sisi la nava, eye wòʋu nu nam, hafi wòva le ŋdi; ale nye nu ʋu, eye nyemegazi kpi azɔ o. 
EZK.33.23	Eye Yehowa ƒe gbe va nam bena: 
EZK.33.24	Amevi, glikpo dzi vi, siwo le Israel-nyigba dzi la, le gbɔgblɔm be: Abraham la eya ɖeka koliae nɔ anyi, ke exɔ anyigba la wònye etɔ, miawo la míesɔ gbɔ, míawoe wotsɔ anyigba la na, be wòanye mia ta. 
EZK.33.25	Eyata gblɔ na wo bena: Ale Aƒetɔ Yehowa gblɔ esi: Miele lã kple ʋu ɖum, mieto mo te ɖe miaƒe legbawo ŋu, eye miele ʋu kɔm ɖi tso, hafi miehe, anyigba la nanye yewo taa? 
EZK.33.26	Miele dzi ɖom ɖe miaƒe yiwo ŋu, miewɔ ŋunyɔnu, eye amesiame gblẽ kɔ ɖo na ehavi srɔ̃ tso, hafi miebe, anyigba la nanye yewo tɔa? 
EZK.33.27	Eyata gblɔ na wo bena: Ale Aƒetɔ Yehowa gblɔ esi: Meta ɖokuinye ƒe agbe: Amesiwo le glikpo dzi la, atsi yi nu, matsɔ amesiwo le gbe me la, ana gbemelãwo woaɖu, eye amesiwo le mɔ̃ sesẽwo kple agatowo me la, aku ɖe dɔvɔ̃ si me. 
EZK.33.28	Mana anyigba la nazu aƒedo kple gbegbe, matsi eƒe ŋusẽ, si ŋu wòle adegbe ƒom ɖo la nu, eye Israel-towo atsi ƒeƒle, ale be amea ɖeke magato wo dzi ayi o. 
EZK.33.29	Eye woadze sii bena, nyee nye Yehowa, ne mena anyigba la zu aƒedo kple gbegbe le woƒe ŋunyɔnu, siwo katã wowɔ la ta.
EZK.33.30	Amevi, mia ɖeviwo le nu ƒom le ŋuwò le gliwo ŋu kple xɔwo ƒe ʋɔtruwo nu, eye wole gbɔgblɔm le wo nɔewo dome bena: Miva, ne míase gbe, si tso Yehowa gbɔ! 
EZK.33.31	Woava akpe ta ɖe gbɔwò, eye woabɔbɔ nɔ ŋkuwò me abe nye dukɔ ene ahase wò nyawo, ke womawɔ wo dzi o, hafi boŋ anɔ ŋɔnɔe le nu me na wo, eye woƒe dzi adze viɖe yome. 
EZK.33.32	Kpɔ ɖa, èle na wo abe ha vivi kple amesi gbe vivi li na, eye wònya kasaŋku ƒoƒo la ene, wòase wò nyawo, ke womawɔ wo dzi o. 
EZK.33.33	Kpɔ ɖa, ele eme va ge, ne eva me la, wòadze sii be, nyagblɔɖilaa ɖe nɔ yewo dome kpɔ.
EZK.34.1	Eye Yehowa ƒe gbe va nam bena: 
EZK.34.2	Amevi, gblɔ nya ɖi ɖe Israel ƒe lãkplɔviwo ŋu, lãkplɔviawo ŋue nagblɔ nya ɖo bena: Ale Aƒetɔ Yehowa gblɔ esi: Baba na Israel ƒe lãkplɔviwo, amesi nyi woawo ŋutɔ ɖokui; ɖe menye lãhawoe lãkplɔviwo nanyi oa? 
EZK.34.3	Mieno notsi, mietsɔ lãfu wɔ avɔe ta, eye miewu lã damiwo, ke mienyi alẽawo o. 
EZK.34.4	Miedo ŋusẽ lã kudɔewo o, eye mieyɔ do esiwo ƒe lãme gblẽ o, miebla abi na esiwo ŋe ata o, miegbugbɔ esiwo ka hlẽ la gbɔe o, eye miedi esiwo bu la o, ke boŋ mieɖu amegã ɖe wo dzi kple sesẽ, eye miesẽ ŋuta le wo ŋu. 
EZK.34.5	Woka hlẽ, elabena kplɔla mele wo nu o, wòzu nuɖuɖu na gbemelãwo katã, eye woka hlẽ. 
EZK.34.6	Nye alẽwo le tsa glãla tsam le towo katã kple togbɛ kɔkɔwo katã dzi, eye nye alẽwo ka hlẽ ɖe anyigba blibo la dzi; amea ɖeke meli abla wo ta ase alo adi wo o. 
EZK.34.7	Eyata mi lãkplɔviwo, mise Yehowa ƒe nya! 
EZK.34.8	Ale Aƒetɔ Yehowa gblɔ esi: Metà ɖokuinye ƒe agbe: Esi nye alẽwo zu nuhaha, eye nye alẽwo zu nuɖuɖu na gbemelãwo katã, elabena kplɔlaa ɖeke meli o, eye nye lãkplɔviwo mebiaa nye alẽwo ta sena o, lãkplɔviawo nyi woawo ŋutɔ ɖokui, eye wogbe nye alẽwo nyinyi la, 
EZK.34.9	eyata mi lãkplɔviwo, mise Yehowa ƒe nya! 
EZK.34.10	Ale Aƒetɔ Yehowa gblɔ esi: Kpɔ ɖa, maƒo ɖe lãkplɔviawo dzi, eye mabia nye alẽwo tso wo si me, mana be, womagakpɔ nye alẽwo dzi azɔ o, eye lãkplɔviawo maganyi woawo ŋutɔ ɖokui azɔ o, maɖe nye alẽwo le ve me na wo, be womaganye nuɖuɖu na wo azɔ o.
EZK.34.11	Elabena ale Aƒetɔ Yehowa gblɔ esi: Kpɔ ɖa, meli maɖi nye alẽwo, eye malé ŋku ɖe wo ŋu. 
EZK.34.12	Alesi lãkplɔvi ɖea ŋku ɖe eƒe lãhawo le gbesigbe wòle eƒe alé, siwo ka hlẽ dome la, nenema maɖe ŋku ɖe nye alẽwo, eye maɖi wo aƒo ƒu tso teƒe, siwo katã woka hlẽ ɖo le blukɔ kple tsizidogbe la. 
EZK.34.13	Makplɔ wo tso dukɔwo dome, eye maƒo wo nu ƒu tso anyigbawo dzi, makplɔ wo ava woƒe anyigba dzi, eye manyi wo le Israel ƒe towo dzi kple bali wo me kpakple anyigba la ƒe amenɔƒewo katã. 
EZK.34.14	Manyi wo le lãnyiƒe nyuiwo, eye woƒe gbeɖuƒe anɔ Israel ƒe to kɔkɔwo ta me; afima woatsyɔ akɔ ɖo le gbeɖuƒe nyuiwo, eye lãnyiƒe damawo anɔ wo si le Israel-towo dzi. 
EZK.34.15	Nye ŋutɔ manyi nye alẽwo, eye mana woatsyɔ akɔ anyi ɖi, Aƒetɔ Yehowa ye gblɔe. 
EZK.34.16	Madi esiwo bu, eye makplɔ tsiwo ka hlẽ la agbɔe, mabia abi na esiwo ŋe ala, eye maɖo ŋusẽ esiwo ƒe lãme gblẽ, makpɔ esiwo da ami, kple esiwo ƒe lãme sẽ la ta, eye manyi wo, abe alesi dze ene.
EZK.34.17	Mi, nye lãhawo, ale Aƒetɔ Yehowa gblɔ esi: Kpɔ ɖa, madrɔ̃ ʋɔnu le alẽ kple alẽ dome, le agbo kple gbɔ̃tsu dome. 
EZK.34.18	Esi miele gbe ɖum le lãnyiƒe nyui la, nu tsɛ ko wònye na mi, hafi mienyã avuzi le miaƒe gbe mamlea dzia? Eye esi miele tsi zɔzrɔ̃e nom la, nu tsɛ ko wònye na nu, hafi mietsɔ afɔ blu mamlea, 
EZK.34.19	ne nye alẽwo naɖu nusi dzi mienyã avuzi le, eye woano nusi mieblu kple afɔa? 
EZK.34.20	Eyata ale Aƒetɔ Yehowa gblɔ esi: Kpɔ ɖa, meli, eye madrɔ̃ ʋɔnu le alẽ dami kple alẽ ɖiku dome. 
EZK.34.21	Esi mietsɔ axadame kple abɔgba mimi lã kudɔeawo katã ɖo, eye mietu dzo wo, vaseɖe esime mienyã wo do goe la, 
EZK.34.22	eyata maxɔ na nye alẽwo, eye womaganye nuhaha azɔ o, eye madrɔ̃ ʋɔnu le alẽ kple alẽ dome.
EZK.34.23	Maɖo kplɔla ɖeka kolia, si nye nye dɔla Dawid la, wo nu, ne wòanyi wo; eya anyi wo, eye wòanye kplɔla ha wo. 
EZK.34.24	Nye Yehowa manye Mawu na wo, eye nye dɔla Dawid anye amegã le wo dome; nye Yehowa ye gblɔe. 
EZK.34.25	Mabia ŋutifafa ƒe nu kpli wo, eye matsrɔ̃ lã vɔ̃ɖiwo ɖa le anyigba dzi, ne woanɔ gbegbe aɖe dzi ɖi, eye woatsi avewo me adɔ. 
EZK.34.26	Mayra woawo kple nye togbɛ ƒe nutowo me, eye mana tsi nadza ɖe edzaɣi, yayra ƒe tsi wòanye. 
EZK.34.27	Gbemeti atse ku, anyigba awu nu, eye woano woƒe anyigba dzi aɖe dzi ɖi, ne wòadze sii be, nyee nye Yehowa, ne meŋe woƒe kɔkuti, eye meɖe wo tso amesiwo wonye kluvi na la si me. 
EZK.34.28	Womaganye nuhaha na dukɔwo azɔ o, gbemelã magaɖu wo o, eye woanɔ anyi aɖe dzi ɖi, amea ɖeke maɖo voɖi na wo o. 
EZK.34.29	Ma na nudodo namie na wo ade ŋkɔ wo ŋu, ne dɔwuame magatsrɔ̃ wo ɖa le anyigba dzi azɔ o, eye dukɔwo magado ŋukpe wo azɔ o. 
EZK.34.30	Eye wòadze sii be, nye Yehowa, woƒe Mawu la, meli kpli wo, eye woawo, Israel ƒe aƒe la, wonye nye dukɔ, Aƒetɔ Yehowa ye gblɔe! 
EZK.34.31	Ke miawoe nye nye alẽwo, mi amegbetɔwoe nye nye lãnyiƒe ƒe alẽwo la, eye nyee nye mia Mawu; Aƒetɔ Yehowa ye gblɔe!
EZK.35.1	Eye Yehowa ƒe gbe va nam bena: 
EZK.35.2	Amevi, trɔ mo de Seir-to la, eye nagblɔ nya ɖi ɖe eŋu 
EZK.35.3	gblɔ nɛ bena: Ale Aƒetɔ Yehowa gblɔ esi: Seir-to, mele ƒoƒo ge ɖe dziwò, mado nye asi ɖa ɖe ŋuwo, eye matsɔ wò awɔ gbegbe kple aƒedoe. 
EZK.35.4	Mado aƒe do wò duwo, eye wò ŋutɔ azu gbegbe, ne nadze sii be, nyee nye Yehowa. 
EZK.35.5	Esi nèlé fu ame ɖikaɖika, eye nètsɔ Israel-viwo de asi na yi ie dzɔgbevɔ̃eɣi kple vodadawo ƒe nuwuwu la, 
EZK.35.6	eyata ale Aƒetɔ Yehowa gblɔ esi: Meta ɖokuinye ƒe agbe: Ne nyematsɔ wò awɔ ʋui, eye ʋu nati yowòme o fi! Ʋuhlɔ̃e nèdo, eyata ʋu ati yowòme! 
EZK.35.7	Matsɔ Seir-to la awɔ aƒedo kple gbegbee, eye matsrɔ̃ amesiwo vana kple amesiwo dzona la ɖa le edzi. 
EZK.35.8	Matsɔ wò ame tsiaʋawo ayɔ wò towo dzii, eye amesiwo woda yii la, atsi wò togbɛwo dzi, wò baliwo me kple wò gbadzaƒewo katã. 
EZK.35.9	Matsɔ wò awɔ gbegbee ɖikaa, eye wò duwo atsi anyi aƒedoe, ne miadze sii be, nyee nye Yehowa.
EZK.35.10	Esi nèle gbɔgblɔm be, dukɔ eve mawo kple anyigba eve mawo anye ye tɔ, eye yewoe axɔe wòanye yewo tɔ, evɔ wònye Yehowa nɔ afima kpɔ hafi la, 
EZK.35.11	eyata ale Aƒetɔ Yehowa gblɔ esi: Metà ɖokuinye ƒe agbe: Mawɔ nu kpli wò ɖe wò dɔmedzoe kple wò ŋuʋaʋã nu, abe alesi nele fu wo wɔ ene, eye maɖe ɖokuinye afia le wo dome, ne medrɔ̃ ʋɔnu wò. 
EZK.35.12	Eye nadze sii be, nye Yehowa mese wò ɖiŋudonya, siwo katã negblɔ ɖe Israel ƒe towo ŋu bena: „Wòzu gbegbe, miawoe wotsɔe na, be miaɖu.“ 
EZK.35.13	Mietsɔ miaƒe nuwo ƒo adegbe ɖe ŋunye, eye miedudu nya ƒo ɖi bababa ɖe ŋunye mese. 
EZK.35.14	Ale Aƒetɔ Yehowa gblɔ esi: Matsɔ wò awɔ gbegbee, ne dzi nadzo anyigba blibo la. 
EZK.35.15	Alesi nekpɔ dzidzɔ ɖe Israel ƒe aƒe la ƒe anyigba ŋu be, ezu gbegbe la, nenema ke mawo wòe; Seir-to kple Edom blibo la azu gbegbe, ne wòadze sii be, nyee nye Yehowa.
EZK.36.1	Wò amevi, gblɔ nya ɖi ɖe Israel-towo ŋu gblɔ bena: Mi Israel-towo, mise Yehowa ƒe nya! 
EZK.36.2	Ale Aƒetɔ Yehowa gblɔ esi: Esi futɔ la le ehẽ dom ɖe mia ŋu be, blematowo zu yewo tɔ la, 
EZK.36.3	eyata gblɔ nya ɖi gblɔ bena: Ale Aƒetɔ Yehowa gblɔ esi: Esi wogblẽ mi, eye wole tsyo dam ɖe mia ŋu le goawo katã me, ne miazu dukɔ susɔeawo tɔ, eye amewo le nu ƒom le mia ŋu hele aɖeɖi ƒom mi la, 
EZK.36.4	eyata mi Israel-towo, mise Aƒetɔ Yehowa ƒe nya! Ale Aƒetɔ Yehowa gblɔ ɖe towo kple togbɛwo, balimewo kple gbadzaƒewo, glikpo gbagbãwo kple du ƒuƒluwo, siwo zu nuhaha kple alɔmeɖenu na dukɔwo ƒe mamleawo godoo la ŋu enye si: 
EZK.36.5	Aƒetɔ Yehowa be: Matsɔ nye ŋuʋaʋã ƒe dzobibi aƒo nu kple dukɔwo ƒe susɔea kpakple Edom blibo la, amesiwo tsɔ nye anyigba wɔ wo ɖokui tɔe, woƒe dzi le nu kom nyrenyrenyre, eye wole alɔme ɖem, le esi wotsɔe na wòzu nuhaha la ta. 
EZK.36.6	Eyata gblɔ nya ɖi ɖe Israel-nyigba ŋu, eye nagblɔ ma towo kple togbɛwo, balimewo kple gbadzaƒewo bena: Ale Aƒetɔ Yehowa gblɔ esi: Kpɔ ɖa, meƒo nu le nye ŋuʋaʋã kple nye dziku me bena: Esi mietsɔ dukɔwo ƒe ŋukpedoame la, 
EZK.36.7	eyata ale Aƒetɔ Yehowa gblɔ esi: Mekɔ nye asi dzi heka atam be: Dukɔ, siwo ɖe to ɖe mi godoo la, atsɔ woawo ŋutɔ ƒe ŋukpe!
EZK.36.8	Ke mi Israel-towo, miɖe ama, eye mitse ku na nye dukɔ Israel, elabena woƒe gbɔgbɔɣi tu aƒe. 
EZK.36.9	Elabena kpɔ ɖa, mele mia gbɔ, eye matrɔ ɖe mia ŋu, woade agble ɖe mia dzi, eye woaƒã nu ɖe mia dzi! 
EZK.36.10	Mana Israel ƒe aƒe blibo la ƒe amewo nasɔ gbɔ ɖe mia dzi, amewo anɔ duwo me, eye woaɖo gli gbagbãwo. 
EZK.36.11	Mana amegbetɔwo kple lãwo nasɔ gbɔ ɖe mia dzi, woakeke ta, eye wòadzi; mana ame nanɔ mia dzi abe tsã ene, eye mawɔ nyui na mi wu tsã, ne miadze sii be, nyee nye Yehowa. 
EZK.36.12	Mana amegbetɔwo, nye dukɔ Israel, nazɔ mia dzi, woaxɔ wò, eye nazu woƒe domenyinu, eye magaɖe vi le wo ŋu azɔ o. 
EZK.36.13	Ale Aƒetɔ Yehowa gblɔ esi: Esi wole gbɔgblɔm na mi be, amelãɖula nenye, eye nèɖe vi le wò ŋutɔ wò dukɔ ŋu la, 
EZK.36.14	eyata màgaɖu amelã azɔ o, eye magaɖe vi le wò dukɔ ŋu azɔ o, Aƒetɔ Yehowa ye gblɔe. 
EZK.36.15	Nyemena nagase dukɔwo ƒe vlodoame azɔ o, màgatso dukɔwo ƒe ŋukpedoame azɔ o, eye màgaɖe vi le wò dukɔ ŋu azɔ o, Aƒetɔ Yehowa ye gblɔe.
EZK.36.16	Eye Yehowa ƒe gbe va nam bena: 
EZK.36.17	Amevi, esi Israel ƒe aƒe la nɔ woƒe anyigba dzi la, wotsɔ woƒe zɔzɔme kple woƒe nuwɔnawo do gui; woƒe zɔzɔ le ŋkunye me abe nyɔnu kpɔdzinu ƒe ʋu ene. 
EZK.36.18	Eyata metrɔ nye dziku ƒo ɖe wo dzi le ʋu, si wokɔ ɖe anyigba dzi, kple woƒe legba, siwo wotsɔ gblẽ kɔ ɖo nɛ la ta. 
EZK.36.19	Mekaka wo ɖe dukɔwo dome, eye mehlẽ wo ɖe anyigbawo dzi; woƒe zɔzɔme kple woƒe nuwɔnawo nue medrɔ̃ ʋɔnu wo ɖo. 
EZK.36.20	Eye esi wova dukɔwo dome la, wodo gu nye ŋkɔ kɔkɔe la, le afisiafi, si woyi, ale be wole gbɔgblɔm le wo ŋu bena: „Yehowa ƒe dukɔe nye esia, eye eƒe anyigba dzi woɖu tso“ 
EZK.36.21	Tete wòvem le nye ŋkɔ kɔkɔe, si Israel-viwo do gui le dukɔwo dome, afisi woyi la ta. 
EZK.36.22	Eyata gblɔ na Israel ƒe aƒe la bena: Ale Aƒetɔ Yehowa gblɔ esi: Israel ƒe aƒe, menye mia ta mele ewɔm ɖo o, ke boŋ nye ŋkɔ kɔkɔe, si mieɖo gui le dukɔwo dome, afisi míeyi la lae. 
EZK.36.23	Eye makɔ nye ŋkɔ gã, si wodo gui le dukɔwo dome, esi miawo miedo gui le wo dome la ŋuti, eye dukɔwo adze sii bena, nyee nye Yehowa, ne mekɔ ɖokuinye ŋu le wo ŋku me ɖe mia ŋuti, Aƒetɔ Yehowa ye gblɔe. 
EZK.36.24	Makplɔ mi atso dukɔwo dome, eye maƒo mia nu ƒu atso anyigbawo katã dzi ahakplɔ mi ava miaƒe anyigba dzii. 
EZK.36.25	Mahlẽ tsi dzadzɛ ɖe mia ŋu, ne miaƒe nu makɔmakɔwo katã naɖi le mia ŋu, eye maklɔ miaƒe legbawo katã da le mia ŋu. 
EZK.36.26	Mana dzi yeye mi, eye maɖe gbɔgbɔ yeye mia me, maɖe kpedzi la le miaƒe dɔ me, eye mana lãkusidzi mi. 
EZK.36.27	Maɖe nye gbɔgbɔ mia me, eye mana be, miazɔ ɖe nye ɖoɖowo kple nye sewo nu, ne mialé wo me ɖe asi ahawɔ wo dzi. 
EZK.36.28	Eye mianɔ anyigba, si metsɔ na mia fofowo la dzi, mianye dukɔ nam, eye manye mia Mawu. 
EZK.36.29	Maɖe mi atso miaƒe nu makɔmakɔwo katã me; mayɔ bli vɛ, mana wòasɔ gbɔ, eye nyemahe dɔwuame ava mia dzi o. 
EZK.36.30	Mana atikutsetsewo kple agble me nukuwo nasɔ gbɔ, ne miagahe dukɔwo ƒe vlodoame ava mia ɖokui dzi le dɔwuame ta azɔ oa 
EZK.36.31	Miaɖo ŋu miaƒe zɔzɔme vɔ̃ɖiawo kple miaƒe nuwɔna manyomanyoawo, eye miava ŋu nya ge na mia ŋutɔwo mia ɖokui le miaƒe vodadawo kple miaƒe ŋunyɔnuwo ta. 
EZK.36.32	Aƒetɔ Yehowa be: Menye mia tae mele ewɔm ɖo o, minyae loo! Israel ƒe aƒe, ŋu nekpe mi, eye miaƒe mo netsi dã le miaƒe zɔzɔme ta!
EZK.36.33	Ale Aƒetɔ Yehowa gblɔ esi: Gbesigbe makɔ mia ŋu tso miaƒe vodadawo katã me la, mana ame nanɔ duawo me, eye woagaɖo gli gbagbãwo. 
EZK.36.34	Woade anyigba, si nye gbegbe la, ɖe esi wònye gbegbe le amesiwo katã va tsoa eme yina ŋku me la teƒe; 
EZK.36.35	eye woagblɔ bena: „Anyigba, si nye gbegbe tsã la, zu abe Eden-bɔ ene, ame le ɖu, siwo nye aƒedo kple gbegbe, eye wogbã wo ƒu anyi tsã la me, eye wozu du sesẽwo.“ 
EZK.36.36	Eye dukɔ mamlea, siwo ƒo xlã mi godoo la, adze sii bena, nye Yehowa ye tso du, siwo wogbã ƒu anyi, eye mede anyigba, si nye gbegbe la; nye Yehowa ye ƒo nu, eye mawo edzi hã. 
EZK.36.37	Ale Aƒetɔ Yehowa gblɔ esi: Mana Israel ƒe aƒe la naɖe kuku nam ɖe esia hã ta, eye mawɔe na wo: Mana woƒe amewo nasɔ gbɔ abe alẽwo ene. 
EZK.36.38	Alesi ale, siwo ŋu wokɔ, kple alesi alẽ nɔa Yerusalem le ŋkekenyuieɖuɣii la, nenema amehawo ayɔ du ɖi aƒedo la mee, eye wòadze sii be, nyee nye Yehowa.
EZK.37.1	Eye Yehowa ƒe asi va dzinye, eye wòtsɔ Yehowa ƒe gbɔgbɔ kplɔm yi ɖada ɖe tagba, si yɔ fũ kple ameƒuwo. 
EZK.37.2	Ekplɔm towo ŋui godoo, kpɔ ɖa, wosɔ gbɔ le tagba la fũ, eye woƒu kplakplakpla. 
EZK.37.3	Tete wògblɔ nam be: Amevi, ɖe ƒu siawo agagbɔ agbea? Meɖo ŋu bena: Aƒetɔ Yehowa, wò ŋutɔ ènyae! 
EZK.37.4	Eye wògblɔ nam bena: Gblɔ nya ɖi ɖe ƒu siawo ŋu gblɔ na wo bena: Mi ƒu ƒuƒuwo, mise Yehowa ƒe nya! 
EZK.37.5	Ale Aƒetɔ Yehowa gblɔ na ƒu siawo enye si: Made gbɔgbɔ mia me, ne miagbɔ agbe. 
EZK.37.6	Made lãmeka mia ŋu, eye mana lã naɖo mia ŋu; mafa agbalẽ ɖe mia ŋu, eye made gbɔgbɔ mia me, be miagbɔ agbe, ne miadze sii be, nyee nye Yehowa. 
EZK.37.7	Eye megblɔ nya ɖi, abe alesi wode se nam ene. Esi megblɔ nya ɖi la, hoowɔwɔ le ɖiɖim, ƒuawo le kpekpem ɖe wo nɔewo nu, eye wo dome ɖesiaɖe va nɔvia gbɔ. 
EZK.37.8	Eye meɖo ŋku anyi hekpɔ bena, lãmeka dowo ŋu, lã ɖo wo ŋu, eye agbalẽ fa ɖe edzi, ke gbɔgbɔ mekpɔ ɖo wo me haɖe o. 
EZK.37.9	Tete wògblɔ nam bena: Gblɔ nya ɖi do ɖe gbɔgbɔ, amevi, gblɔ nya ɖi, eye nagblɔ na gbɔgbɔ bena: Ale Aƒetɔ Yehowa gblɔ esi: Gbɔgbɔ tso ya eneawo gbɔ nava, agbɔ ɖe ame kuku siawo me, ne woagbã agbe! 
EZK.37.10	Eye megblɔ nya ɖi, abe alesi wode se nam la ene. Tete gbɔgbɔ va ɖo wo me, eye wogbɔ agbe hetso ɖe woƒe afɔwo dzi, aʋakɔ gã nyadria ɖe wonye. 
EZK.37.11	Eye wògblɔ nam bena: Ƒu siawo nye Israel ƒe aƒe blibo la! Kpɔ ɖa, wole gbɔgblɔm be: „Tsi no le míaƒe ƒuwo me, miaƒe mɔkpɔkpɔ nu yi, eye miebu!“ 
EZK.37.12	Eyata gblɔ nya ɖi nagblɔ na wo bena: Ale Aƒetɔ Yehowa gblɔ esi: Nye dukɔ, kpɔ ɖa, mele miaƒe yɔdowo ʋu ge, mana miado atso miaƒe yɔdowo me, eye makplɔ mi ayi miaƒe anyigba dzi. 
EZK.37.13	Nye dukɔ, miadze sii be, nyee nye Yehowa, ne meʋu miaƒe yɔdowo, eye mena mieɖo tso miaƒe yɔdowo me. 
EZK.37.14	Made nye gbɔgbɔ mia me, ne miagbɔ agbe, eye makplɔ mi aɖo miaƒe anyigba dzi, ne miadze sii be, nyee nye Yehowa. Yehowa be: Nyee gblɔe, eye mawɔe hã.
EZK.37.15	Eye Yehowa ƒe gbe va nam bena: 
EZK.37.16	Amevi, tsɔ ati naŋlɔ nu ɖe edzi be: „Yuda kple Israel-vi, siwo wɔ ɖeka kplii la tɔe.“ Eye gatsɔ ati bubu naŋlɔ nu ɖe edzi bena: „Yosef, si nye Efrayim ƒe ali, kple Israel ƒe aƒe blibo, si wɔ ɖeka kplii la tɔe.“ 
EZK.37.17	Eye natsiã wo ɖe wo nɔewo nu, ne woanye ati ɖeka anɔ asiwò me. 
EZK.37.18	Eye ne mia ɖeviwo gblɔ na wò bena: Gblɔ gɔme, si le eme na wò na yewo la, 
EZK.37.19	ekema gblɔ na wo bena: Ale Aƒetɔ Yehowa gblɔ esi: Kpɔ ɖa, matsɔ Yosef ƒe ati, si le Efrayim si, kple Israel-to, siwo wo ɖeka kplii la, atsiã ɖe Yuda ƒe ati nu, eye matsɔ wo awɔ ɖekae, ne woanye ati ɖeka anɔ asinye me. 
EZK.37.20	Lé ati, siwo dzi neŋlɔ nu ɖo la, ɖe asi le wo ŋku me, 
EZK.37.21	eye nagblɔ na wo bena: Ale Aƒetɔ Yehowa gblɔ esi: Kpɔ ɖa, maɖakplɔ Israel-viwo atso dukɔwo dome, afisi woʋu yi, eye maƒo wo nu ƒu atso goawo katã me ava woƒe anyigba dzi. 
EZK.37.22	Matsɔ wo awɔ dukɔ ɖekae ɖe anyigba dzi le Israel-towo dzi, eye fia ɖeka anye wo katã ƒe fia, womaganye dukɔ eve azɔ o, eye womagamã ɖe fiaɖu ƒe eve me azɔ o. 
EZK.37.23	Womagatsɔ woƒe legbawo kple woƒe ŋunyɔnuwo kpakple woƒe dzidadawo katã agblẽ kɔ ɖo na wo ɖokui azɔ o, maɖe wo tso woƒe dzidada, siwo katã wotsɔ wɔ nuvɔ̃e la me, eve makɔ wo ŋu, ne woanye nye dukɔ, eye manye Mawu na wo. 
EZK.37.24	Nye dɔla Dawid anye fia ɖe wo nu, eye kplɔla ɖeka ana wo katã si, woazɔ ɖe nye sewo nu, eye woalé nye ɖoɖowo me ɖe asi ahawɔ wo dzi. 
EZK.37.25	Woanɔ anyigba, si dzi wo fofowo no, eye metsɔ na nye dɔla Yakob la dzi, woawo kple wo viwo kpakple wo viwo ƒe viwo ana edzi tegbee, eye nye dɔla Dawid anye amegã ɖe wò nu tegbee. 
EZK.37.26	Mabia ŋutifafa ƒe nu kpli wo, nubabla mavɔ wòanye na wo, malé wo ɖe te, madzi wo ɖe dzi, eye mali nye kɔkɔeƒe la ɖe wo dome tegbee. 
EZK.37.27	Nye nɔƒe anɔ wo dome, manye woƒe Mawu, eye woawo anye nye dukɔ. 
EZK.37.28	Eye dukɔwo adze sii be, nye Yehowa ye ko Israel ŋu, ne nye kɔkɔeƒe la le wo dome tegbee.
EZK.38.1	Eye Yehowa ƒe gbe va nam bena: 
EZK.38.2	Amevi, trɔ mo ɖe Gog ŋu le Magog-nyigba dzi, amesi nye amegã le Ros, Mesex kple Tubal, eye nagblɔ nya ɖi ɖe eŋu 
EZK.38.3	gblɔ bena: Ale Aƒetɔ Yehowa gblɔ esi: Gog, mele ƒoƒo ge ɖe dziwò, wò amesi nye amegã le Ros, Mesex kple Tubal. 
EZK.38.4	Mable nuwo, eye made ga alɔgo na wò ahakplɔ mia kple wò aʋakɔ blibo la, sɔwo kple sɔdolawo, adzoe, wo katã woɖo atsyɔ̃, ameha gã, si kpla akpoxɔnu gã kple via, eye wo katã wòlé yi ɖe asi. 
EZK.38.5	Persia, Kus kple Put kpe ɖe wo ŋu, akpoxɔnu kple gakuku le wo katã si, 
EZK.38.6	hekpe ɖe Gomer kple eƒe aʋakɔ blibo la, Togarma ƒe aƒe, si le anyiehe kekeake kple eƒe aʋakɔ blibo la ŋu; du geɖe kpe ɖe ŋuwò. 
EZK.38.7	Dzra ɖokuiwò ɖo, mia kple ameha, siwo katã ƒo ƒu ɖe ŋuwò la, misu te, eye nanye woƒe tatɔ.
EZK.38.8	Le ɣeyiɣi geɖe megbe la woade se na wò! Le ƒewo ƒe nuwuwu la ayi anyigba, si vo tso yi si me la dzi, dukɔ, si woƒo ƒu tso dukɔ geɖewo dome wole Israel-to, siwo nye gbegbe eteƒe didi la dzi, dukɔ, si wokplɔ tso dukɔwo dome, eye wo katã woli ɖe dzi ɖi. 
EZK.38.9	Aho ava abe ahom ene, eye ava abe alilikpo ene, anyẽ atsyɔ anyigba la, mia kple wò aʋakɔ blibo la, eye dukɔ geɖewo akpe ɖe ŋuwò.
EZK.38.10	Ale Aƒetɔ Yehowa gblɔ esi: Gbemagbe la nu aɖo dzi me na wò, eye aɖo tame vɔ̃ɖi 
EZK.38.11	agblɔ bena: Maho ɖe anyigba, si le nuvo la ŋu eye maƒo ɖe amesiwo li bɔkɔɔ, eye woɖe dzi ɖi la dzi, amesiwo li, eye gli, gameti kple agbo mele wo si o, 
EZK.38.12	ne naha nu, naɖe aboyo nu, eye nanye wò asi ɖe aƒedo, si me ame le, kple dukɔ, si woƒo ƒu tso dukɔwo dome la dzi, amesiwo si lãwo kple kesinɔnuwo le, eye wole anyigba ƒe ƒoƒoli nu. 
EZK.38.13	Seba, Dedan kple Tarsis ƒe asitsalawo kpakple woƒe dzatawo katã agblɔ na wò be: Ɖe nèva, be naha nu, eye ɖe neƒo wò amehawo nu ƒu, be naɖe aboyo nu, nalɔ klosalo kple sika ahatsɔ lãwo kple kesinɔnuwo adzoe, eye naxa nu geɖewoa? 
EZK.38.14	Eyata amevi, gblɔ nya ɖi, eye nagblɔ na Gog bena: Ale Aƒetɔ Yehowa gblɔ esi: Ne nye dukɔ Israel li heɖe dzi ɖi la, àho ɣemaɣi, 
EZK.38.15	àtso nɔwòƒe le anyiehe kekeake ava, eye dukɔ geɖe akpe ɖe ŋuwò, wo katã woanɔ sɔ dzi, ameha gã kple aʋakɔ dranyi wòanye; 
EZK.38.16	eye àho ɖe nye dukɔ Israel ŋu, anyẽ atsyɔ anyigba la abe alilikpo ene; ŋkekeawo ƒe nuwuwu wòava me; Gog, makplɔ wò aƒu nye anyigba, ne dukɔwo nadze sim, ne mekɔ ɖokuinye ŋu ɖe ŋutiwò le wo ŋku me!
EZK.38.17	Ale Aƒetɔ Yehowa gblɔ esi; Wòe nye amesi ŋu meƒo nu le le blema-ŋkekewo me to nye ɖɔla Israel ƒe nyagblɔɖilawo dzi, amesiwo gblɔ nya ɖi ɣemaɣi ƒe geɖe be, wòe wole kpɔkplɔ ge ava ƒu woa? 
EZK.38.18	Aƒetɔ Yehowa be: Ava me le ɣemaɣi be, gbesigbe Gog aho ɖe Israel-nyigba ŋu la, nye dɔmedzoe ade dzi le nye ŋɔti me. 
EZK.38.19	Nye ŋuʋaʋã kple nye dziku ƒe dzo mee meƒo nu le be, ɣemaɣi la anyigbaʋuʋu gãa ɖe le Israel-nyigba dzi nɔ ge. 
EZK.38.20	Ƒumelãwo kple dziƒoxewo, gbemelãwo kple nutata, siwo katã tana le anyigba dzi, kpakple amegbetɔ, siwo katã le anyigba dzi la, adzo kpekpekpe le ŋkunye me, towo aŋe adze eme, agakpewo amũ, eye gliwo katã amũ adze anyi. 
EZK.38.21	Aƒetɔ Yehowa be: Mayɔ yi ɖe eŋu le nye towo katã dzi, eye amesiame atsɔ yi ɖe ehavi ŋu. 
EZK.38.22	Matsɔ dɔvɔ̃ kple ʋu, tsidzadza gãwo kple tsikpewo adrɔ̃ ʋɔnui, eye mana dzo kple aŋɔ nadza ɖe eya kple eƒe aʋakɔ kpakple dukɔ geɖe, siwo kpe ɖe eŋu la dzi. 
EZK.38.23	Mado gã ɖokuinye, makɔ ɖokuinye ŋu, eye maɖe ɖokuinye afia le dukɔ geɖewo ŋku me, ne woadze sii be, nyee nye Yehowa.
EZK.39.1	Amevi, gblɔ nya ɖi ɖe Gog vivi, nu, nagblɔ bena: Ale Aƒetɔ Yehowa gblɔ esi: Gog, kpɔ ɖa, mele ƒoƒo ge ɖe dziwò, wò amesi nye amegã le Ros, Mesex kple Tubal! 
EZK.39.2	Mable nuwo, eye malé wò alɔnu akplɔ wò atso anyiehe kekeake ava Israel-towo dzi. 
EZK.39.3	Maƒo dati da le mia na wò, eye wò aŋutrɔwo age le ɖusi na wò. 
EZK.39.4	Mia kple wò aʋakɔ blibo la kple dukɔ, siwo katã kpe ɖe ŋuwò la, miatsi Israel-towo dzi; eye matsɔ wò ana xe ƒonuwo, lã, siwo katã to aʋala, kple gbemelãwo, ne woaɖu. 
EZK.39.5	Aƒetɔ Yehowa be: Dogba dzi natsi, elabena nyee gblɔe. 
EZK.39.6	Maɖo dzo ɖe Magog kple amesiwo le ƒukpowo dzi bɔkɔɔ la dome, ne wòadze sii be, nyee nye Yehowa. 
EZK.39.7	Maɖe nye ŋkɔ kɔkɔe la afia le nye dukɔ Israel dome, eye nyemana woagado gu nye ŋkɔ kɔkɔe la azɔ o, ne dukɔwo nadze sii be, nye Yehowa ye nye kɔkɔetɔ le Israel.
EZK.39.8	Aƒetɔ Yehowa be: Kpɔ ɖa, egbɔna, eye wòle eme va ge; esia nye ŋkeke, si ŋu meƒo nu le. 
EZK.39.9	Eye Israel-duwo me towo ado ayi aɖado dzo, eye woatso aʋawɔnuwo, akpoxɔnu gã kple via, datiwo kple aŋutrɔwo, kpowo kple akplowo ade dzo; woatsɔ wo ado dzoe ƒe adre sɔŋ. 
EZK.39.10	Womatsɔ nake atso gbe me vɛ o, eye womafɔe le avewo me hã o, ke boŋ aʋawɔnuwo woatso ado dzoe; woada adzo amesiwo da adzo wo, eye woaha wo halawo, Aƒetɔ Yehowa ye gblɔe. 
EZK.39.11	Ɣemaɣi la mana teƒea ɖe Gog ɖe Israel-nyigba dzi, si nye Abarim-bali me la le atsiaƒu ƒe ɣedzeƒe gome; woaxe Abarim-bali la ƒe mo, eye afima woadi Gog kple eƒe amehawo katã ɖo, eye woayɔe be „Gog ƒe amehawo ƒe balime“. 
EZK.39.12	Israel ƒe aƒe la aɖi wo dzinu adre sɔŋ, ne woakɔ anyigba la ŋu. 
EZK.39.13	Dukɔ hahoo la aɖi wo, eye woaxɔ ŋkɔ le gbesigbe mede bubu ɖokuinye ŋu, Aƒetɔ Yehowa ye gblɔe. 
EZK.39.14	Woaɖe amewo, ne woano tsatsam le anyigba dzi ɖaa, ne woaɖi amesiwo gakpɔtɔ ɖe anyigba la dzi, be woakɔ eŋu; le dzinu adre megbe la woagadzro eme akpɔ. 
EZK.39.15	Eye ne amesiwo le tsatsam le anyigba dzi la dometɔ ɖeka kpɔ ameƒua ɖe la, ade dzesi egbɔ, vaseɖe esime ameɖilawo natsɔe aɖi ɖe Gog ƒe amehawo ƒe balime. 
EZK.39.16	Afima woaɖi amehawo ɖo, eye woakɔ anyigba la ŋu.
EZK.39.17	Amevi, ale Aƒetɔ Yehowa gblɔ esi: Gblɔ na xe ƒomevi vovovowo katã kpakple gbemelãwo katã bena: Miƒo ta kpli, eye miƒo mia ɖokui nu ƒu tso goawo katã me, ne miava nye vɔsa ŋkekenyuie, si ɖu ge mala na mi la ɖu ƒe, aglotutu gã wònye le Israel-towo dzi, eye miaɖu lã ano ʋu. 
EZK.39.18	Miaɖu kalẽtɔwo ƒe lã, eye miano anyigba dzi amegãwo ƒe ʋu hekpe ɖe agbowo, alẽviwo, gbɔ̃tsuwo kple nyitsuwo ŋu, wo katã lã damiwo wonye tso Basan, 
EZK.39.19	eye miaɖu nye vɔsalã, si mewu na mi la ƒe ami woaɖi ƒo na mi, eye miano eƒe ʋu wòamu mi. 
EZK.39.20	Eye miaɖu sɔwo kple sɔdolawo, kalẽtɔwo kple aʋawɔla ƒomevi vovovowo aɖi ƒo le nye kplɔ̃ ŋu, Aƒetɔ Yehowa ye gblɔe. 
EZK.39.21	Matsɔ nye ŋutikɔkɔe aɖo dukɔwo dome, eye dukɔwo katã akpɔ nye ʋɔnu, si medrɔ̃, kple nye asi, si metsɔ do wo dzi. 
EZK.39.22	Israel ƒe aƒe la adze sii bena, nye Yehowa ye nye woƒe Mawu tso gbemagbe heyii. 
EZK.39.23	Eye dukɔwo nadze si be, Israel ƒe aƒe la ƒe vodadawo ta wonyã wo de gbe ɖo; le esi wòtrɔ ʋu le yonyeme ŋuti la, eyata meɣla nye ŋku me ɖe wo, eye metsɔ wo ɖe asi na woƒe ketɔwo, be wo katã wotsi yi nu. 
EZK.39.24	Mewɔ na wo le kɔ, si wogblẽ ɖo na wo ɖokui kple woƒe dzidadawo nu, eye meɣla nye ŋku me ɖe wo.
EZK.39.25	Eyata ale Aƒetɔ Yehowa gblɔ esi: Azɔ maɖo Yakob te, makpɔ nublanui na Israel ƒe aƒe blibo la, eye maʋã ŋu ɖe nye ŋkɔ kɔkɔe la nu. 
EZK.39.26	Eye woaŋlɔ woƒe ŋukpewo katã kple go, siwo katã wodze ɖe ŋunye la be, nenye be, wogale woƒe anyigba dzi bɔkɔɔ, eye amea ɖeke medoa voɖi na wo o. 
EZK.39.27	Ne mekplɔ wo gbɔe tso dukɔwo dome, eye meƒo wo nu ƒu tso woƒe fufuwo ƒe anyigba dzi la, maka ɖokuinye ŋu ɖe wo ŋuti le dukɔ geɖewo ŋku me. 
EZK.39.28	Eye woadze sii be, nye Yehowa ye nye woƒe Mawu, esi mena woɖe aboyo wo yi dukɔwo dome, eye megaƒo wo nu ƒu ɖe woƒe anyigba dzi, eye nyemegblẽ wo dometɔa ɖeke ɖe afima o ŋuti. 
EZK.39.29	Eye nyemagaɣla nye ŋku me ɖe wo azɔ o, le esi metrɔ nye gbɔgbɔ kɔ ɖe Israel ƒe aƒe la dzi ta, Aƒetɔ Yehowa ye gblɔe.
EZK.40.1	Le aboyoɖeɖe mí ƒe ƒe blave vɔ atɔ̃lia ƒe gɔmedzedzea me, le dzinu la ƒe ŋkeke ewolia dzi, le esi wòsi du la ƒe wuiene megbe la, ŋkeke ma dzi tututu Yehowa ƒe asi va dzinye, eye wòkplɔm yi afimae. 
EZK.40.2	Ekɔm le Mawu ƒe ŋutega me va dro ɖe to kɔkɔ booa ɖe dzi le Israel-nyigba dzi, eye wòle abe dua ɖee wotso ɖe edzi le dziehe gome ene. 
EZK.40.3	Esi wòkplɔm va afimae la, kpo ɖa, ŋutsua ɖe le tsi tre ɖe agbo nu, eƒe nɔnɔme le abe akɔbli ene, eye wòlé anazika gbegbe kple dzidzeti ɖe asi. 
EZK.40.4	Eye ŋutsu la gblɔ nam bena: Amevi, kpɔ nu kple ŋku, se nu kple to, eye nalé ŋku ɖe nusiwo katã mele fiawo ge la ŋu; elabena ɖe wokplɔ wò va afisiae, be woafia nu wò. Gblɔ nusiwo katã kpɔ ge nala la, na Israel ƒe aƒe la. 
EZK.40.5	Eye gli ƒo xlã xa la godoo va kpe. Dzidzeti, si le ŋutsua si la, le abɔklugui ade; abɔklugui ɖeka tsa asi ƒe kekeme wu abɔklugui hahoo tɔ. Eye wodzidze gli la, ekeke dzidzeti ɖeka, eye wòkɔ dzidzeti ɖeka. 
EZK.40.6	Eye wòyi ɖe agbo, si dze ŋgɔ ɣedzeƒe gome la nu, eflɔ eƒe atrakpuiwo, eye wodzidze agbo la ƒe agbalinu wòkeke dzidzeti ɖeka, 
EZK.40.7	eye xɔvi, siwo le agbo la ƒe axawo kple eve dzi ƒe ɖesiaɖe didi dzidzeti ɖeka, eye wòkeke dzidzeti ɖeka. Teƒe, si le xɔviawo domee, le abɔklugui atɔ, eye agbo metɔ ƒe agbali, si xe ɖe agbo la ƒe akpata ŋu, le dzidzeti ɖeka. 
EZK.40.8	Eye wodzidze agbo la ƒe akpata, si le eme gome wòle dzidzeti ɖeka. 
EZK.40.9	Edzidze agbo la ƒe akpata wòle abɔklugui enyi, eye eƒe domegliwo le abɔklugui eve; agbo la ƒe akpata le eme go dzi. 
EZK.40.10	Xɔvi etɔ̃ le agbo, si dze ŋgɔ ɣedzeƒe gome la ƒe akpa ɖeka, eye wo ame etɔ̃ le akpa keme; dzidze ɖeka li na wo ame etɔ̃awo katã, eye dzidze ɖeka li na woƒe domegliawo le go si kple go keme me. 
EZK.40.11	Edzidze agbo la ƒe mɔnu wòkeke abɔklugui ewo, eye agbo la me keke abɔklugui wuietɔ̃. 
EZK.40.12	Adzrala le xɔviawo ŋgɔ do ɖe ŋgɔgbe, abɔklugui ɖeka le afi kple afime; xɔviawo le abɔklugui adeade le afi kple afime. 
EZK.40.13	Eye wodzidze agbo la ƒe kekeme tso xɔvi ɖeka megbe vaseɖe evelia megbe wòle abɔklugui blave vɔ atɔ̃; mɔnu dze ŋgɔ mɔnu. 
EZK.40.14	Ewɔ akpata la wòle abɔklugui blave, eye xɔxɔnu la va tɔ agbo la ƒe akpata le goawo katã me. 
EZK.40.15	Tso agbo gotatɔ nu vaseɖe akpata ƒe agbo metɔ nu le abɔklugui blaatɔ̃. 
EZK.40.16	Fesre, siwo ƒe nugbɔ keke ɖo ta eme lɔƒo ɖe xɔviawo kple woƒe domegliwo gbɔ la, le agbo la ŋu godoo va kpe, alea fesrewo ƒo xlã akpata la hãe, eye wòta detiwo ɖe domegliawo ŋu.
EZK.40.17	Eye wòkplɔm yi xɔxɔnu egodotɔ, kpɔ ɖa, xɔviwo le xɔxɔnu la, eye wotsɔ kpe srã anyigbae godoo va kpe; xɔviawo le blaetɔ̃, eye wotsɔ kpe srã wo nui. 
EZK.40.18	Kpenyigba le agbo la ƒe axawo dzi ɖe agbo la ƒe didime nu; esia nye kpenyigba anyigbe gometɔ. 
EZK.40.19	Eye wodzidze kekeme, si tso anyigbe-gbo la nu, le eme gome vaseɖe xɔxɔnu metɔ nu wòle abɔklugui alafa ɖeka, alea wòle le ɣedzeƒe kple anyiehe hã. 
EZK.40.20	Eye wodzidze agbo, si le anyiehe gome le xɔxɔnu kɔloetɔ ŋu la ƒe didime kple kekeme. 
EZK.40.21	Xɔvi etɔ̃ le eƒe axa ɖeka, eye wo ame etɔ̃ le axa evelia, eƒe domegliwo kple akpata la ƒe dzidzeme sɔ kple agbo gbãtɔ tɔ; edidi abɔklugui blaatɔ̃, eye wòkeke abɔklugui blave vɔ atɔ̃. 
EZK.40.22	Eƒe fesrewo, eƒe akpata kple eƒe detiwo i ƒe dzidzeme sɔ kple agbo, si le ɣedzeƒe gome la tɔ, atrakpuifɔflɔ adre woliana vaa edzi, eye eƒe akpata le eme lɔƒo. 
EZK.40.23	Xɔxɔnu metɔ ƒe agbo dze ŋgɔ agbo, siwo le anyiehe kple ɣedzeƒe; eye wòdzidzee tso agbo ɖeka nuyi evelia nu wòle abɔklugui alafa ɖeka. 
EZK.40.24	Tete wòkplɔm yi dziehe gome, eye kpɔ ɖa, agboa ɖe dze ŋgɔ dziehe gome; eye wodzidze eƒe domegliwo kple eƒe akpata wòle abe dzidzeme kemeawo ene. 
EZK.40.25	Fesrewo le eya kple eƒe akpata ŋu godoo va kpe abe fesre kemeawo ene; edidi abɔklugui blaatɔ̃, eye wòkeke abɔklugui blave vɔ atɔ. 
EZK.40.26	Atrakpuifɔflɔ adre woliana yia edzi, eƒe akpata le eme gome, eye detiwo le eƒe domegliwo ŋu le go si kple go keme me. 
EZK.40.27	Agbo le xɔxɔnu meta ŋu ɖo ta dziehe gome, eye wòdzidzee tso agbo ɖeka nuyi evelia nu le dziehe gome wòle abɔklugui alafa ɖeka.
EZK.40.28	Tete wòkplɔm to dzigbegbo la nu yi xɔxɔnu metɔ; eye wodzidze dzigbegbo la abe dzidzeme kemeawo ene. 
EZK.40.29	Eƒe nɔviwo, domegliwo kple eƒe akpata wole abe dzidzeme kemeawo ene, eye fesrewo le eya kple eƒe akpata ŋu godoo va kpe; eƒe didime le abɔklugui blaatɔ̃, eye wòkeke abɔklugui blave vɔ atɔ̃. 
EZK.40.30	Akpatawo ƒo xlãe godoo va kpe, ɖesiaɖe didi abɔklugui blave vɔ atɔ, eye wòkeke abɔklugui atɔ̃. 
EZK.40.31	Eƒe akpata ɖo ta xɔxɔnu kɔtoetɔ gbɔ, detiwo le eƒe sɔtiwo ŋu, eye atrakpuifɔflɔ enyi woliana yia edzi. 
EZK.40.32	Eye wòkplɔm yi xɔxɔnu metɔ le ɣedzeƒe gome, eye wodzidze agbo la abe dzidzeme kemeawo ene. 
EZK.40.33	Eƒe xɔviwo, domegliwo kple eƒe akpata le abe dzidzeme kemeawo ene, fesrewo le eya kple eƒe akpata ŋu godoo va kpe; edidi abɔklugui blaatɔ̃, eye wòkeke abɔklugui blave vɔ atɔ̃. 
EZK.40.34	Eƒe akpata ɖo ta xɔxɔnu kɔtoetɔ gbɔ, detiwo le eƒe domegliwo ŋu le go si kple go keme me, eye atrakpuifɔflɔ enyi woliana yia edzi. 
EZK.40.35	Eye wòkplɔm yi anyiehe-gbo la nu; edzidze 
EZK.40.36	eƒe xɔviwo, domegliwo kple eƒe akpata wòle abe dzidzeme kemeawo ene, eye fesrewo le eŋu godoo va kpe; edidi abɔklugui blaatɔ̃, eye wòkeke abɔklugui blave vɔ atɔ̃. 
EZK.40.37	Eƒe akpata ɖo ta xɔxɔnu kɔtoetɔ gbɔ, detiwo le eƒe domegliwo ŋu le go si kple go keme me, eye atrakpuifɔflɔ enyi woliana yia edzi.
EZK.40.38	Eye xɔvia ɖe li, si fe ŋgɔdze le agbo la ƒe domegliwo ŋu, afima wokpalaa numevɔsalã le. 
EZK.40.39	Kplɔ̃ eve le agbo la ƒe akpata ƒe go si me, eye eve le go keme me, woawo dzi wowua numevɔsalã, nuvɔ̃vɔsalã kple fɔɖivɔsalã le. 
EZK.40.40	Ne wòto agbo la nu va la, kplɔ eve le glia godo de anyiehe gome, eye kplɔ̃ eve le agbo la ƒe akpata ƒe gli evelia godo. 
EZK.40.41	Kplɔ ene le agbo la ƒe gli ƒe go si me, eye kplɔ̃ ene le go keme me, wole kplɔ enyi, siwo dzi wowua lã le. 
EZK.40.42	Eye wotsɔ kpe fufuwo wɔ kplɔ̃ ene ɖe numevɔsa ŋu, wodidi abɔklugui ɖeka kple afã, wokeke abɔklugui ɖeka kple afã, eye wokɔ abɔklugui ɖeka, woawo dzi woatsɔ hɛ, siwo wotsɔna wua numevɔsalã kple akpedavɔsalã la ada ɖo. 
EZK.40.43	Woɖo to na kplɔ̃awo godoo va kpe wòkɔ asi ƒe kekeme ɖeka, eye woawo dzi wodaa vɔsalãwo ɖo. 
EZK.40.44	Eye wòkplɔm yi agbo metɔ me, kpɔ ɖa, xɔvi eve le xɔxɔnu metɔ la, ɖeka le anyiehegbo ƒe axa dzi hetrɔ ŋgɔ dze dziehe gome, eye evelia le dziehe-gbo ƒe axa dzi hetrɔ ŋgɔ dze anyiehe gome. 
EZK.40.45	Eye wògblɔ nam bena: Xɔvi, si trɔ ŋgɔ dze dziehe gome la, enye nunɔla, siwo le dɔ wɔm le aƒea me la tɔ; 
EZK.40.46	eye xɔvi, si trɔ ŋgɔ dze anyiehe gome la, enye nunɔla, siwo le dɔ wɔm le vɔsamlekpuia ŋu la tɔ; woawo nye Zadok-viwo tso Lewi-viwo dome, amesiwo kpɔ mɔ ate ɖe Yehowa ŋu asubɔe. 
EZK.40.47	Eye wodzidze xɔxɔnu la, edidi abɔklugui alafa ɖeka, eye wòkeke abɔklugui alafa ɖeka; ele dzogoe ene me, vɔsamlekpui la le xɔa ŋgɔdze.
EZK.40.48	Emegbe wòkplɔm yi xɔ la ƒe akpata me, eye wòdzidze akpata la ƒe domegliwo, go si metɔ le abɔklugui atɔ̃, eye go keme metɔ le abɔklugui atɔ̃, agbo la ƒe kekeme le abɔklugui wuiene, eye agbo la ƒe axa dzi gli le abɔklugui etɔ̃ le go si me, eye wòle abɔklugui etɔ̃ le go keme me. 
EZK.40.49	Akpata la didi abɔklugui blave, eye wòkeke abɔklugui ewo; atrakpuifɔflɔ ewo woliana yia edzi, eye sɔtiwo le domegliawo ŋu, ɖeka le go si me, eye evelia le go keme me.
EZK.41.1	Tete wòkplɔm yi gbedoxɔ me, eye wòdzidze eƒe domegliwo, go si metɔ keke abɔklugui ade, eye go keme metɔ keke abɔklugui ade. 
EZK.41.2	Ʋɔtrua nu keke abɔklugui ewo, eye ʋɔtrua ƒe axa, dzi gli go si metɔ le abɔklugui atɔ̃, eye go keme metɔ le abɔklugui atɔ̃. Edzidze eƒe didime wòle abɔklugui blane, eye eƒe kekeme le abɔklugui blave. 
EZK.41.3	Eye woge ɖe xɔ metɔ me hedzidze domegli, siwo le mɔnu wole abɔklugui eve, ʋɔtrua nu le abɔklugui ade, eye ʋɔtrua ƒe axa dzi gliwo le abɔklugui adre. 
EZK.41.4	Eye wòdzidze eƒe didime ɖo ta gbedoxɔ la gbɔ wòle abɔklugui blave, eye kekeme le abɔklugui blave. Eye wògblɔ nam be: Esia nye kɔkɔeƒewo ƒe kɔkɔeƒe. 
EZK.41.5	Edzidze xɔ la ƒe gli wòle abɔklugui ade, eye xɔŋuxɔe, siwo ƒo xlã xa la godoo va kpe ƒe kekeme le abɔklugui ene. 
EZK.41.6	Xɔŋuxɔeawo le blaetɔ̃ teƒe etɔ̃ le wo nɔewo ta me, womimi ɖe gli, si woɖo ƒo xlã xɔ la godoo hena xɔviawo la ŋu, ne wòalé wo ɖe te sesĩe, ke womemimi ɖe xɔ la ŋutɔ ƒe gli ŋu o. 
EZK.41.7	Xɔŋuxɔeawo le kekem ɖe dzi ɖo ta dzi me, elabena xɔviawo de dzi ƒo xlã xɔ la, eyata xɔ la ƒe kekeme lɔ le dzi me gome. Xɔvi tetɔ me wotona yia titinatɔ kple etametɔ me. 
EZK.41.8	Eye mekpɔ kpoƒuƒu le xɔ la ŋu godoo va kpe, si nye xɔŋuxɔeawo ƒe gomeɖoɖo, ele dzidzeti ɖeka, si nye abɔklugui ade. 
EZK.41.9	Xɔŋuxɔeawo ƒe gli, si le gota gome la, keke abɔklugui atɔ̃. Eye teƒe, si tsi xɔŋuxɔe, siwo le xɔa ŋu 
EZK.41.10	kple akpatawo dome ƒo xlã xɔ la godoo va kpe la, keke abɔklugui blave. 
EZK.41.11	Xɔŋuxɔeawo ƒe ʋɔtru ɖo ta teƒe, si wotso di la gbɔ, ʋɔtru ɖeka ɖo ta anyiehe gome, eye ʋɔtru evelia ɖo ta dziehe gome, teƒe, si wotso ɖi la ƒe kekeme le abɔklugui atɔ̃ le goawo katã me.
EZK.41.12	Eye xa, si le teƒe, si ŋu wòtɔ kpɔ ɖo la ŋgɔdze le ɣetoɖoƒe gome la, keke abɔklugui blaadre, edidi abɔklugui blaasieke, eye xɔ la ƒe gli keke abɔklugui atɔ̃ ƒo xlãe godoo. 
EZK.41.13	Edzidze gbedoxɔ la wòdidi abɔklugui alafa ɖeka, eye teƒe, si ŋu wòtɔ kpɔ ɖo la, kple xɔ la kpakple eƒe gli, didi abɔklugui alafa ɖeka. 
EZK.41.14	Eye gbedoxɔ la ƒe ŋgɔdze le ɣedzeƒe gome kple teƒe, si ŋu wòtɔ kpɔ ɖo la, keke abɔklugui alafa ɖeka. 
EZK.41.15	Eye wodzidze xa la ƒe didime le megbe gome, si do ta teƒe, si ŋu wòtɔ kpɔ ɖo la gbɔ, kple eƒe dzogoe dzi gli le go si me kple go keme me wòle abɔklugui alafa ɖeka. Eye wofa ʋuƒo ɖe gbedoxɔ la, xɔ metɔ kple akpata, si le xɔxɔnu la, 
EZK.41.16	agbalinu kple fesre, siwo ƒe nugbɔ lɔ ɖe eme lɔƒo kpakple gbedoxɔ la ƒe akpa etɔ̃awo ƒe gliwo ŋu le agbali la ŋgɔdze tso anyigba vaseɖe fesreawo gbɔ; ke wotu fesreawo. 
EZK.41.17	Eye wòta Kerubiwo kple detiwo ɖe ʋɔtruawo ta me vaseɖe xa mete kple dodonutɔ me kpakple xɔ metɔ kple dodonutɔ ƒe gliwo katã ŋu godoo va kpe; 
EZK.41.18	deti ɖekaɖeka le Kerubi eve dome, eye Kerubi ɖesiaɖe to mo eve. 
EZK.41.19	Amegbetɔ ƒe mo trɔ ɖe deti ɖeka ŋu le go si me, eye dzata ƒe mo trɔ ɖe deti ɖeka ŋu le go keme me; alea wowɔe de xɔ blibo la me godoo va kpe. 
EZK.41.20	Wowɔ Kerubiwo kple detiwo de gbedoxɔ la ƒe gli ŋu tso anyigba vaseɖe ʋɔtruawo ta me. 
EZK.41.21	Gbedoxɔ la ƒe ʋɔtrutiwo le dzogoe ene me, eye nane le kɔkɔeƒewo ƒe kɔkɔeƒe la ŋgɔ abe 
EZK.41.22	vɔsamlekpui, si wotso ati wòe la ene, ekɔ abɔklugui etɔ̃, eye wòdidi abɔklugui eve, dzogoewo li ne, afɔ le egɔme, eye eƒe axawo dzi nye ʋuƒo. Eye wògblɔ nam bena: Esia nye kplɔ̃, si le Yehowa ŋku me. 
EZK.41.23	Ʋɔtru agavee le kɔkɔeƒe la kple kɔkɔeƒewo ƒe kɔkɔeƒe la nu; 
EZK.41.24	ʋɔtruawo dze eve, eye wotrona, wo ame eve le mɔnu ɖeka, eye wo ame eve le mɔnu keme. 
EZK.41.25	Eye wowɔ Kerubiwo kple detiwo ɖe wo ŋu, abe alesi wowɔe ɖe gliawo ŋu ene. Eye wotsɔ ʋuƒo wɔ agbali ɖe akpata la nu le gota gome. 
EZK.41.26	Fesreawo ƒe nugbɔ lɔ ɖe eme lɔƒo, eye detiwo le akpata la ƒe axawo kple eve kpakple xɔŋuxɔeawo ƒe gli ŋu.
EZK.42.1	Eye wòkplɔm yi xɔxɔnu kɔtoetɔ le anyiehe gome, eye wòkplɔm va xɔ, si le teƒe, si ŋu wòtɔ kpɔ ɖo la ŋgɔdze kple gli, si le anyiehe gome la ŋgɔdze la gbɔ; 
EZK.42.2	edidi abɔklugui alafa ɖeka le anyiehekpa dzi, eye wòkeke abɔklugui blaatɔ̃. 
EZK.42.3	Le teƒe, si le xɔxɔnu metɔ hekeke abɔklugui blave gbɔ lɔƒo, kple kpenyigba, si le xɔxɔnu kɔtoetɔ gbɔ lɔƒo la, sɔtiwo ƒe akpata dze ŋgɔ wo nɔewo le dzisasrã etɔ̃ me. 
EZK.42.4	Toƒea ɖe le xɔviawo nu ɖo ta xɔxɔnu metɔ, ekeke abɔklugui ewo, eye wòdidi abɔklugui alafa ɖeka; woƒe ʋɔtruwo ɖo ta anyiehe gome. 
EZK.42.5	Xɔvi tametɔwo mekeke abe etetɔwo kple dometɔwo ene o, elabena sɔtiwo ƒe akpata la xɔ teƒe le wo si. 
EZK.42.6	Dzisasrã etɔ me wole; ke sɔti mele wo ŋu abe le xɔxɔnuawo ŋu ene o, eyata xɔvi tametɔwo mekeke abe etetɔwo kple dometɔwo ene o. 
EZK.42.7	Eye gli, si le xɔviawo ŋu le gota gome ɖo ta xɔxɔnu kɔtoetɔ le xɔviawo ŋgɔdze la ƒe didime le abɔklugui blaatɔ̃. 
EZK.42.8	Elabena xɔviawo ƒe didime le abɔklugui blaatɔ̃ ɖo ta xɔxɔnu kɔtoetɔ lae, ke wodidi abɔklugui alafa ɖeka ɖo ta gbedoxɔ gbɔ lɔƒo. 
EZK.42.9	Mɔnu le xɔviawo ƒe anyigbe le ɣedzeƒe gome, ne wotso xɔxɔnu kɔtoetɔ va wo gbɔ 
EZK.42.10	le xɔxɔnu ƒe gliawo ƒe gɔmedzedze. Xɔviwo le dziehe gome hã le teƒe, si ŋu watɔ kpɔ ɖo la ŋgɔdze kple gli la ŋgɔdze. 
EZK.42.11	Toƒe le wo ŋgɔ, abe esi le xɔvi, siwo le anyiehe gome la ŋgɔ ene, wodidi, eye wokeke abe ekemeawo ene, eye wowɔ woƒe mɔnu wo katã wòsɔ kple ekemeawo. 
EZK.42.12	Woƒe ʋɔtruwo le abe xɔvi, siwo le dziehe gome la ƒe ʋɔtruwo ene, eye mɔnu ɖeka le glia ƒe gɔmedzedze, ne wotso ɣedzeƒe gome va. 
EZK.42.13	Eye wògblɔ nam be: Xɔvi, siwo le anyiehe gome, kple xɔvi, siwo le dziehe gome le teƒe, si ŋu wòtɔ kpɔ ɖo la ŋgɔdze la, xɔvi kɔkɔewo wonye, afisi nunɔla, siwo kpɔ mɔ ate ɖe Yehowa ŋu la, aɖu nu kɔkɔetɔwo le; afima woatsɔ nu kɔkɔetɔ, siwo nye nuɖuvɔsa, nuvɔ̃vɔsa kple fɔɖivɔsa ada ɖo, elabena teƒe kɔkɔe ye. 
EZK.42.14	Ne nunɔlawo ge ɖe kɔkɔeƒea me la, womado ayi xɔxɔnu kɔtoetɔ o, ke boŋ woaɖe woƒe awu, siwo wodo subɔ la, ɖe afima, elabena nu kɔkɔewo wonye, eye woaɖo awu bubuwo hafi ayi teƒe, si woɖo ɖi na dukɔ la.
EZK.42.15	Eye esi wòdzidze xɔ metɔ vɔ la, ekplɔm to agbo, si le ɣedzeƒe gome la nu, eye wòdzidze wo katã godoo va kpe. 
EZK.42.16	Etsɔ dzidzeti dzidze ɣedzeƒekpa wòle abɔklugui alafa atɔ̃; 
EZK.42.17	eye wòtsɔ dzidzeti dzidze anyiehekpa wòle abɔklugui alafa atɔ̃; 
EZK.42.18	etsɔ dzidzeti dzidze dziehekpa wòle abɔklugui alafa atɔ̃; 
EZK.42.19	eye wòtsɔ dzidzeti dzidze ɣetoɖoƒekpa wòle abɔklugui alafa atɔ. 
EZK.42.20	Edzidzee le go eneawo me, eye gli ƒo xlãe godoo va kpe didi abɔklugui alafa atɔ, eye wòkeke abɔklugui alafa atɔ, ne wòatso nu kɔkɔewo kple nu makɔmakɔwo dome.
EZK.43.1	Emegbe wòkplɔm yi agbo, si dze ŋgɔ ɣedzeƒe gome la nu. 
EZK.43.2	Eye kpɔ ɖa, Israel ƒe Mawu ƒe ŋutikɔkɔe tso ɣedzeƒe gome va, eye eƒe zinyenyẽ le abe tɔ gãwo ƒe hoowɔwɔ ene, eye eƒe ŋutikɔkɔe na anyigba le keklẽm. 
EZK.43.3	Eye nusi mekpɔ la, le abe esi mekpɔ, esime meva dua gblẽ ge la ene, eye nɔnɔmeawo le abe esiwo mekpɔ le Kebar-tɔsisi la nu ene. Tete metsyɔ mo anyi. 
EZK.43.4	Eye Yehowa ƒe ŋutikɔkɔe to agbo, si dze ŋgɔ ɣedzeƒe gome la nu ge ɖe xɔ la me. 
EZK.43.5	Tete gbɔgbɔ la kɔm ɖaɖa ɖe xɔxɔnu metɔ, eye kpɔ da, Yehowa ƒe ŋutikɔkɔe yɔ xɔ la taŋ.
EZK.43.6	Tete mese amea ɖe le nu ƒom kplim tso xɔa me; ke ŋutsu la tsi tre ɖe axanye. 
EZK.43.7	Eye wògblɔ nam bena: Amevi, esia enye nye fiazikpui nɔƒe kple nye afɔƒome ɖoƒe, afisi manɔ le Israel-viwo dome tegbee, eye Israel ƒe aƒe la, woawo kple woƒe fiawo magatsɔ woƒe gbolowɔwɔ le woƒe nuxeƒewo kple woƒe fiawo ƒe kukuawo ado gu nye ŋkɔ kɔkɔe la azɔ o; 
EZK.43.8	wotsɔ woƒe kpuiwo ɖo nye kpui nu, eye wotsɔ woƒe ʋɔtrutiwo ɖo nye ʋɔtrutiwo xa, ale be gli koe tso mía kple wo dome; eye wotsɔ woƒe ŋunyɔnu, siwo wowɔ la, do gu nye ŋkɔ kɔkɔe la, ale be metsrɔ̃ wo le nye dɔmedzoe me. 
EZK.43.9	Azɔ woate woƒe gbolowɔwɔ kple woƒe fiawo ƒe kukuawo ɖa le gbɔnye, eye manɔ wo dome tegbee.
EZK.43.10	Amevi, fia gbedoxɔ la Israel ƒe aƒe la, ne woƒe vodadawo nakpe ŋu na wo; eye na woadzidze eƒe nɔnɔme. 
EZK.43.11	Eye ne woƒe nuwɔnawo katã kpe ŋu na wo la, ekema ɖe xɔ la ƒe nɔnɔme kple etutume, eƒe mɔnuwo kple ʋɔtruwo, eƒe nɔnɔmewo katã, eƒe ɖoɖowo katã kple sewo katã fia wo, eye naŋlɔ wo le wo ŋku me, ne woadzra eƒe nɔnɔmewo katã kple eƒe ɖoɖowo katã ɖo, eye woawɔ wo dzi. 
EZK.43.12	Se, si le aƒea ŋu la, enye si: Eya kple eŋu katã godoo le kɔkɔe le toa ta me. Esia nye se, si le aƒea ŋu.
EZK.43.13	Vɔsamlekpui la ƒe dzidze enye si le abɔklugui nu; abɔklugui ɖeka tsɔ asi ƒe kekeme wu abɔklugui hahoo tɔ: Eƒe zɔ kɔ abɔklugui ɖeka, eye wòkeke abɔklugui ɖeka; woɖo to nɛ ƒo xlãe wòkeke asi ɖeka. Vɔsamlekpui la ƒe kɔkɔme enye si: 
EZK.43.14	Tso eƒe zɔ, si le anyigba gbɔ, vaseɖe kɔ etetɔ ŋu le abɔklugui eve, eye wòkeke abɔklugui ɖeka; tso kɔ suetɔ gbɔ vaseɖe kɔ gãtɔ ŋu le abɔklugui ene, eye wòkeke abɔklugui ɖeka. 
EZK.43.15	„Mawu ƒe mlekpui“ la le abɔklugui ene, eye dzo ene le „Mawu ƒe mlekpui“ la ta ɖo ta dzi. 
EZK.43.16	„Mawu ƒe mlekpui“ la didi abɔklugui wuieve, eye wòkeke abɔklugui wuieve, ele dzogoe ene me le eƒe go eneawo dzi. 
EZK.43.17	Kɔawo didi abɔklugui wuiene, eye wokeke abɔklugui wuiene le woƒe go eneawo; to, si woɖo nɛ ƒo xlãe la, le abɔklugui afã, eye eƒe zɔ la le abɔklugui ɖeka godoo va kpe. Eƒe atrakpuifɔflɔwo dze ŋgɔ ɣetodoƒe gome.
EZK.43.18	Eye wògblɔ nam bena: Amevi, ale Aƒetɔ Yehowa gblɔ esi: Vɔsamlekpui la ƒe ɖoɖowo nye esi: Ne wowɔe vɔ, be woasa numevɔ le edzi, eye woawu ʋu ɖe edzi la, 
EZK.43.19	ekema natsɔ nyitsuvi ɖeka na nunɔla, siwo nye Lewi-viwo, amesiwo tso Zadok-viwo dome, eye wokpɔ mɔ ate ɖe ŋunye, ne woasubɔm la, be woatsɔ asa nuvɔ̃vɔe; Aƒetɔ Yehowa ye gblɔe. 
EZK.43.20	Tsɔ eƒe ʋu ƒe ɖe sisi ɖe eƒe dzo eneawo kple eƒe kawo ƒe dzogoe eneawo kpakple to, si woɖo nɛ godoo va kpe la ŋu, eye nade nuvɔ̃ ɖa le eŋu alé avui. 
EZK.43.21	Eye natsɔ nuvɔ̃vɔsanyitsu la aɖatɔ dzoe ɖe aƒe la ƒe teƒe, si woɖo ɖi le kɔkɔeƒe la godo la. 
EZK.43.22	Le ŋkeke eveagbe la natsɔ gbɔ̃tsu, si sɔ blibo la, asa nuvɔ̃vɔe, eye woatsɔe aɖe nuvɔ̃ ɖa le vɔsamlekpui la ŋuti, abe alesi wotsɔ nyitsu ɖe nuvɔ̃ ɖa le eŋui ene. 
EZK.43.23	Ne èɖe nuvɔ̃ ɖa le eŋu vɔ la, naɖe nyitsu, si sɔ blibo, kple agbo, si sɔ blibo, le alẽwo dome asa vɔe. 
EZK.43.24	He wo va Yehowa ŋku me, eye nunɔlawo nawu dze ɖe edzi ahatsɔe asa numevɔe na Yehowa. 
EZK.43.25	Ŋkeke adre sɔŋ natsɔ nuvɔ̃vɔsa ƒe gbɔ̃tsu, nyitsuvi kple agbo tso alẽwo dome asa vɔe; nu megawɔ wo hafi woatsɔ asa vɔ lae o. 
EZK.43.26	Ŋkeke adre sɔŋ woalé avu vɔsamlekpui la, woaklɔ eŋu, eye woakɔ eŋu. 
EZK.43.27	Eye ne wowu ŋkeke siawo nu vɔ la, ekema nunɔlawo nasa miaƒe numevɔwo kple miaƒe akpedavɔwo tso ŋkeke enyilia dzi heyii, eye miaƒe nu adze ŋunye. Aƒetɔ Yehowa ye gblɔe.
EZK.44.1	Tete wògbugbɔm va kɔkɔeƒe ƒe agbo kɔtoetɔ, si dze ŋgɔ ɣedzeƒe gome la nu; ke ele dodo. 
EZK.44.2	Eye Yehowa gblɔ nam bena: Agbo sia netsi dodo, womaʋui o, eye amea ɖeke mato enu age ɖe eme o; esi wònye Yehowa, Israel ƒe Mawu la, to enu ge ɖe eme la, eyata netsi dodo. 
EZK.44.3	Ke amegã la nebɔbɔ nɔ anyi ɖe eme, ne wòaɖu nu le Yehowa ŋku me. Agbo la ƒe akpata ƒe axa dzi wòato ava eme, eye afima ke wòato ado go.
EZK.44.4	Emegbe wòkplɔm to anyiehegbo la nu yi gbedoxɔ la nu, eye mekpɔ be, Yehowa ƒe ŋutikɔkɔe ya Yehowa ƒe xɔ la taŋ; tete metsyɔ mo anyi. 
EZK.44.5	Eye Yehowa gblɔ nam bena: Amevi, ɖo ŋku anyi nakpɔ nu kple ŋku, eye nase nya, siwo katã gblɔ ge mala na wò le Yehowa ƒe aƒe ƒe ɖoɖowo katã kple sewo katã ŋu la, kple wò to; lé ŋku ɖe afisi woato age ɖe aƒe la me kple kɔkɔeƒe la ƒe afisiwo katã woato ado la ŋu. 
EZK.44.6	Eye gblɔ na Israel ƒe aƒe sẽto la bena: Ale Aƒetɔ Yehowa gblɔ esi: Israel ƒe aƒe, míaƒe ŋunyɔnuwo katã do ɖoɖo, 
EZK.44.7	elabena miekplɔ amedzro, siwo nye bolotɔwo, eye wometso dziʋa hã na wo o la vɛ, be woanɔ nye kɔkɔeƒe la, eye woagblẽ kɔ ɖo na nye aƒe la; eye mietu nye nubabla la hekpe ɖe miaƒe ŋunyɔnuwo katã ŋu, le esime mietsɔ nye nuɖuɖu, ami kple ʋu sa vɔe, 
EZK.44.8	eye miewɔ nye kɔkɔeƒe la ƒe dowo o, ke boŋ mieɖo woawo, be woasubɔ le nye kɔkɔeƒe la.
EZK.44.9	Eyata ale Aƒetɔ Yehowa gblɔ esi: Amedzro, siwo nye bolotɔwo, wometso dziʋa hã na wo o, amedzro, siwo katã le Israel-viwo dome la dometɔa ɖeke megava nye kɔkɔeƒe la o; 
EZK.44.10	ke boŋ Lewi-vi, siwo trɔ le yonyeme, esime Israel tra mɔ, eye wòdzo le gbɔnye hedze legbawo yome la ƒe vodadawo anɔ wo dzi; 
EZK.44.11	eye woanye aƒe la ƒe agbonudzɔlawo le nye kɔkɔeƒe la, eye woasubɔ le aƒe la me; Woawu numevɔsalã kple akpedavɔsalã na dukɔ la, eye woatsi tre ɖe wo gbɔ asubɔ wo. 
EZK.44.12	Esi wosubɔ wo le woƒe legbawo ŋku me, eye wokplɔ Israel ƒe aƒe la de vodada me la, eyata mekɔ nye asi dzi ɖe wo ŋu, ka atam bena: Ne womatsɔ woƒe vodadawo o fi! Aƒetɔ Yehowa ye gblɔe. 
EZK.44.13	Womate ɖe ŋunye anye nunɔlawo asubɔm o, eye womate ɖe nye nu kɔkɔewo katã, siwo nye nu kɔkɔetɔwo la ŋu o, ke boŋ woatso woƒe ŋukpe kple ŋunyɔnu, siwo wowɔ la. 
EZK.44.14	Eye matsɔ wo aɖo aƒe la ƒe subɔlawo hena eƒe subɔsubɔdɔwo katã kple dɔ, siwo katã wowɔna le eme.
EZK.44.15	Ke nunɔla, siwo nye Lewi-viwo, amesiwo tso Zadok-viwo dome, eye wosubɔ le nye kɔkɔeƒe la me, esime Israel-viwo trɔ le yonyeme la, woawo nete ɖe ŋunye, ne woasubɔm, eye woatsi tre ɖe ŋkunye me, ne woatsɔ ami kple ʋu asa vɔ̃e nam, Aƒetɔ Yehowa ye gblɔe. 
EZK.44.16	Woawo neyi nye kɔkɔeƒe la, eye woate de nye kplɔ ŋu, ne woasubɔm, eye woawɔ nye subɔsubɔdɔwo. 
EZK.44.17	Ne wobe, yewoage ɖe xɔxɔnu metɔ ƒe agbo me la, woaɖo aklalawuwo; lãfuvɔa ɖeke megana wo ŋu, ne wole subɔsubɔm le xɔxɔnu metɔ ƒe agbowo me kple xɔ la me o. 
EZK.44.18	Aklalatablanu nenɔ la na wo, eye woaɖo aklalagbotɛ ɖe ali; womegatsɔ nusi woa fifia ame la, bia ali dzi o. 
EZK.44.19	Ne wole dodo ge ayi dukɔ la gbɔ le xɔxɔnu kɔtoetɔ la, woaɖe woƒe awu, siwo wodo subɔ la, ɖe xɔvi kɔkɔeawo me, eye woado awu bubuwo, ne womagatsɔ woƒe awuwo ana dukɔ la ŋu nakɔ o. 
EZK.44.20	Womegalũ ta kokoe o, ke womegana woƒe taɖa nato ʋuya o, ke boŋ woako ta wòasɔ. 
EZK.44.21	Nunɔlaa ɖeke megano wein, ne ele xɔxɔnu metɔ yi ge o. 
EZK.44.22	Womaɖe ahosi alo nyɔnu, si wogbe la o, ke boŋ woaɖe ɖetugbi tso Israel ƒe aƒe ƒe ƒome la me; ke wokpɔ mɔ aɖe nunɔlawo ƒe ahosi. 
EZK.44.23	Woafia vovo, si le nu kɔkɔe kple nu makɔmakɔ dome, kpakple vovo, si le nu madzamadza kple nu dzadzɛ dome la, nye dukɔ. 
EZK.44.24	Woabɔbɔ nɔ anyi ɖe dzrenyawo ŋu, eye woadrɔ̃ ʋɔnu ɖe nye ɖoɖowo nu; woalé ŋku ɖe nye sewo, nye ɖoɖowo kple nye ŋkekenyuiewo katã ŋu, eye woakɔ nye dzudzɔgbe la ŋuti. 
EZK.44.25	Womegayi ame kuku gbɔ, ne woagblẽ kɔ ɖo na wo ɖokui o; negbe wo fofo kple wo dada, wo viŋutsu kple wo vinyɔnu, wo nɔviŋutsu kple wo nɔvinyɔnu, si meɖe srɔ̃ o la ŋu ko wokpɔ mo agblẽ kɔ ɖo le. 
EZK.44.26	Ne eŋu kɔ la, woaxlẽ ŋkeke adre nɛ, 
EZK.44.27	eye gbesigbe wòyi xɔxɔnu metɔ le kɔkɔeƒe la, be yeasubɔ le kɔkɔeƒea la, nesa nuvɔ̃vɔ, Aƒetɔ Yehowa ye gblɔe. 
EZK.44.28	Woƒe domenyinu enye si. Nye ŋutɔe nye woƒe domenyinu; migana gomea ɖeke wo le Israel o, nye ŋutɔe nye woƒe gome. 
EZK.44.29	Woaɖu nuɖuvɔsa, nuvɔ̃vɔsa kple fɔɖivɔsa, eye nusiwo katã wodo busui le Israel la, nanye wo tɔ. 
EZK.44.30	Miaƒe agblemenu gbãtɔwo katã ƒe nyuitɔwo kple miaƒe adzɔwo katã ƒe adzɔ enye nunɔlawo to, mitso miaƒe amɔwɔ ŋgɔgbeawo na nunɔlawo, ne yayra nanɔ aƒewò me. 
EZK.44.31	Lã kukuwo katã kple lã, siwo nu lé, eɖanye xe alo lãfɔnee o la, nunɔlawo mekpɔ mo aɖui o.
EZK.45.1	Eye ne miemã anyigba la wònye mia tɔ la, ekema miɖe adzo le anyigba la ŋu wòanye nu kokoe na Yehowa, eƒe didime nanye abɔklugui akpe blave vɔ atɔ̃, eye woakeke abɔklugui akpe blave; eŋu nekɔ le eƒe goawo katã me. 
EZK.45.2	Woaɖe abɔklugui alafa atɔ̃ le esia ŋu wòano dzogoe ene me hena kɔkɔeƒe la, eye woatso teƒe ɖi ɖe eŋu aƒo xlãe godoo ava kpe wòanɔ abɔklugui blaatɔ̃. 
EZK.45.3	Teƒe sia, si didi abɔklugui akpe blave vo atɔ̃, eye wòkeke abɔklugui akpe ewo la dzi kɔkɔeƒe, si nye kɔkɔeƒewo ƒe kɔkɔeƒe la, nanɔ. 
EZK.45.4	Nu kɔkɔe wònye tso anyigba la ŋu; nunɔla, siwo le subɔsubom le kɔkɔeƒe la, amesiwo fena ɖe Yehowa ŋu, ne woasubɔe la to wòanye; xɔteƒe wòanye na wo, eye teƒe kɔkɔe wònye kpe ɖe kɔkɔeƒe la ŋu. 
EZK.45.5	Eye teƒe, si didi abɔklugui akpe blave vɔ atɔ̃, eye wòkeke akpe ewo la, nanye Lewi-vi, siwo subɔna le aƒea me la to, ne woatso du ɖe edzi anɔ eme. 
EZK.45.6	Eye mitsɔ du la ƒe anyigba na Israel ƒe aƒe blibo la wòakeke abɔklugui akpe atɔ̃, eye wòadidi abɔklugui akpe blave vɔ atɔ̃, woa kple adzo kɔkɔe la nanɔ akasa ɖeka nu. 
EZK.45.7	Eye miana anyigba amegã la ɖe akpa eveawo dzi ɖe anyigba kɔkɔe la kple du la ƒe anyigba ƒe akpa dzi wòaƒo go kple anyigba kɔkɔe la le ɣetoɖoƒe gome kpakple du la ƒe anyigba le ɣedzeƒe gome, eƒe didime nanɔ akasa ɖeka nu kple anyigba, si le ɣetoɖoƒe kple ɣedzeƒe gome. 
EZK.45.8	Esia nye eƒe anyigba, si ana esi le Israel, bene nye amegãwo magate nye dukɔ ɖe anyi azɔ o, ke boŋ woatsɔ anyigba la ana Israel ƒe aƒe la ɖe woƒe towo nu.
EZK.45.9	Ale Aƒetɔ Yehowa gblɔ esi: Israel-amegãwo, esɔ gbɔ na mi azɔ! Miɖe asi te ameteteɖeanyi kple ŋutasesẽ ŋu; miwɔ nu dzɔdzɔe kple nusi le eteƒe, eye midzudzɔ adzodada nye dukɔ; Aƒetɔ Yehowa ye gblɔe! 
EZK.45.10	Nudanu sɔsɔe, efa kple bat sɔsɔe nenɔ mia si. 
EZK.45.11	Efa kple bat nesɔ kple wo nɔewo, ale be xomer ewoliawo ɖeka nanye bat ɖeka, eye efa ɖeka nanye xomer ewolia ɖeka; xomer nu nudonuiwo nanɔ ɖo. 
EZK.45.12	Gera blave nanye sekel ɖeka; sekel atɔ̃ nanye sekel atɔ̃, sekel ewo nanye sekel ewo, eye sekel blaatɔ̃ nanye mine ɖeka na mi. 
EZK.45.13	Adzɔ, si miana, enye si; Woaɖe lu efa ƒe adeliawo ɖeka le xomer ɖeka ŋu, eye woaɖe ƒo eta ƒe adeliawo ɖeka le xomer ɖeka ŋu. 
EZK.45.14	Ami, si miana la, enye si: Woaɖe bat ewolia ɖeka le kor ɖeka ŋu; kor enye bat ewo, eye wòsɔ kple xomer ɖeka; elabena bat ewo enye xomer ɖeka. 
EZK.45.15	Eye woaɖe alẽ ɖeka le alẽ alafa eve ŋu tso Israel ƒe lãnyiƒe damawo ɖe nuɖuvɔsa, numevɔsa kple akpedavɔsa ŋu, ne woatsɔ alé avui, Aƒetɔ Yehowa ye gblɔe. 
EZK.45.16	Dukɔ hahoo la katã natsɔ adzɔ siawo vɛ na Israel-amegã la. 
EZK.45.17	Amegã la si me numevɔsa, nuɖuvɔsa kple nunovɔsa le ŋkekenyuiewo dzi, le dzinu yeyewo kple dzudzɔgbewo dzi, kpakple le Israel ƒe takpegbewo katã nanɔ, eya ana woasa nuvɔ̃vɔ, nuɖuvɔ, numevɔ kple akpedavɔ, ne woalé avu na Israel ƒe aƒe la.
EZK.45.18	Ale Aƒetɔ Yehowa gblɔ esi: Le dzinu gbãtɔ ƒe ŋkeke gbãtɔ dzi la nate nyitsuvi, si sɔ blibo la, eye natsɔ aɖe nuvɔ̃ ɖa le kɔkɔeƒe lã ŋu. 
EZK.45.19	Eye nunɔla natsɔ nuvɔ̃vɔsalã ƒe ʋu ƒe ɖe asisi ɖe xɔ la ƒe ʋɔtrutiwo kple vɔsamlekpui la ƒe kawo ƒe dzogoe eneawo kple xɔxɔnu metɔ ƒe ʋɔtrutiwo ŋu. 
EZK.45.20	Alea nawɔ le dzinu adrelia ƒe ŋkeke gbãtɔ dzi ɖe amesiwo ɖe ŋu ɖi alo wɔ nu le manyamanya me la ta, ne mialé avu na aƒe la. 
EZK.45.21	Le dzinu gbãtɔ ƒe ŋkeke wuienelia dzi la miaɖu ŋutitoto-ŋkekenyuie; miaɖui ŋkeke adre sɔŋ, eye woaɖu abolo maʋãmaʋã. 
EZK.45.22	Gbemagbe amegã la nana woatsɔ nyitsu ɖeka asa nuvɔ̃vɔ ɖe eya ŋutɔ kple dukɔ hahoo la ta. 
EZK.45.23	Le ŋkekenyuie la ƒe ŋkeke adreawo me la wòana woatsɔ nyitsu adre kple agbo adre, siwo so blibo la, asa numevɔe na Yehowa gbesiagbe, eye woatso gbɔ̃tsu ɖekaɖeka asa nuvɔ̃vɔe gbesiagbe. 
EZK.45.24	Eye woatso nuɖuvɔsa efa ɖeka akpe ɖe nyitsu ɖeka ŋu, eye efa ɖeka nakpe ɖe agbo ɖeka ŋu, eye ami hin ɖeka nanɔ efa ɖeka ŋu. 
EZK.45.25	Le dzinu adrelia ƒe ŋkeke wuiatɔ̃lia dzi le ŋkekenyuie dzi la woawo alea ke ŋkeke adre sɔŋ, nuvɔ̃vɔsa kple numevɔsa, nuɖuvɔsa kple amiawo nanɔ abe ekemeawo ene.
EZK.46.1	Ale Aƒetɔ Yehowa gblɔ esi: Xɔxɔnu metɔ ƒe agbo, si dze ŋgɔ ɣedzeƒe la, nano dodo le gbedzrogbe-ŋkeke adeawo dzi, ke woaʋui le dzudzɔgbe kple dzinu yeye dzi. 
EZK.46.2	Amegã la nato agba la ƒe akpata nu le gota gome age ɖe eme ahatsi tre ɖe agbo la ƒe ʋɔtruti ŋu, eye ne nunɔlawo le eƒe numevɔ kple akpedavɔ sam la, wòano gbe dom ɖa le agbo la ƒe agbali nu, emegbe wòadzo; ke womegado agbo la vaseɖe fiẽ o. 
EZK.46.3	Eye dukɔ hahoo la nanɔ gbe dom ɖe le agbo ma nu le Yehowa ŋku me le dzudzɔgbewo kple dzinu yeyewo dzi. 
EZK.46.4	Numevɔ, si amegã la nasa na Yehowa le dzudzɔgbe enye: Alẽvi ade, siwo so blibo, kple agbo ɖeka, si sɔ blibo; 
EZK.46.5	nuɖuvɔsa efa ɖeka nakpe ɖe agbo la ŋu, eye nuɖuvɔsa, si wòate ŋu ana, nakpe ɖe alẽviawo ŋu, eye ami hin ɖeka nanɔ efa ɖeka ŋu. 
EZK.46.6	Dzinu yeye la tɔ nanye nyitsuvi ɖeka, si sɔ blibo, kple alẽvi ade kpakple agbo ɖeka, siwo sɔ blibo. 
EZK.46.7	Wòatsɔ nuɖuvɔsa efa ɖeka akpe ɖe nyitsu la ŋu kple efa ɖeka akpe ɖe agbo la ŋu, ke wòakpe alesi nu woate ŋu ana la, ɖe alẽviawo ŋu, eye ami hin ɖeka nanɔ efa ɖeka ŋu. 
EZK.46.8	Ne amegã la be, yeage ɖe eme la, neto agbo la ƒe akpata nu yi eme, eye wòato mɔ ma ke ado. 
EZK.46.9	Eye ne dukɔ hahoo la va Yehowa ŋku me le ŋkekenyuiewo dzi la, ekema amesi to anyiehe-gbo nu ge ɖe eme be yeado gbe ɖa la, neto dziehe-gbo nu do, eye amesi to dziehe-gbo nu ge ɖe eme la, neto anyiehe-gbo nu ɖo; amea ɖeke megagbugbɔ to agbo, si nu wòto ge ɖe eme la o, ke boŋ neɖo la ŋgɔ tẽ, ne wòado go. 
EZK.46.10	Amegã la nenɔ wo dome, ne wova eme, eye ne wode la, wòado kpli wo. 
EZK.46.11	Le ŋkekenyuiewo dzi kple ŋkekenyuiewo ƒe takpegbewo la nuɖuvɔsa efa ɖeka nakpe ɖe nyitsu ɖeka ŋu eye efa ɖeka nakpe ɖe agbo ɖeka ŋu, ke wòakpe alesi nu woate ŋu la, ɖe alẽviawo ŋu, eye ami hin ɖeka nanɔ efa ɖeka ŋu. 
EZK.46.12	Eyi ne amegã la be, yeasa numevɔ alo akpedavɔ na Yehowa le eɖo kui si la, ekema woaʋu agbo, si ɖe ta ɣedzeƒe gome la nɛ, eye wòase eƒe numevɔ kple akpedavɔ, abe alesi wòwɔna le dzudzɔgbe ene, emegbe wòado go, eye ne edzo la, ekema woatu agbo la. 
EZK.46.13	Eye wòatsɔ alẽvi, si xɔ ƒe ɖeka, eye wòsɔ blibo la, asa numevɔe na Yehowa gbesiagbe; ŋdi sia ŋdi woatsɔe asa vɔe. 
EZK.46.14	Wòatsɔ nuɖuvɔsa efa ƒe adeliawo ɖeka akpe ɖe eŋu asa vɔe ŋdi sia ŋdi hekpe de ami hin ƒe etɔ̃liawo ɖeka ŋu, ne woatsɔ adzaba wɔ memee wòanye nuɖuvɔsa na Yehowa; ɖoɖo anye esia ɖaa. 
EZK.46.15	Ale wòatsɔ alẽvi la, nuɖuvɔsa kple ami la asa numevɔe ɖaa ŋdi sia ŋdi.
EZK.46.16	Ale Aƒetɔ Yehowa gblɔ esi: Ne amegã la na eƒe anyigbaa de viawo dometɔ ɖeka la, netsi viawo si me ahanye woƒe domenyinu. 
EZK.46.17	Eye ne ena eƒe anyigbaa ɖe eƒe kluviwo dometɔ ɖeka la, ekema nenye etɔ, vaseɖe esime ablɔɖeƒe naɖo, emegbe wòagayi ɖe amegã la si me; negbe viawo ƒe domenyinu koe atsi wo si me. 
EZK.46.18	Ke amegã la megaka dukɔ la ƒe anyigba, ne wòaxɔ woƒe anyigba le wo si sesẽ o, ke boŋ netsɔ eya ŋutɔ ƒe anyigba na viawo, ne wòanye wo tɔ, ne nye dukɔ la dometɔa ɖeke magaka hlẽ tso eƒe anyigba dzi o.
EZK.46.19	Eye wòkplɔm to mɔnu, si le agbo la ƒe axa dzi la, heyi nunɔlawo ƒe xɔvi kɔkɔe, siwo le anyiehe gome la me; eye kpɔ ɖa, teƒea ɖe le axa dzi le ɣetoɖoƒe gome. 
EZK.46.20	Tete wògblɔ nam bena: Teƒe siae nunɔlawo naɖa fɔɖivɔsalã kple nuvɔ̃vɔsalã le, eye afisiae woatɔ nuɖuvɔsa le, ne womagatsɔe ayi xɔxɔnu kɔtoetɔ ana dukɔ la ŋu nakɔ o. 
EZK.46.21	Emegbe wòkplɔm yi xɔxɔnu kɔtoetɔ, eye wòkplɔm to xɔxɔnu la ƒe dzogoe eneawo dzi, kpo ɖa, xɔxɔnu suesuewo le xɔxɔnu la ƒe dzogoewo dzi. 
EZK.46.22	Xɔxɔnu suesuewo le xɔxɔnu la ƒe dzogoe eneawo dzi, wodidi abɔklugui blane, eye wokeke abɔklugui blaetɔ̃; dzidzeme ɖeka li na xɔxɔnu sue eneawo katã. 
EZK.46.23	Woɖo glikpoe ƒo xlã wo ame eneawo katã me, eye woɖi mlekpui ɖe glikpoeawo ŋu godoo va kpe. 
EZK.46.24	Eye wògblɔ nam bena: Esia nye nuɖaxɔ, afisi aƒe la ƒe subɔlawo aɖa dukɔ la ƒe akpedavɔsalã le.
EZK.47.1	Eye wòkplɔm gbugbɔ yi xɔ la nu, eye kpɔ ɖa, tsi le dzidzim le xɔ la ƒe kpui te ɖo ta ɣedzeƒe gome; elabena xɔ la trɔ ŋgɔ dze ɣedzeƒe gome; eye tsi la si to xɔ la ƒe ɖusikpa dzi ɖo ta vɔsamlekpui la ƒe dzigbe gome. 
EZK.47.2	Emegbe wòkplɔm to anyiehegbo nu, eye megado mo va agbo kɔtoetɔ, si dze ŋgɔ ɣedzeƒe gome la nu; eye kpɔ ɖa, tsi la le dzidzim le ɖusikpa dzi. 
EZK.47.3	Eye ŋutsu la do ɖo ta ɣedzeƒe gome helé dzidzeka ɖe asi; edzidze abɔklugui akpe ɖeka, eye wòkplɔm to tsi la me, tsi la va se afɔkɔe. 
EZK.47.4	Edzidze abɔklugui akpe ɖeka, eye wòkplɔm to tsi la me, tsi la va se klotevi nu; eye wògadzidze abɔklugui akpe ɖeka hekplɔm to tsi la me, tsi la va se ali. 
EZK.47.5	Emegbe wògadzidze abɔklugui akpe ɖeka, tɔsisi wònye, nyemete ŋu tsoe o, elabena tsi la goglo, ale be ɖeko woate ŋu aƒui, tɔsisi, si womate ŋu atso o la, wònye. 
EZK.47.6	Eye wògblɔ nam bena: Amevi, èkpɔea? Tete wòkplɔm gbugbɔ to tɔsisi la ŋu. 
EZK.47.7	Eye esi metrɔ la, kpɔ ɖa, ati geɖewo mie ɖe tɔsisi la ƒe goawo kple eve dzi fũ. 
EZK.47.8	Tete wògblɔ nam bena: Tsi sia si to ɣedzeƒe nutowo me, esi to tagba heɖade nu atsiaƒu, si nye Dzeƒu la me, eye eƒe tsi atrɔ zu tsi nyui. 
EZK.47.9	Afisiafi, si to la de la, nu gbagbe, siwo katã ʋãna, agba agbe, eye tɔmelãwo asɔ gbɔ fũ; afisiafi, si to la va la, tsi la atrɔ zu tsi nyui, eye nusianu, si gbɔ tɔ la de la, agbɔ agbe. 
EZK.47.10	Ɖɔkplɔlawo anɔ eto tso En-Gedi vaseɖe En-Eglayim, eye ɖɔkplɔƒe wòazu; eme lãwo asa gbɔ kpaŋkpaŋ abe atsiaƒu gã me lãwo ene. 
EZK.47.11	Ke eƒe siiwo kple tawo matrɔ o, ke boŋ dze anɔ wo me. 
EZK.47.12	Ati tseku vovovowo amie ɖe tɔsisi la ƒe goawo kple eve dzi, woƒe aŋgbawo mayrɔ o, eye woƒe tsetsewo nu matso o; woatse ku yeye ɣleti sia ɣleti, elabena kɔkɔeƒe la woƒe tsi dzo tso; woƒe tsetse anye nuɖuɖu, eye woƒe aŋgbawo anye dɔyɔgbe.
EZK.47.13	Ale Aƒetɔ Yehowa gblɔ esi: Liƒo, siwo me miamã anyigba la ɖo ɖe Israel ƒe to wuieveawo nu la enye si: Yosef nexɔ gome eve. 
EZK.47.14	Amesiame nexɔe abe nɔvia ene, elabena mekɔ nye asi dzi ka atam be, matsɔe na mia fofowo, eye anyigba sia nanye miaƒe domenyinu. 
EZK.47.15	Anyigba la ƒe liƒo le anyiehe gome ènye si: Tso atsiaƒu gã la nu to Xetlon vaseɖe Zedad, 
EZK.47.16	Xamat, Berota, Sibrayim, si le Damasko ƒe liƒo kple Xamat ƒe liƒo dome, Xazer-Enon, si le Xauran ƒe liƒo dzi. 
EZK.47.17	Ale liƒo la natso atsiaƒu nu vaseɖe Xazer-Enon le Damasko ƒe liƒo dzi, eye wòato anyiehe gome vaseɖe Xamat ƒe liƒo dzi; esia nye anyieheliƒo. 
EZK.47.18	Ɣedzeƒe gome enye si: Yordan nanye liƒo le Xauran kple Damasko, Gilead kple Israel-nyigba dome; midzidzee tso liƒo kemea ŋu vaseɖe atsiaƒu la nu le ɣedzeƒe gome; esia nye ɣedzeƒekpa. 
EZK.47.19	Dzieheliƒo natso Tamar vaseɖe dzrewɔtsi la nu le Kades, eye wòato tɔʋu la ŋu vaseɖe atsiaƒu gã la nu; esia nye dzieheliƒo. 
EZK.47.20	Atsiaƒu gã la nanye liƒo le ɣetoɖoƒe gome tso liƒo sia gbɔ vaseɖe Xamat kasa; esia nye ɣetoɖoƒeliƒo. 
EZK.47.21	Eye mimã anyigba sia ɖe mia nɔeawo dome ɖe Israel ƒe toawo nu. 
EZK.47.22	Ne miedzidze nu ɖe edzi, be wòanye miaƒe domenyinu la, mibu amedzro, siwo le mia dome, eye wodzi viwo ɖe mia dome la abe Israel-viwo ƒe aƒeviwo ene; woaxɔ domenyinu kpe ɖe mia ŋu ɖe Israel ƒe toawo dome. 
EZK.47.23	Eye to, si me amedzroa le la, afimae miana eƒe domenyinu: ɖo, Aƒetɔ Yehowa ye gblɔe!
EZK.48.1	Toawo ƒe ŋkɔwo nye esi: Tso anyiehe kekeake mlo ɖe Xetlon-mɔ ŋu to Xamat vaseɖe Xazer-Enon heɖe Damasko ƒe liƒo ɖe Xamat ƒe anyiehe gome; Dan nexɔ gome ɖeka tso ɣedzeƒe vaseɖe ɣetoɖoƒe. 
EZK.48.2	Aser nexɔ gome ɖeka ɖe Dan ƒe liƒo ŋu tso ɣedzeƒe vaseɖe ɣetoɖoƒe. 
EZK.48.3	Naftali nexɔ gome ɖeka ɖe Aser ƒe liƒo ŋu tso ɣedzeƒe vaseɖe ɣetoɖoƒe. 
EZK.48.4	Manase nexɔ gome ɖeka ɖe Naftali ƒe liƒo ŋu tso ɣedzeƒe vaseɖe ɣetoɖoƒe. 
EZK.48.5	Efrayim nexɔ gome ɖeka ɖe Manase ƒe liƒo ŋu tso ɣedzeƒe vaseɖe ɣetoɖoƒe. 
EZK.48.6	Ruben nexɔ gome ɖeka ɖe Efrayim ƒe liƒo ŋu tso ɣedzeƒe vaseɖe ɣetoɖoƒe. 
EZK.48.7	Yuda nexɔ gome ɖeka ɖe Ruben ƒe liƒo ŋu tso ɣedzeƒe vaseɖe ɣetoɖoƒe.
EZK.48.8	Adzo, si na ge miala la, nanɔ Yuda ƒe liƒo ŋu tso ɣedzeƒe vaseɖe ɣetoɖoƒe, woakeke abɔklugui akpe blave vɔ atɔ̃, eye wòadidi abe gomeawo dometɔ ɖeka ene tso ɣedzeƒe vaseɖe ɣetoɖoƒe, eye kɔkɔeƒe la nanɔ etitina. 
EZK.48.9	Adzɔ, si miana Yehowa, nadidi abɔklugui akpe blave vɔ atɔ̃, eye wòakeke abɔklugui akpe blave. 
EZK.48.10	Adzɔ kɔkɔe la nanye nunɔlawo to, wòadidi le anyiehe gome abɔklugui akpe blave vɔ atɔ̃, eye woakeke le ɣetoɖoƒe gome abɔklugui akpe ewo, wòakeke le ɣedzeƒe gome abɔklugui akpe ewo, eye wòadidi le dziehe gome abɔklugui akpe blave vo alɔ̃, eye Yehowa ƒe kɔkɔeƒe la nanɔ etitina; 
EZK.48.11	nunɔla, siwo ŋu woka, amesiwo nye Zadok-viwo, eye wowɔ nye subɔsubɔdɔwo, wometrɔ le yonyeme abe Lewi-viwo ene, esime Israel-viwo tra mɔ o la tɔ wòanye. 
EZK.48.12	Eye wòanye adzo, si woɖe le anyigba la ŋu na wo ɖe Lewi-viwo ƒe liƒo dzi ahanye nu kɔkɔetɔ. 
EZK.48.13	Lewi-viwo mexɔe ɖe nunɔlawo ƒe liƒo ŋu wòadidi abɔklugui akpe blave vɔ atɔ̃, eye wòakeke abɔklugui akpe ewo. Didime blibo la nanye abɔklugui akpe blave vo atɔ̃, eye kekeme nanye abɔklugui akpe blave. 
EZK.48.14	Womekpɔ mɔ atsɔ ɖe adzra o, womaɖɔ lii o, eye anyigba la ƒe nyuitɔ mayi ɖe ame bubu si me o; elabena nu kɔkɔe wònye na Yehowa. 
EZK.48.15	Ke teƒe mamlea, si keke abɔklugui akpe atɔ̃ mlo ɖe didime abɔklugui akpe blave vɔ atɔ̃ ŋu la, nanye hahoo ƒe anyigba hena du la, wòanye nɔƒe kple lãnyiƒe, eye du la nano titina. 
EZK.48.16	Du la ƒe dzidzeme enye si: Anyiehe gome nanye abɔklugui akpe ene alafa atɔ̃, eye dziehe gome nanye abɔklugui akpe ene alafa atɔ̃, ɣedzeƒe gome nanye abɔklugui akpe ene alafa atɔ̃, eye ɣetoɖoƒe gome nanye abɔklugui akpe ene alafa atɔ̃. 
EZK.48.17	Lãnyiƒe, si anɔ dua ŋu, nake le anyiehe gome abɔklugui alafa eve kple blaatɔ̃, eye le dziehe gome abɔklugui alafa eve kple blaatɔ̃, le ɣedzeƒe gome abɔklugui alafa eve kple blaatɔ̃, eye le ɣetoɖoƒe gome abɔklugui alafa eve kple blaatɔ̃. 
EZK.48.18	Didime la ƒe susɔea, si mlo ɖe adzo kɔkɔea ŋu hele abɔklugui akpe ewo le ɣedzeƒe gome kple abɔklugui akpe ewo le ɣetoɖoƒe gome la ƒe agble me nuwo nanye nuɖuɖu na dua ƒe agbledelawo. 
EZK.48.19	Eye agbledela, siwo tso Israel ƒe toawo katã me le dua me la, nade agble ɖe edzi 
EZK.48.20	Adzo blibo, si miana, kpakple du la ƒe anyigba nanye abɔklugui akpe blave vɔ alɔ̃ le dzogoe eneawo me, eye adzɔ kɔkɔe wòanye. 
EZK.48.21	Ke mamlea, si le adzɔ kɔkɔe la kple du la ƒe anyigba ƒe goawo kple eve dzi la, nanye amegã la tɔ; amegã la tɔ nanɔ abɔklugui akpe blave vɔ atɔ̃ la xa le ɣedzeƒe gome vaseɖe ɣedzeƒe-liƒo dzi, eye wòanɔ abɔklugui akpe blave vɔ atɔ̃ la xa le ɣetodoƒe gome vaseɖe ɣetoɖoƒe-liƒo dzi ahasɔ kple toawo ƒe gomeawo; adzo kɔkɔe la kple xɔ kɔkɔe la nanɔ titina. 
EZK.48.22	Lewi-viwo ƒe anyigba kple du la ƒe anyigba le amegã la tɔ dome, eye amegã la tɔ le Yuda ƒe liƒo kple Benyamin ƒe liƒo dome.
EZK.48.23	To mamleawo nye esi: Benyamin nexɔ gome ɖeka tso ɣedzeƒe vaseɖe ɣetodoƒe. 
EZK.48.24	Simeon nexɔ gome ɖeka ɖe Benyamin ƒe liƒo ŋu tso ɣedzeƒe vaseɖe ɣetodoƒe. 
EZK.48.25	Isaxar nexɔ gome ɖeka ɖe Simeon ƒe liƒo ŋu tso ɣedzeƒe vaseɖe ɣetodoƒe. 
EZK.48.26	Zebulon nexɔ gome ɖeka ɖe Isaxar ƒe liƒo ŋu tso ɣedzeƒe vaseɖe ɣetodoƒe. 
EZK.48.27	Gad nexɔ gome ɖeka ɖe Zebulon ƒe liƒo ŋu tso ɣedzeƒe vaseɖe ɣetoɖoƒe 
EZK.48.28	Eye Gad ƒe liƒo le dziehe gome nanye liƒo, si tso Tamar vaseɖe dzrewɔtsi la nu le Kades heto tɔʋu la ŋu va ke ɖe atsiaƒu gã la nu. 
EZK.48.29	Esia nye anyigba, si dzi miadzidze nu ɖo wòanye domenyinu na Israel ƒe toawo, eye esia nye woƒe gomewo, Aƒetɔ Yehowa ye gblɔe.
EZK.48.30	Du la ƒe seƒewo nye esi: Anyiehe gome le abɔklugui akpe ene alafa atɔ̃. 
EZK.48.31	Wotsɔ ŋkɔ na du la ƒe agbowo ɖe Israel-toawo nu; agbo etɔ̃ le anyiehe gome: Ruben-gbo ɖeka, Yuda-gbo ɖeka kple Lewi-gbo ɖeka. 
EZK.48.32	Ɣedzeƒe gome le abɔklugui akpe ene alafa atɔ̃; agbo etɔ̃ le eŋu, siwo nye: Yosef-gbo ɖeka, Benyamin-gbo ɖeka kple Dan-gbo ɖeka. 
EZK.48.33	Dziehe gome le abɔklugui akpe ene alafa atɔ̃, eye agbo etɔ̃ le eŋu, siwo nye: Simeon-gbo ɖeka, Isaxar-gbo ɖeka kple Zebulon-gbo ɖeka. 
EZK.48.34	Ɣetoɖoƒe gome le abɔklugui akpe ene alafa atɔ̃, eye agbo etɔ̃ le eŋu, siwo nye: Gad-gbo ɖeka, Aser-gbo ɖeka kple Naftali-gbo ɖeka. 
EZK.48.35	Eƒe lolome le abɔklugui akpe wuienyi, eye woayɔ dua tso gbemagbe dzi be: „Yehowa le afima“.
DAN.1.1	Le Yuda-fia Yoyakim ƒe fiaɖuɖu ƒe ƒe etɔ̃lia me la Babel-fia Nehukadnezar ho ɖe Yerusalem ŋu, eye wòɖe to ɖee. 
DAN.1.2	Eye Aƒetɔ la tsɔ Yuda-fia Yoyakim kple Mawu ƒe aƒe me nua ɖewo de asi nɛ; ekplɔ woyi eƒe mawu ƒe nɔƒe le Sinear-nyigba dzi, eye wòtsɔ nuawo de eƒe mawu ƒe nudzraɖoƒe. 
DAN.1.3	Eye fia la de se na aƒedzikpɔlawo ƒe amegã Aspenaz be, wòaɖe ŋutsuviwo tso Israel-viwo dome, amesiwo tso fiaƒome kple bubumewo dome, 
DAN.1.4	ŋutsuvi, siwo nu mewɔ afiaa ɖeke na o, eye wodze ɖeka, adaŋu le mo na wo, wodze si nu, nunya le tagbɔ na wo, eye wozã la, he woasuhɔ le fiasã me, eye woafia Kaldeatɔwo le nuŋɔŋlɔ kple gbe wo. 
DAN.1.5	Eye fia la do woƒe gbesiagbe nuɖuɖu na wo tso fia ƒe nuɖudu kple wein me, ne woatsɔ anyi woe ƒe eta; emegbe woasubɔ fia la. 
DAN.1.6	Yuda-vi, siwo le wo dome la, wonye: Daniel, Xananya, Misael kple Azarya. 
DAN.1.7	Eye aƒedzikpɔlawo ƒe amegã tsɔ ŋkɔ na wo; Daniel tɔe nye Beltsazar, Xananya tɔe nye Sadrax, Misael tɔe nye Mesax, eye Azarya tɔe nye Aded-Nego.
DAN.1.8	Ke Daniel do de ta me be, yemele fia ƒe nuɖuɖu kple wein tsɔ ge agblẽ kɔ ɖo na ye ɖokui o, eye wòɖe kuku na aƒedzikpɔlawo ƒe amegã, ne yemagagblẽ kɔ ɖo na ye ɖokui o. 
DAN.1.9	Eye Mawu na aƒedzikpɔlawo ƒe amegã nyo dɔme na Daniel, eye wòve enu. 
DAN.1.10	Eye aƒedzikpɔlawo ƒe amegã gblɔ na Daniel bena: Mele nye aƒetɔ fia, amesi ɖo nuɖuɖu kple nunono na mi la vɔ̃m; elabena ne ekpɔ be, míaƒe mo ɖi ku wu mía hatiwo tɔ la, ekema nye tae nye ekem mietsa na fia la. 
DAN.1.11	Tete Daniel gblɔ na dzikpɔla, si aƒedzikpɔlawo ƒe amegã ɖo Danlel, Xananya, Misael kple Azarya nu la bena: 
DAN.1.12	Tee kpɔ kple wò dɔlawo ŋkeke ewo, ne woatsɔ amã na mí míaɖu kple tsi na mí míano. 
DAN.1.13	Emegbe naɖe ŋku ɖe míaƒe nɔnɔme kple ŋutsuvi, siwo ɖua fia ƒe nuɖuɖu la ƒe nɔnɔme, eye alesi nakpɔ la, nenema nu nawɔ na wo ɖɔlawo ɖo. 
DAN.1.14	Eye wòɖo to wo le nya sia me hetee kpɔ kpli wo ŋkeke ewo. 
DAN.1.15	Le ŋkeke ewo megbe la woƒe nɔnɔme nyo, eye woklã wu ŋutsuvl, siwo katã ɖua fia ƒe nuɖuɖu. 
DAN.1.16	Tso gbemagbe dzi dzikpɔla la ɖe woƒe nuɖuɖu kple wein, si woɖo na wo la ɖa, eye wòna ama wo. 
DAN.1.17	Eye Mawu na nunya kple gɔmesese ŋutsuvi ene siawo le nuŋɔŋlɔ vovovowo kple nunya gome; ke Daniel ya nya ŋutegawo katã kple drɔ̃ewo gɔme.
DAN.1.18	Esi ɣeyiɣi, si fia la de se be, woakplɔ wo vɛ, de la, aƒedzikpɔlawo ƒe amegã kplɔ wo va Nehukadnezar ŋku me. 
DAN.1.19	Eye esi fia la ƒo nu kpli wo la, womekpɔ amea ɖeke le wo katã dome, si de Daniel, Xananya, Misael kple Azarya nu o; eye wosubɔ le fia le ŋku me. 
DAN.1.20	Eye nya sia nya, si fia la bia wo le nunya kple gɔmesese gome la, ekpɔ be, woƒo eƒe fiaɖuƒe blibo la ƒe dzotɔwo kple bokɔnɔwo katã ta zi gbɔ zi ewo. 
DAN.1.21	Eye Daniel tsi anyi vaseɖe fia Kores ƒe ƒe gbãtɔ me.
DAN.2.1	Le Nehukadnezar ƒe fiaɖudu ƒe ƒe evelia me la Nehukadnezar ku drɔ̃e, eye wòdzo haha, ale be alɔ̃ bu ɖee. 
DAN.2.2	Tete fia la de se be, woayɔ dzotɔwo kple bokɔnɔwo, gbesalawo kple Kaldeatɔwo vɛ, ne woaɖe drɔ̃e la gɔme na fia la; eye wova hetsi tre ɖe fia la ŋku me. 
DAN.2.3	Eye fia la gblɔ na wo bena: Meku drɔ̃e, eye drɔ̃e la gɔmesese na medzo haha. 
DAN.2.4	Tete Kaldeatɔwo ƒo nu kple fia la ɖe Aram-gbe me bena; Fia la nenɔ agbe tegbee! Li ɖrɔ̃e la na wo dɔlawo, ekema míaɖe egɔme na wò. 
DAN.2.5	Fia la ɖo ŋu na Kaldeatɔwo gblɔ bena. Tame, si meɖo, enye si: Ne mieli drɔ̃e le eye mieɖe egɔme nam o la, ekema woafli mi kakɛkakɛ, eye miaƒe aƒewo azu aɖukpo. 
DAN.2.6	Ke ne mieli drɔ̃e la, eye mieɖe egɔme la, ekema miaxɔ nunana vovovowo kple bubu geɖe tso gbɔnye, eyata mili ɖrɔ̃e la, eye miɖe egɔme. 
DAN.2.7	Woɖo ŋu zi evelia gblɔ bena: Fia la neli ɖrɔ̃e la na eƒe ɖɔlawo, ekema míaɖe egɔme. 
DAN.2.8	Fia la xɔ edzi gblɔ bena: Medze sii keŋ be, ɣeyiɣi ko dim miele, elabena miekpɔ be, meɖo tame kplikpaa. 
DAN.2.9	Ke ne mieli drɔ̃e la nam o la, ekema afiatsotso ɖeka koe le mia ŋu; elabena de mieɖo gbe ɖi, be miagblɔ alakpanyawo kple nya gbegblẽwo le ŋkunye me, vaseɖe esime ɣeyiɣi la nu nayi. Eyata mili drɔ̃e la nam, ekema madza sii be, miate ŋu aɖe egɔme hã nam. 
DAN.2.10	Kaldeatɔwo ɖo ŋu na fia la gblɔ bena: Amegbetɔa ɖeke mele anyigba dzi, si ate ŋu aɖe nusi fia di la gɔme o; eye fia gã sẽŋua ɖeke meli, si bia nusiawo tɔgbe tso dzotɔwo, bokɔnɔwo kple Kaldeatɔwo si me kpɔ o. 
DAN.2.11	Nusi dim fia le la sesẽ, eye amea ɖeke meli ale ŋu aɖe egɔme na fia la o, negbe mawuwo ko, amesiwo ƒe nɔƒe mele kodzogbeawo dome o. 
DAN.2.12	Tete dzi ku fia la, eye wòdo dɔmedzoe ŋutɔ hede se be, woawu Babel-nunyalawo katã. 
DAN.2.13	Eye esi wode se be, woawu nunyalawo la, wodi Daniel kple ehatiwo hã, be woawu.
DAN.2.14	Tete Daniel tsɔ nunya kple gɔmesese ƒo nu kple fia ŋu srafowo ƒe amegã Aryox, amesi ho be, yeawu Babel-nunyalawo la. 
DAN.2.15	Eye wògblɔ na fia ƒe aʋafia Aryox bena: Nukatae fia la de se sesẽ sia ɖo? Tete Aryox to nye la na Daniel. 
DAN.2.16	Eye Daniel yi fia la gbɔ ɖaɖe kuku nɛ be, woana azã ye, ne yeaɖe drɔ̃e la gɔme na fia la. 
DAN.2.17	Emegbe Daniel yi aƒe me, eye wòto nya la na eƒe hatiwo Xananya, Misael kple Azarya; 
DAN.2.18	ne woabia amenuveve le dziƒo ƒe Mawu la si le nya ɣaɣla sia la, ne womagawu Daniel kple eƒe hatiwo akpe ɖe Babel-nunyala mamleawo ŋu o. 
DAN.2.19	Tete woɖe nya ɣaɣla la fia Daniel le ŋutega me le zã. Eye Daniel kafu dziƒo Mawu la. 
DAN.2.20	Eye Daniel xɔ edzi gblɔ bena; Woakafu Mawu ƒe ŋkɔ tso mavɔ me yi ɖe mavɔ me, elabena etɔe nye nunya kple ŋusẽ. 
DAN.2.21	Eyae ɖɔa li ɣeyiɣiwo kple azãgbewo, eɖea fiawo le zi dzi, eye wòɖoa fiawo zi dzi, enaa nunya nunyalawo kple sidzedze nugɔmeselawo; 
DAN.2.22	eɖea nusi me goglo, kple nu ɣaɣla fiana, enya nusi le viviti me, elabena kekeli le egbɔ. 
DAN.2.23	Fofonyewo ƒe Mawu, meɖa akpe na wo, eye mekafu wo, be nẽna nunya kple ŋusẽm, eye néɖe nusi míebia wò la fiam; elabena fia ƒe nyae nèɖe fia mí! 
DAN.2.24	Tete Daniel yi Aryox, amesi fia la ɖɔ, be wòawo Babel-nunyalawo la gbɔ, eye wògblɔ nɛ bena; Megawu Babel-nunyalawo o; ke hoŋ kplɔm yi fia la gbɔe, eye maɖe drɔ̃e la gɔme na fia la. 
DAN.2.25	Eye Aryox kplɔ Daniel yi fia la gbɔ enumake hegblɔ nɛ bena; Mekpɔ ŋutsua ɖe le Yuda-viwo ƒe aboyomewo dome, amesi be, yeaɖe drɔ̃ea gɔme na fia. 
DAN.2.26	Fia la xɔ edzi gblɔ na Daniel, amesi ŋkɔ nye Beltsazar le, bena; Ate ŋu alĩ drɔ̃e, si meku la, eye naɖe egɔme nam vavãa?
DAN.2.27	Daniel do ŋn na fia la gblɔ bena; Nya ɣaɣla, si dim fia le la, nunyalawo, hokɔnɔwo, dzotɔwo kple dzinuvi me nyalawo mate ŋu aɖe egɔme na fia la o. 
DAN.2.28	Ke Mawua ɖe le dzi me, amesi ɖea nya ɣaɣlawo ɖe go, eye eyae ɖe nusi gbɔna dzɔdzɔ ge gbaɖegbe la fia fia Nehukadnezar. Wò drɔ̃ekuku kple ŋutega, si va ta me na wò le wò aba dzi la, enye si; 
DAN.2.29	Wò fia, èle tame bum le nusi gbɔna dzɔdzɔ ge le ɣeyiɣi siawo megbe la ŋu le wò aba dzi, eye amesi ɖea nya ɣaɣlawo ɖe go la, ɖe nusi gbɔna dzɔdzɔ ge la fia wò. 
DAN.2.30	Ke nye la, menye esi nunya le asinye wu agbagbeawo katã ta, wode nya ɣaɣla sia fiam ɖo o, ke boŋ, be woaɖe egɔme na fia la, eye nadze si wò dzimesusuwo. 
DAN.2.31	Wò fia, éɖo ŋku anyi, eye nèkpɔ legba gãa ɖe; legba la lolo, eye eƒe dzodada teƒe mekɔ o, ele tsitrenu de ŋkuwò me, eye eƒe nɔnɔme dzi ŋɔ. 
DAN.2.32	Legba sia ƒe la nye sika nyuitɔ, eƒe akɔta kple eƒe abɔwo nye klosalo, eye eƒe ƒodo kple ali nye akɔbli; 
DAN.2.33	eƒe ata wo nye gɔyibɔ, eƒe afɔwo ƒe akpaa ɖewo nye gayibɔ, eye akpaa ɖewo nye tsu. 
DAN.2.34	Eye esi néle ekpɔm la, kpea ɖe, si menye ame ƒe asie ɖae o la, ge va dze legbɔ la ƒe afɔ, si nye gayibɔ kple tsu la dzi, eye wògbae guduguɖu. 
DAN.2.35	Ale gayibɔ kple tsu, akɔbli, klosalo kple sika wogbã gudugudu, eye wozu abe tsro le lugbɔƒe le dzomeŋɔli ene, ya kplɔ wo dzoe, eye womegakpɔ wo teƒe o; ke kpe, si dze legbaa dzi la, zu to gãa de hexɔ anyigba blibo la dzi. 
DAN.2.36	Drɔe la nye esia, Azɔ miaɖe egɔme na fia la. 
DAN.2.37	Wò fia, si nye etiɔwo ƒe fia, amesi dziƒo ƒe Mawu la tsɔ fiaɖuɖu, ŋusẽ, kamesesẽ kple bubu na, 
DAN.2.38	wò amesi wòtsɔ nu gbagbewo katã, amegbetɔwo, gbemelãwo kple dziƒoxewo de asi na, eye wòtsɔ wò ɖo aƒetɔ ɖe wo katã nu la, wòe nye sika ta la. 
DAN.2.39	Ke fiaɖuƒe bubu ava ɖe yowòme, si anɔ ʋee wu tɔwò; emegbe fiaɖuƒe etɔ̃lia ava, si nye akɔblitɔ, eye wòaɖu anyigba blibo la dzi. 
DAN.2.40	Fieɖuƒe enelia asesẽ abe gayibɔ ene, elabena gayibɔ ƒoa nuwo katã, eye wògbãa wo gudugudu; alesi gayibɔ gbãa nui la, nenema wòaƒo ekemeawo katã, eye wòagbã wo gudugudui. 
DAN.2.41	Esi nékpɔ be, afɔwo kple afɔbideawo ƒe akpaa ɖewo nye tsu, eye akpaa ɖewo nye gayibɔ la, nenema fiaɖuƒe la amãe; gayibɔ ƒe sesẽ anɔ eme, elabena ékpɔ gayibɔ kple tsu wotsaka. 
DAN.2.42	Alesi afɔbideawo ƒe akpaa ɖewo nye gayibɔ, eye akpaa ɖewo nye tsu la: nenema fiaɖuƒe la ƒe akpaa ɖe asesẽ, eye akpaa ɖe masesẽ o. 
DAN.2.43	Eye alesi nèkpɔ gayibɔ kple tsu wotsaka la, nenema woatsaka kple amegbetɔwo ƒe ƒomeawo, ke womalé ɖe wo nɔewo ŋu o, abe alesi gayibɔ kple tsu menye tsakana o ene. 
DAN.2.44	Le fia mawo ŋɔli la dziƒo ƒe Mawu la aɖo fiaɖuƒea ɖe anyi, si matsrɔ gbeɖegbeɖe o, eye eƒe fiaɖuƒe mayi ɖe dukɔ bubua ɖeke si me o; agbã fiaɖuƒe mawo katã, eye wòagblẽ wo, ke eya ŋutɔ anɔ anyi tegbee. 
DAN.2.45	Elabena ékpɔ kpea ɖe, si ame ƒe asi meɖa o la, ge tso to dzi va gbã gayibɔ, akɔbli kple tsu, klosalo kple sika la. Mawu gã lae ɖe nusi gbɔna gbaɖegbe la fia fia la. Drɔ̃e la le eme, eye eƒe gɔmeɖeɖe le eteƒe.
DAN.2.46	Tete fia Nehukadnezar tsyɔ mo anyi hede ta agu ɖe Daniel ŋku me, eye wòɖe se be, woasa va, eye woado dzudzɔ ʋeʋèe nɛ. 
DAN.2.47	Tete fia la gblɔ na Daniel bena; Nyateƒee, miaƒe Mawu la enye mawuwo dzi Mawu kple fiawo dzi Aƒetɔ kpakple nya ɣaɣlawo defiala; elabena èle ŋu ɖe nya ɣaɣla sia fia. 
DAN.2.48	Eye fia la de bubu Daniel ŋu, eye wòtsɔ nunana gã geɖewo nɛ, etsɔe ɖo Babel-nyigba blibo la nu, eye wòtsɔe ɖo Babel-nunyalawo katã ƒe tatɔe. 
DAN.2.49	Eye Daniel ɖe kuku na fia la wòtsɔ Babel-nyigba ƒe dziɖuɖudɔwo de asi na Sadrax, Mesax kple Abed-Nego. Ke Daniel ŋutɔ ya nɔ fiaƒe me.
DAN.3.1	Eye fia Nehukadnezar wɔ sikalegba wòkɔ abɔklugui blaade, eye wòkeke abɔklugui ade; eye wòtsɔe li anyi ɖe Dura-bali la me le Babel-nyigba dzi. 
DAN.3.2	Eye fia Nebukadnezar dɔ amewo ɖo ɖa, be woaɖaƒo amegãwo, anyigba dzi nunɔlawo, aʋafiawo, ʋɔnuɖrɔ̃lawo ƒe amegãwo, nudzikpɔlawo, sefialawo, ʋɔnuɖrɔ̃lawo kple anyigbawo ƒe dziɖuɖu dɔwɔlawo katã nu ƒu, ne woava akɔ legba, si fia Nebukadnezar li anyi la ŋu. 
DAN.3.3	Tete amegãwo, anyigba dzi nunɔlawo, aʋafiawo, ʋɔnudrɔ̃lawo ƒe amegãwo, nudzikpɔlawo, sefialawo, ʋɔnudrɔ̃lawo kple anyigbawo ƒe dziɖuɖu dɔwɔlawo katã ƒo wo ɖokui nu ƒu, be woakɔ legba, si fia Nebukadnezar li anyi la ŋu, eye wotsi tre ɖe legba, si Nebukadnezar li anyi la ŋgɔ. 
DAN.3.4	Eye gbeƒãɖela ɖo ɣli sesie bena: Mi dukɔwo, anyigba dzi dukɔwo kple gbegbɔgblɔwo, wole se dem na nu be: 
DAN.3.5	Ne miese kpẽwo, dzewo, ga kasaŋkuwo, kasaŋkuwo, saŋkuwo, venɔwo ƒe dzewo kpakple saŋku ƒomevi vovovowo ƒe ɖiɖi la, miadze klo ado gbe ɖa na sikalegba, si fia Nebukadnezar li anyi la! 
DAN.3.6	Ke amesi medze klo do gbe ɖa o la, wotsɔe aƒu gbe ɖe kpo, si me dzo le bibim le la me enumake! 
DAN.3.7	Eyata esi dukɔwo katã, anyigbɔ dzi dukɔwo kple gbegbɔgblɔwo nya se kpẽwo, dzewo, ga kasaŋkuwo, kasaŋkuwo kple saŋkuwo kpakple saŋku ƒomevi vovovowo ƒe ɖiɖi ko la, wo katã wodze klo hedo gbe ɖa na sikalegba, si fia Nebukadnezar li anyi la.
DAN.3.8	Enumake Kaldea-ŋutsuwo va tso Yudatɔwo nu. 
DAN.3.9	Eye woxɔ edzi gblɔ na fia Nebukadnezar bena: Fia nenɔ agbe tegbee! 
DAN.3.10	Wò fia, ède se bena, ne amesiame se kpẽwo, dzewo, ga kasaŋkuwo, kasaŋkuwo, saŋkuwo kple venɔwo ƒe dzewo kpakple saŋku ƒomevi vovovowo ƒe ɖiɖi la, wòadze klo ado gbe ɖa na sikalegba la; 
DAN.3.11	ke amesi medze klo hedo gbe ɖa o la, woatsɔe aƒu gbe ɖe kpodzo, si le bibim la me. 
DAN.3.12	Yuda-ŋutsu, siwo netsɔ ɖo Babel-nyigba ƒe dziɖuɖu ɖɔ nu: Saɖrax, Mesax kple Abed-Nego la, fia ƒe se la metsɔ fu lã me na wo o, womesubɔ wò mawuwo o, eye womedo gbe ɖa na sikalegba, si nèli anyi la o. 
DAN.3.13	Enumake Nehukadnezar ɖe se le dɔmedzoe kple dziku me be, woaɖakplɔ Sadrax, Mesax kple Abed-Nego vɛ; eye wokplɔ ŋutsu siawo vɛ na fia la. 
DAN.3.14	Tete Nebukadnezar xɔ edzi gblɔ na wo bena: Saɖrax, Mesax kple Abeɖ-Nego, yavãe miegbe be, yewomasubɔ nye mawu, eye míado gbe ɖa na sikalegba, si meli anyi la oa? 
DAN.3.15	Eyata miɖɔ ɖo! Ne miese kpẽwo, dzewo, ga kasaŋkuwo, seŋkuwo, venɔwo ƒe dzewo kple saŋku ƒomevi vovovowo ƒe ɖiɖi la, ekema miadze klo ado gbe ɖa na legba, si mewɔ la; ke ne mieɖo gbe ɖa nɛ o le ekema woatsɔ nu aƒu gbe ɖe kpodzo bibi la me enumake. Mawu kae ate ŋu aɖe mi tso asinye me? 
DAN.3.16	Tete Sadrax, Mesax kple Abed-Nego woɖo ŋu gblɔ ne fia la bena: Nebukadnezar, nya sia ŋuɖoɖo meve mi o. 
DAN.3.17	Kpɔ ɖa, mía Mawu, si subɔm míele la, me ŋu aɖe mí tso kpodzo bibi la me, eye wòate ŋu aɖe mi tso wò fia si me. 
DAN.3.18	Ke ne menɔ alea o hã la, fia, nyae be, míele wò mawuwo subɔ ge akpɔ gbeɖe o, eye mlaɖo gbe ɖa na sikalegba, si nèli anyi la o.
DAN.3.19	Tete dzi ku Nehukadnezar vevie, eye eƒe mo trɔ ɖe Sadrax, Mesax kple Abed-Nego ŋu; eye wòde se be, woado dzo ɖe kpoa me zi gbɔ zi adre wu alesi wodoe tsã. 
DAN.3.20	Eye wòɖe se na ŋutsu sesẽ, siwo le eƒe aʋakɔa me la be, woabla Sadrax, Mesax kple Abed-Nego atsɔ aƒu gbe ɖe kpodzo bibi la me. 
DAN.3.21	Tete ŋutsuawo bla wo, woƒe agbotɛwo, dziwuiwo kple awu ʋlayawo kpakple avɔwo le wo ŋu, wotsɔ ƒu gbe ɖe kpodzo bibi la me. 
DAN.3.22	Eye dzoƒaɖewo wu ŋutsu, siwo kplɔ Sadrax, Mesax kple Abed-Nego yii la, elabena fia ƒe se la sesẽ, eye wodo kpodzo la wògbɔ eme. 
DAN.3.23	Ŋutsu etɔ̃awo Sadrax, Mesax kple Abed-Nego wole babla wotsɔ ƒu gbe ɖe kpodzo bibi la me.
DAN.3.24	Tete fia Nehukadnezar ƒe nu ku, eye wòtso zi ɖeka kplà gblɔ na eƒe adaŋudelawo bena: Ɖe menye ŋutsu etɔ̃e míebla tsɔ ƒu gbe de dzoa me oa? Woɖo ŋu gblɔ na fia la bena: Ẽ, fia! 
DAN.3.25	Exɔ edzi gblɔ bena: Kpɔ ɖa, mele ŋutsu ene kpɔm, ka tu le wo ŋu, eye wole tsatsam le dzoa me, eye womexɔ abi o; enelia ƒe nɔnɔme le abe mawuwo vi la ene. 
DAN.3.26	Tete Nehukadnezar te ɖe kpodzo bibi la ŋu hexɔ edzi gblɔ bena: Sadrax, Mesax kple Abed-Nego, mi dziƒoʋĩtɔ la viwo, mido va! Enumake Sadrax, Mesax kple Abed-Nego wodo tso dzoa me. 
DAN.3.27	Eye amegãwo, anyigba dzi nunɔlawo, aʋafiawo kple fia ƒe adaŋudelawo ƒo wo ɖokui nu ƒu, eye wode ŋku ɖe ŋutsuawo hekpɔ be, dzo mewɔ naneke ŋuli na wo o, eye woƒe taɖa mefiã o, naneke mewɔ woƒe awuwo o, eye dzo meʋẽ le wo ŋu o.
DAN.3.28	Tete Nehukadnezar xɔ edzi gblɔ bena: Woakafu Sadrax, Mesax kple Abed-Nego ƒe Mawu la, amesi dɔ eƒe dɔla ɖa, be wòade eƒe subɔla, siwo ɖoa ŋu ɖe eŋu, wo amesiwo da fia ƒe nya dzi, eye wotsɔ wo ɖokui na, be yewomagasuhɔ mawu bubua ɖeke alo aɖo gbe ɖa nɛ akpe ɖe yewoƒe Mawu la ŋu o. 
DAN.3.29	Eyata se, si dem mele, enye si: Ne amea ɖe gblɔ nya tovoa ɖe ɖe Sadrax, Mesax kple Abed-Nego ƒe Mawu ŋu le dukɔwo, anyigba dzi dukɔwo kple gbegbɔglɔwo katã dome la, woaflii kakɛkakɛ, eye eƒe eƒe azu aɖukpo; elabena mawu bubua ɖeke meli ate ŋu aɖe ame abe eya ene o. 
DAN.3.30	Emegbe fia la na ame nyo na Sadrax, Mesax kple Abed-Nego le Babel-nyigba dzi.
DAN.3.31	Fia Nehukadnezar ƒe nya na dukɔwo katã, anyigba dzi dukɔwo kple gbegbɔgblɔ, siwo le anyigba blibo la dzi, enye si: Eme nenyo na mi! 
DAN.3.32	Enye nye didi be, matsɔ dzesi kple nukunu, siwo Mawu dziƒoʋĩtɔ la wɔ nam la, aɖe gbe ƒãe. 
DAN.3.33	Eƒe dzesiwo lolo, eye eƒe nuku nuwo tri akɔ loo! Eƒe fiaɖuƒe enye fiaɖuƒe mavɔ, eye eƒe dziɖuɖu le ƒomewo katã me!
DAN.4.1	Nye Nehukadnezar menɔ aƒenye me bɔkɔɔ, eye meɖu agbe le nye fiasã me. 
DAN.4.2	Meku drɔ̃e, eye wòna medze haha, nye tamesusuwo le nye aba dzi kple nye ŋutegawo na dzidzi ƒom. 
DAN.4.3	Eye mede se be, woakplɔ Babel-nunyalawo katã vɛ nam, ne woaɖe drɔ̃e la gɔme nam. 
DAN.4.4	Tete dzotɔwo, bokɔnɔwo, Kaldeatɔwo kple gbesalawo va, eye meli drɔ̃e la na wo, ke womeɖe egɔme nam o. 
DAN.4.5	Mlɔeba la Daniel, amesi lsɔ nye mawu Beltsazar ŋkɔ, eye mawu kɔkɔewo ƒe gbɔgbɔ le eme la, va gbɔnye, eye meli drɔ̃e le nɛ be: 
DAN.4.6	Wò Beltsazar, dzotɔwo ƒe tatɔ, wò amesi me mawu kɔkɔewo ƒe gbɔgbɔ le menye, eye nya ɣaɣlaa ɖeke mele vivi me de wo o, gblɔ nye ŋutega, si mekpɔ le drɔ̃e me la, eye naɖe egɔme. 
DAN.4.7	Ŋutega, si mekpɔ le nye aba dzi, enye si: Mede ŋku anyi, eye kpɔ da, atia de le anyigba titina, si kɔ ŋutɔ. 
DAN.4.8	Ati la lolo, eye wòsesẽ, ekɔ ɖatɔ dziŋgɔli ke, eye wòvu vaseɖe anyigba blibo la ƒe mlɔenu. 
DAN.4.9	Eƒe aŋgbawe nyo, eƒe tsetsewo sɔ gbɔ, eye wonye nuɖuɖu ne nuwo katã; gbemelãwo nɔ eƒe vɔvɔli te, dziƒoxewo wɔ atɔ ɖe eƒe alɔwo me, eye wonye ŋutilãwo katã. 
DAN.4.10	Eye meɖo ŋku anyi le ŋutega, si mekpɔ le nye aba dzi la me, kpɔ ɖa, dzɔla kɔkɔea ɖe ɖi tso dziƒo 
DAN.4.11	hedo ɣli sesĩe gblɔ bena: Milã ati la, eye mitso eƒe alɔwo, mido dzodzo eƒe aŋgbawo, eye mikaka eƒe tsetsewo hlẽ, minyiã gbemelãwo ɖa le ete kple dziƒoxewo ɖa le eƒe alɔwo me! 
DAN.4.12	Ke migblẽ eƒe takpoea ɖe to me, eye mide gayibɔ kple akɔbli kɔsɔkɔsɔe ɖe gbe dama me, dziƒo zãmu naƒo, eye eya kple gbemelãwo naɖu anyigba dzi gbe. 
DAN.4.13	Woaɖe amegbetɔ ƒe dzi le eme ahatsɔ la ƒe dzi nɛ, vaseɖe esime azã adre nu nava yi nɛ. 
DAN.4.14	Esia nyee dzɔlawo ƒe tameɖodo, eye kɔkɔetɔ la ƒe se enye nya sia, ne agbagbeawo nadze si be, dziƒoʋĩtɔ la kpɔ ŋusẽ ɖu amegbetɔwo ƒe fiaɖuƒewo dzi, amesi dze eŋu la, wòtsɔa wo nana, eye ate ŋu atsɔ ame tsɛwo ado wo nu. 
DAN.4.15	Esia nye drɔ̃e, si nye fia Nebukadnezar meku; Beltsazar, ɖe egɔme nam, elabena nunyala, siwo katã le nye fiaɖuƒe me la, mete ŋu ɖe egɔme nam o; ke wò la ale ŋu aɖe egɔme, elabena mawu kɔkɔewo ƒe gbɔgbɔ le mewò.
DAN.4.16	Tete Daniel, amesi ŋkɔ nye Beltsazar la ƒe nu tsi te se eye eƒe susuwo ɖo ŋɔdzi nɛ. Eye fia la xɔ edzi gblɔ bena. Beltsazar, drɔe la kple egɔmeɖeɖe megadzi ŋɔ na wò o. Beltsazar ɖo eŋu gblɔ bena; Nye aƒem, drɔ̃e la neɖi wò ketɔwo ŋu, eye egɔmeɖeɖe neɖi wò futɔwo ŋu! 
DAN.4.17	Ati gã lolo, si nèkpɔ wòkɔ ɖatɔ dziŋgɔli, eye wòvu de anyigba blibo la dzi, 
DAN.4.18	eƒe aŋgbawo nyo, eƒe tsetsewo sɔ gbɔ, eye wònye nuɖudu na nuwo katã, gbemelãwo nɔ ete, eye dziƒoxewo wɔ atɔ ɖe eƒe alɔwo me la, 
DAN.4.19	enye wò fia, amesi tri akɔ, eye ŋusẽ le ŋuwò, wò gãnyenye ɖatɔ dziŋgɔli, eye wò ŋusẽ ɖe anyigba ƒe mlɔenu ke. 
DAN.4.20	Eye esi fia la kpɔ dzɔla kɔkɔea de wòɖi tso dziƒo gblɔ bena: Milã ati la, eye migblẽe; ke mina eƒe takpoea natsi to me, eye mide gayibɔ kple akɔbli kɔsɔkɔsɔe ɖe gbe dama me, dziƒo zãmu naƒoe, eye eya kple gbemelãwo naɖu nu, vaseɖe esime azã adre nu nava yi nɛ la, 
DAN.4.21	fia, egɔmeɖeɖe enye si, eye dziƒoʋĩtɔ ƒe tameɖoɖo, si le nye aƒetɔ fia dzi va ge la, enye si: 
DAN.4.22	Woanyã wò da la emegbetɔwo dome, eye ànɔ gbemelãwo gbɔ, woana gbe wò naɖu abe nyitsu ene, eye woana dziƒo zãmu naƒo wò, vaseɖe esime azã adre nu nayi na wò, ne nadze sii be, dziƒoʋĩtɔ la kpɔ ŋusẽ ɖe amegbetɔwo ƒe fiaɖuƒewo dzi, eye amesi dze eŋu la, eyae wòtsɔa wo nana. 
DAN.4.23	Eye esi wode se be, ati la ƒe takpoea nesusɔ la, eya nye be, wò fiaɖuƒe la atsi anyi na wò, ne nadze sii be, dziƒo si me ŋusẽ le. 
DAN.4.24	Eyata fia, na nye adaŋudede nadze ŋuwò: Tsɔ dzɔdzɔenyenye ƒle wò nuvɔ̃wo me, eye natsɔ dɔmenyowɔwɔ na ame dahewo ƒle wò vodadawo tae; amea ɖe menya nu o ãgbɔ ɖe eme eteƒe nadidi hĩ.
DAN.4.25	Nusiawo katã va fia Nebukaɖnezar dzi. 
DAN.4.26	Le dzinu wuieve megbe, esime fia la le tsa ɖim le fiasã ta me le Babel la, 
DAN.4.27	exɔ edzi gblɔ bena: Ɖe menye esia nye Babel ga, si metsɔ nye ŋusẽ triakɔ la tsoe, ne wòanye fia nɔƒe kple nye atsyɔ̃ ƒe bubu oa? 
DAN.4.28	Esi fia la mekpɔ ɖe nu le nyaa me o la, gbe ɖi tso dziƒo be: Fia Nebukadnezar, xɔ gbe se: Woxɔ fiaɖuƒe la le asiwò; 
DAN.4.29	woanyã wo le amegbetɔwo dome, eye anɔ gbemelãwo gbɔ, woana gbe wò naɖu abe nyitsu ene, vaseɖe esime azã adre nu nava yi na wò, eye nadze sii be, dziƒoʋĩtɔ la kpɔ ŋusẽ ɖe amegbetɔwo ƒe fiaɖuƒewo dzi, eye amesi dze eŋu la, eyae wòtsɔa wo nana. 
DAN.4.30	Enumake nya la va me na Nehukadnezar; wonyãe ɖa le amegbetɔwo dome, eɖu gbe abe nyitsu ene, eye dziƒo zãmu ƒoe, vaseɖe esime eƒe ɖa to abe hɔ̃wo ƒe fu ene, eye eƒe fe to abe xewo tɔ ene.
DAN.4.31	Esi azã de la, nye Nebukadnezar mefɔ mo dzi, nye mo gakɔ, eye mede akpe na dziƒoʋĩtɔ la, mekafu amesi le agbe tegbee la, eye mede bubu eŋu, eya amesi ƒe dziɖuɖu li tegbee, eye eƒe fiaɖuƒe le ƒomewo katã me. 
DAN.4.32	Anyigbadzitɔwo katã meɖi naneke nɛ o, eye wòwɔa dziƒo ŋu nuwo kple anyigbadzitɔwo alesi dze eŋu, eye amea ɖeke meli alé eƒe asi agblɔ be, nuka nye esi wɔm nèle hã o. 
DAN.4.33	Nye mo gakɔ le ɣemaɣi, eye nye fiaɖuƒe ƒe bubu, nye ŋutikɔkɔe kple nye atsyɔ̃ gasu asinye; nye adaŋuɖelawo kple nye amegãwo di yonyeme mɔ, wogatsɔm ɖo nye fiaɖuƒe la nu, eye nye gãnyenye sɔ gbɔ ɖe dzi. 
DAN.4.34	Eyata nye Nehukadnezar makafu dziƒo fia la, made bubu eŋu, eye mada akpe nɛ; elabena eƒe nuwɔwɔwo katã le eteƒe, eƒe mɔwo dza, eye wòbɔbɔa dadalawo ɖe anyi.
DAN.5.1	Fia Belsazar tu aglo gãa ɖe na eƒe amegã akpewo, eye wòno wein le ame akpeawo ŋku me. 
DAN.5.2	Eye esi Belsazar mu aha la, eɖe se be, woaɖatsɔ sikanu kple klosalonu, siwo fofoa Nebukadnezar fɔ tso gbedoxɔ me le Yerusalem la va, ne fia la kple eƒe amegãwo, srɔ̃awo kple eƒe ahiãwo nano nu le wo me. 
DAN.5.3	Tete woɖatsɔ sikanu, siwo wofɔ le Mawu ƒe aƒe ƒe gbeɖoxɔ me le Yerusalem la vɛ, eye fia la kple eƒe amegãwo, srɔawo kple eƒe ahiãwo no nu le wo me. 
DAN.5.4	Wono wein, eye wokafu mawu, siwo nye sika, klosalo, akɔbli, gayibɔ, ati kple kpe. 
DAN.5.5	Enumake kasia amegbetɔ ƒe asibiɖe va ŋlɔ nu ɖe fiasã la ƒe gli, si wosi akalo na la ŋu le akaɖitia ŋgɔdze. Eye esi fia la kpɔ asi, si ŋlɔ nua la, 
DAN.5.6	fia la ƒe mo fu tititi, eye eƒe tamesusuwo ɖo ŋɔdzi nɛ, eƒe ali me ka tso, eye eƒe klowo le wo nɔewo ƒom kpakpakpa. 
DAN.5.7	Tete fia la do ɣli sesĩe be, woayɔ bokɔnɔwo, Kaldeatɔwo kple dzotɔwo vɛ. Eye fia la xɔ edzi gblɔ na Babel-nunyalawo bena: Amesi axlẽ nuŋɔŋlɔ sia, eye wòaɖe egɔme nam la, woata aɖabɛ nɛ, woade sika kɔsɔkɔsɔ kɔ nɛ, eye wòanye etɔ̃lia aɖu dzi le nye fiaɖuƒe la me. 
DAN.5.8	Enumake fia ƒe nunyalawo katã va, ke womete ŋu xlẽ nuŋɔŋlɔ la, ne woahayi egɔme ɖe ge na fia la o. 
DAN.5.9	Tete vɔvɔ ɖo fia Belsazar, eye eƒe mo fu tititi, eye dzidzi ƒo eƒe amegãwo.
DAN.5.10	Eye fia dada yi aglotuƒe la le fia la kple eƒe amegãwo ƒe nya la ta. Tete fia dada xɔ edzi gblɔ bena: Fia nenɔ agbe tegbee! Wò tamesusuwo megaɖo ŋɔdzi na wò o, eye wò mo megafu tititi o! 
DAN.5.11	Ŋutsua ɖe le wò flaɖuƒe la me, amesi me mawu kɔkɔewo ƒe gbɔgbɔ le. Le fofowò ŋɔli la wokpɔ sidzedze gɔmesese kple nunya le esi abe mawuwo ƒe nunya ene, eye fofowò, fia Nebukadnezar, tsɔe ɖo dzotɔwo, bokɔnɔwo, Kaldeatɔwo kple gbesalawo ƒe tatɔe, 
DAN.5.12	elabena gbɔgbɔ triakɔ, sidzedze kple nunya le esi, eye wòdea drɔ̃ewo, adzowo kple nya manyatanuwo gɔme; eyama nye Daniel, amesi fia la tsa ŋkɔ na be Beltsazar. Eyata woayɔ Daniel va, ekema aɖe egɔme. 
DAN.5.13	Tete wokplɔ Daniel vɛ na fia la. Eye fia la xɔ edzi gblɔ na Daniel bena: Wòe nye Daniel tso Yuda ƒe aboyovi, siwo fofonye fia kplɔ tso Yuda vɛ la domea? 
DAN.5.14	Mese le ŋuwò be, mawuwo ƒe gbɔgbɔ le mewò, eye sidzedze, gɔmesese kple nunya triakɔ le asiwò wokpɔ. 
DAN.5.15	Azɔ wokplɔ nunyalawo kple bokɔnɔwo vɛ nam, be woaxlẽ nuŋɔŋlɔ sia, eye woaɖe egɔme nam, ke womete ŋu de nu sia gɔme nam o. 
DAN.5.16	Mese le ŋuwò be, èɖea nu gɔme, eye nèdea nya manyatanuwo gɔme. Ne ete bu xlẽ nuŋɔŋlɔ sia, eye nède egɔme nam la, àta aɖabɛ, àdo sika kɔsɔkɔsɔ ɖe kɔ, eye ànye etɔ̃lia aɖu dzi le nye fiaɖuƒe la me.
DAN.5.17	Daniel ɖo ŋu gblɔ na fia la bena: Wò nunanawo nenɔ anyi na wò, eye natsɔ wo na ame bubu! Ke maxlẽ nuŋɔŋlɔ la na fia la, eye maɖe egɔme nɛ. 
DAN.5.18	Fia, Mawu dziƒoʋĩtɔ tsa fiaɖuƒe, gãnyenye, bubu kple ŋutikɔkɔe na fofowò Nebukadnezar. 
DAN.5.19	Vɔvɔ̃ do dukɔwo katã, anyigba dzi dukɔwo kple gbegbɔgblɔwo, eye wodzo nyanyanya le ŋusẽ, si wonae la ta; ne elɔ̃ la, ewua ame, ne elɔ̃ la, exɔa ame ɖe agbe; ne elɔ̃ la, edoa ame ɖe dzi, eye ne elɔ̃ la, ebɔbɔa ame de anyi. 
DAN.5.20	Ke esi eƒe dzi do eɖokui de dzi, eye eƒe gbɔgbɔ se ta me hede asi dada me la, wotutui tso eƒe fiaɖuƒe ƒe fiazikpui la dzi, eye woxɔ bubu le esi. 
DAN.5.21	Wonyãe le amegbetɔwo dome, eye eƒe dzi zu abe la tɔ ene, enɔ gbetedziwo gbɔ, wona gbee wòɖu abe nyitsu ene, eye dziƒo zãmu ƒoe, vaseɖe esime wòdze sii be, Mawu dziƒoʋĩtɔ la kpo ŋusẽ ɖe amegbetɔwo ƒe fiaɖuƒewo dzi, eye amesi dze eŋu la, eyae wòtsɔnɛ na. 
DAN.5.22	Ke wò, via Belsazar, mèbɔbɔ wò dzi ɖe anyi o, evɔ wònye ènya nusiawo katã hafi. 
DAN.5.23	Eɖo ɖokuiwò ɖe dzi ɖe dziƒo ƒe Aƒetɔ la ŋu, eye wofɔ eƒe aƒe me nuwo vɛ na wò, mia kple wò amegãwo, srɔ̃wòwo kple wò ahiãwo mieno wein le wo me, eye nèkafu mawu, siwo nye klosalo, sika, akɔbli, gayibɔ, ati kple kpe, siwo mekpɔa du o, womesea nu o, eye womedzea si nu o; ke Mawu, amesi si me wò agbe kple wò mɔwo katã le la, mede bubu eya ŋu o. 
DAN.5.24	Eyata wòdɔ asi sia ɖa, wova ŋlɔ nusia ɖo. 
DAN.5.25	Nusi wòŋlɔ la enye si: Mene, mene, tekel, ufarsin. 
DAN.5.26	Nye la gɔme enye si: Mene: Mawu xlẽ wò fiaɖuƒe, eye wòɖo nuwuwu na wò. 
DAN.5.27	Tekel: Woɖa wò le nuɖanu me, ke èle hodzoe akpa. 
DAN.5.28	Peres: Woamã wò fiaɖuƒe la atsɔ na Mediatɔwo kple Persiatɔwo. 
DAN.5.29	Tete Belsazar de se be, woata aɖahɛ na Daniel, woatsɔ sika kɔsɔkɔsɔ ade kɔ nɛ, eye woado kpo le eŋgɔ be, eyae nye dziɖula etɔ̃lia le fiaɖuƒe la me.
DAN.5.30	Zã ma me ke wowu Kaldeatɔwo ƒe fia Belsazar.
DAN.6.1	Mediatɔ Dario xɔ fiaɖuƒe la, esime wòtsi xɔ ƒe blaade vɔ eve.
DAN.6.2	Eye Dario kpɔ be, enye, ne yeaɖo amegã alafa ɖeka kple blave fiaɖuƒe la nu, amesiwo anɔ fiaɖuƒe blibo la me. 
DAN.6.3	Eɖo tatɔ etɔ̃ wo nu, amesiwo dome Daniel le; woawoe amegãwo nabu akɔnta na, ne fia la magaŋe ɖe eme o. 
DAN.6.4	Eye Daniel ƒo tatɔawo kple amegãawo ta, elabena gbɔgbɔ triakɔ le eme; eye fia la ɖo be, yeatsɔe aɖo fiaɖuƒe blibo la nu.
DAN.6.5	Tete tatɔawo kple amegãawo di nya le Daniel ŋu le dziɖunya gome, ke womete ŋu kpɔ nya alo nu gbegblẽ wɔwɔa ɖeke o, elabena eɖi anukware, eye womekpɔ vototo alo nu gbegblẽ wɔwɔ le eŋu o. 
DAN.6.6	Eye ŋutsuawo gblɔ bena: Míele nyaa ɖeke kpɔ ge le Daniel sia ŋu o, negbe ɖe eƒe mawusubɔsubɔ ŋu ko. 
DAN.6.7	Tete tatɔwo kple amegãwo va fia la gbɔ bibibi, eye wogblɔ nɛ bena: Fia Dario nenɔ agbe tegbee! 
DAN.6.8	Fiaɖuƒe la ƒe tatɔwokatã, anyigbanunɔlawo, amegãwo, aɖaŋudelawo kple dzikpɔlawo de adaŋu be, fia la naɖo ɖoɖo, eye wòade se sesẽa de be, amesiame, si abia nu mawu alo amegbelɔ bubua ɖe le ŋkeke blaetɔ̃ me, eye menye tso wò fia si ko o la, wotsɔe aƒu gbe ɖe dzatawo ƒe ɖo me. 
DAN.6.9	Eyata fia, ɖo kpe se la dzi, eye nade ŋkɔ ete be, tɔtrɔ maganɔ eŋu o ɖe Mediatɔwo kple Persiatɔwo ƒe se, si metrɔna o la nu. 
DAN.6.10	Ale fia Dario de ŋkɔ nuŋɔŋlɔ la le, eye wòde se la.
DAN.6.11	Esi Daniel se be, wode ŋkɔ nuŋɔŋlɔa te la, eyi eƒe me le dziƒoxɔ, si ƒe fesrewo nu ɖo ta Yerusalem la me, eye wòdze klo do gbe ɖa na eƒe Mawu hekafui gbe ɖeka zi etɔ̃, abe alesi wòwɔna tsã ene. 
DAN.6.12	Tete ŋutsu mawo ge ɖe eme, eye wokpɔ Daniel wole gbe dom ɖa hele koko ƒom le eƒe Mawu ŋku me. 
DAN.6.13	Tete wova fia la gbɔ ƒo nu kplii le fia ƒe se la ŋu bena: Ɖe mèŋlɔ ŋkɔ ɖe sea te be, amesiame, si abia nu mawu alo amegbetɔ bubua ɖe le ŋkeke blaetɔ̃ me, eye menye tso wò fia si ko o la, woatsɔe aƒu gbe ɖe dzatawo ƒe ɖo me oa? Fia la ɖo ŋu gblɔ bena: Nya la le eme ɖe Mediatɔwo kple Persiatɔwo ƒe se, si metrɔna o la nu. 
DAN.6.14	Emegbe woɖo ŋu gblɔ na fia la bena: Ke Daniel, amesi nye Yuda ƒe aboyoviawo dometɔ ɖeka la, meléa afɔ ɖe fia la kple se, si te wòŋlɔ ŋkɔ ɖo la ŋu o, eye wòdoa gbe ɖa gbe ɖeka zi etɔ̃. 
DAN.6.15	Esi fia la se nya sia la, evee ŋutɔ, eye wòɖo be, yeaɖe Daniel; edze agbagba, vaseɖe esime ɣe ɖo to be, yeaɖee. 
DAN.6.16	Tete ŋutsu mawo va fia la gbɔ bibibi gblɔ na fia la bena: Fia, nyae be, se wònye na Mediatɔwo kple Persiatɔwo be, se sia se kple ɖoɖo sia ɖoɖo, si dzi fia ɖo kpee la, tɔtrɔ megale eŋu o. 
DAN.6.17	Tete fia la de se wokplɔ Daniel ɖaƒu gbe ɖe dzatawo ƒe do me. Eye fia la xɔ edzi gblɔ na Daniel bena: Wò Mawu, si nesubɔna atraɖi la, neɖe wò! 
DAN.6.18	Womli kpe va ɖo do la nu, eye fia la tsɔ eƒe ŋkɔsigɛ kple eƒe amegãwo ƒe ŋkɔsigɛ tre enu, be nya bubua ɖeke magadzɔ ɖe Daniel dzi o. 
DAN.6.19	Emegbe fia la yi eƒe fiasã me, eye wotsi nu dɔ, womekplɔ nyɔnu vɛ nɛ o, eye wòtsi zãdomadɔlɔ̃e.
DAN.6.20	Eye fia la fɔ ŋdi kanya, esime agu dze, eye wòɖe abla yi dzatawo ƒe do la gbɔ. 
DAN.6.21	Esi wova doa gbɔ la, edo avisimegbee yɔ Daniel; fia la xɔ edzi gblɔ na Daniel bena: Daniel, wò Mawu gbagbe la subɔla, ɖe wò Mawu, si nesubɔna atraɖi la, te ŋu ɖe wò tso dzatawo si mea? 
DAN.6.22	Tete Daniel ƒo nu kple fia la be: Fia nenɔ agbe tegbee! 
DAN.6.23	Nye Mawu dɔ eƒe dɔla ɖa wòde ga nu na dzatawo, be womewɔ nanekem o, elabena nyemeɖi fɔ le eŋku me o, eye nyemeɖi fɔ le wò fia ŋku me hã o. 
DAN.6.24	Tete fia la kpɔ dzidzɔ ŋutɔ, eye wòɖe se be, woaɖe Daniel le do la me. Eye woɖe Daniel le ɖo la me, ke naneke mewɔe o, elabena eɖo ŋu ɖe eƒe Mawu la ŋu. 
DAN.6.25	Eye fia la ɖe se be, woatsɔ ŋutsu, siwo tso Daniel nu, wo viwo kple wo srɔ̃wo aƒu gbe ɖe dzatawo ƒe do la me; ke womekpɔ ɖo do la gɔme hafi dzatawo tso wo xɔ, eye wogbã woƒe ƒuwo katã o.
DAN.6.26	Emegbe fia Dario ŋlɔ agbalẽ ɖo ɖe dukɔwo katã, anyigba dzi dukɔwo kple gbegbɔgblɔ, siwo le anyigba blibo la dzi bena: Eme nenyo na mi! 
DAN.6.27	Nyee de se be, Daniel ƒe Mawu nadzi ŋɔ, eye woavɔ̃e le nye dziɖuɖu ƒe fiaɖuƒe blibo la me, elabena Mawu gbagbe wònye, eye wòli tegbee, eƒe fiaɖuƒe nu meyina o, eye eƒe dziɖuɖu li vaseɖe nuwuwu. 
DAN.6.28	Eɖea ame, eye wòxɔna na ame, ewɔa dzesiwo kple nukunuwo le dziƒo kple anyigba dzi, eyae nye amesi ɖe Daniel tso dzatawo si me. 
DAN.6.29	Eme nyo na Daniel le Dario ƒe dziɖuɣi kple Persiatɔ Kores ƒe dziɖuɣi.
DAN.7.1	Le Babel-fia Belsazar ƒe ƒe gbãtɔ me la Daniel ku drɔ̃e, eye wòkpɔ ŋutega le eƒe aba dzi; eye wòŋlɔ drɔ̃e la ɖi hexlẽ nu vevitɔwo fia. 
DAN.7.2	Daniel xlẽe fia gblɔ bena: Mekpɔ le nye ŋutega me le zã me be, dziƒo ƒe ya eneawo lɔ atsiaƒu gã la ɖe nu. 
DAN.7.3	Lã gã ene do tso atsiaƒu la me, eye woto vovo tso wo nɔewo gbɔ. 
DAN.7.4	Gbãtɔ ɖi dzata, eye wòto aʋala abe hɔ̃ ene; meɖe ŋku ɖee, vaseɖe esime wotu aʋala te eŋu, eye wokɔe dzi tso anyigba hetsɔe ɖo afɔ dzi abe amegbetɔ ene, eye wona ame ƒe dzii. 
DAN.7.5	Lã evelia ɖi sisiblisi, eye wotsɔe ɖo go ɖeka me; agbaƒuti etɔ̃ le nu me nɛ le eƒe aɖuwo dome, eye wogblɔ nɛ bena. Tso naɖu lã geɖe! 
DAN.7.6	Eyome meɖo ŋku anyi hekpɔ lã bubu wòɖi lãkle, eye wòto aʋala ene ɖe mẽdome abe xevi ene; lã la to ta ene, eye wona ŋusẽe. 
DAN.7.7	Emegbe mekpɔ lã enelia le ŋutega me le zã, ŋɔdzi kple vɔvɔ̃ le eŋu, eye wòsesẽ ŋutɔ, eto gaɖu kakowo, eɖu nu gbã nu, eye wòtanya mamlea kple afɔ, eto vovo tso lã, siwo katã do ŋgɔ nɛ la gbɔ, eye wòto dzo ewo. 
DAN.7.8	Meɖe ŋku ɖe dzoawo, eye kpɔ ɖa, dzo suea ɖe to ɖe wo domee, dzo sia to ŋku abe amegbetɔ ƒe ŋku ene, eye nu, si gblɔa nya gãwo la, li nɛ; eye wotu eƒe dzo gbãtɔwo dometɔ etɔ̃. 
DAN.7.9	Meɖe ŋku ɖee, vaseɖe esime wotsɔ fiazikpui li anyi eye amegã ɖeɖia ɖe bɔbɔ nɔ edzi, eƒe avɔ fu tititi, eye eƒe taɖa le abe ɖetifu, si me dza la ene, eƒe fiazikpui la nye dzoƒaɖe, eye tasiaɖamfɔ, siwo le eŋu la, nye dzobibi. 
DAN.7.10	Dzotɔsisi tso egbɔ gbagba ɖi bababa; ame akpe teƒe akpe le esubɔm, eye eme akpe ewo teƒe akpe ewo tsi tre ɖe egbɔ; woɖi ʋɔnu, eye woke agbalẽwo. 
DAN.7.11	Meɖo ŋku anyi le nu kpɔm le nya gãgã, siwo gblɔm lãdzoa le la ta; mede ŋku ɖee, vaseɖe esime wowu lã la, wogblẽ eƒe kukua, eye wotɔ dzoe. 
DAN.7.12	Woxɔ ŋusẽ le lã mamleawo hã si, eye woɖo agbenɔɣi na wo vaseɖe ɣeyiɣi kple gaƒoƒo dzi. 
DAN.7.13	Meɖo ŋku anyi le ŋutega me le zã, kpɔ ɖa, nane zɔ kple alilikpowo le abe amegbetɔ ene heva ke ɖe amegã ɖeɖi la gbɔ, eye wokplɔe yi egbɔe. 
DAN.7.14	Wotsɔ ŋusẽ, bubu kple dziɖuɖu nɛ, eye dukɔwo katã, anyigba dzi dukɔwo kple gbegbɔgblɔwo subɔe; eƒe dziɖuɖu li tegbee, eye enu mayi o, eye eƒe fiaɖuƒe magbã o. 
DAN.7.15	Nye Daniel, nye gbɔgbɔ tsi dzi le menye, eye ŋutega, si mekpɔ la, do ŋɔdzi nam.
DAN.7.16	Mele de amesiwo tsi tre ɖi la dometɔ ɖeka ŋu, eye mebia nyae le nusiawo katã ŋu tsitotsito, eye wògblɔe nam heɖe nusiawo gɔme nam be: 
DAN.7.17	Lã gã eneawo nye fia ene, siwo le anyigba dzi va ge. 
DAN.7.18	Fiaɖuƒe la asu dziƒoʋĩtɔ la ƒe ame kɔkɔewo si, eye fiaɖuƒe la anɔ wo si me ɖaa tegbetegbe. 
DAN.7.19	Emegbe mebia nyee tsitoo le lã enelia, si to vovo tso bubuawo katã gbɔ, ŋɔdzi kple vɔvɔ le eŋu, eƒe aɖuwo nye gayibɔ, eye eƒe fewo nye akɔbli, eɖu nu gbã nu hefãnya mamlea kple afɔ; 
DAN.7.20	dzo ewo, siwo le eta, eye wo ame etɔ̃ tu le wo ŋu, kple dzo bubu, si to, eye ŋkuwo le eŋu, eto nu, si gblɔa nya gãgãwo, eye wòlolo wu bubuawo la ŋu. 
DAN.7.21	Maɖo ŋku anyi kpɔ be, dzo keme awɔ aʋa kple ame kɔkɔewo, eye wòɖu wo dzi. 
DAN.7.22	Mlɔeba la amegã ɖeɖi la va, eye wòtso afia na dziƒoʋĩtɔ la ƒe ame kɔkɔeawo, eye azã ɖe be, ame kɔkɔeawo naxɔ fiaɖuƒe la. 
DAN.7.23	Ale wògblɔ esi: Lã enelia le fiaɖuƒe enelia nye ge le anyigba dzi, eye wòato vovo tso fiaɖuƒewo katã gbɔ, aɖu anyigba blibo la, eye wòafanyae ahagbãe gudugudu. 
DAN.7.24	Dzo ewoawo gɔme enye si: Fia ewo adzɔ le fiaɖuƒe ma me, eye bubu adzɔ ɖe wo yome ato vovo atso gbãtɔwo gbɔ, eye wòabɔbɔ fia etɔ̃ ɖe anyi. 
DAN.7.25	Agblɔ nya tovowo ɖe dziƒoʋĩtɔ la ŋu, eye wòatsrɔ̃ dziƒoʋĩtɔ la ƒe ame kɔkɔewo; aɖo ɖe ta me be, yeatrɔ ɣeyiɣiwo kple sewo, eye woatsɔ wo aɖe asi nɛ ɣeyiɣi ɖeka kple ɣeyiɣi eve kpakple ɣeyiɣi afã. 
DAN.7.26	Eye woaɖi ʋɔnu axɔ dziɖuɖu la le esi, eye woagblẽe ahatsrɔ̃e gbiɖigbiɖi. 
DAN.7.27	Woatsɔ fiaɖuƒe la, dziɖuɖu kple fiaɖuƒewo ƒe ŋusẽ le dziƒo blibo la te ana dziƒoʋĩtɔ la ƒe ame kɔkɔewo ƒe dukɔ: eƒe fiaɖuƒe anye fiaɖuƒe mavɔ, eye dziɖulawo katã àsubɔe ahaɖo toe. 
DAN.7.28	Nyaawo seƒe enye si. Ke nye Daniel, nye tamesusuwo do ŋɔdzi nam, eye nye mo fu tititi; eye medzra nyaawo ɖo ɖe nye dzi me.
DAN.8.1	Le fia Belsazar ƒe fiaɖuɖu ƒe ƒe etɔ̃lia me la nye Daniel mekpɔ ŋutega, abe esi mekpɔ tsa ene. 
DAN.8.2	Menɔ ŋutega la me yi Susan-mɔ̃, si le Elam-nyigba dzi la me, eye wòwɔ nam le ŋutega me abe Ulai-tɔsisi la to mele ene. 
DAN.8.3	Eye mefɔ kɔ dzi kpɔ agboa ɖe le tɔsisi la to, si to dzo legbee eve, ke ɖeka didi wu nɔvia, eye legbeetɔ enye mamletɔ, si to. 
DAN.8.4	Mekpɔ agbo la wòle dzo dam ɖo ta ɣetoɖoƒe, anyiehe kple dziehe gome, eye lãa ɖeke menɔ te ɖe enu o, amea ɖeke mete ŋu xɔ ame le esi me o, ewɔ alesi dze eŋu, eye wòkpɔ ŋusẽ eteƒe mekɔ o. 
DAN.8.5	Esi meɖo ŋku anyi la, gbɔisua ɖe tso ɣetoɖoƒe gome va anyigba blibo la dzi, eƒe afɔ mele anyi kam o, eye gbɔ̃tsu la to dzo sesẽa ɖe ɖe ŋugbladome. 
DAN.8.6	Eva agbo dzoevee, si mekpɔ wòtsi tre ɖe tɔsisia to la gbɔ, eye wòlũ ɖe edzi kple ŋusẽ le dziku me. 
DAN.8.7	Mekpɔe wòɖo agbo la gbɔ, dzi kui ɖe eŋu, eye wòtu dzo agbo la heŋe eƒe dzo eveawo, eye ŋusẽ mele agbo la ŋu, ne wòanɔ te ɖe enu o; etutui ƒu anyi henyã avuzi le edzi, eye amea ɖeke mexɔ agbo la le esi me o. 
DAN.8.8	Gbɔ̃tsu la kpɔ ŋusẽ eteƒe mekɔ o; eye esi ŋusẽ ɖo eŋu la, dzo gã la ŋe, eye dzo kako ene to de eteƒe ɖo ta dziƒo ƒe ya eneawo dzi. 
DAN.8.9	Dzo suea ɖe to tso wo dometɔ ɖeka me, eye wòlolo ŋutɔ ɖo la dziehe kple ɣedzeƒe gome kpakple anyigba nyo la gbɔ. 
DAN.8.10	Edo eɖokui ɖe dzi ɖe dziƒo ŋu nuwo ŋuti, eye wòdudu dziƒo ŋu nua ɖewo kple dzinuviwo ƒo ɖe anyi henyã avuzi lewo dzi. 
DAN.8.11	Edo eɖokui de dzi de aʋakɔwo ƒe amegã hã ŋu, eye wòxɔ gbesiagbe vɔsa le esi hegbã eƒe nɔƒe kɔkɔe la. 
DAN.8.12	Wòtsɔ nu vɔ̃ɖi wɔwɔ ho aʋa ɖe gbesiagbe vɔsa ŋu; elé nyateƒe ƒu anyi, eye eƒe nuwɔwɔ dze edzi nɛ. 
DAN.8.13	Eye mese ame kɔkɔea ɖe le nu ƒom; ame kɔkɔe la bia amea ɖe gblɔ bena: Ɣekaɣle gbesiagbe vɔsa kple nugblẽla ƒe nu vɔ̃di wɔwɔ, si va me le ŋutega me, be wotsɔ kɔkɔeƒe la kple aʋakɔwo na wofanya la, ava se ɖo? 
DAN.8.14	Eɖo ŋu nam bena: Aɖe fiẽ kple ŋɖi akpe blave vɔ etɔ̃, emegbe woagaɖo kɔkɔeƒe la te.
DAN.8.15	Esi nye Daniel mekpɔ ŋutega sia la, medi be, mase egɔme, eye kpɔ ɖa, amea ɖe le tsitre ɖe ŋgɔnye le abe ŋutsu ene. 
DAN.8.16	Eye mese amegbetɔ ƒe gbe le Ulai titina wògblɔ bena: Gabriel, ɖe ŋutega la gɔme na ame sia! 
DAN.8.17	Eva afisi metsi tre ɖo, eye esi wova la, dzidzi ƒom metsyɔ mo anyi. Tete wògblɔ nam bena: Amevi, ƒu to anyi, ŋutega sia la, nuwuɣi ŋu wòle ɖo. 
DAN.8.18	Eye esi wole nu ƒom kplim la, ŋuzi tsɔm metsyɔ mo anyi. Tete wòka asi ŋunye hefɔm ɖe tsitrenu ɖe nɔnyeƒe. 
DAN.8.19	Eye wògblɔ nam be: Kpɔ ɖa, maɖe nusi le dzɔdzɔ ge, ne dɔmedzoe wu enu la, afia wò; elabena nuwuɣi ŋu wòle ɖo. 
DAN.8.20	Agbo dzoevee, si nèkpɔ la, enye Media-kple Persia-fiawo. 
DAN.8.21	Gbɔ̃tsu la nye Hela-nyigba ƒe fia, eye dzo ga, si le ŋugbladome nɛ la, enye fia gbãtɔ. 
DAN.8.22	Eye esi dzo ene to ɖe ŋeŋea teƒe la, egɔme enye; Fiaɖuƒe ene atso dukɔ la me, ke womasesẽ aɖe eya nu o. 
DAN.8.23	Ne woƒe dziɖuɖu wu nu, eye nu vlo wɔwɔwo nu flɔ la, fia vlo, si dze aɖaŋu la, ado. 
DAN.8.24	Ŋusẽ anɔ eŋu, ke menye to eya ŋutɔ ƒe ŋusẽ me o, agblẽ nu eteƒe makɔ o, eye eƒe nuwɔwɔ adze edzi nɛ, eye wòatsrɔ ame geɖewo kple ame kɔkɔewo ƒe dukɔ la. 
DAN.8.25	Eƒe asi ana alakpadada nadze edzi nɛ le eƒe ayedzedze ta, aɖo eɖokui ɖe dzi le dzi me, eye wòatsrɔ̃ ame geɖewo le vo me; aɖo eɖo kui ɖe dzi ɖe aƒetɔwo ƒe Aƒetɔ la ŋu, ke woagbãe gudugudu, ame ƒe asi manɔmee. 
DAN.8.26	Fiẽ kple ŋdi ƒe ŋutega, si ŋu woƒo nu le na wò la, nyateƒee; dzra ŋutega la ɖo ɖe ta me, elabena eteƒe le didi ge. 
DAN.8.27	Nu le nye Daniel ŋu, eye melé dɔ ŋkekea ɖewo; emegbe mefɔ hewɔ fia ƒe dɔwo; eye esi ŋutega la ɖe ga nu nam la, amea ɖeke medze sii o.
DAN.9.1	Le Axasveros vi Dario, amesi tso Media-ƒome la me, eye wotsɔe do fiae ɖe Kaldea-fiaɖuƒe la nu ƒe ƒe gbãtɔ me, 
DAN.9.2	le eƒe fiaɖuɖu ƒe ƒe gbãtɔ me la nye Daniel melé ŋku ɖe agbalẽwo me ɖe ƒe, siwo ŋu Yehowa ƒe gbe va na nyagblɔɖila Yeremya ɖo be, woanye ƒe blaadre ayi ɖe Yerusalem ƒe aƒedo ŋu la ƒe xexlẽme ŋu. 
DAN.9.3	Tete metrɔ mo de Aƒetɔ Mawu la ŋu, ne matsɔ nutsitsidɔ, akpanyatata kple dzowɔ ado gbe da, eye maƒo koko, 
DAN.9.4	Eye mede gbe ɖa na Yehowa, nye Mawu, heʋu nuvɔ̃ me gblɔ bena; Ao, Aƒetɔ, wò Mawu ga dziŋɔ, amesi dzraa nubabla kple amenuveve ɖo na amesiwo lɔ̃nɛ, eye woléa eƒe sewo me ɖe asi! 
DAN.9.5	Míewɔ nuvɔ̃, míeda ƒu, eye míewɔ nu tovo, miese to, eye míeƒo asa na wò sewo kple wò ɖoɖowo. 
DAN.9.6	Míegbe toɖoɖo wò dɔla nyagblɔɖilawo, amesiwo ƒo nu le wò ŋkɔ me na míaƒe fiawo, míaƒe amegãwo, mía fofowo kple dukɔ hahoo la katã. 
DAN.9.7	Aƒetɔ, tɔwò dzɔ, ke míawo kple Yuda-ŋutsuwo, Yerusalemtɔwo kple Israel blibo la, amesiwo le kpuiƒe kple didiƒe le anyigba, siwo katã dzi nenyã wo ɖo ɖo le ʋu, si wotrɔ le yowòme ta la, mía tɔe nye ŋukpe, abe alesi wòle egbe siawo ene. 
DAN.9.8	Aƒetɔ, mía kple míaƒe fiawo, míaƒe amegãwo kple mía fofowo, mí amesiwo wɔ nuvɔ̃ de ŋuwò la, mía tɔe nye ŋukpe. 
DAN.9.9	Ke nublanuikpɔkpɔ kple tsɔtsɔke le Aƒelɔ, mía Mawu la si; elabena míese to ɖe eŋu, 
DAN.9.10	míese Yehowa, mía Mawu la ƒe gbe, ne míazɔ de eƒe nufiame, siwo wode asi na mí to eƒe dɔla nyagblɔɖilawo dzi la nu o. 
DAN.9.11	Israel blibo la da wò nufiamewo dzi, eye wòle de aga hegbe wò gbesese, eyata fiƒode kple atam, siwo woŋlɔ ɖe Mawu ƒe dɔla Mose ƒe sea me la, va mía dzi, elabena míewɔ nuvɔ̃ de eŋu. 
DAN.9.12	Eye wòwɔ eƒe nya, si wògblɔ ɖe mía kple míaƒe ʋɔnudrɔ̃la, siwo drɔ̃ ʋɔnu mí ŋu la dzi, be yeahe dzɔgbevɔ̃e, si meva me le dziƒo blibo la te kpɔ o la, ava mia dzii, abe alesi wodzɔ ɖe Yerusalem dzii ene. 
DAN.9.13	Dzɔgbevɔ̃e siawo katã va mía dzi, abe alesi woŋlɔe ɖe Mose ƒe sea me ene; ke míeƒo koko na Yehowa, mía Mawu la, ne míaɖe asi le míaƒe vodadawo ŋu, eye míalé ŋku ɖe eƒe nyateƒe ŋu o. 
DAN.9.14	Mawu ƒe ŋku nɔ te ɖe dzɔgbevɔ̃e la ŋu, eye wòhee va mía dzi, elabena Yehowa, mía Mawu tɔ dzɔ le nusiwo katã wòwɔ la me; ke míawo míegbe toɖoɖo eƒe gbe. 
DAN.9.15	Azɔ Aƒetɔ, mía Mawu, wò amesi tsɔ alɔ sesẽ kplɔ wò dukɔ tso Egipte-nyigba dzi, eye nède ŋkɔ ɖokuiwò ŋu, abe alesi wòle egbe siawo ene, míewɔ nuvɔ̃, eye míewɔ nu tovo. 
DAN.9.16	Aƒetɔ, wò dɔmedzoe kple wò dziku nedzo ɖa le wò ɖu Yerusalem, wò to kɔkɔe la ŋu le wò dzɔdzɔenyenye blibo la ta; elabena miaƒe nuvɔ̃wo kple mía fofowo ƒe vodadawo ta Yerusalem kple wò dukɔ la zu alɔmeɖenu na amesiwo katã ƒo xlã mí la ɖo. 
DAN.9.17	Eyata, mía Mawu, se wò dɔla ƒe gbedodoɖa kple eƒe kokoƒoƒo la, eye nana wò ŋku me naklẽ de wò kɔkɔeƒe, si zu aƒedo la dzi; elabena wòe nye Aƒetɔ. 
DAN.9.18	Mía Mawu, ƒu to anyi nase nu, eye nake ŋku akpa alesi míetsi gbegbee, kple du, si ŋu woyɔ wò ŋkɔ ɖo la ɖa; elabena menye míaƒe dzɔdzɔenyenye ta mlehɔhɔ mía ɖokui ɖe anyi le koko ƒom na wò ɖo o, ke boŋ le wò nublanuikpɔkpɔ geɖe la tae. 
DAN.9.19	Aƒetɔ, see! Aƒetɔ, tsɔe ke! Aƒetɔ, ɖo ŋku anyi nawɔ nu, eye megahe ɖe megbe o, le wò ŋutɔ ɖokuiwò ta, nye Mawu! Elabena wò ŋkɔe woyɔ ɖe wò du la kple wò dukɔ la ŋu.
DAN.9.20	Esi megale nuƒoƒo dzi, mele gbe dom ɖa, mele nye nuvɔ̃wo kple nye dukɔ Israel ƒe nuvɔ̃wo me ʋum, eye mebɔbɔ ɖokuinye ɖe anyi le koko ƒom na Yehowa, nye Mawu la, ɖe nye Mawu ƒe to kɔkɔe la ta, 
DAN.9.21	esi megale gbe dom ɖa la, ŋutsu Gabriel, si mekpɔ le ŋutega me tsã la, dzo va gbɔnye le flẽvɔsaɣi. 
DAN.9.22	Efia num gblɔ bena: Daniel, ɖe meva be, mafia nu wò. 
DAN.9.23	Esi nèdze kokoƒoƒo gɔme la, nyaa de tso Mawu gbɔ, eye meva, be magblɔe na wò, elabena wolɔ̃ wò; eyata lé to ɖe nya la ŋu, eye nalé to ɖe ŋutega la hã ŋu. 
DAN.9.24	Kwasiɖa blaaɖre woɖo ɖe wò dukɔ kple wò du kɔkɔe la ŋu, ne woaxe mɔ na dzidada, eye woatsi nuvò nu, woalé avu ɖe vodada nu, eye woahe dzɔdzɔenyenye mavɔ vɛ, woaɖo kpe ŋutega kple nyagblɔɖiwo dzi, eye woakɔ nu kɔkɔetɔ ŋu. 
DAN.9.25	Azɔ nyae, eye naƒu to anyi: Tso ɣeyiɣi, si woɖe se be, woagatso Yerusalem vaseɖe amegã, si wosi ami na dzi la, le kwasiɖa aɖre; eye woatsɔ kwiasiɖa blaade vɔ eve atso ablɔwo kple kpɔɖomeewo le xaxaɣi. 
DAN.9.26	Le kwiasiɖa blaade vɔ eve megbe la woatsrɔ̃ amesiamina la fɔmaɖimaɖii, eye amegã, si le vava ge la ƒe dukɔ agbã du la kple kɔkɔeƒe la, eye enu ayi abe tɔsisie kplɔe dzoe ene; aʋawɔwɔ kple aƒedo ana anyi vaseɖe nuwuwu. 
DAN.9.27	Abla nu sesẽ kple ame geɖewo kwasiɖa ɖeka, eye le kwasiɖa afã me la atsi akpeɖavɔsa kple nuɖuvɔsa nu, eye ŋunyɔ, si mele gbɔgblɔ me o la, axɔ ɖe wo teƒe vaseɖe nuwuwu, si woɖo; emegbe woatrɔ gbegblẽ aƒo ɖe nugblẽla dzi.
DAN.10.1	Le Persia-fia Kores ƒe ƒe etɔ̃lia me la woɖe nyaa ɖe fia Daniel, amesi ŋkɔ nye Beltsazar; nya la nye nyateƒe kple nuxaxa gã; elé nya la ɖe ta me, eye wole ŋku ɖe ŋutega la ŋu. 
DAN.10.2	Ɣemaɣi nye Daniel mexa nu kwasiɖa eta sɔŋ. 
DAN.10.3	Nyemeɖu nu vivia ɖeke o, la kple wein mede nu me nam o, eye nyemesi ami hã o, vaseɖe esime kwasiɖa etɔ̃awo ɖe. 
DAN.10.4	Le dzinu gbãtɔ ƒe ŋkeke blave vɔ enelia dzi la menɔ Xidekel tɔsisi gã la te 
DAN.10.5	Eye esi mefɔ kɔ dzi ɖo ŋku anyi la, kpɔ ɖa, ŋutsua ɖe le awu ɣi me, eye sika nyuliɔ ƒe alidziblanu le ali nɛ. 
DAN.10.6	Eŋuti ɖi adzagba, eƒe mo le abe dzikedzo ene, eye eƒe ŋkutvo ɖi akakati, eƒe abɔwo kple afɔwo le abe ayawa, si le dzo dam ene, eye eƒe nuƒoƒo ƒe ɖiɖi le abe amehawo ƒe hoowɔwɔ ene. 
DAN.10.7	Nye Daniel ɖeɖekoe kpɔ ŋutega sia, ŋutsu, siwo le ŋunye la, mekpɔ ŋutega lã o, ke boŋ ŋɔdzi gãa ɖe lé wo, eye wosi, be woaɣla wo ɖokui.
DAN.10.8	Eye nye ɖeka ko mesusɔ ɖi hafi kpɔ ŋutega gã sia, ŋusẽ vɔ le ŋunye, nye mo ƒe nyonyome trɔ ɖe ƒomevii, eye ŋusẽa ɖeke menɔ ŋunye o. 
DAN.10.9	Tete mese eƒe nuƒoƒo ƒe ɖiɖi; eye esi mese eƒe nuƒoƒo ƒe ɖiɖi la, ŋuzi tsɔm me tsyɔ mo anyi hetsɔ ŋku me bu anyigba. 
DAN.10.10	Kpɔ ɖa, asia ɖe va ka ŋunye, eye wòfɔm ɖe nye klo kple asi dzi. 
DAN.10.11	Eye wògblɔ nam bena: Wò Daniel, ame malɔ̃nugbɔa, lé to ɖe nya, si gblɔ ge, mala na wò la ŋu, eye natsi tre: ɖe tewòƒe, elabena azɔ wodɔm ɖe gbɔwò! Eye esi wògblɔ nya sia nam le metsi tre ɖi hele dzodzom nyanyanya. 
DAN.10.12	Eye wògblɔ nam bena: Daniel, megavɔ̃ o, elabena tso gbesigbe nẽdi tso dzi me be, yease nya gɔme, eye nètsi nu ɖɔ le wò Mawu ŋku me la, wose wò nyawo, eye wò nyawo, dzi mezɔ do va. 
DAN.10.13	Persia-flaɖuƒe la ƒe amegã nɔ te ɖe nunye ŋkeke blavevɔ ɖekɛ sɔŋ, eye Mixael, amegãwo ƒe tatɔwo dometɔ ɖeka, va xɔ nam, eye megblẽe ɖe Persia-fiawo gbɔ le gama. 
DAN.10.14	Eye meva, be magblɔ nusi gbɔna dzɔdzɔ ge ɖe wò dukɔ dzi emegbe la afia wò, elabena gbaɖegbe ŋu ŋutega la le ɖo.
DAN.10.15	Eye esi wògblɔ nya siawo nam la, meɖe kɔ to, eye gbɔgblɔ bu ɖem. 
DAN.10.16	Eye nɔnɔmea ɖe, si ɖi amegbetɔvi la, ka asi nye nuyi ŋu, tete nye nu nu meƒo nu gblɔ na amesi tsi tre ɖe ŋgɔnye la bena: Nye Aƒetɔ, ŋutega la na dzidzi ƒom, eye ŋusẽ vɔ le ŋunye. 
DAN.10.17	Aleke nye aƒetɔ ƒe dɔla ate ŋu aƒo nu kple ame abe wo, nye aƒetɔ, ene? Elabena azɔ ŋusẽ vɔ le ŋunye, eye gbɔgbɔa ɖeke megale menye o. 
DAN.10.18	Tete nɔnɔme, si ɖi amegbetɔ la, gaka asi ŋunye, eye wodo ŋusẽm 
DAN.10.19	hegblɔ bena: Ame malɔ̃nugbɔa, megavɔ̃ o, ŋuwò nefa, sẽ ŋu, eye nalé dzi de ƒo! Eye esi wòƒo nu kplim, la, agbe do ŋunye, megblɔ bena: Nye aƒetɔ neƒo nu, elabena èdo ŋusẽm! 
DAN.10.20	Tete wògblɔ bena: Enye nusi ta meva gbɔwò doa? Azɔ magbugbɔ aɖawɔ ana kple Persia-amegã, eye ne medze la, ekema Hela-amegã le vava ge. 
DAN.10.21	Ke magblɔ nusi woŋlɔ ɖe nyateƒe-gbalẽ me la, na wò; amea ɖeke made dzinye ɖe wo ŋu o, negbe mlaƒe amegã Mixael ko.
DAN.11.1	Elabena makpe ɖe eŋu, ne manye xɔnamelɔ kple sitsoƒe nɛ le Mediatɔ Dario ƒe ƒe gbãtɔ me.
DAN.11.2	Eye azɔ mato nyateƒe la na wò. Kpɔ ɖa, fia etɔ̃ le dzɔdzɔ ge le Persia, eye enelia akpa ho ŋutɔ wu bubuawo katã; ne ŋusẽ ɖo eŋu la, atsɔ kesinɔnu ado adã bubuawo katã ɖe Hela-fiaɖuƒe la ŋu. 
DAN.11.3	Eye fia sẽŋua ɖe ado ahatsɔ ŋusẽ gã aɖu dzii, eye wòawo nusi dze eŋu. 
DAN.11.4	Ne enya do ko la, woagbã eƒe fiaɖuƒe la, eye woamãe ɖe dziƒo ƒe ya eneawo dzi, menye na eƒe dzidzimeviwo o, eye menye ɖe ŋusẽ, si wòtsɔ ɖu dzii la nu o; ke hoŋ woagbã eƒe fiaɖuƒe la atsɔ na ame bubuwo, eye menye na woawo o.
DAN.11.5	Ŋusẽ aɖo dziehefia ŋu, eye eƒe aʋafiawo dometɔ ɖeka akpɔ ŋusẽ wu eyama, aɖu fia, eye eƒe fiaɖuƒe alolo. 
DAN.11.6	Le ƒea ɖewo megbe la woaɖu dzo kple wo nɔewo, eye dziehefia ƒe vinyɔnu ayi anyiebefia gbɔ, ne wòaɖe ŋutifafa aƒe; ke ŋusẽ manɔ eƒe alɔ ŋu o, eye eya kple eƒe alɔ mali ke o, ke boŋ woatsɔ eya kple amesiwo kplɔe ɖo, kple edzila kpakple eƒe dzoɖuxɔlɔ̃ aɖe asi le ɣemaɣi. 
DAN.11.7	Ke alɔ adze atso eƒe ke me ɖe eteƒe; aho aʋa ahage ɖe anyiehefia ƒe mɔ̃ sesẽwo me, awɔ nu kple wo, eye wòaɖu dzi. 
DAN.11.8	Aɖe aboyo woƒe mawuwo kple legba kɔkɔwo kpakple nu vevi, siwo wotsɔ klosalo kple sika wɔe la, ayi Egipte, eye wòadzudzɔ nuwɔwɔ kple anyiehefia ƒea ɖewo. 
DAN.11.9	Aƒo ɖe dziehefia ƒe fiaɖuƒe dzi, ke agagbugbɔ ayi eƒe anyigba dzi.
DAN.11.10	Viawo adze aʋa gɔme, eye woaƒo aoakɔ gãa ɖe nu ƒu fu, woava aƒo ɖe anyi ahagbagba ɖi, eye woagawɔ aʋa kplii vaseɖe eƒe mɔ sesẽwo gbɔ. 
DAN.11.11	Dziehefia anyrã, eye wòaho ãɖawɔ aʋa kple anyiehefia, atsɔ aʋakɔ gãa ɖe adze aʋa ɖe eŋu, eye woatsɔ aʋakɔawo aɖe asi nɛ. 
DAN.11.12	Ne aʋakɔawo ho la, eƒe dzi ado eɖokui de dzi, atsrɔ̃ ame akpe nanewo, ke maɖu dzi o. 
DAN.11.13	Elabena anyiehefia agaƒo aʋakɔ nu ƒu wòalolo wu gbãlɔ, eye le ƒea ɖewo megbe la ava kple aʋakɔ gã kple aʋawɔnu gede. 
DAN.11.14	Le ɣemaɣi la ame geɖewo atso de dziehefia ŋu, eye mia devi sẽŋutawo atso, be woano ŋutega la nava me, ke woadze anyi. 
DAN.11.15	Anyiehefia ava aƒu kpo, eye wòaxɔ du sesẽ la; dzieheʋakɔ manɔ te o, eye eƒe ame tiatiawo mate ŋu ana te o. 
DAN.11.16	Amesi ho ɖe eŋu la, awɔ nu alesi dze eŋu, eye amea ɖeke manɔ te ɖe enu o; ava tɔ ɖe anyigba nyo la dzi, eye eƒe asi agblẽ nu. 
DAN.11.17	Ado ta me be, yeatsɔ yeƒe fiaɖuƒe blibo la ƒe aʋakɔwo vɛ; eye wòaɖu dzo kplii ahatsɔ vianyɔnu nɛ wòaɖe, ne wòagblẽ anyigba la; ke mava me o, eye medze edzi nɛ o. 
DAN.11.18	Atrɔ ɖe ƒukpewo ŋu, eye wòaxɔ geɖewo; ke aʋafiaa ɖe atsi eƒe vloɖoame la nu, eye magado vloe azɔ o. 
DAN.11.19	Atrɔ ɖe eƒe anyigba ƒe mɔ̃ sesẽwo ŋu, ke aɖe goglomi adze anyi, eye womagakpɔe azɔ o.
DAN.11.20	Emegbe amea ɖe axɔ ɖe ete ƒe, eye wòana nudzɔdzɔxɔlawo natsa le fiaɖuƒe nyo la me; ke woawui le ŋkekea ɖewo megbe, menye le ɖɔmedzoe kple aʋa me o. 
DAN.11.21	Ame ɖigbɔa ɖe axɔ ɖe efeƒe, amesi ŋu womeɖo fiaɖuƒe la ƒe atsyɔ̃ ɖo o, ke aƒo ɖe anyi le vo me, eye wòatsa numevivinyawo axɔ fiaɖuɖu lae. 
DAN.11.22	Akplɔ̃ aʋakɔ, siwo gbagba ɖi bibibi la, adzoe abe tɔsisi ene, eye wòatsrɔ̃ wo hekpe ɖe nubabla la ƒe amegã hã ŋu. 
DAN.11.23	Ne woɖu dzo kplii hã la, awɔ nu ɖe alakpa me, eye wòaho atsɔ ame ʋeea ɖewo aɖu dzii, 
DAN.11.24	Aƒo ɖe anyigba la ƒe teƒe wɔnuwo le vo me, eye wòawɔ nusi fofoawo; kple tɔgbulawo mewɔ o, ama aboyonu, nuhaha kple kesinɔnu na wo, eye wòaɖo la me ɖe mɔ̃ sesẽwo ŋu ɣeyiɣia ɖewo. 
DAN.11.25	Atso, aʋakɔ ga ado adã eƒe ŋusẽ kple dzi eteƒe nadidi ʋee, eye dziehefia atsɔ aʋakɔ gã, si teƒe mekɔ o la, aho aʋa de eŋu, ke manɔ te o, elabena woɖo nugbe ɖe eŋu. 
DAN.11.26	Amesiwo ɖua nu le eƒe agba nu la, awui, woakplɔ eƒe aʋakɔ adzoe abe tɔsisi ene, eye ame geɖewo atsi aʋa. 
DAN.11.27	Fia eveawo aɖo ta me ɖe gbegblẽ ŋu, eye woagblɔ alakpanya le kplɔ̃ ɖeka ŋu, ke madze edzi na wo o, elabena ɣeyiɣi woɖo na nuwuwu la. 
DAN.11.28	Atsɔ kesinɔnu geɖe atrɔ yi eƒe anyigba dzi; atsɔ eƒe tame edo nubabla kɔkɔe la ŋu, eye ne ewɔe vɔ la, alrɔ yi eƒe anyigba dzi. 
DAN.11.29	Le ɣeyiɣi, si woɖo dzi la, agava ƒo ɖe dziehe-nyigba dzi, ke zi evelia manɔ abe zi gbãtɔ ene o. 
DAN.11.30	Elabena Kititɔwo ƒe ʋuwo aho ɖe eŋu, dzi aɖe le eƒo, eye wòatrɔ ahado dziku ɖe nubabla kɔkɔe la ŋu, eye wòawɔe aɖe goe; eye ne etrɔ yi aƒe la, atsɔ ŋku aɖo amesiwo gblẽ nubabla kɔkɔea ɖi la ŋuti. 
DAN.11.31	Aɖo aʋakɔ ɖa, wòava gblẽ kɔ ɖo na mɔ̃ sesẽ kɔkɔe la, woatsi gbesiagbe vɔsa nu, eye woaɖo ŋunyɔnu, si teƒe mekɔ o la anyi. 
DAN.11.32	Atsɔ numevivi able amesiwo to vo ɖe nubablaa ŋu la nui; ke amesiwo dze si woƒe Mawu la, alé dzi ɖe ƒo awɔ nu ade goe. 
DAN.11.33	Dukɔ la ƒe ame nyanuwo afia nunya ame geɖewo; eye woatsi yi, dzo, gaxɔ kple nuxaxa si me eteƒe nadidi ʋee. 
DAN.11.34	Le woƒe alɔ ƒe toyiyi me la woaxɔ na wo vie, eye ame geɖewo atsɔ numevivi aku ɖe wo ŋu. 
DAN.11.35	Nunyalawo dometɔa ɖewo atsi aʋa ne woado wo akpɔ kple dzo, woakɔ wo ŋuti, ne wo me nadza vaseɖe nuwuɣi, si wodo ɖi la.
DAN.11.36	Fia la awɔ nusi dze eŋu, ado eɖokui ɖe dzi, eye wòatɔ asi akɔ ɖe mawu sia mawu ŋu, agblɔ ɖiŋudonyawo ɖe mawuwo dzi Mawu la ŋu, eye wòadze edzi nɛ, vaseɖe esime dziku la nu natso, elabena wole nusi woɖo la wó ge. 
DAN.11.37	Malé ŋku de fofoawo ƒe mawuwo ŋu o, eye malé ŋku de nyɔnuwo ƒe nu malɔ̃nugbɔa kple mawu sia mawu ŋu o, ke boŋ atɔ asi akɔ ɖe nusianu ŋu. 
DAN.11.38	Asuhɔ mawu, si le mɔ sesẽwo me la, ɖe wo teƒe, eye wòatsɔ sika kple klosalo, kpe xɔesiwo kple nu veviwo asubɔ mawu, si fofoawo menya o. 
DAN.11.39	Atsɔ mawu tutɔ ƒe dukɔ ade ma sesẽwo me; ade bubu gã amesiwo xɔ ɖe edzi la ŋu, atsɔ wo aɖo amegã ɖe ame geɖewo nu, eye wòamã anyigba woanye fetu na wo.
DAN.11.40	Le nuwuɣi la dziehefia akpe kplii; anyiehefia atsɔ tasiaɖamwo sɔɖolawo kple ʋu geɖewo aho ɖe eŋu, eye woava aƒo ɖe anyigbawo dzi bibibi. 
DAN.11.41	Ava anyigba nyo la dzi, eye ame nanewo atsi aʋa; ke Edom, Moab kple Amon-viwo ƒe ame ŋkutawo asi le enu. 
DAN.11.42	Ado eƒe asi ɖa ɖe anyigbawo ŋu, eye womaɖe Egipte-nyigba o. 
DAN.11.43	Egipte ƒe sikanuwo kple klosalonuwo kpakple nu veviwo katã anɔ esi me, eye Libitɔwo kple Kusitɔwo anɔ eye me. 
DAN.11.44	Ase nya tso ɣedzeƒe kple anyiehe wòado ŋɔdzi nɛ, eye wòaho kple dziku gã, be wòagblẽ ame geɖewo atsrɔ wo. 
DAN.11.45	Atu eƒe fiasã ƒe agbadɔ ɖe atsyaƒu kple to kɔkɔe nyo la ɖome; ke eƒe nuwuwu aɖo, eye amea ɖeke maxɔ nɛ o.
DAN.12.1	Le ɣemaɣi la amegãwo ƒe tatɔ Mixael, amesi le mia deviwo nu la, ado; xaxaɣi, si meva kpɔ tso esime dukɔwo li vaseɖe ɣemaɣi o la, anɔ anyi; woaɖe wò dukɔ ɣemaɣi, amesiame, si woŋlɔ ɖe agbalẽa me. 
DAN.12.2	Amesiwo le alo dɔm le anyigba ƒe ke mala dometɔ geɖewo anyɔ: woƒe ɖewo bena agbenɔnɔ mavɔmavɔ, eye bubuwo bena ŋukpe kple ŋunyɔ mavɔmavɔ. 
DAN.12.3	Nunyalawo aklẽ abe dziŋgɔli ƒe keklẽ ene, eye amesiwo fia dzɔdzɔenyenye ƒe mɔ nu ame geɖewo la, abe dzinuviwo ene ɖaa tegbee.
DAN.12.4	Ke wò Daniel, dzra nya siawo ɖo, eye natre agbalẽ la bu vaseɖe nuwuɣi; ame geɖewo adzro eme, eye sidzedze adzi ɖe edzi. 
DAN.12.5	Eye nye Daniel mekpɔ ame bubu eve wole tsitre ɖi, ɖeka le tɔsisi la ƒe go si me, eye evelia le tɔsisi la ƒe go keme. 
DAN.12.6	Eye wo ɖometɔ ɖeka gblɔ na ŋutsu, si le aklalawu me tsi tre ɖe tɔsisi la ƒe dzigbe gome bena; Ɣeka ɣie nu manyatanuwo ƒe nuwuwu la ase ɖo? 
DAN.12.7	Tete mese amesi le aklalawu me tsi tre ɖe tɔsisia ƒe dzigbe gome la, kɔ ɖusi kple mia dzi hetà amesi le agbe tegbee la bena: Le ɣeyiɣi ɖeka, ɣeyiɣi eve kple ɣeyiɣi afã megbe, ne dukɔ kɔkɔe la ƒe akpa ɖeka kaka vɔ la, ekema nusiwo katã ava me. 
DAN.12.8	Mesee, ke nyemese egɔme o, eye megblɔ bena; Nye aƒetɔ, nusiawo ƒe nuwuwu ɖe? 
DAN.12.9	Eɖo ŋu bena Daniel, heyi, elabena nya siawo le ɣaɣla, eye wotre wo nu vaseɖe nuwuɣi. 
DAN.12.10	Woatia ame geɖewo, woakɔ wo ŋuti, eye woado wo akpɔ kple dzo; eme vɔ̃ɖiwo awɔ nu vɔ̃ɖi, eye eme vɔ̃ɖiwo katã mase egɔme o, ke nunyalawo ase egɔme. 
DAN.12.11	Tso ɣeyiɣi, si dzi wotsi gbesiagbe vɔsa nu, eye wodo ŋunyɔnu, si teƒe mekɔ o anyi la, le ŋkeke akpe ɖeke alafa eve kple blaasieke. 
DAN.12.12	Woayra amesi ɖo dzi, eye ŋkeke akpe ɖeka alafa eta blaetɔ̃ vɔ atɔ̃ ɖo ɖee la. 
DAN.12.13	Ke wò la heyi, vaseɖe esime nuwuwu naɖo, gbɔ ɖe eme, eye nafɔ le ŋkekeawo ƒe nuwuwu naxɔ wò gome.
HOS.1.1	Esia nye Yehowa ƒe gbe, si va na Hosea, Beeri vi, le Yuɖafiawo Uziya, Yotam, Axaz kple Xizkiya ŋɔli kpakple Israel-fia Yerobeam, Yoas vi ŋɔli.
HOS.1.2	Esi Yehowa dze nuƒoƒo gome kple Hosea la, Yehowa gblɔ na Hosea bena: Yi naɖe gbolo, ne wòadzi ahasiviwo na wò; elabena anyigba la wɔ gbolo, eye wòtrɔ le Yehowa yome! 
HOS.1.3	Tete wòyi ɖaɖe Gomer, Diblayim ƒe vinyɔnu, eye wòfɔ tu dzi ŋutsuvi nɛ. 
HOS.1.4	Eye Yehowa gblɔ nɛ bena: Tsa ŋkɔ nɛ be Yezreel; elabena ekpɔtɔ vie mahe to na Yezreel ƒe hlɔ̃dodo ɖe Yehu ƒe aƒe la ŋu, eye matsi Israel ƒe aƒe ƒe fiaɖuƒe la nu. 
HOS.1.5	Le ɣemaɣi la maŋe Israel ƒe dati le Yezreel-bali me la. 
HOS.1.6	Eye wògafɔ fu dzi nyɔnuvi. Tete wógblɔ nɛ bena: Tsa ŋkɔ na be „Amemalɔ̃e,“ elabena nyemagakpɔ nublanui na Israel ƒe aƒe la atsɔe anɔ wo kem ɖaa o. 
HOS.1.7	Ke makpɔ nublanu: na Yuda ƒe aƒe la, eye maxa na wo to Yehowa, woƒe Mawu la dzi, menye dati, yi kple aʋawɔwɔ, sɔwo kple sɔdolawo matsɔ axa na wo o. 
HOS.1.8	Esi Amemalɔ̃e ɖi no nu la, egafɔ fu dzi ŋutsuvi. 
HOS.1.9	Eye wògblɔ bena: Tsɔ ŋkɔ nɛ be „Manyenyedukɔe“, elabena menye nye dukɔ mienye o, eye nye hã nyemanye mia lɔ o.
HOS.2.1	Israel-viwo ƒe xexlẽme anɔ abe ƒulake, sĩ mele dzidze kple xexlẽ me o la ene. Eye woava me be, woayɔ wo be „Mawu gbagbe viwo“, ɖe esi wogblɔ na wo he, Manyenyedukɔe mienye la teƒe. 
HOS.2.2	Yuda-viwo kple Israel-viwo aƒo takpli, eye woaɖo tatɔ ɖeka na wo ɖokui aho aʋa atso anyigba la dzi; elabena Yezreel ƒe ŋkeke la teƒe mekɔ o. 
HOS.2.3	Miyɔ mia nɔviŋutsu be „Dukɔnye“, eye mia nɔvinyɔnu be „Ame lɔlɔ̃e“.
HOS.2.4	Mihe nye kple mia dada, mihe nya kplii; elabena menye srɔ̃nye wonye o, eye menye srɔ̃aŋutsua menye o. Miɖe eƒe gbolowɔwɔ le mo nɛ, eye eƒe ahasiwɔwɔ nage le akɔta nɛ, 
HOS.2.5	ne magaɖe amae ana wòanɔ abe gbesigbe wòdzii ene, mana wòasɔ kple gbegbe, wòaɖi kuɖinyigba, eye mana tsikɔ nawui wòaku o. 
HOS.2.6	Nyemakpɔ nublanui na viawo o, elabena ahasiviwo wonye. 
HOS.2.7	Elabena wo dada wɔ ahasi, eye wo nɔ wɔ ŋukpenanu; elabena egblɔhe: Madze nye ahiãviwo yome, woawoe tsɔa abolo kple tsi, ɖetifu kple anazi, ami kple nunono nam. 
HOS.2.8	Eyata metso ŋu atɔ kpɔ ɖe eƒe mɔ dzi, eye maɖo gli ɖe edzi, ale be magakpɔ etoƒe o. 
HOS.2.9	Ati eƒe ahiãviwo yome, ke eƒe asi matu wo o; adi wo, ke makpɔ wo o; eye wòagblɔ be: Matso agbugbɔ yi srɔ̃nye tsãtɔ gbɔ, elabena eme nyo nam tsã wu fifia. 
HOS.2.10	Medze sii be, nyee na bli, wein kple ami, klosalo kple sika geɖe, siwo ŋu dɔ wòwɔ na Baal lae o. 
HOS.2.11	Eyata ne azã ɖo edzi la, maɖe bli kple wein ɖa, eye maxɔ nye ɖeti kple nye anazi, si wòtsɔna xea eƒe amae la. 
HOS.2.12	Maklo nu le eƒe ŋukpeƒe dzi le eƒe ahiãviwo ŋku me, eye amea ɖeke maxɔe le asinye me o. 
HOS.2.13	Eye matsi eƒe dzidzɔkpɔkpɔwo katã, ŋkekenyuiewo, dzinu yeyewo, dzudzɔgbewo kple takpegbewo katã nu. 
HOS.2.14	Magblẽ eƒe weinkawo kple aƒe gbotiwo, siwo ŋu wògblɔ le be, nunana wonye na ye, yeƒe ahlãvlwoe na ye la, eye mana woazu ave, ne gbemelãwo naɖu wo! 
HOS.2.15	Yehowa be: Mahe to nɛ ɖe ŋkeke, siwo wòɖo dzudzɔ na Baalwo, wòɖe woƒe ga ŋɔti kple woƒe kɔsɔkɔsɔ kɔ, eye wodze eƒe ahiãviwo yome heŋlɔ nyea be la ta.
HOS.2.16	Eyata, kpɔ ɖa, mable enu akplɔe ayi gbegbe, eye maƒo nu wòade dzi me nɛ. 
HOS.2.17	Matse eƒe weingble nɛ de afima, eye nuxaxabali me la atrɔ zu mɔkpɔkpɔ ƒe agbo! Adzi ha le afima abe le eƒe ɖetugbimenɔɣi kple ɣeyiɣi, si wòʋu tso Egipte-nyigba dzi la ene. 
HOS.2.18	Ale Yehowa gblɔ esi: Le ɣemaɣi la ãyɔm he „srɔ̃nye“, nye mãgayɔm be „nye Baal“ azɔ la. 
HOS.2.19	Made Baalwo ƒe ŋkɔ ɖa le eƒe nu me, eye woƒe ŋkɔ magava ame ƒe ta me azɔ o. 
HOS.2.20	Ɣemaɣi la mabla nu kple gbemelãwo, dziƒoxewo kple nusiwo tana le anyigba dzi, maŋe dati kple yi, manyã aʋa ɖa le anyigba dzi, eye mana woanɔ anyi bɔkɔɔ. 
HOS.2.21	Ànye nye ŋugbetɔ tegbee, eye matsɔ dzɔdzɔenyenye kple ʋɔnudɔdrɔ̃ amenuveve kple nublanuikpɔkpɔ ana nenye nye ŋugbetɔ: 
HOS.2.22	ànye nye ŋugbetɔ le nyateƒe me, ne nadze si Yehowa. 
HOS.2.23	Ale Yehowa gblɔ esi: Le ɣemaɣi la mase dziƒo ƒe gbe, eye dziƒo ase anyigba ƒe gbe; 
HOS.2.24	anyigba ase bli, wein kple ami ƒe gbe, eye woawo ase Yezreel ƒe gbe. 
HOS.2.25	Maƒã wo de anyigba dzi na ɖokuinye, makpɔ nublanui na Amemalɔ̃e, eye magblɔ na Manyenyedukɔe be: Nye dukɔ nènye! eye eya agblɔ be: Nye Mawu nènye!
HOS.3.1	Eye Yehowa gblɔ nam bena: Gayi nalɔ̃ nyɔnu, si ame bubu le lɔlɔ̃m, eye wònye gbolo la, abe alesi Yehowa lɔ̃ Israel-viwo, ke woawo trɔ ɖe mawu tutɔwo ŋu, eye wole weintsetsebolo lɔ̃m la ene.“ 
HOS.3.2	Tete metso klosalo sekel wuiatɔ̃ kple bli gomer ɖeka kple afã ƒlee. 
HOS.3.3	Eye megblɔ nɛ bena: Nɔ gbɔnye kpoo eteƒe nadidi, megawɔ gbolo o, eye megaɖe ŋutsu bubua ɖeke o, eye alea nye hã mana na wò. 
HOS.3.4	Elabena Israel-viwo anɔ anyi eteƒe nadidi, eye fia kple amegã, akpedavɔsa kple legba, kɔmewu kple aklama kpakpɛa ɖeke mana wo si o. 
HOS.3.5	Emegbe Israel-viwo atrɔ adi Yehowa, woƒe Mawu la, kple woƒe fia Dawid; eye woanɔ dzodzom nyanyanya ava Yehowa kple eƒe dɔmenyo gbɔ le ŋkekeawo ƒe nuwuwu.
HOS.4.1	Israel-viwo, mise Yehowa ƒe nya, Yehowa le dzre hem kple, anyigbadzitɔwo, elabena nuteƒewɔwɔ, lɔlɔ̃ kple sidzedze Mawu mele anyigba dzi o. 
HOS.4.2	Wole atam dzodzro kam, eye wole alakpa dam, wole ame wum, wole fi fim, eye wole ahasi wɔm, wole kpɔ dzem, eye hlɔ̃dodo tsiã ɖe wo nɔewo nu. 
HOS.4.3	Eyata anyigba axa nu, eye nu ati kɔ na edzinɔlawo katã, eye woatsrɔ̃ gbemelãwo, dziƒoxewo kple keke atsiaƒumelãwo ke hã. 
HOS.4.4	Ɖeko amea ɖeke megawɔ dzre, eye wòaku mo na ame o, elabena wo dukɔ la le abe amesiwo nɔa dzre wɔm; kple nunɔlawo la ene. 
HOS.4.5	Eyata àdze anyi le ŋkeke me, nunɔla hã adze enyi akpe ɖe ŋuwò le zã me, eye matsrɔ̃ dawò.
HOS.4.6	Woatsrɔ̃ nye dukɔ, le esi sidzedze mele esi o ta; elabena èɖo vlo sidzedze, eyata nye hã mado vlo wo be, maganye nunɔla nam o; èŋlɔ wo Mawu ƒe se la he, eyata nye hã maŋlɔ viwòwo be. 
HOS.4.7	Alesi wosɔ gbɔ ɖe edzii la, nenemae wowɔ nuvɔ̃ ɖe ŋunyee; eyata matrɔ woƒe bubu wòazu ŋukpe. 
HOS.4.8	Nye dukɔ ƒe nuvɔ̃wo nye nuɖuɖu na wo, eye dɔ le wo wum ɖe woƒe vodada ŋu. 
HOS.4.9	Ava me na nunɔla abe dukɔ la ene; mahe to nɛ le eƒe zɔzɔme ta, eye maɖo eƒe nuwɔnawo teƒe nɛ. 
HOS.4.10	Ne woɖu nu la, maɖi ƒo na wo o, eye ne wowɔ ahasi la, womadzi ɖe edzi o, elabena wodzudzɔ ŋkuléle ɖe Yehowa ŋu. 
HOS.4.11	Amatrewɔwɔ, wein kple aha yeye ɖe wòɖoa lã ame. 
HOS.4.12	Nye dukɔ le gbe biam eƒe atiwo, eye eƒe atizɔti tea nya nɛ. Elabena ahasiwɔgbɔgbɔ kplɔ wo trae, wowɔ ahasi, eye wotrɔ le woƒe Mawu yome. 
HOS.4.13	Wosa vɔ le towo la me, eye wodo dzudzɔ le togbɛwo dzi, le fɔfɔliwo, sesewuwo kple logowo le, le esi woƒe vɔvɔli nyo ta; eyata miaƒe nyɔnuviwo awɔ gbolo, eye miaƒe tovɔvinyɔnuwo awɔ ahasi. 
HOS.4.14	Nyemahe to na miaƒe nyɔnuviwo le esi wole gbolo wɔm ta o, eye nyemahe to na miaƒe toyɔvinyɔnuwo le esi wole ahasi wɔm ta o; elabena woawo ŋutɔwo kplɔ ahasitɔwo de kpɔe, eye wosa vɔ kple gbolowo, ale be dukɔ manyanu la dze anyi.
HOS.4.15	Israel, ne éwɔ gbolo la, Yuda megaɖi fɔ o dzro! Eyata migava Gilgal o, migayi Bet-Awen o, eye migaka atam gblɔ bena: „Miele Yehowa ƒe agbe“ o! 
HOS.4.16	Elabena Israel dze aglã abe nyinɔ dzeagbo ene; azɔ Yehowa anyii abe alẽvi ene le leƒe gbaoo. 
HOS.4.17	Efrayim dze xɔlɔ̃ kple legbawo, miɖe kɔ le eŋu! 
HOS.4.18	Ne wono aha tsu vɔ la, wowɔa ahasi; woƒe amegawo lɔ̃a ŋukpenanuwɔwɔ. 
HOS.4.19	Ya bla wo kɔtɔɔ, eye ŋukpe lé wo de woƒe vɔsawo ŋu.
HOS.5.1	Mi nunɔlawo, misee, Israel ƒe aƒe, ɖo ŋku anyi, eye mi fiaƒemetɔwe miƒu to anyi, elabena mia tɔe nye ʋɔnudɔdrɔ̃ la! Elabena miawoe nye mɔ̃ na Mizpa, eye miawoe nye ɖɔ woɖo ɖe Tabor dzi 
HOS.5.2	kpla ʋe goglo le Sitim; ke mahe to na ml katã! 
HOS.5.3	Menya Efrayim, eye Israel meɣla ɖem o; Efrayim, azɔ èwɔ ahasi, eye Israel, ègblẽ kɔ ɖo na ɖokuiwò. 
HOS.5.4	Woƒe nuwɔnawo xe mɔ na wo, be womagatrɔ ɖe woƒe Mawu ŋu o, elabena ahasiwɔgbɔgbɔ le wo me, eye womedze si Yehowa o. 
HOS.5.5	Israel ƒe dàda aɖi ɖase ɖe mo nɛ kem Israel kple Efrayim adze anyi le woƒe vodadawo la, eye Yuda hã adze anyi akpe ɖe wo ŋu. 
HOS.5.6	Woatsɔ woƒe alẽwo kple nyiwo ayi Yehowa di gee, ke womakpɔe o, elabena eɖe eɖokui ɖa tso wo gbɔ. 
HOS.5.7	Yehowa yomee wotrɔ nu le, elabena wodzi vi tutɔwo; azɔ dzinu yeye aɖu woawo kple woƒe anyigbawo.
HOS.5.8	Miku lãdzo le Gibea, eye miku kpẽ le Rama! Mido aƒa le Bet-Awen be: Benyamin, kpɔ megbewò! 
HOS.5.9	Efrayim azu gbegbe le tohegbe; nusi megblɔ ɖe Israel ƒe toawo ŋu la, le eteƒe. 
HOS.5.10	Yuda-amegãwo zu abe amesiwo ŋea liƒo ɖe eme la ene, matrɔ nye dziku akɔ ɖe wo dzi abe tɔɖɔɖɔ ene. 
HOS.5.11	Wote Efrayim de anyi, eye wotso tohehe bɔbɔe de anyi, le esi wòlɔ̃ dze mawuwo ƒe sewo yome le ta. 
HOS.5.12	Ke agbagblaʋuie menye na Efrayim, eye ŋɔ ɖunue menye na Yuda ƒe aƒe la.
HOS.5.13	Efrayim kpɔ dɔléle, si le eŋu, eye Yuda kpɔ eƒe abiwo; tete Efrayim yii Asur, eye wòdɔ ame do ɖe fia Yareb; ke mate ŋu ada gbe te mia ŋu o, eye mayɔ dɔ miaƒe abiwo o. 
HOS.5.14	Elabena dzata menye na Efrayim, eye dzatavi menye na Yuda ƒe aƒe; mavuvu nu ahadzo, malé nu adzoe amea ɖeke maxɔe o. 
HOS.5.15	Magagbugbɔ ayi nɔnyieƒe, vaseɖe esime woafufu ŋku ahadi nye ŋku me; ne wodo xaxa me la, woadi yonyeme mɔ.
HOS.6.1	Eyata mina míagatrɔ ɖe Yehowa ŋu; elabena eyae vuvu mí, eye agada gbe le mía ŋu, eyae de abi mía ŋu, eye agablae ne mí. 
HOS.6.2	Agbɔ agbe mí le ŋkeke eve megbe, eye le ŋkeke etɔ̃agbe la afɔ mí ɖe tsitrenu, ne míanɔ agbe le eŋku me. 
HOS.6.3	Ele dodo ge kokoko abe agudzedze ene, eye ele vava ge na mí abe tsidzadza ene, abe keletsi, si ƒoa anyigba ene.
HOS.6.4	Efrayim, nuka mawu wò, eye Yuda, nuka mawɔ wò? Elabena míaƒe lɔlɔ̃ le abe ŋdililikpo kple zãmu, si nu yina le ŋdi ene. 
HOS.6.5	Eyata meƒo wo to nyagblɔɖilawo dzi, metso nyee numenyawo wu woe, eye nye ʋɔnudɔdrɔ̃ adze abe kekeli ene. 
HOS.6.6	Elabena lɔlɔ ƒe nu dze ŋunyie vu akpeɖavɔsa, eye sidzedze Mawu dze ŋunye wu numevɔsa. 
HOS.6.7	Ke woawo tu nyee nubabla la abe Adam ene, eye wotrɔ ʋu le yonyeme le afima. 
HOS.6.8	Gilead enye nu tovo wɔlawo ƒe du, eye nu ƒoe. 
HOS.6.9	Nunɔlawo ƒe ha le abe adzoblasu, siwo de xa ɖi la ene, wowu ame le Sixem-mɔ dzi, eye wowɔ ŋukpenanu. 
HOS.6.10	Mekpɔ nusi mele gbɔgblɔ me o la, le Israel ƒe aƒe le me; Efrayim tsɔ ahasiwɔwɔ do dɔe le afima, eye Israel do gu eɖokui. 
HOS.6.11	Yuda, wodo nuŋeɣi ɖi na wò hã, ne megaɖo nye dukɔ te.
HOS.7.1	Ne mebe, mada gbe le Israel ŋu la, Efrayim ƒe vodadawo kple Samaria ƒe nu vɔ̃di wɔwɔwo dee ta ɖa. Elabena wodaa alakpa, fiafitɔwo dzea kpɔ, eye adzohawo nɔa nu ham le mɔ dzi. 
HOS.7.2	Womegblɔ le woƒe dzi me kpɔ be, yewoƒe nu vɔ̃ɖi wɔwɔwo kala le ŋku dzi nam o. 
HOS.7.3	Azɔ woƒe nuwɔwɔwo ɖe to ɖe wo, eye wotsɔ woƒe alakpadada do dzidzɔ na amegãwo 
HOS.7.4	Ahasitɔwowo katã wonye, wole abe kpo, si me aboloƒola do dzo ɖo ene; ne eblu amɔwɔ la, edzadzɔa dzoa tutu ɖo, vaseɖe esime wòaʋã. 
HOS.7.5	Le míaƒe fia ƒe ŋkekenyuie dzi la amegãwo tsɔã wein ƒe dzoʋuʋu dea dɔ lã me na wo ɖokui; ebɔa ha kple fewuɖulawo. 
HOS.7.6	Elabena woƒe dzi le bibim abe kpo ene le woƒe ayedzedze me; woƒe aboloƒola dɔ alɔ̃ le zã blibo la me, eye wòbi le ŋdi flaflafla. 
HOS.7.7	Wo kalã le bibim abe kpo ene, eye woflã woƒe ʋɔnudrɔ̃lawo, woƒe fiawo katã dze anyi, eye wo dometɔa ɖeke meyɔm o.
HOS.7.8	Efrayim tsaka kple dukɔwo: Efrayim le abe abolo, si woƒo de afi dzi, eye wometrɔe o la ene. 
HOS.7.9	Du bubu me tɔwo xɔ ŋusẽ le esi, ke medze sii o; eƒe ta ƒo wɔ, ke menyae o. 
HOS.7.10	Israel ƒe dãda le ɖase dim ɖe mo nɛ kaŋ; ke wometrɔ ɖe Yehowa, woƒe Mawu la ŋu o, eye womedi eyome mɔ le nusiawo katã me o. 
HOS.7.11	Efrayim le abe ahɔne tsibome, si nunya mele tagba na o la ene: wole Egipte yɔm, eye woyi Asur. 
HOS.7.12	Ne wonya yi ko la, mada asabu de wo dzi, maɖidi wo ɖe anyi abe dziƒoxewo ene, eye mahe to na wo, abe alesi wotoe na woƒe amehawo ene. 
HOS.7.13	Baba na wo, elabena wodzo le gbɔnye! Gbegblẽ neva wo dzi, elabena wotrɔ ʋu le yonyeme! Mebe, maɖe wo, ke woawo da alakpa ɖe asinye. 
HOS.7.14	Womedo ɣli nam le woƒe dzi me o, ke boŋ wofa avi le woƒe abawo dzi; wova kpe ta le bli kple aha yeye ta, eye wotrɔ nu le yonyeme. 
HOS.7.15	Nyee fia nu wo, eye mede ŋusẽ woƒe alɔwo, ke woɖo ta me vɔ ɖe ŋunye. 
HOS.7.16	Wotrɔ, ke menye ɖo ta dziƒo o, eye wole abe dati doagblɔ ene; woƒe amegãwo atsi yi nu le woƒe aɖe ƒe nyanyrã la; esia woatsɔ aɖe alɔmee le wo ŋu le Egipte-nyigba dzi.
HOS.8.1	Tsɔ kpẽ ɖo nu! Egbɔna Yehowa ƒe aƒe la dzi abe hɔ̃ ene! Elabena wotu nye nubabla la, eye wosẽ to de nye seawo ŋu. 
HOS.8.2	Wole ɣli dom nam be: Nye Mawu, mi Israel-viwo míedze si wò! 
HOS.8.3	Israel do vlo nu nyui; futɔ neti eyome! 
HOS.8.4	Woɖo fiawo, ke metso gbɔnye o; woɖo amegãwo, nyemenye naneke le eŋu o. Wotsɔ woƒe klosalo kple sika wɔ legbawoe, ne woatsrɔ̃.
HOS.8.5	Samaria, wò nyivi le ŋu nyɔm, nye dɔmedzoe bi ɖe wo ŋu; ɣekaɣi hafi woate ŋu ana wo ɖokui ŋu nadza? 
HOS.8.6	Elabena Israel wòdzɔ tso, gbede ye wɔe, eye menye Mawu wònye o; eyata Samaria ƒe nyivi la afli kakɛkakɛ. 
HOS.8.7	Elabena yae woƒã, eye ahom woaxa, vvoƒe nukuwo mamie o; ahɔ̃liti matse ku o, ne eme hã la, ame tutɔwo aɖui. 
HOS.8.8	Woami Israel; azɔ woanɔ dukɔwo ɖome abe ze ɖigbɔ ene. 
HOS.8.9	Elabena woyi Asur; gbetedzi la, eya ɖeka koliae nɔa anyi, ke Efrayim ya na nu eƒe ahiãviwe. 
HOS.8.10	Ne wogana ahiãnu le ɖukɔwo dome hã la, maƒo wo nu ƒu ɖe wo ŋu, eye woavo vie tso amegãwo ƒe fia ƒe adzɔnana si me.
HOS.8.11	Elabena Efrayim ɖi vɔsamlekpuiwo kpaŋkpaŋ, ne wòatsɔ awɔ nutala, eye vɔsamlekpuiawo zu nuvo nɛ. 
HOS.8.12	Ne meŋlɔ nye se akpe nane nɛ hã la, ebunɛ abe ame tutɔ tɔe wonye ene. 
HOS.8.13	Wowu nye vɔsalãwo, ne woaɖu lã; woƒe nu medze Yehowa ŋu o Azɔ aɖo ŋu woƒe voɖaɖawo, ahe to na wo le woƒe nuvɔ̃wo ta, eye woagagbugbɔ ayi Egipte. 
HOS.8.14	Israel ŋlɔ ewɔla he; etu fiasãwo, eye Yuda tso du sesẽwo kpaŋkpaŋ; maɖo dzo ɖe eƒe duwo me, ne wòafiã woƒe fiasãwo.
HOS.9.1	Israel, megakpɔ dzidzɔ o, megatso aseye abe ɖukɔwo ene o! Elabena èwɔ gbolo, ètrɔ ʋu le wò Mawu yome, eye nelɔ̃ gbolonunana le lugbɔƒewo katã. 
HOS.9.2	Lugbɔƒe kple ahafiãƒe manyi wo o, eye aha yeye aflu wo. 
HOS.9.3	Womatsi Yehowa ƒe anyigba dzi o, ke boŋ Efrayim agbugbɔ ayi Egipte, eye woaɖu nu makɔmakɔ le Asur. 
HOS.9.4	Womaƒo wein ɖe anyi na Yehowa o, eye woƒe akpedavɔsawo maɖo dzidzɔ nɛ o; kuteƒenuɖuɖu wònye na wo; amesiwo katã ɖui la, agblẽ kɔ ɖo na wo ɖokui; elabena woƒe nuɖuɖu la, woƒe ɖɔ nu koe wòle ɖo, wometsɔe va Yehowa ƒe mee o. 
HOS.9.5	Nuka miawo le takpegbe kple Yehowa ƒe ŋkekenyuie la dzi? 
HOS.9.6	Elabena ne wosi le gbegblẽ nu la, Egipte aƒo wo nu ƒu, eye Mof aɖi wo. Dza ato ɖe woƒe klosalonu veviwo dzi, eye aŋɔka amie ɖe woƒe agbaɖɔwo me. 
HOS.9.7	Tohegbe ɖo, eye teƒeɖogbe ɖɔ, Israel adze sii! Nyagblɔɖila tsi bome, eye amesi si gbɔgbɔ le la, zu tsukunɔ le wò vodada gbogboawo kple fuléle geɖeawo ta. 
HOS.9.8	Gbetakpɔ la enye Efrayim de nye Mawu ŋu; mɔ̃ka enye nyagblɔɖila le eƒe toƒewo katã, eye fuléle le eƒe Mawu ƒe aƒe me! 
HOS.9.9	Wogbẽ wòtso me abe le Gibea ŋɔli ene; ado ŋu woƒe vodadawo, eye wòahe to le woƒe nuvɔ̃wo ta.
HOS.9.10	Mefɔ Israel le gbegbe abe weintsetse ene, eye mekpɔ mia fofowo abe gbotsetse ŋgɔgbea ene; ke esi wova Baal-Peor la, wotsɔ wo ɖokui na ŋukpenamawu la, eye wozu ŋunyɔnu, abe nusi ŋu woku ɖo la ke ene. 
HOS.9.11	Efrayim ƒe ŋutikɔkɔe adzo abe xevi ene, vidzidzi kple fulɔfɔa ɖeke manɔ anyi o. 
HOS.9.12	Ne wobe, yewoanyi wo viwo woatsi la, made vi lewo ŋu, be amegbetɔa ɖeke maganɔ anyi o; elabena baba na woawo ŋutɔ hã, nenye be, medze le wo gba. 
HOS.9.13	Eye meɖo ŋku anyi kpɔ Efrayim vaseɖe Tiro be: wodoe ɖe lãnyiƒe, ke Efrayim akplɔ viawo ayi na amewula. 
HOS.9.14	Yehowa, nuka nana wo ma? Na dɔ tsikɔ kple no ƒuƒu kplalɛ wo. 
HOS.9.15	Wowɔ woƒe nu vɔ̃ɖiwo katã le Gilgal; afima melé fu wo le le woƒe nuwɔna vɔ̃ɖiwo ta; manyã wo atso aƒenye me, eye nyemagalɔ̃ wo azɔ o; woƒe amegãwo katã nye aglãdzelawo. 
HOS.9.16	Ati ŋɔɖua enye Efrayim, woƒe kewo ayrɔ, eye womatse ku o; ne wobe, yewoadzi vi hã la, mawu woƒe dɔmevi, siwo gbɔ womelɔ̃a nu le o. 
HOS.9.17	Nye Mawu agbe wo, elabena womeɖo toe o, eye woanɔ tsa glãla tsam le dukɔwo dome.
HOS.10.1	Weinka, si vu dranyi, eye wòtse la, enye Israel; alesi wòtsee la, nenema nu wòɖi vɔsamlekpuiwo ɖo; alesi eƒe anyigba nã nui la, nenema nu wòwɔ legbawo ɖo. 
HOS.10.2	Woƒe dzi dze eve, eyata woakpɔe ɖe enu; agbã woƒe vɔsamlekpuiwo, eye wòagblẽ woƒe legbawo. 
HOS.10.3	Ekema woagblɔ bena: Fiaa ɖeke mele mía si o; míegbe Yehowa vɔvɔ̃, nukae fia awɔ na mí ma? 
HOS.10.4	Aɖe gã le nu me na wo, wokaa atam dzodzro, eye woblaa nu kple wo nɔewo, ale be ʋɔnudɔdrɔ̃ amie abe aɖigbe le boliƒo dzi le agble me ene. 
HOS.10.5	Ŋɔdzi ɖo Samariatɔwo le Bet-Awen ƒe nyivi la ŋuti; elabena esubɔlawo le nu xam le eta, eye eƒe trɔ̃nuawo le dzodzom nyanyanya, le esi eƒe ŋutikɔkɔe dzo le egbɔ ta. 
HOS.10.6	Woakplɔ nyivi la ayi Asur atsɔ awɔ nunanae na fia Yareb; ŋukpe alé Efrayim, eye Israel ƒe mo atsi dã ɖe eƒe tameɖoɖo la ŋu. 
HOS.10.7	Samaria ƒe fia abu abe futukpɔ le tɔ ŋgɔ ene. 
HOS.10.8	Woatsrɔ̃ nuxeƒe, siwo Israel tsa wɔ nuvɔ̃e la ɖa le Awen, ŋuwo kple aŋɔkawo alo ɖe woƒe vɔsamlekpuiwo dzi, eye woagblɔ na towo bena; Mitsyɔ mía dzi! eye na togbɛwo be: Mimũ dze mía dzi!
HOS.10.9	Israel, èwɔ nuvɔ̃ tso Gibea ŋɔli ke. Eya dzi wogale; ɖe ana matu ame vɔ̃ɖiwo le Gibea oa? 
HOS.10.10	Mahe to na wo ɖe nye didi nu, eye dukɔwo aƒo wo ɖokui nu ƒu ɖe wo ŋu, ne mebe, mahe lo na wo le woƒe vodada eveawo ta. 
HOS.10.11	Efrayim enye nyivi mamlã, si nu luƒoƒo vivina: Mekpɔ eƒe kɔ nyui la ta vaseɖe fifi, ke azɔ matsi Efrayim ɖe tasiaɖam ŋu, Yuda aŋlɔ agble, eye Yakob adzobo anyigba. 
HOS.10.12	Miƒã dzɔdzɔenyenye, eye mixa nu kple lɔlɔ̃; mide agble yeye, elabena azã ɖo be, míadi Yehowa, vaseɖe esime wòava, eye wòana dzɔdzɔenyenye nadza ɖe mía dzi. 
HOS.10.13	Miede nu vɔ̃ɖi wɔwɔ ƒe agble, miexa nu madzɔmadzɔ wɔwɔ, eye mieɖu alakpakutsetse; elabena èle dzi ɖom ɖe wò tasiaɖamwo kple wò aʋawɔla gbogboawo ŋu. 
HOS.10.14	Aʋaɣli aɖi le wò dukɔ la dome, eye woagbã wò mɔ̃ sesẽwo katã, abe alesi Salman gbã Bet-Arbel, eye wòxlã dadawo kple viwo ɖe nu la ene. 
HOS.10.15	Betel, alea wòle mia wɔ gee le miaƒe nu vɔ̃ɖi wɔwɔ vivivo la ta; le ŋɖi kanya asimaɖetsimee la Israel-fia nu ayi.
HOS.11.1	Esi Israel nɔ ɖevime la, melɔe, eye meyɔ vinye la tso Egipte vɛ. 
HOS.11.2	Wova wo, ke wotrɔ ʋume ɖe ame: Wosa vɔ na Baalwo, eye wodo dzudzɔ na legbawo. 
HOS.11.3	Evɔ wònye nyee fia azɔli Efrayim, eye melée ɖe alɔ to hafi; ke womedze sii be, nyee da gbe le wo ŋu o. 
HOS.11.4	Mede amegbetɔwo ƒe atagbi, si nyee lɔlɔ̃ka la wo he, mena na wo abe amesiwo ɖea kɔkuti le kɔ la ene, eye mena nuɖuɖu wo. 
HOS.11.5	Womagagbugbɔ ayi Egipte-nyigba dzi o, ke boŋ Asur nenye woƒe fia, elabena wogbe tametɔtrɔ. 
HOS.11.6	Yi ava woƒe duwo dzi, aŋe woƒe gametiwo, eye wòaɖu nu le woƒe tameɖoɖowo ta. 
HOS.11.7	Aglãdzedze de ŋunye vivia nye dukɔ nu, eye ne woyɔ wo ɖo ta dzi hã la, wo ɖometɔa ɖeke mefɔa eɖokui dzi o.
HOS.11.8	Efrayim, aleke matsɔ wo ana, eye matsa wò Israel ade asi? Aleke mawɔ wò abe Adma ene, eye mawɔ wò abe Zeboim ene? Nye dzi trɔ le menye, eye nye nublanuikpɔkpɔ le fiefiẽm wlɔwlɔwlɔ! 
HOS.11.9	Nyemawɔ nu le nye dɔmedzoe heliheli me o, eye nyemagagblẽ Efrayim azɔ o, elabena Mawu menye, eye menye amegbetɔ o, kɔkɔelɔ menye le dowòme, eye nyemava le dziku me o. 
HOS.11.10	Woakplɔ Yehowa ɖo, ne eɖe gbe be dzata ene; elabena ele gbe ɖe ge, eye ɣetoɖoƒeviwo aɖe abla ava. 
HOS.11.11	Woadzo tso Egipte abe xeviwo ene, eye abe ahɔnewo ene tso Asur-nyigba dzi, eye mana woanɔ woƒe aƒewo me; Yehowa ye gblɔe.
HOS.12.1	Efrayim tsɔ alakpadada ɖe to ɖem, eye Israel ƒe aƒe la tsa amefuflu ɖe to ɖem, ke Yuda gale eɖokui trɔm ɖe tsiƒo agbaƒo na eƒe Mawu, na kɔkɔetɔ nyateƒetɔ la ko. 
HOS.12.2	Efrayim melɔ̃a nu le ya gbɔ o, eye wòtia ɣedzeƒeya yome; ele alakpadada kple ŋutasesẽ dzim de dzi gbesiagbe, eɖua dzo kple Asur, eye wòɖoa ami ɖe Egipte. 
HOS.12.3	Yehowa le nya he ge kple Yuda, ahe to na Yakob le eƒe zɔzɔme nu, eye wòaɖo eƒe nuwɔnawo teƒe nɛ. 
HOS.12.4	Elé nɔvia ƒe afɔkpodzi le dɔ me, eye esi wòɖo ŋutsu me la, ete keme kple Mawu. 
HOS.12.5	Ete kame kple mawudɔla, eye wòlée, efa avi, eye wòƒo koko nɛ; edo goe le Betel, eye wòƒo nu kplii le afima. 
HOS.12.6	Yehowa enye Mawu Zebaot, Yehowa enye eŋkɔ. 
HOS.12.7	Ke wò la trɔ de wò Mawu ŋu; dzra lɔlɔ̃ kple se la do, eye naɖo dzi de wò Mawu ŋu ɖaa!
HOS.12.8	Alakpanudanu le Kanaan si, amebaba vivia enu. 
HOS.12.9	Eye Efrayim gblɔ be: Mekpɔ ho, eye kesinɔnu su asinye, womekpɔ vodadaa ɖeke le nye dɔwɔwɔwo katã ŋu, si nye nuvɔ̃ o. 
HOS.12.10	Nyee nye Yehowa, wò Mawui, tso Egipte-nyigba dzi ke, magana nanɔ agbadɔ me abe le ŋkekenyuieduɣi ene. 
HOS.12.11	Meƒo nu kple nyagblɔɖilawo, mede ŋutega gedewo fia, eye mede lowo to nyagblɔdilawo dzi. 
HOS.12.12	Esi Gilead wɔ nu vɔ̃ɖi la, eyata woatsrɔ̃ wo; esi wotsɔ nyitsuwo sa vɔe le Gilgal la, eyata woatsɔ woƒe vɔsamlekpuiwo ali kae ɖe boliƒo dzi le agble me abe kpewo ene. 
HOS.12.13	Yakob si yi Aram-nyigba dzi; nyɔnu me Israel subɔ ɖo, eye nyɔnu tae wònyi lã ɖo. 
HOS.12.14	Ke Yehowa kplɔ Israel tso Egipte to nyagblɔɖilaa ɖe dzi, eye wòna nyagblɔɖilaa ɖe kpe wo dzi. 
HOS.12.15	Ke Efrayim do dziku nɛ vevie, eyata eƒe Aƒetɔ ahe eƒe hlɔ̃dodo ava edzi, eye wòaɖo eƒe vlodoame teƒe nɛ.
HOS.13.1	Ne Efrayim ƒo nu la, ŋɔdzi ɖoa ame; eyae nye tatɔ nɔ Israel; ke eɖi fɔ to Baal dzi, eye wòku. 
HOS.13.2	Ke wogale nuvɔ̃wɔwɔ dzi; wotsɔ woƒe klosalowo kɔ nɔnɔmewoe, eye wotsɔ woƒe aɖaŋu wɔ legbawoe; gbede ƒe dɔwɔwɔ wo katã wonye; woawoe woƒoa nu na, eye vɔsalawo gbugbɔa nu na nyiviwo! 
HOS.13.3	Eyata woanɔ abe ŋdililikpo kple zãmu, si nu yina le ŋdi ene, abe tsro, si ya kplɔna dzonɛ le lugbɔƒe, kple dzudzɔ, si toa fesre nu ene. 
HOS.13.4	Ke nyee nyee Yehowa, wò Mawu, tso Egipte-nyigba dzi ke, menye mawua ɖeke kpe ɖe ŋunye o, eye xɔnametɔa ɖeke meli abe nye ene o. 
HOS.13.5	Melé ŋku ɖe ŋuwò la gbegbe, le kuɖinyigba dzi. 
HOS.13.6	Esi wokpɔ gbeɖuƒe la, woɖu nu ɖi ƒo; eye esi woɖi ƒo la, woƒe dzi de esi dada me, eye woŋlɔm be. 
HOS.13.7	Eyata mezu dzata na wo, eye mede xa de mɔ to abe lãkle ene. 
HOS.13.8	Medze wo dzi abe sisiblisinɔ, si ŋu woɖe vi le la ene, maflo tsrokpa da le woƒe dzi ŋu, maɖu wo abe dzatanɔ ene, eye gbemelãwo avuvu wo.
HOS.13.9	Israel, wò gbegblẽ wònye, be nètso de nye, wò xɔnametɔ ŋu. 
HOS.13.10	Afika wò fia le azɔ, ne wòaxɔ na wò le wò duwo katã me, eye afika wò ʋɔnudrɔ̃lawo le, amesiwo ŋu nègblɔ le be: „Na fia kple amegãwom?“ 
HOS.13.11	Mena fia wò le nye dɔmedzoe me, eye magaxɔe le nye dziku me.
HOS.13.12	Wodzi Efrayim ƒe vodadawo goŋgoŋ, eye wotu nu ɖe eƒe nuvɔ̃ nu sesĩe. 
HOS.13.13	Alé ku abe nyɔnu, si le vi dzim ene; vi manyanu wònye, elabena ne azã de la, metoa vidzimɔ nu o. 
HOS.13.14	Mava aɖe wo le tsieƒe si me, eye mava axɔ wo aƒle le ku si me! Ku, wò dɔvɔ ɖe? Tsieƒe, wò veve ɖe? Nublanuikpɔkpɔ ɣla ɖe mo nam! 
HOS.13.15	Elabena ne enye ati tseku le naviawo dome hã la, ɣedzeƒeya aƒo, Yehowa ƒe ahom atu tso gbegbe, ale be eƒe vudowo amie, eye eƒe tsidzɔƒewo aƒu, eye woaha eƒe kesinɔnu veviwo katã.
HOS.14.1	Esi Samaria sẽ to ɖe eƒe Mawu ŋu la, eyata akpɔe ɖe enu; woatsi yi nu, woaxlã woƒe vidzĩewo ɖe nu, eye woadze ƒo le woƒe funɔwo nu.
HOS.14.2	Israel, gatrɔ ɖe Yehowa, wò Mawu la ŋu, elabena wò vodadawoe tsɔ wò ƒu anyi. 
HOS.14.3	Mihe nya ɖe asi, eye mitrɔ ɖe Yehowa ŋu! Migblɔ nɛ he; „Tsɔ vodadawo katã ke, eye wò dɔme neganyo, ekema míana nyitsu, siwo ŋugbe míedo, kple míaƒe nuyiwo la! 
HOS.14.4	Asur mate ŋu axɔ na mí o, míagado sɔwo o, eye míagayɔ míaƒe asinudɔwɔwɔ be mía Mawu azɔ o, elabena gbɔwò nublanuikpɔkpɔ le na tsyɔ̃eviwe.“
HOS.14.5	Mayɔ dɔ woƒe godzedze, eye malɔ̃ wo tso dzi me, elabena nye dɔmedzoe nu fa de wo ŋu. 
HOS.14.6	Mana na Israel abe zãmu ene, aƒo se abe dzogbenya ene, eye wòato ke abe Libanon ene. 
HOS.14.7	Eƒe alɔwo ava dranyi, adze ani abe amiti ene, eye wòaʋẽ lilili abe Libanon ene. 
HOS.14.8	Amewo aganu eƒe vɔvɔli te, eye woaƒã bli; woaƒo se abe weinka ene, eye woaxɔ ŋkɔ abe Libanon ƒe wein ene. 
HOS.14.9	Efrayim, legbawo ƒe nya kae tsɔ gbɔnye? Mede toe, eye melé ŋku de eŋu. Sesewu dama menye, dzinye nakpɔ wò kutsetsewo le. 
HOS.14.10	Amesi nye nunyala la, nese nusia gɔme; amesi si gɔmesese le la, nedze sii! Elabena Yehowa ƒe mɔwo dzɔ, ame dzɔdzɔewoe zɔa edzi; ke ame vɔ̃ɖiwo edze anyi; ɖe edzi.
JOL.1.1	Esia nye Yehowa ƒe gbe, si va na Yoel, Petuel vi. 
JOL.1.2	Mi amegã ɖeɖiwo, mise nya sia, eye mi anyigbadzitɔwo katã, miƒu to anyi! Ɖe esia tɔgbe dzɔ le mia ŋɔli alo le mia fofowo ŋɔli kpɔa? 
JOL.1.3	Mixlẽe fia mia viwo, mia viwo naxlẽe afia wo viwo, eye wo viwo naxlẽe afia wo megbeviwo! 
JOL.1.4	Nusi ŋɔwo kpɔtɔ ɖi la, ʋetsuviwo ɖui; nusi ʋetsuviwo kpɔtɔ ɖi la, ʋetrawo ɖui, eye nusi ʋetrawo kpɔtɔ ɖi la, abɔwo ɖui. 
JOL.1.5	Mi ahamulawo, minyɔ, eye mifa avi! Mi weintsunolawo katã, mixa nu ɖe aha yeye ŋu, elabena woɖee le nu me na mi. 
JOL.1.6	Elabena dukɔa ɖe ho va nye anyigba dzi, ŋusẽ le eŋu, eye wòsɔ gbɔ kpaŋ, eƒe aɖuwo le abe dzatatsu ƒe aɖu ene, eye eƒe tsyo le abe dzatanɔ tɔ ene. 
JOL.1.7	Egblẽ nye weinkawo, eye wòŋe nye gbɔtiwo, eflo tsro le wo ŋu hetsɔ wo ƒu anyi, eye woƒe kawo fu ɣie.
JOL.1.8	Xa nu abe ɖetugbi, si ta akpanya ɖe eƒe ɖetugbimesrɔ̃ ŋu la ene! 
JOL.1.9	Nuɖuvɔsa kple nunovɔsa nu tso le Yehowa ƒe me; nunɔla, siwo subɔa Yehowa la, le konyi fam. 
JOL.1.10	Agble zu gbegbe, eye anyigba le nu xam, elabena bli gblẽ, aha yeye no ƒiaƒiaƒia, eye ami ƒu kplakplakpla. 
JOL.1.11	Ŋukpe lé agbledelawo, eye weingbledelawo le nu xam le lu kple ƒo ta, elabena nuŋeŋe nu tso le agble me. 
JOL.1.12	Weinka ku, eye gboti yrɔ, yevuboɖatiwo ƒu, keke detiwo kple atɔtɔŋutitiwo kpakple agblemetiwo katã ke hã; dzidzɔkpɔkpɔ nu tso, le amegbetɔviwo dome.
JOL.1.13	Mi nunɔlawo, mibla ali dzi, ne miafa konyi! Mi vɔsamlekpui la subɔlawo, mifa avi! Miva miatsi akpanya me adɔ, mi, nye Mawu subɔlawo; elabena nuɖuvɔsa kple nunovɔsa nu tso le mia Mawu ƒe me. 
JOL.1.14	Miɖo nutsitsidɔ kɔkɔe, eye miɖe gbe ƒã takpegbe! Miƒo ame tsitsiwo kple anyigbadzitɔwo katã nu ƒu ɖe Yehowa, mia Mawu la ƒe me, eye mido ɣli na Yehowa! 
JOL.1.15	Aleke, ŋkeke la! Elabena Yehowa ƒe ŋkeke la tu aƒe, eye gbegblẽ wònye tso ŋusẽkatãtɔ la gbɔ gbɔna. 
JOL.1.16	Ɖe wometsi nuɖuɖu nu le mía ŋku me, eye dzidzɔ kple aseyetsotso nu le mía Mawu ƒe me oa? 
JOL.1.17	Blikuwo lé akpɔ̃ ɖe to me, avawo ɖi ƒuƒlu, eye nuɖzraɖoƒewo mũ; elabena bliwo tsi tonu. 
JOL.1.18	Lãwo le xɔxlɔ̃m, eye nyihawo le tsa glãla tsam, elabena gbeɖuƒea ɖeke meli na wo o; nu ti kɔ na alẽhawo hã. 
JOL.1.19	Yehowa, wò yɔm mele; elabena dzo bi lãnyiƒewo ƒe gbewo, eye dzoƒaɖe fia agblemetiwo katã. 
JOL.1.20	Gbemelãwo hã le xɔxlɔ̃m na wò, elabena toʋuwo mie, eye dzo bi lãnyiƒewo ƒe gbewo.
JOL.2.1	Miku kpẽ le Zion, mido aƒa le nye to kɔkɔe la dzi! Anyigbadzitɔwo katã nedzo nyanyanya, elabena Yehowa ƒe ŋkeke la gbɔna, etu aƒe! 
JOL.2.2	Viviti kple blukɔdogbe, alilikpo kple tsizidogbe wònye! Alesi agudzedze gbagbana ɖe towo, dzi la, nenema dukɔ gã sẽŋua ɖe avae, si tɔgbe menɔ anyi kpɔ gbeɖe, eye mele anyi nɔ ge le emegbe vaseɖe ƒome, siwo gbɔna la ŋɔli o. 
JOL.2.3	Dzo le nu ɖum le eŋgɔ, eye dzoƒaɖe le nu fiãm le emegbe; anyigba la le eŋgɔ abe Eɖen-bɔ ene, eye emegbe nye gbegbe ɖeɖe sɔŋ; amea ɖeke masi le enu o. 
JOL.2.4	Woƒe mo le abe sɔwo ƒe mo ene, eye wole du dzi abe sɔɖolawo ene. 
JOL.2.5	Wole kpo dim le towo ta me abe tasiaɖamwo ƒe hoowɔwɔ ene; wole zi nyẽm, abe alesi dzo fiãa gbe ƒuƒui ene, eye wodze aʋa abe aʋakɔ gãa ɖe ene. 
JOL.2.6	Dukɔwo dzo nyanyanya le eŋgɔ, eye mowo katã fu tititi. 
JOL.2.7	Wole du dzi abe kalẽtɔwo ene, eye wole gli liam abe aʋamewo ene, wo dometɔ ɖesiaɖe lé eƒe mɔ tsɔ, eye womeɖɔa li woƒe toƒewo o. 
JOL.2.8	Wo dometɔa ɖeke memimi nɔvia ɖo o, amesiame lé eƒe mɔ tsɔ; wode ta aŋutrɔwo me, ke womexɔ abi o. 
JOL.2.9	Wole tsa glãla tsam le dua me, eye wole du ƒum le gli dzi, woge ɖe xɔwo me, eye wòto fesrenu ge ɖe eme abe fiafitɔ ene. 
JOL.2.10	Anyigba dzo kpekpekpe le enu, eye dziƒo ʋuʋu; ɣe kple ɣleti do viviti, eye ɣletiviwo ƒe keklẽ nu tsi. 
JOL.2.11	Yehowa le gbe ɖem le eƒe aʋakɔ ŋgɔ, eƒe aʋakɔ lolo ŋutɔ, eye ame sesẽe nye eƒe gbe dzi wɔla; elabena Yehowa ƒe ŋkeke la tri akɔ, eye ŋɔdzi le eŋu ŋutɔ, amekae ate ŋu anɔ te ɖe enu?
JOL.2.12	Yehowa be: Azɔ hã la, mitsɔ miaƒe dzi blibo kple nutsitsidɔ, avifafa kple konyifafa trɔ ɖe ŋunye! 
JOL.2.13	Midze miaƒe dziwo, menye miaƒe awuwo o, eye migatrɔ ɖe Yehowa, mia Mawu la ŋu! Elabena amenuvela kple nublanuikpɔla wònye, egbɔa dzi ɖi blewu, amenuveve bɔ ɖe esi, eye vɔ̃wɔwɔ venɛ. 
JOL.2.14	Amea ɖe menya nu o, avee, eye wòatrɔ adzo ahagblẽ yayra ɖe megbe, ne woatsɔ asa nuɖuvɔ kple nunovɔ na Yehowa, mia Mawu la. 
JOL.2.15	Miku kpẽ le Zion, miɖo nutsitsiɖɔ kɔkɔe, eye miɖe gbe ƒã takpegbe! 
JOL.2.16	Miƒo dukɔ la nu ƒu, eye mikɔ ameha la ŋu, miyɔ amegã ɖeɖiwo vɛ, eye miƒo ɖeviwo kple vi nonowo nu ƒu; ŋugbetɔsrɔ̃ neɖo tso eƒe xɔ me, eye ŋugbetɔ nedo tso ŋugbetɔxɔ me. 
JOL.2.17	Nunɔlawo, amesiwo subɔa Yehowa la, nefa avi le akpata kple vɔsamlekpui la domee agblɔ be: Yehowa, kpɔ nublanui na wò dukɔ, eye megahe ŋukpe va wò domenyinu la dzi, ne dukɔwo nanɔ ahama sim ɖe wo ŋu o. Nukaŋuti woanɔ gbɔgblɔm le dukɔwo dome be: Afika woƒe Mawu le hã?
JOL.2.18	Tete Yehowa ʋã ŋu ɖe eƒe anyigba la nu, eye wòkpɔ nublanui na eƒe dukɔ la. 
JOL.2.19	Eye Yehowa ɖo ŋu gblɔ na eƒe dukɔ bena: Kpɔ ɖa, maɖo bli, aha yeye kple ami ɖe mi, ne miaɖu aɖi ƒo, eye nyemagana ŋu nakpe mi le dukɔwo dome azɔ o. 
JOL.2.20	Maɖe anyiehetɔ la ɖa le mia ŋu, ahanyãe aɖo ɖe kuɖinyigba dzi kple gbegbe, atrɔ ta ade ɣedzeƒeƒu, eye wòatrɔ agɔmegbɔ ade ɣetoɖoƒeƒu, eye wòaƒaƒã anɔ ʋeʋẽm, elabena ewo nu eteƒe mekɔ o. 
JOL.2.21	Anyigba, megavɔ̃ o, tso aseye, eye nakpɔ dzidzɔ, elabena Yehowa le nu gã wo ge. 
JOL.2.22	Mi gbemelãwo, migavɔ̃ o, elabena lãnyiƒe ƒe gbewo ade ama; elabena atiwo atse, eye kutsetsewo ado agba ɖe gboti kple weinka dzi. 
JOL.2.23	Mi Zion-viwo, mitso aseye, ne miakpo dzidzɔ ɖe Yehowa, mia Mawu la ŋu; elabena atso tsidzadza ayra mi, ana adatsi kple keletsi nadza ɖe mia dzi abe tsa ene. 
JOL.2.24	Lu ayɔ lugbɔƒe fũ, eye aha yeye kple ami ado agbogbo ɖe ahafiãƒe. 
JOL.2.25	Eye ma ɖo ƒe, siwo ʋetsuviwo kple ʋetrawo, abɔwo kple ŋɔwo ɖu nu la teƒe na mi, woawoe nye nye aʋakɔ gã, si medɔ ɖe mia ŋu. 
JOL.2.26	Miaɖu nu aɖi ƒo, eye miakafu Yehowa, mia Mawu, amesi wo nukunu ɖe mia ŋu la ƒe ŋkɔ, eye ŋu magakpe nye dukɔ akpɔ gbeɖe o. 
JOL.2.27	Eye miadze si be, mele Israel dome, nyee nye Yehowa, mia Mawu la, ɖeke mekpe ɖe ŋunye o; eye ŋu magakpe nye dukɔ akpɔ gbeɖe o.
JOL.3.1	Le nusiawo megbe la matrɔ nye gbɔgbɔ la akɔ ɖe ŋutilãwo katã dzi, eye miaƒe ŋutsuviwo kple miaƒe nyonuviwo agblɔ nya ɖi, miaƒe amegã ɖeɖiwo aku drɔ̃ewo, eye miaƒe ɖekakpuiwo akpɔ ŋutegawo. 
JOL.3.2	Matrɔ nye gbɔgbɔ la akɔ ɖe kluviwo kple kosiviwo hã dzi ɣemaɣi. 
JOL.3.3	Eye mana nukunuwo nado ɖe dziƒo ŋu kple anyigba dzi: Ʋu, dzo kple dzudzɔbabla kɔtɔɔ. 
JOL.3.4	Ye ado viviti, eye ɣleti azu ʋu, hafi. Yehowa ƒe ŋkeke gã dziŋɔ la nava ɖo. 
JOL.3.5	Eye woava me be, woaɖe amesiame, si ayɔ Yehowa ŋkɔ la; elabena xɔname anɔ Zion-to la dzi kple Yerusalem kpakple ame mamlea, siwo Yehowa ayɔ la dome, abe alesi Yehowa do eŋugbee ene.
JOL.4.1	Elabena kpɔ da, ne medo Yuda kple Yerusalem te le ŋkeke mawo me kple ɣemaɣi la, 
JOL.4.2	maƒo dukɔwo katã nu ƒu ahakplɔ wo ayi Yosafat ƒe bali la me, eye madrɔ̃ ʋɔnu kpli wo le afima le nye dukɔ kple nye domenyinu Israel ta, elabena wokakae ɖe dukɔwo dome, eye wòmã nye anyigba la. 
JOL.4.3	Wodzidze nu ɖe nye dukɔ dzi, wotsɔ ŋutsuvi ɖɔ li gboloe, eye wotsɔ nyɔnuvi dze wein heno. 
JOL.4.4	Mi Tiro, Zidon kple Filistitɔwo ƒe anyigbawo katã, nuka dim miele le ŋunye? Ɖe miebe, yewoaɖo nusi wowɔ mi la teƒe nam loo, alo miawɔ nanem ma? Nye asi atsɔ mahe miaƒe nuwɔwɔ ava miaƒe ta dzi enumake. 
JOL.4.5	Miawoe lɔ nye klosalo kple nye sika dzoe, eye mietsɔ nye nu xɔasi vevitɔwo yi miaƒe gbedoxɔ wo me; 
JOL.4.6	eye mietsɔ Yuda-viwo kple Yerusalem-viwo dzra na Helatɔwo, ne miaɖe wo tso woƒe anyigba dzi ayi adzɔge ʋĩ. 
JOL.4.7	Kpɔ ɖa, manyɔ wo le teƒe, siwo wotsɔ wo ƒle ɖo, eye mahe miaƒe nuwɔwɔ ava miaƒe ta dzi. 
JOL.4.8	Eye ma tsɔ miaƒe ŋutsuviwo kple miaƒe nyɔnuviwo adzra na Yuda-viwo, eye woawo atsɔ wo adzra na Sabatɔ, siwo nye dukɔ le didiƒe ke; elabena Yehowa ye gblɔe.
JOL.4.9	Miɖe gbe ƒã nya sia le dukɔwo dome be: Mibia akpa ɖe aʋa kɔkɔe ŋu, minyɔ kalẽtɔwo, eye aʋawɔlawo katã neho va! 
JOL.4.10	Mitsɔ miaƒe agblenuwo tu yiwoẽ, eye mitsɔ miaƒe hɛ gobɛwo tu akplɔwoe! Ame beli negblɔ be: Míawoe nye kalẽawo! 
JOL.4.11	Mi dukɔwo katã, miƒo zi tso goawo katã me, miva ƒo mia dokui nu ƒu. Yehowa, ɖiɖi wò kalẽtɔwo ɖe anyi ɖe gama! 
JOL.4.12	Dukɔwo netso, ne woava Yosafat ƒe bali la me; elabena afima mabɔbɔ nɔ anyi ɖo adrɔ̃ ʋɔnu dukɔwo katã godoo 
JOL.4.13	Minyẽ hɛ gobɛwo, elabena nukuwo ɖi! Miva miafanya nu, elabena weinfiãƒe yɔ, eye weinfiãnu gbagba; elabena woƒe nu vɔ̃ɖi wɔwɔ do agbogbo. 
JOL.4.14	Amehawo kplɔ amehawo ɖo gbɔna nyametsobali la me; elabena Yehowa ƒe ŋkeke la tu aƒe le nyametsobali me la, 
JOL.4.15	Ɣe kple ɣleti ado viviti, eye ɣletiviwo ƒe keklẽ nu atsi. 
JOL.4.16	Yehowa le gbe ɖem tso Zion, eye wòna wose eƒe gbe tso Yerusalem, ale be dziƒo kple anyigba ʋuʋu. Ke Yehowa enye sitsoƒe na eƒe dukɔ kple mɔ̃ sesẽ na Israel-viwo. 
JOL.4.17	Eye miadze sii be, nyee nye Yehowa, mia Mawu la, amesi le nye to kɔkɔe Zion dzi; Yerusalem azu kɔkɔeƒe, eye ame tatɔwo magato eme azu o. 
JOL.4.18	Le ɣemaɣi la towo atsyɔ aha yeye, eye togbɛwo aɖuɖu notsi, tsi ayɔ Yuda-tɔʋuwo katã agbagba, eye tsi adzɔ tso Yehowa ƒe aƒe la me ahade tsi xetiwo ƒe bali la me. 
JOL.4.19	Egipte azu aƒedo, eye Edom azu gbegbe ƒeƒle, le ŋuta, si wosẽ le Yuda-viwo ŋu, eye wokɔ du maɖifɔ ɖe anyi le woƒe anyigba dzi la ta. 
JOL.4.20	Ke Yuda anɔ anyi tegbee, eye Yerusalem anɔ dzidzimewo katã me; 
JOL.4.21	mabia hlɔ̃ woƒe ʋu, si nu nyemebia hlɔ̃ ɖo haɖe o, eye? Yehowa anɔ Zum.
AMO.1.1	Esia nye Amos, amesi tso alẽnyilawo dome le Tekoa la ƒe nya, si wòkpɔ ɖe Israel ŋu ƒe eve ɖo ŋgɔ na anyigbaʋuʋu le Yuda-fia Uziya ŋɔli kple Israel-fia Yerobeam, Yoas-vi ŋɔli la. 
AMO.1.2	Eye wògblɔ bena. Yehowa le gbe ɖem tso Zion, eye wòna eƒe gbe le ɖiɖim tso Yerusalem, tete lãkplɔviwo ƒe lãnyiƒe yrɔ, eye Karmel tame; ƒu.
AMO.1.3	Ale Yehowa gblɔ esi: Le Damasko ƒe nu vɔ̃ɖi wowɔ etɔ̃ kple eneawo ta la, nyematsɔe akee o; elabena emli galuƒotasiaɖam to Gilead dzi. 
AMO.1.4	Eyata mada dzo ɖe Xazael ƒe me, eye wòafia Ben-Hadad ƒe fiasãwo. 
AMO.1.5	Maŋe Damasko ƒe gametiwo, eye amesiwo le nuvɔ̃bali me la kple amesi; lé fiatikplɔ ɖe asi le dzidzɔkpɔxɔwo me la, atsrɔ̃, eye woaɖe aboyo Aram-dukɔ la ayi Kir; Yehowa ye gblɔe!
AMO.1.6	Ale Yehowa gblɔ esi: Le Gaza ƒe nu vɔ̃ɖi wɔwɔ etɔ̃ kple eneawo ta, nyematsɔe akee o; elabena woɖe amewo keŋkeŋ, be woakplɔ wo ayi aɖade asi na Edom. 
AMO.1.7	Eyata mada dzo ɖe Gaza ƒe gliwo dzi, ne wòafiã woƒe fiasãwo. 
AMO.1.8	Eye matsrɔ̃ Asdodtɔwo kple amesi lé fiatikplɔ ɖe asi le Askalon, matrɔ nye asi ɖe Ekron ŋu, eye Filistitɔwo ƒe susɔea nu ayi; Aƒetɔ Yehowa ye gblɔe!
AMO.1.9	Ale Yehowa gblɔ esi: Le Tiro ƒe nu vɔ̃ɖi, wɔwɔ etɔ̃ kple eneawo la, nyematsɔe akee o; elabena woɖe aboyo amewo keŋkeŋ ɖade asi na Edom, eye womeɖo ŋu nɔviwo ƒe nubabla la o. 
AMO.1.10	Eyata mada dzo ɖe Tiro ƒe gliwo dzi, ne wòafiã woƒe fiasãwo.
AMO.1.11	Ale Yehowa gblɔ esi. Le Edom ƒe nu vɔ̃ɖi wɔwɔ etɔ̃ kple eneawo ta, nyematsɔe akee o; elabena etsɔ yi ti nɔvia yome, eye wòmia ŋku ɖe nublanuikpɔkpɔ dzi na eɖokui, ele nu vuvum ɖaa le dɔmedzoe me, eye wòlé dziku ɖe dɔ me ɖikaa. 
AMO.1.12	Eyata mada dzo ɖe Teman, ne wòafiã Bozra ƒe fiasãwo.
AMO.1.13	Ale Yehowa gblɔ esi. Le Amon-viwo ƒe nu vɔ̃ɖi wɔwɔ etɔ̃ kple eneawo ta, nyematsɔe; ake wo o; elabena wodze ƒo le Gilead ƒe funɔwo nu, ne woakeke woƒe anyigba ɖe enu. 
AMO.1.14	Eyata mado dzo ɖe Raba ƒe gliwo ŋu, ne wòafiã woƒe fiasãwo, ne ɣli ɖi le aʋakpegbe, eye ya tso ʋuɖuʋudu le ahomtugbe. 
AMO.1.15	Eye Woƒe fia kple eƒe amegãwo siaa wòayi aboyo me; Yehowa ye gblɔe!
AMO.2.1	Ale Yehowa gblɔ esi: Le Moab ƒe nu vɔ̃ɖi wɔwɔ etɔ̃ kple eneawo ta, nyematsɔe akee o, elabena etsɔ Edom-fia ƒe ƒuwo me akaloe. 
AMO.2.2	Eyata mada dzo ɖe Moab, ne wòafiã Keriyot ƒe fiasãwo, eye Moab naku le ʋunyarunyawɔwɔ me, ne ɣli ɖi, eye kpẽwo ɖi. 
AMO.2.3	Matsrɔ̃ ʋɔnudrɔ̃la lé wo dome, eye mawu eƒe amegãwo katã akpe ɖe eŋu; Yehowa ye gblɔe!
AMO.2.4	Ale Yehowa gblɔ esi: Le Yuda ƒe nu vɔ̃ɖi wɔwɔ etɔ̃ kple eneawo ta, nyematsɔe akee o; elabena wogbe Yehowa ƒe se, eye womelé eƒe ɖoɖowo me ɖe asi o, ke boŋ wona woƒe alakpalegba, siwo yome wo fofowo dze la, kplɔ wo trae. 
AMO.2.5	Eyata mada dzo ɖe Yuda, ne wòafia Yerusalem ƒe fiasãwo!
AMO.2.6	Ale Yehowa gblɔ esi: Le Israel ƒe nu vɔ̃ɖi wɔwɔ etɔ̃ kple eneawo ta, nyematsɔe akee o; elabena etsɔ ame dzɔdzɔe dzra ɖe ga nu kple hiãtɔ ɖe atokota dodo ɖeka nu. 
AMO.2.7	Wo amesiwo ƒe ve me le fiefiẽm ɖe kekui, si le ame dahe ƒe ta me la ŋu, woglɔ̃a mɔ na hiãtɔwo, eye vi kple fofoa woyia gbolo ɖeka gbɔ, ne woaɖo gu nye ŋkɔ kɔkɔe la. 
AMO.2.8	Wodraa afɔ ɖe awɔbavɔ dzi le vɔsamlekpuiwo katã gbɔ, eye wonoa nyadrɔ̃ha le woƒe mawuwo ƒe me. 
AMO.2.9	Evɔ wònye metsrɔ̃ Amoritɔwo le wo ŋgɔ, amesiwo dzo atsu, abe alesi sederti kɔe ene, eye wosesẽ abe sesewu ene hafi; metsrɔ̃ woƒe tsetsea dzi me kple woƒe ke le to me. 
AMO.2.10	Mekplɔ mi tso Egipte-nyigba dzi, eye mena miezɔ gbe dzi ƒe blane, ne miaxɔ Amoritɔwo ƒe anyigba. 
AMO.2.11	Eye meɖo nyagblɔɖilawo tso miaƒe ŋutsuviwo dome kple Mawu ƒe kluwo tso miaƒe ɖekakpuiwo dome Israel-viwo, Yehowa be, ɖe mele alea oa? 
AMO.2.12	Ke miena wein Mawu ƒe kluwo wono, eye miede se na nyagblɔɖilawo gblɔ be: Migagblɔ nya ɖi o! 
AMO.2.13	Kpɔ ɖa, mate mi ɖe to me, abe alesi tasiaɖam, si wode lubablae taŋ la, nyẽna ɖe to mee ene 
AMO.2.14	Sitsoƒe abu ɖe ame ɖablɛ, ŋusẽtɔ mate ŋu awɔ eƒe ŋusẽ ŋu da o, eye kalẽtɔ maɖe eƒe agbe o; 
AMO.2.15	aŋutrɔdala manɔ te o, afɔ tsɔtsɔe tɔ masi o, eye sɔdola maɖe eƒe agbe o; 
AMO.2.16	eye amesi nye dzideƒotɔ te kalẽtɔwo dome la, asi amama gbemagbe; Yehowa ye gblɔe!
AMO.3.1	Mise Yehowa ƒe nya, si wògblɔ ɖe mi Israel-viwo, mi ƒome blibo, si wòkplɔ tso Egipte-nyigba dzi la ŋu: 
AMO.3.2	Miawo koe menya le anyigba dzi ƒomeawo katã dome; eyata mahe to na mi le miaƒe vodadawo katã ta. 
AMO.3.3	Ne ame eve be, yewoazɔ ma la, ɖe womeɖoa gbe ɖi hafi oa? 
AMO.3.4	Ne nuléle mesu dzata si o la, ɖe wòxlɔ̃na le ave mea? Ɖe dzatavi ɖea gbe le emlɔƒe, ne mekpɔ lé nu haɖe oa? 
AMO.3.5	De xevi dzona ɖe mɔ̃ dzi lé anyigba, ne mɔ̃a ɖeke meli nɛ oa? Eye ɖe mɔ̃ fena, ne naneke meɖo eme oa? 
AMO.3.6	Ɖe wokua kpẽ le du me, eye vɔvɔ̃ gbea amewo ɖoɖoa? De dzɔgbevɔ̃e dzɔna le du me, eye menye Yehowa ye wɔe oa? 
AMO.3.7	Elabena Yehowa mewɔa naneke, ne meɖe eƒe tameɖoɖo fia eƒe ɖɔla, nyagblɔɖilawo hafi o. 
AMO.3.8	Ne dzata ɖe gbe la, amekae agbe vɔvɔ̃? Ne Aƒetɔ Yehowa ƒo nu la, amekae agbe nyagbɔgblɔ ɖi?
AMO.3.9	Miɖo kpo ɖe fiasãwo ta le Asdod kple ɖe fiasãwo ta le Egipte-nyigba dzi gblɔ bena: Miƒo takpli ɖe Samaria-towo dzi, eye mikpɔ ʋunyaʋunyawɔwɔ geɖe kple ame teteɖeanyi, si le eme la ɖa. 
AMO.3.10	Yehowa be: Womenya nu dzɔdzɔe wɔwɔ o, eye woli kɔ nu madzɔmadzɔ wɔwɔ kple ŋutasesẽ ɖe woƒe fiasãwo me gleglegle. 
AMO.3.11	Eyata ale Aƒetɔ Yehowa gblɔ esi: Futɔ ɖe to ɖe wò anyigba godoo, atu ŋusẽ le ŋuwò, eye woaha wò fiasãwo. 
AMO.3.12	Eyata ale Yehowa gblɔ esi: Alesi lãkpɔvi ɖea lã ƒe ata eve kple to kakɛ tsoa dzata ƒe nu mee la, nenema ke woaɖe Israel-vi, siwo bɔbɔ nɔ Samaria le aba ƒe dzogoe dzi kple aba ƒe kuntru dzi lae. 
AMO.3.13	Aƒetɔ Yehowa, Mawu Zebaot, be: Misee, eye mitsɔe ɖi ɖase na Israel ƒe aƒe la be: 
AMO.3.14	Gbesigbe mahe to na Israel ƒe nu vɔ̃ɖi wɔwɔ la, mahe to na Betel ƒe vɔsamlekpuiwo hã, eye woaŋe vɔsamlekpui la ƒe dzowo woage adze anyi. 
AMO.3.15	Magbã vuvɔŋɔlixɔ akpe ɖe ɖzomeŋɔlixɔ ŋu, nyiɖuxɔwo atsrɔ̃, eye xɔ gbogboawo nu ayi; Yehowa ye gblɔe!
AMO.4.1	Mise nya sia, mi Basan-nyinɔ, siwo le Samaria-to dzi! Mi amesiwo te ame dahewo ɖe anyi, miegbã hiãtɔwo gudugudu, eye miegblɔ na miaƒe atsuwo bena: Miku aha vɛ míano! 
AMO.4.2	Aƒetɔ Yehowa tà eƒe dzɔdzɔenyenye be: Kpo ɖa, ŋkeke li gbɔna na mi, woaɖe mi kple ƒu, eye woatsɔ ʋã atɔ mia viwo. 
AMO.4.3	Miato gli ƒe gbagbãƒe, amesiame akpɔ eŋgɔ te, eye miatsɔ miaƒe legbawo axlã ɖe anyi; Yehowa ye gblɔe!
AMO.4.4	Miyi Betel, ne miaɖawɔ nu tovo; miyi Gilgal, ne miaɖawɔ nu tovo ɖe edzi! Misa miaƒe vɔwo ŋdi sia ŋdi, eye mitsɔ miaƒe nuwo ƒe ewoliawo ɖeka sa vɔe ŋkeke etɔ̃etɔ̃. 
AMO.4.5	Mina dzudzɔ nade dzi ɖe abolo ʋaʋã ŋu, ne wòanye akpedavɔsa; miɖe gbe ƒã be, woana nu faa, midee sesĩe, elabena alea vivia mi Israel-viwo nu, Aƒetɔ Yehowa ye gblɔe! 
AMO.4.6	Medo kuvia miaƒe aɖuwo le miaƒe duwo katã me, eye mena abolokoe wɔ nu le mia nɔƒewo katã; ke miegbe tɔtrɔ ɖe ŋunye, Yehowa ye gblɔe. 
AMO.4.7	Esi dzinu etɔ̃ susɔ, ne nuŋeɣi naɖo la, mete tsidzadza mi; mena tsi dza, ɖe du ɖeka me, ke nyemena wòdza ɖe evelia me o; tsi dza ɖe agble ɖeka me; ke agble, si me tsi medza ɖo o la me ƒu kplakplakpla. 
AMO.4.8	Du eve kple du etɔ̃ wole ya mum sagãsagã yi du ɖeka me, be yewoano tsi, ke womeɖi kɔ o; gake miegbe tɔtrɔ ɖe ŋunye, Yehowa ye gblɔe! 
AMO.4.9	Mena miaƒe bliwo dze heteku, eye wohlɔ̃: ʋetsuviwo ɖu miaƒe abɔwo kple weingblewo, gbotiwo kple amitiwo; ke miegbe tɔtrɔ ɖe ŋunye, Yehowa ye gblɔe! 
AMO.4.10	Mehe dɔvɔ̃ va mia dzi abe Egipte tɔa ene; mewu miaƒe ɖekakpuiwo kple yi, woha miaƒe sɔwo, eye miaƒe, asaɖa me ʋẽ kũ ɖo ŋɔti me na mi; ke miegbe tɔtrɔ ɖe ŋunye, Yehowa ye gblɔe! 
AMO.4.11	Metrɔ mi bu anyi, abe alesi Mawu trɔ Sodom kple Gomora bu anyi ene, eye miele abe ati, si woɖe tso dzo me la ene; ke miegbe tɔtrɔ ɖe ŋunye, Yehowa ye gblɔe!
AMO.4.12	Eyata Israel, ale mele wɔ wò ge enye si: Esi mele esia wɔ ge wò la, eyata Israel, dzra ɖo naɖakpe kple wò Mawu! 
AMO.4.13	Elabena eya amesi mè towo, eye wòwɔ ya, etoa amegbetɔ ƒe tamesusuwo nɛ, enana agudzedze zua viviti, eye wòzɔa anyigba ƒe kɔkɔƒewo la ŋkɔ enye Yehowa, Mawu Zebaot!
AMO.5.1	Israel ƒe aƒe, mise nya sia, elabena mele konyifaha to ge ɖe mia ŋu! 
AMO.5.2	Israel-ɖetugbi dze anyi, megale fɔfɔ ge o; eɖo baba ɖe eƒe anyigba dzi, amea ɖeke mele efɔ ge ɖe tsitrenu o! 
AMO.5.3	Elabena ale Aƒetɔ Yehowa gblɔ esi: Ne dua ɖe ho kple ame akpe le Israel ƒe aƒe la me la, ame alafa akpɔtɔ, eye ne eho kple ame alafa la, ame ewo akpɔtɔ.
AMO.5.4	Elabena ale Yehowa gblɔ na Israel ƒe aƒe la enye si: Midim, ne mianɔ agbe! 
AMO.5.5	Ke migabia Betel ta se o, migava Gilgal o, eye migayi Beer-Seba o; elabena Gilgal ayi aboyo me, eye Betel atsrɔ̃. 
AMO.5.6	Midi Yehowa, be mianɔ agbe, ne magadze Yosef ƒe aƒe la dzi, abe dzo ene ahafiãe, eye dzotsilaa ɖeke manɔ anyi na Betel o; 
AMO.5.7	mi amesiwo trɔ nya dzɔdzɔe wòzu atsa, eye miete dzoe dzɔenyenye ɖe to! 
AMO.5.8	Eya amesi wo atifieŋu kpakple avũ kple avũtɔ, eye wotsɔ blukɔ wɔ ŋdii, ena ŋkeke do viviti abe zã ene, eye wòyɔ atsiaƒu me tsiwo vɛ hetrɔ wo ƒo ɖe anyigba dzi la ŋkɔ enye Yehowa; 
AMO.5.9	eya amesi de gbegblẽ ame sesẽ la dome, eye wòhe gbegblẽ va du sesẽ la dzi. 
AMO.5.10	Wole fu amesi xlɔ̃a nu ame le ʋɔnu, eye wonyɔ ŋu nyateƒetola. 
AMO.5.11	Esi miefanya ame dahewo kple afɔ, eye miexɔ blidzɔ le wo si la, eyata miatsɔ kpe fufuwo atu xɔe, gake mianɔ wo me o; miade weingble nyowo, gake miano woƒe wein o. 
AMO.5.12	Elabena menyae be, miaƒe dzidadawo sɔ gbɔ, eye miaƒe nuvowo teƒe mekɔ o, mielé ame dzodzɔewo ɖe ke me, miexɔ zãnu, eye miete ame dahewo ɖe anyi le ʋɔnu! 
AMO.5.13	Eyata nunyala ƒe nu nede gã le ɣemaɣi, elabena ɣeyiɣi vɔe wònye. 
AMO.5.14	Midi nyui, eye menye vɔ̃ o, ne mianɔ agbe, eye Yehowa, Mawu Zebaot, nanɔ anyi kpli mi, abe alesi miele gbɔgblɔm ene. 
AMO.5.15	Milé fu vɔ̃, milɔ̃ nyui, eye mifɔ nya dzɔdzɔe ɖe tsitrenu le ʋɔnu, amea ɖe menya nu o Yehowa, Mawu Zebaot, ave Yosef ƒe ame mamleawo nu.
AMO.5.16	Eyata ale Yehowa, Mawu Zebaot, Aƒetɔ la, gblɔ esi: Konyifafa anɔ ablɔwo katã me, eye woana alele dom le kpɔdomeewo katã, woayɔ agbledela ɖe nuxaxa ŋu, eye kuteƒehadzilawo ɖe konyifafa ŋu; 
AMO.5.17	eye konyifafa anɔ weingblewo katã me, ne meva to dowòme yi, Yehowa ye gblɔe.
AMO.5.18	Baba na amesiwo dzrom Yehowa ƒe ŋkeke la le! Viɖe ka Yehowa ƒe ŋkeke la nye na mi? Viviti wònye, menye kekeli o. 
AMO.5.19	Ele abe ŋutsua ɖe, si si le dzata nu, eye sisiblist va do goe, eye esi wògbɔ va aƒe hetsɔ asi ziɔ ɖe gli ŋu la, da ɖui la ene. 
AMO.5.20	De menye vivitie nye Yehowa ƒe ŋkeke la, eye menye kekeli oa, ɖe menye blukɔ wònye, eye eme mekɔ oa?
AMO.5.21	Melé fu miaƒe ŋkekenyuiewo, eye metsri wo, eye nyemaʋẽ miaƒe takpegbewo ase o. 
AMO.5.22	Elabena ne miesa numevɔ kple nuɖuvɔ nam hã la, womadze ŋunye o, eye nyemanyẽ: kɔ akpɔ miaƒe nyivi damiwo ƒe akpedavɔsawo o. 
AMO.5.23	Te wò hawo ƒe ɖiɖi ɖe megbe tso gbɔnye, wò saŋkuƒoƒowo le to me vem nam! 
AMO.5.24	Nya dzɔdzɔe nesi abe tsi ene, eye dzɔdzɔenyenye abe tɔʋu, si memiena o la ene boŋ! 
AMO.5.25	Israel ƒe aƒe, ɖe miesa akpedavɔ kple nuɖuvɔ nam le gbe dzi le ƒe blaneawo mea? 
AMO.5.26	Eyata miatsɔ miaƒe legbawo: Miaƒe fia Sakut kple miaƒe mawu Kewan ƒe dzinuvi, si miewɔ na mia ɖokui la; 
AMO.5.27	eye mana woaɖe aboyo mi agbɔ Damasko ŋu ʋĩ ayii, Yehowa, amesi ŋkɔ nye Mawu Zebaot lae gblɔe!
AMO.6.1	Baba na mi amesiwo ɖe dzi ɖe anyi le Zion, kple mi amesiwo le Samaria-towo dzi bɔkɔɔ, mi dukɔwo ƒe ame veviwo dome ŋkutatɔwo, amesiwo gbɔ Israel ƒe aƒe la vana! 
AMO.6.2	Miyi Kalne, eye milé ŋku ɖe anyi, mitɔ edzi tso afima yi Xamat-gã, eye mihoe ɖe dzi yi Filistitɔwo ƒe Gat be, ɖe eme nyo na wo wu fiaɖuƒe siawo tɔ loo, alo woƒe anyigba lolo wu mia tɔa? 
AMO.6.3	Mi amesiwo ɖi be, dzɔgbevɔ̃egbe la nate ɖa, eye miele ŋutasesẽ ƒe fiazikpui hem vɛ; 
AMO.6.4	mi amesiwo mlɔ nyiɖubatiwo dzi, eye miedra ɖe mia mlɔƒewo, mieɖu alẽviwo le lãhawo dome kple nyiviwo le lãkpɔ me; 
AMO.6.5	mi amesiwo nɔa saŋku ƒom kɔ kple avu, eye mienɔa hã kpam abe Dawid ene; 
AMO.6.6	mi amesiwo noa wein le vɔsatrewo me, eye miesa ami veviwo, eye Yosef ƒe abixɔxɔ metsɔa fu lã me na mi o! 
AMO.6.7	Eyata mianɔ ŋgɔ na aboyomewo ayi aboyo me, eye amesiwo dra ɖe aba dzi la ƒe nukoko hahaha nu atso!
AMO.6.8	Aƒetɔ Yehowa ta eƒe agbe be: Ale Yehowa, Mawu Zebaot, gblɔ esi: Yakob ƒe dàda le ŋu nyɔm nam, melé fu eƒe fiasãwo, eye matsɔ du la kple eme nuwo ade asi. 
AMO.6.9	Eye woava me be, ne ŋutsu ewo kpɔtɔ ɖe aƒe ɖeka me la, woaku; 
AMO.6.10	eye ne woƒe ƒometɔ, amesi be, yeatɔ dzo wo la, va, be yeafɔ ame kukuawo tso aƒea me, eye wòbia amesi kpɔtɔ ɖe xogã me be: Amea ɖe gale gbɔwò hã, eye wòɖo ŋu be: Ɖeke megali o la, agblɔ be. Mia nu, ne womagaɖo ŋku Yehowa ƒe ŋkɔ dzi o.
AMO.6.11	Elabena kpɔ, ɖa, Yehowa le se de ge, tete woagbã xɔ gãwo, eye xɔ suewo agba gudugudu 
AMO.6.12	Ɖe sɔwo ate ŋu aƒu du le agakpe dzia, eye ɖe woatsɔ nyiwo aŋlɔ agble ɖe atsiaƒu dzia? Elabena miawo mietrɔ nya dzɔdzɔe wòzu aɖi, kple dzɔdzɔenyenye ƒe kutsetse wòzu atsa 
AMO.6.13	Mi amesiwo le dzidzɔ kpɔm le nu maɖinuiwo ŋu, eye miele gbɔgblɔm be: De menye sesẽ mietsɔ to dzo ɖe ta oa? 
AMO.6.14	Israel ƒe aƒe, ale Yehowa, Mawu Zebaot gblɔ esi: Maɖo dukɔa ɖe ɖa ɖe mia ŋu, ne woaxaxa mi ɖo tso Xamat-nutowo me vaseɖe tɔʋu, si le gbegbe la nu.
AMO.7.1	Eye Aƒetɔ Yehowa na mekpɔ ŋutega, kpɔ ɖa, ewo ʋetsuviwo, esime kelegbewo de asi miemie me; elabena kelegbewo miena, ne wova gbe na fia megbe. 
AMO.7.2	Eye esi woɖu anyigba dzi gbewo vo keŋkeŋ la, megblɔ bena: Aƒetɔ Yehowa, tsɔe ke dzro! Aleke Yakob ate ŋu anɔ te, esi mele ɖeke me o? 
AMO.7.3	Tete wòve Yehowa, eye Yehowa gblɔ bena. Mava me o. 
AMO.7.4	Eye Aƒetɔ Yehowa na mekpɔ ŋutega, kpo ɖa, Aƒetɔ Yehowa yɔ dzo vɛ, be wòatsɔ ahe toe, eye wòfiã to gãwo helé agblewo. 
AMO.7.5	Eye megblɔ be: Aƒetɔ Yehowa, dzudzɔ dzro! Aleke Yakob ate ŋu anɔ te, esi mele ɖeke me o? 
AMO.7.6	Tete wòve Yehowa, eye Aƒetɔ Yehowa gblɔ be: Esia hã mava me o.
AMO.7.7	Eye wòna mekpɔ ŋutega, kpɔ ɖa, Aƒetɔ la tsi tre ɖe gli, si dzɔ kã la dzi, eye wòlé tsumikpe ɖe asi. 
AMO.7.8	Tete Yehowa gblɔ nam bena: Amos, nuka kpɔm nele? Meɖo ŋu bena. Tsumikpee Eye Aƒetɔ la gblɔ bena: Kpo ɖa, mada tsumikpe ɖe Israel-duko la dome, eye nyemagatsɔe akee azɔ o. 
AMO.7.9	Isak ƒe nuxeƒewo azu gbegbe, Israel ƒe kɔkɔefewo azu aƒedo, eye matso yi atso ɖe Yerobeam ƒe aƒe la ŋu.
AMO.7.10	Tete Amazya, amesi nye nunɔla le Betel la, dɔ ame ɖo ɖe Israel-fia Yerobeam, ne woagblɔ nɛ bena: Amos ɖo gbe ɖi ɖe ŋuwò le Israel ƒe aƒe la dome; anyigba la magaɖo dzi atso eƒe nyawo katã o. 
AMO.7.11	Elabena ale Amos gblɔ esi: Yerobeam aku ɖe yi nu, eye woaɖe aboyo Israel atso eƒe anyigba dzi. 
AMO.7.12	Eye Amazya gblɔ na Amos, bena: Nukpɔla si yi Yuda-nyigba dzi, gblɔ nya ɖi le gama, ne nakpɔ abolo aɖu le afima. 
AMO.7.13	Ke megagblɔ nya ɖi le Betel azɔ o; elabena fia ƒe kɔkɔeƒe kple fiaɖuƒe ƒe gbedoxɔ wònye. 
AMO.7.14	Tete Amos ɖo ŋu gblɔ na Amazya bena: Nyemenye nyagblɔɖila alo nyagblɔɖilawo ƒe vi o, ke boŋ lãkplɔvi kple gbotidola menye. 
AMO.7.15	Ke Yehowa ɖem le lãhawo yome, eye Yehowa gblɔ nam bena: Yi ɖagblɔ nya ɖi ɖe nye dukɔ Israel ŋu. 
AMO.7.16	Azɔ se Yehowa ƒe nya! Egblɔ be: Megagblɔ nya ɖi ɖe Israel ŋu o, eye megadudu nyã ƒo ɖi ɖe Isak ƒe aƒe la ŋu o! 
AMO.7.17	Eyata ale Yehowa gblɔ esi: Srɔ̃wò awɔ gbolo le dua me, wò ŋutsuviwo kple wò nyonuviwo atsi yi nu, eye woatsɔ dzidzeka amã wò anyigbae, wò ŋutɔ àku ɖe anyigba makɔmakɔ dzi, eye woaɖe aboyo Israel atso eƒe anyigba dzi.
AMO.8.1	Eye Aƒetɔ Yehowa na mekpɔ ŋutega, kpo ɖa, kutsetse ɖiɖiwo yɔ kusia ɖe fũ. 
AMO.8.2	Eye wògblɔ nam bena: Amos, nuka kpɔm nèle? Meɖo ŋu be: Kutsetse ɖiɖi kusi taŋ. Tete Yehowa gblɔ nam bena: Nye dukɔ Israel ɖiɣi ɖo, nyemagatsɔe akee azɔ o. 
AMO.8.3	Ale Aƒetɔ Yehowa gblɔ esi: Nyɔnu, siwo dzia ha le fiasãwo me la, afa avi gbemagbe, ame kukuwo asɔ gbɔ, eye woazi ɖoɖoe atso wo, aƒu gbe ɖe teƒewo katã.
AMO.8.4	Misee, mi amesiwo ƒe ve me le fiefiẽm ɖe ame dahewo ŋu, eye mietsrɔ̃ hiãtɔwo; 
AMO.8.5	mi amesiwo le gbɔgblɔm be: Gbekagbe gɔ̃ dzinu yeye nu le yiyi ge, ne míadzra bli, eye dzudzɔgbe nu le yiyi ge, ne míaʋu avawo nu ahakpa nudotree sue, míadzi asi ɖe edzi, eye míaŋe nudanu ɖe eme aha amee; 
AMO.8.6	míaƒle ame dahewo ɖe gã nu kple hiãtɔwo ɖe atokota ɖoɖo ɖeka nu, eye míadzra bli toto ɖe bli ŋutɔ teƒe?
AMO.8.7	Yehowa ta nu ɖe Yakob ƒe dada ŋu be: Nyematsɔ woƒe nuwɔnawo katã ake wo akpa gbeɖe o! 
AMO.8.8	De anyigba maʋuʋu, eye edzinɔlawo katã naxa nu le esia ta oa? Akɔ dzi glodzoo abe Nil, eye wòadze agbo agadze anyi abe Egipte-tɔsisi la ene. 
AMO.8.9	Ale Aƒetɔ Yehowa gblɔ esi: Le ŋkeke ma me la mana ɣe naɖo to le ŋdɔkutsu dzatsɛ, eye viviti nado ɖe anyigba dzi le ŋkeke me. 
AMO.8.10	Matrɔ miaƒe ŋkekenyuiewo woazu nuxaxa kple miaƒe hawokatã woazu konyifaha, made akpanya aliwo katã, eye tawo katã nazu ta kokoe, mana wòanɔ, abe alesi wofaa konyi na tenuvi ene, eye eƒe nuwuwu anɔ abe ŋkeke vɔ̃e ene.
AMO.8.11	Ale Aƒetɔ Yehowa gblɔ esi: Kpɔ ɖa, ŋkekewo li gbɔna, eye maɖo dɔwuame ɖe anyigba dzi, ke, menye abolodɔ alo tsikɔwuame ɖe tsi ŋu o, ke boŋ ɖe Yehowa ƒe nyawo sese ŋu. 
AMO.8.12	Woanɔ ya mum tso atsiaƒu nu yi atsiaƒu nu, eye woanɔ tsatsam tso anyiehe yi ɣedzeƒe, ne woadi Yehowa ƒe nya, ke womakpɔe o 
AMO.8.13	Le ɣemaɣi la tsikɔ awu ɖetugbi dzetugbeewo kple ɖekakpuiwo, eye gbafa aƒo wo; 
AMO.8.14	wo amesiwo tà Samaria ƒe dzidada, eye wogblɔna bena: „Dan, míetà wò mawu ƒe agbe, eye míetà Beer-Seba-ma!“ Woadze anyi, eye womagafɔ o.
AMO.9.1	Eye mekpɔ Aƒetɔ la wòtsi tre ɖe vɔsamlekpui la dzi gblɔ bena: Ŋe kɔ le sɔtiawo nu, ne kpuiawo nadzo kpekpekpe, eye nagbã wo ɖe wo katã ƒe ta dzi! Matsɔ yi awu wo viwoe, wo dometɔa ɖeke masi o, eye amea ɖeke makpɔtɔ o. 
AMO.9.2	Ne woyi tsieƒe ke hã la, nye asi ahe wo tso afima, eye ne wolia dziƒo la, maɖiɖi wo ɖe anyi tso afima. 
AMO.9.3	Ne wobe ɖe Karmel ta me la, maɖi wo le afima ahe wo agbɔe, eye ne wosia ɖem ɖe atsiaƒu gɔme la, madɔ da woaɖu wo le afima. 
AMO.9.4	Eye ne wodze woƒe futɔwo ŋgɔ yi aboyo me la, madɔ yi woawu wo le afima; matso nye ŋku aɖo wo ŋu ɖe vɔ̃ me, eye menye ɖe nyui me o. 
AMO.9.5	Aƒetɔ, Yehowa Zebaot, amesi ka asi anyigba ŋu wòlólo gbanaa, eye edzinɔlawo katã xa nu, ede dzi glodzoo abe Nil ene, eye wòdze eme abe Egipte-tɔsisi ene; 
AMO.9.6	eya amesi tu eƒe dziƒoxɔ ɖe dzi me, eye wòɖo eƒe xɔ goba gɔme anyi ɖe anyigba dzi, eya amesi yɔ atsiaƒu me tsiwo hetsɔ ƒo ɖe anyigba dzi la ŋkɔ enye Yehowa!
AMO.9.7	Ale Yehowa gblɔ esi: De mi Israel-viwo, miele nam abe Kusiviwo ene oa? De nyemekplɔ Israel tso Egipte-nyigba dzi, Filistitowo tso Kaftor, eye Aramtɔwo tso Kir oa? 
AMO.9.8	Kpo ɖa, Aƒetɔ Yehowa ƒe ŋku le fiaduƒe wonuvɔ̃ sia ŋu, eye matsrɔ̃e ɖa tso anyigba dzi; ke ɖeko nyematsrɔ̃ Yakob ƒe aƒe la keŋkeŋ o, Yehowa ye gblɔe. 
AMO.9.9	Elabena made se, eye woaʋuʋu Israel ƒe aƒe la le dukɔwo katã dome, abe alesi woʋuʋua asɔe, eye blikua ɖeke megena ɖe anyigba o ene. 
AMO.9.10	Nye dukɔ ƒe nuvɔ̃wɔlawo katã aku ɖe yi nu, wo amesiwo le gbɔgblɔm bena: Dzɔgbevɔ̃e la matu mí o, eye maɖi kpe mí o.
AMO.9.11	Le ɣemaɣi la mafɔ Dawid ƒe agbadɔ gbagbã la de tsitrenu, eye matre eƒe gbagbãƒewo, mafɔ eƒe glikpowo ɖe tsitrenu, eye matui abe tsã ene; 
AMO.9.12	ne woaxɔ Edom ƒe ame mamleawo kple dukɔ, siwo katã ŋu woyɔ nye ŋkɔ ɖo la, woanye wo tɔ; Yehowa, amesi le nusiawo wɔ ge lae gblɔe. 
AMO.9.13	Ale Yehowa gblɔ esi: Kpɔ ɖa, ŋkeke li gbɔna, eye woanɔ agbleŋɔŋlɔ dzi ahade asi na nuŋeɣi, woanɔ weinfiafiã dzi ahade asi na nuƒãɣi, towo atsyɔ aha yeye, eye togbɛwo katã aƒo beke. 
AMO.9.14	Magaɖo nye dukɔ Israel te, eye woatso du zuaƒedowo anɔ wo me, woade weingblewo anɔ wo me wein, eye woatɔ abɔwo aɖu wo me kutsetsewo. 
AMO.9.15	Made woƒe agunu to ɖe woƒe anyigba dzi, eye womagaho wo tso woƒe anyigba, si mena wo la dzi o, Yehowa, wò Mawue gblɔe!
OBA.1.1	Obadya ƒe ŋutega. Ale Aƒetɔ Yehowa gblɔ ɖe Edom ŋu enye si: Míese nya tso Yehowa gbɔ, eye woɖo du ɖe dukɔwo dome be: Mitso, ne míaho aʋa ɖe wo ŋu! 
OBA.1.2	Kpɔ ɖa, mawɔ wò sue le dukɔwo dome, eye maɖi gbɔ wò vevie. 
OBA.1.3	Wò dzi ƒe dàda ble wò, wò amesi le agatowo me, eye nètso aƒe ɖe kɔkɔƒewo, wò amesi le gbɔgblɔm le wò dzi me be: Ameka atutum aƒu anyi? 
OBA.1.4	Ne èyi dzi ʋĩ abe hɔ̃ ene, eye nèwɔ ato ɖe dzinuviwo dome hã la, matutu wò aƒu anyi tso afima, Yehowa ye gblɔe. 
OBA.1.5	Nenye fiawo kple adzodalawoe ƒo ɖe dziwò le zã la, ɖe womafi nu alesi ko asu wo nu oa? Ke aleke wòa nèhetsrɔ̃e! Nenye weinxalawoe ƒo ɖe dziwò la, ɖe womakpɔtɔ ɖe ɖi oa? 
OBA.1.6	Aleke womehedzro Esau me, eye wotsa le eƒe kesinɔnuwo mee o! 
OBA.1.7	Wò dzoɖuxɔlɔ̃wo katã nyã wò vaseɖe liƒo dzi ke, xɔ̃wòwo ble wò, eye wokpe dziwò; wò aboloɖulawo ɖo mɔ̃ ɖe tewò, ke mèdze sii o. 
OBA.1.8	Yehowa be: De nyematsrɔ̃ nunyalawo ɖa le Edom kple gɔmesese ɖa le Esau ƒe towo dzi gbemagbe oa? 
OBA.1.9	Teman, dzi aɖe le wò kalẽtɔwo ƒo, ne woatsɔ amewuwu atsrɔ̃ amesiame ɖa le Esau ƒe towo dzi.
OBA.1.10	Le ŋuta, si nesẽ le noviwò Yakob ŋu ŋuti la, ŋukpe anyẽ atsyɔ wò, eye woatsrɔ̃ wò ɖa tegbee. 
OBA.1.11	Gbemagbe èle eteƒe; esi amedzrowo ɖe aboyo eƒe aʋakɔwo ɖzoe gbemagbe, du bubu me towo ge ɖe eƒe agbowo me, eye wodzidze nu ɖe Yerusalem dzi la, wò hã ènye wo dometɔ ɖeka. 
OBA.1.12	Ke megafɔ ŋku ɖe nɔviwò dzi le eƒe ŋkeke la dzi, le eƒe dzogbevɔ̃egbe o, megakpɔ dzidzɔ ɖe Yuda-viwo ŋu le woƒe tsotsrɔ̃gbe o, eye megake wò nu baa le xaxagbe o. 
OBA.1.13	Megage ɖe nye ɖukɔ ƒe agbo me le, eƒe dzɔgbevɔ̃egbe o, megafɔ ŋku ɖe eƒe gbegblẽ dzi le eƒe dzɔgbevɔ̃egbe o, eye megado wò asi ɖa ɖe eƒe kesinɔnuwo ŋu le eƒe dzogbevɔ̃egbe o. 
OBA.1.14	Megatsi tre ɖe mɔ dzevee nu natsrɔ̃ eƒe ame sisiwo o, eye megaɖe aboyo eƒe ame mamleawo le xaxagbe o! 
OBA.1.15	Elabena Yehowa ƒe ŋkeke la tu aƒe na dukɔwo katã; alesi nèwɔ la, nenema woawo wò, eye wò nuwɔwɔwo ava wò ta dzi. 
OBA.1.16	Alesi mieno aha le nye to kɔkɔe dzii la, nenema dukɔwo katã anɔ enono dzii ɖaa; woanoe aɖuɖɔ egɔme ƒiaƒiaƒia, eye woanɔ abe amesiwo medzo kpɔ o la ene.
OBA.1.17	Ke xɔname anɔ Zion-to dzi, anye kɔkɔeƒe, eye Yakob ƒe aƒe la axɔ woƒe domenyinu. 
OBA.1.18	Yakob ƒe aƒe la anye dzo, eye Yosef ƒe aƒe la anye dzoƒaɖe, ke Esau ƒe aƒe la anye gbe ƒuƒu; woafiãe wòabi, ale be amea ɖeke makpɔtɔ na Esau ƒe aƒe la o; elabena Yehowa ye gblɔe. 
OBA.1.19	Dziehetɔwo axɔ Esau ƒe towo, eye bali me nɔlawo ado Filistitɔwo ƒe anyigba, woaxɔ Efrayim-tagba kple Samaria-tagba, eye Benyamin axɔ Gilead; 
OBA.1.20	eye Israel-viwo ƒe aʋakɔ, siwo woɖe aboyoe la, ado Kanaanitɔwo ƒe anyigba vaseɖe Zarpat, eye Yerusalem ƒe aboyome, siwo le Sefarad la, ado dzieheduwo. 
OBA.1.21	Xɔnametɔwo ava Zionto la dzi, ne woadrɔ̃ ʋɔnu Esau ƒe towo, eye fiaɖuƒe la anye Yehowa to.
JON.1.1	Eye Yehowa ƒe gbe va na Yona, Amitai vi, bena: 
JON.1.2	Tso, nayi Niniwe, du gã la me, eye nagblɔ nya ɖi ɖe eŋu; elabena woƒe nu vɔ̃ɖi wɔwɔ va ŋkunye me. 
JON.1.3	Ke Yona tso, be yeasi le Yehowa ŋku me ayi Tarsis. Eye esi wòva Yafo, eye wòkpɔ ʋua ɖe, si le Tarsis yi ge la, exe fe, eye wòɖoe, be yeasi atso Yehowa ŋku me ayi Tarsis kpli wo.
JON.1.4	Ke Yehowa lɔ ya gãa ɖe trɔ ɖe atsiaƒu la dzi, eye ahom sesẽa ɖe tu ɖe atsiaƒu dzi, ale be ʋu la ɖi be, yeagbã. 
JON.1.5	Tete ʋukulawo vɔ̃, eye wo dome amesiame do ɣli yɔ eƒe mawu, eye wotsɔ ʋua me nuwo ƒu gbe ɖe ƒu me, ne woazu wodzoe, ke Yona ya yi ɖe ʋua gɔme, eye wòmia anyi do alɔ̃ yi me ʋĩ. 
JON.1.6	Tete ʋumefia te ɖe eŋu gblɔ nɛ bena: Alɔ̃ dɔm wòa nèlea? Fɔ nayɔ wò Mawu! Amea ɖe menya nu o Mawu aɖo ŋku mía dzi, be míagatsrɔ̃ o hĩ. 
JON.1.7	Eye wogblɔ na wo nɔewo bena: Mina míadzidze nu, ne míakpɔ amesi ta dzɔgbevɔ̃e sia dza de mía dzi ɖo la! Tete wodzidze nu, eye nudzidze la dze Yona dzi. 
JON.1.8	Eye wogblɔ nɛ bena: Gblɔ nusi ta dzɔgbevɔ̃e sia dzo ɖe mía dzi ɖo la na mí! Do ka wɔla nènye, eye afika nètso? Mia de ɖe, eye dukɔ ka me nètso? 
JON.1.9	Eɖo ŋu na wo bena: Hebritɔ menye, eye mevɔ̃a Yehowa, dziƒo Mawu la, amesi wɔ atsiaƒu kple anyigba ƒuƒui. 
JON.1.10	Tete ŋutsuawo vɔ̃ ŋutɔ, eye wogblɔ nɛ bena: Nukae nèhewɔ ma? Elabena wonyae be, Yehowa nu wòsi le; elabena etoe na wo tsã. 
JON.1.11	Eye wogblɔ nɛ bena; Nuka míawɔ wò, be atsiaƒu la nadze kɔ anyi le mía ŋu godoo? Elabena ƒu la ƒe nyanyrã nu le sesẽm ɖe dzi. 
JON.1.12	Eɖo ŋu na wo be: Mikɔm ƒu gbe ɖe ƒua me, ekema ƒua adze anyi le mia ŋu godoo; elabena menyae be, tanyee ahom gã sia va mia dzi ɖo.
JON.1.13	Tete ŋutsuawo ku ʋua, be woatrɔ ayi gota, ke womete ŋui o, elabena atsiaƒu da nyrã ɖe edzi hekpe wo. 
JON.1.14	Eye woyɔ Yehowa gblɔ bena: Ao, Yehowa, megana míatsrɔ̃ le ŋutsu sia ƒe agbe ta o, eye megatsɔ̃ ʋu maɖifɔ ɖo mía dzi o; elabena Yehowa nènye, eye nusi dze ŋuwò la, nèwɔna. 
JON.1.15	Eye wokɔ Yona ƒu gbe ɖe ƒua me; tete ƒu la dzudzɔ agbodzedze. 
JON.1.16	Tete ŋutsuawo vɔ̃ Yehowa ŋutɔ, wosa vɔ na Yehowa, eye woɖe adzɔgbe.
JON.2.1	Eye Yehowa dɔ ƒumelã gãa ɖe, be wòaɖami Yona; eye Yona nɔ lã la ƒe dɔ me ŋkeke etɔ̃ kple zã etɔ̃. 
JON.2.2	Tete Yona do gbe ɖa na Yehowa, eƒe Mawu la, le lã la ƒe dɔ me 
JON.2.3	gblɔ bena, Meyɔ Yehowa le nye xaxa me, eye wòtɔ nam; medo ɣli tso tsieƒe ƒe ƒodo me, eye nèse nye gbe. 
JON.2.4	Etsɔm ƒu gbe ɖe to gɔme, le atsiaƒu titina, tsi sisiwo ɖe to ɖem, eye wò tsi kpakpawo katã kple wò tsi tsotsoewo to tanye yi. 
JON.2.5	Megblɔ be, wonyãm ɖa le ŋkuwò me, ɖe magakpɔ wò gbedoxɔ kɔkɔe la akpɔa? 
JON.2.6	Tsiwo ɖe to ɖem de keke nye luʋɔ gbɔ; tɔ gɔme le ŋunye godoo, eye avawo xatsa ɖe ta nam. 
JON.2.7	Mede towo ƒe agunu ke, eye anyigba do gameti ɖe nunye ɖikaa, ke èhe nye agbe tso do me, Yehowa, nye Mawu! 
JON.2.8	Esi nu te nye luʋɔ ŋu le menye la, meɖo ŋku Yehowa dzi, eye nye gbedoɖoɖa ɖo gbɔwò le wò gbedoxɔ kokoe la me. 
JON.2.9	Amesiwo subɔa yakanu dzodzrowo la, gblẽa woƒe amenuveve ɖi. 
JON.2.10	Ke nye la matsɔ akpedagbe asa vɔ na wò, eye mawɔ adzɔgbe, si meɖe la dzi. Xɔname enye Yehowa tɔ! 
JON.2.11	Eye Yehowa ɖe se nalãla be, wòaɖadzɔ Yona ɖegota.
JON.3.1	Tete Yehowa ƒe gbe va na Yona zi evelia bena: 
JON.3.2	Tso, nayi Niniwe, ɖu gã la me, eye naɖe gbe ƒã nya, si gblɔ ge mala na wò la nɛ. 
JON.3.3	Tete Yona tso yi Niniwe ɖe Yehowa ƒe nya la nu. Niniwe enye du gãa ɖe le Mawu ŋku me, eye eƒe didime enye ŋkeke etɔ̃ ƒe mɔzɔzɔ. 
JON.3.4	Eye Yona zɔ ŋkeke ɖeka ƒe mɔ le dua me heɖe gbe ƒã gblɔ bena: Esusɔ ŋkeke blane, ne Niniwe natsrɔ̃! 
JON.3.5	Tete Nimwetɔwo xɔ Mawu dzi se, wodo kpo, be woatsi nu adɔ, eye woata akpanya, tso tsitsiawo dzi vaseɖe ɖeviawo dzi. 
JON.3.6	Esi nya la ɖe Niniwe-fia gbɔ la, etso le eƒe fiazikpui dzi, eɖe eƒe awu ʋlaya ɖi, eye wòta akpanya hebɔbɔ nɔ dzowɔ me. 
JON.3.7	Eye wòna wodo kpo gblɔ le Niniwe ɖe fia kple eƒe amegãwo ƒe se nu bena: Amegbetɔwo kple lãwo, nyiwo-kple alẽwo megade naneke nu me o; womegaɖu gbe alo ana tsi o, 
JON.3.8	ke boŋ amegbetɔwo kple lãwo siaa nata akpanya, woayɔ Mawu sesĩe, eye amesiame naɖe asi le eƒe mɔ vɔwo kple nu vɔ̃ɖi, si le edome la ŋuti. 
JON.3.9	Amea ɖe menya nu o Mawu atrɔ ta me, avee, eye eƒe dɔmedzoe heliheli la nu afa, be miatsrɔ̃ o hĩ! 
JON.3.10	Eye esi Mawu kpɔ, alesi wowɔ, be woɖe asi le woƒe mɔ vɔwo ŋu la, vɔ̃, si Mawu gblɔ be, yeawɔ wo la vee, eye mewɔe o.
JON.4.1	Ke esia medze Yona ŋu o, eye dzi kui vevie. 
JON.4.2	Eye wòdo gbe ɖa na Yehowa gblɔ bena: Oo, Yehowa, esia ŋu pɛ mebu, esime mele mía de; eyata medo ŋgɔ be, masi ayi Tarsis; elabena menyae be, Mawu amenuvela kple nublanuikpɔla nenye, egbɔa dzi ɖi blewu, dɔmenyo bɔ ɖe asiwò, eye vɔ̃wɔwɔ vea wò. 
JON.4.3	Eyata Yehowa, xɔ nye agbe le asinye! Elabena enyo nam be, maku wu esi manɔ, agbe. 
JON.4.4	Eye Yehowa gblɔ be: Ɖe nèle dɔmedzoe dom ɖe eteƒea?
JON.4.5	Tete Yona do le dua me ɖabɔbɔ nɔ dua ƒe ɣedzeƒe gome, eye wòtu agbadɔ ɖe afima hebɔbɔ no eƒe vɔvɔli te, ne yeakpɔ nusi le dzɔdzɔ ge ɖe dua dzi. 
JON.4.6	Eye Yehowa Mawu dɔ treklɔnu wòva mie ɖe Yona ta me, ne wòado vɔvɔli ɖe edzi ahafa eƒe dzikudodo nu nɛ; tete Yona kpo dzidzɔ le treklɔnu la ŋu ŋutɔ. 
JON.4.7	Ke esi agu dze le ŋkeke evelia dzi la, Mawu do ŋɔ wòva du treklɔnu la woku. 
JON.4.8	Esi ɣe dze la, Mawu do ɣedzeƒeya xɔdzo ɖa, eye ɣe ɖu Yona ƒe ta, ale be nu te eŋu belibeli. Tete wodi ku na eɖokui gblɔ bena: Ne meku la, enyo wu esi manɔ agbe.
JON.4.9	Eye Mawu gblɔ na Yona bena: Ɖe nèle dziku dom ɖe eteƒe le treklɔnu la taa? Eɖo ŋu bena: Tɔnye dzɔ be, mado dziku, vaseɖe esime maku. 
JON.4.10	Tete Yehowa gblɔ be: Treklɔnu, Si ŋu medze agbagba le o, mekpɔ edzi wòtsi o, emie le zã ɖeka me, eye woku le zã ɖeka me la ƒe nu le vewòm, — 
JON.4.11	ɖe du gã Niniwe, si me amewo le wu ame akpe alafa ɖeka blave, siwo menya nuka enye ɖusi kple mia hekpe ɖe lã geɖewo ŋu la ƒe nu mavem oa?
MIC.1.1	Esia nye Yehowa ƒe nya, si va na Mixa, Moresitɔ la, eye wò-kpɔ ɖe Samaria kple Yerusalem ŋu le Yuda-fia Yotam, Axaz kple Xizkiya ŋɔli.
MIC.1.2	Mi dukɔwo katã, misee, anyigba kple edzl nuwo, miƒu to anyi! Aƒetɔ Yehowa nye ɖasefo ɖe mia ŋu, Aƒetɔ la tso eƒe gbedoxɔ kɔ: kɔe la me! 
MIC.1.3	Elabena kpɔ ɖa, Yehowa atso le enɔƒe ahaɖi ɖe anyi, eye wòatsa le anyigba ƒe gkɔkɔƒewo. 
MIC.1.4	Towo alólo le ete abe anyĩgba le dzo nu ene, eye gbadzaƒewo aɖe dzoglo, abe alesi tsi sina tsoa aganu wònɔna ene. 
MIC.1.5	Yakob ƒe dzidadawo kple Israel ƒe aƒe ƒe nuvɔ̃wo tae nusiawo katã dzɔ ɖo. Yakob ƒe dzidada ɖe? Ɖe menye eya nye Samaria oa? Yuda ƒe nuxeƒe ɖe? Ɖe menye eyae nye Yerusalem oa? 
MIC.1.6	Eyata matsɔ Samaria awɔ anyiglãgoe ɖe gbe me kple weingbledeƒee, malɔ eƒe kpewo aƒu gbe ɖe abu me, eye maɖi ƒeƒle eƒe agunu. 
MIC.1.7	Woagbãwoƒe aklama kpakpɛwo katã, woatɔ dzo woƒe gbolonunanawo katã, eye matsrɔ̃ woƒe legbawo katã; elabena gboloho wotsɔ ƒo wo nu ƒui, eye gboloho woagazu.
MIC.1.8	Eyata mafa konyi, mafa avi, eye maɖe ƒeƒle anɔ yiyim; mafa konyi abe amegãxiwo ene, eye maxa nu abe golowo ene. 
MIC.1.9	Elabena gbedada mele eƒe ƒoƒowo ŋu o; elabena eva Yuda ke, eye wòde nye dukɔ ƒe agbo nu vaseɖe Yerusalem ke. 
MIC.1.10	Migado bobloe le Gat o; migafa avi le Ako o, eye mlgaƒo togotogoe le ke me le Bet-Leafra o! 
MIC.1.11	Mi Safirtɔwo, miɖe ama miaʋu adzo; Zaanantɔwo mele dzodzo ge o; mifa konyi le Bet-Haezel, elabena mia gbɔe wòdze aʋa ɖo! 
MIC.1.12	Dzidzi aƒo Ma-rotfɔwo le woƒe dzɔgbenyuie ta, elabena dzɔgbevɔ̃e ɖi tso Yehowa ghɔ ɖe Yerusalem ƒe agbowo dzi. 
MIC.1.13	Laxistɔwo, mitsi sɔwo ɖe tasiaɖamwo ŋu! Elabena wòe nye Zion-nyɔnuvl ƒe nuvɔ̃ gãtɔ, eye gbɔwòe wokpɔ Israel ƒe dzidadawo le. 
MIC.1.14	Eyata àklã ɖa tso Moreset-Gat ŋu; Axsib-xɔwo aflu Israel-fiawo. 
MIC.1.15	Mi Maresatɔwo, magakplɔ nugblẽla aƒu mi, eye Israel ƒe bubumewo aɖe Adulam ke. 
MIC.1.16	Lũ ta kokoe le viwò, siwo ghɔ mèlɔ̃a nu le o la ta; wò ta nebebe tegblẽ abe akagã tɔ ene, elabena wokplɔ wo dzoe le gbɔwò.
MIC.2.1	Baba na amesiwo ɖoa dzɔ-gbevɔ̃e ɖe ta me, eye wobua nu vɔ̃ɖl wɔwɔ ŋu le woƒe abawo dzi! Ne agu dze la, wowɔnɛ, elabena ŋusẽ le wo si, 
MIC.2.2	Ne agble dzro wo la, woxɔnɛ; ne xɔ dzro wo la, wodaa adzoe, eye woɖua sesẽnu le aƒe kple aƒetɔ si, le ŋu-tsu kple eƒe domenyinu si. 
MIC.2.3	Eyata ale Yehowa gblɔ esi: Meɖo tame vɔ̃ ɖe ƒome sia ŋu, miaɖe ta le eme o, eye miadzɔ kã anɔ yiyim o, elabena ɣeyiɣi vɔ̃ɖi wònye. 
MIC.2.4	Ɣemaɣi la woado lo ɖe mia ŋu, eye woadzi konyifaha agblɔ bena: Wogblẽ ml keŋkeŋ, wodzidze nye ɖukɔ ƒe anyigba, eye wome-gagbughɔe na ml o; womã míaƒe agblewo na amesiwo ɖe aboyo ml. 
MIC.2.5	„Eyata wò amea ɖeke mada dzidzeka ɖe eƒe anyigba ŋu le Yehowa ƒe amehawo dome o.“
MIC.2.6	Wole gbɔgblɔm be: Migagblɔ nya o, migagblɔ nya siawo tɔgbe o, vlodoame nu metso o, 
MIC.2.7	Nya kae nye esia gblɔm Yakob ƒe aƒe la le be: „Ɖe Yehowa mesea dziku dona o, eye esia nye eƒe nuwɔna?“ Ɖe nye nyawo mefa na ame dzɔdzɔewo oa? 
MIC.2.8	Ke gbaɖegbe ke nye ɖukɔ dze aglã hezu ketɔ: Mieɖe awu ʋlaya le amesiwo ɖe dzi ɖi bɔkɔɔ va tso me yina la ƒe awuwo dzi, abe aʋae miegbɔ tso ene. 
MIC.2.9	Mienyã nye ɖukɔ ƒe nyɔnuwo ɖa le woƒe xɔ, siwo gbɔ womelɔ̃a nu le o la me, eye miexɔ atsyɔ̃ le wo viwo si ɖikaa. 
MIC.2.10	Mitso miadzo! Elabena afi menye mia nɔƒe o; le nu makɔmakɔ wɔwó ta woatsɔ gbegblẽ, si teƒe mekɔ o la, agblẽ mi. 
MIC.2.11	Ne amea ɖe le ya yome lelele, eye wòɖa alakpa be: „Magblɔ nya na mi le wein kple aha muame ŋu“ la, eya anye nyagblɔla asɔe na dukɔ sia.
MIC.2.12	Maƒo Yakob nu ƒu blibo, eye makplɔ Israel ƒe ame mamleawo ɖe du; maƒo wo nu ƒu ɖe lãkpɔ me abe alẽwo ene, abe lãha le lãnyiƒe titina ene; eye afima agblẽ kple amegbetɔwo. 
MIC.2.13	Gligbãla aho adze wo ŋgɔ, woagbãe ato agbo nu age ɖe eme, eye woagado, woƒe fia adze wo ŋgɔ, eye Yehowa anɔ wo nu.
MIC.3.1	Eye megblɔ bena: Mi Yakob ƒe tatɔwo kple Israel ƒe aƒe me amegãwo, ɖe menye mlaƒe dɔ wònye be, miadze si se la oa? 
MIC.3.2	Mi amesiwo léa fu nyui, eye mielɔ̃a vɔ̃, mievuvua agbalẽ lewo ŋu kple lã le woƒe ƒuwo ŋu. 
MIC.3.3	Mi amesiwo ɖua nye ɖukɔ ƒe lã, miefloa agbalẽ lewo ŋu, eye miegbãa woƒe ƒuwo; mieflia wo dea ze abe lã ene, eye abe lã le kutu me ene. 
MIC.3.4	Emegbe woado ɣli ayɔ Yehowa, ke matɔ na wo o, eye wòaɣla ŋku me ɖe wo ɣemaɣl le woƒe nuwɔua vɔ̃ɖlwo ta. 
MIC.3.5	Ale Yehowa gblɔ ɖe nyagblɔɖilawo ŋu, wo amesiwo kplɔa nye ɖukɔ tranae, eye ne woƒe aɖu kpɔ nu le ɖuɖum la, woɖoa boblo ŋutl-fafa, ke wotsɔa aʋa ɖe amesi mena nu wo, be woaɖu o ŋu la, enye si: 
MIC.3.6	Eyata zã ghɔna ɖoɖo ge na ml, miakpɔ ŋutega o; blukɔ le dodo ge na mi, miaka afã o; ɣe aɖo to ɖe nyagblɔɖilawo, eye ŋke-ke anyɔ tsiɖitsiɖi ɖe wo. 
MIC.3.7	Ŋu-kpe alé nukpɔlawo, bokɔnɔwo ƒe mo atsi ɖã, eye wo katã woabla nu ɖe ge, elabena Mawu megale nya ŋu ɖom azɔ o. 
MIC.3.8	Ke nye la, ŋusẽ kple Yehowa ƒe gbɔgbɔ, dzɔdzɔenyenye kple dzideƒo yɔm fũ, ne magblɔ Yakob ƒe dzidadawo kple Israel ƒe nuvɔ̃wo nɛ.
MIC.3.9	Misee, mi Yakob ƒe aƒe ƒe ta-tɔwo kple mi Israel ƒe aƒe ƒe amegãwo, mi amesiwo nyɔa ŋu se la, eye mieglɔ̃a nu dzɔdzɔewo katã; 
MIC.3.10	mi amesiwo tsɔa fʋu tsoa Zion kple nu vɔ̃ɖi wɔwɔ tsoa Yerusalem. 
MIC.3.11	Woƒe tatɔwo drɔ̃a ʋɔnu le zãnunana ta, woƒe nunɔ-lawo fiaa nu ame le fetu ta, eye woƒe nyagblɔɖilawo gblɔa nya ɖl le ga ta; woziɔna ɖe Yehowa ŋu nɔa gbɔgblɔm be: Ɖe Yehowa mele mia dome oa? Dzɔgbevɔ̃ea ɖeke mele mia, dzi va ge o. 
MIC.3.12	Eyata le mia ta woade Zion abe agble ene, Yerusalem azu glikpo, eye gbedoxɔ ƒe to azu togbɛ toave.
MIC.4.1	Eye wòava me le ŋkeke mlɔeawo me be, Yehowa ƒe aƒe ƒe to la akɔ ta aghɔ towo ŋu, eye wòaƒo togbɛwo ta, eye anyigba dzi dukɔwo aƒo zi ɖe eŋu. 
MIC.4.2	Eye ɖukɔ geɖewo atso agblɔ bena: „Mina míayi Yehowaƒe to la kple Yakob ƒe Mawu ƒe aƒe la gbɔ, ne wòafia eƒe mɔwo mí, eye míazɔ eƒe toƒewo!“ Elabena nufiame atso Zion, eye Yehowa ƒe nya atso Yerusalem. 
MIC.4.3	Adrɔ̃ ʋɔnu na ɖukɔ geɖewo, eye wòatso nya me na anyigba dzi ɖukɔ geɖewo vaseɖe didiƒe ke. Woatsɔ woƒe yiwo atu agblenuwoe, eye woatsɔ woƒe akplɔwo atu hɛ gohɛwoe; dukɔ magatsɔ yi ɖe dukɔ ŋu azɔ o, eye womagasrɔ̃ aʋawɔwɔ azɔ o. 
MIC.4.4	Eye wo dome amesiame abɔbɔ nɔ anyi ɖe eƒe weinka kple eƒe gboti te bɔkɔɔ; elabena Yehowa Zehaotƒe nue gblɔe, 
MIC.4.5	Elabena ne ɖukɔ-wo katã dometɔ ɖesiaɖe le zɔzɔm le eƒe mawu ƒe ŋkɔ me hã la, míawo ya míazɔ le Yehowa, mía Mawu la ƒe ŋkɔ me ɖaa tegbee.
MIC.4.6	Ale Yehowa gblɔ esi: Le ɣemaɣi la maƒo abutɔlawo nu ƒu, eye makplɔ amesiwo kaka hlẽ, kple amesiwo dzi mehe gbegblẽ vɛ la, ɖe du. 
MIC.4.7	Mana abutɔlawo nazu ame susɔeawo, eye amesiwo wonyã yi didiƒee, nazu dukɔ sesẽ, eye Yehowa aɖu fia ɖe wo nu le Zion-to la dzi tso fifia ɖaseɖe mavɔ me. 
MIC.4.8	Ke wò lãhawo ƒe xɔ tsrala, wò Zion-nyɔnuvi ƒe toghɛ, dziɖuɖu tsãtɔ asu asiwò, Yerusalem-nyɔnuvl ƒe fiaɖuƒe asu asiwò.
MIC.4.9	Azɔ nukaŋutl nẽle aƒa ɖom ale? Ɖe fiaa ɖeke megale me-wò o, eye adaŋudela bu ɖe wò, ale be nẽle ku lém abe nyɔnu, si le vi ɖzim la enea? 
MIC.4.10	Zion-nyɔnuvi; ƒo togotogoe nalé ku abe uyɔnu, si le vi ɖzim la ene! Elabena ele na wò be, naʋu le ɖua me aɖanɔ gbedadaƒo, eye naɖe Babel ke; afima woaɖe wò le, eye afima Yehowa axɔ wò le wò fu-tɔwo si me le. 
MIC.4.11	Ekema ɖukɔ geɖewo aƒo takpli ɖe ŋuwò agblɔ bena: „Wogblẽ kɔ ɖo nɛ, eye míaƒe ŋkuwo aɖl ƒo ɖe Zion ŋu!“ 
MIC.4.12	Ke womenyaa Yehowa ƒe: susuwo o, eye womedzea si eƒe tameɖoɖowo be, eli kɔ wo abe lubabla ɖe lugbɔƒe ene o. 
MIC.4.13	Zion-nyɔnuvi, tso nafanya nu! Elabena mana wò dzo nanye gayibɔ, eye wò afɔkli nanye akɔbli, ne nagbã dukɔ geɖewo gudugudu, eye nakɔ aboyonuwo ŋu na Yehowa kple woƒe kesinɔnuwo ŋu na anyigba blibo la dzi Aƒetɔ.
MIC.4.14	Azɔ kuko ŋuti na ɖokuiwò; elabena woaƒu kpo ɖe ŋuwò, eye woatsɔ ati aƒo to me na Israel ƒe ʋɔnudrɔ̃la.
MIC.5.1	Ke wò Betlexem Efrata, esi nènye suetɔ le Yuda ƒe ƒomeawo dome hã la, mewò Israel ƒe dziɖula le dzɔdzɔ ge atso nam, amesi dzɔɣi tso tititi le gbaɖegbe ʋĩ ke.
MIC.5.2	Eyata atsɔ wo aɖe asi vaseɖe ɣeyiɣi, si funɔa ɖe nadzi vi; emegbe nɔviawo ƒe mamlea atrɔ agbɔ akpe ɖe Israel-viwo ŋu. 
MIC.5.3	Ado ahatsɔ Yehowa ƒe ŋusẽ kple eƒe Mawu, Yehowa ŋkɔ ƒe gãnye-nye anyi woe, eye woanɔ anyi bɔkɔɔ, elabena alolo azɔ vaseɖe anyigba ƒe mlɔenu. 
MIC.5.4	Eyama anye gŋutifafa. Eye ne Asur va míaƒe anyigba ɖzi, eye wòbe, yeaɖo afɔ mlaƒe fiasãwo me la, míadɔ lã-kplɔvi adre kple amegã enyi ɖe eŋu. 
MIC.5.5	Woatsɔ yi agblẽ Asur ƒe anyigba la, eye woadi yi agblẽ Nimrod ƒe anyigba la; woaɖe mi tso Asur si me, ne eva míaƒe anyigba dzi, eye wòbe, yeaɖo afɔ míaƒe llƒowo dzi la. 
MIC.5.6	Yakob ƒe ame mamleawo anɔ ɖukɔ geɖewo dome, abe Yehowa ƒe zãmu kple tsiɖzadza ɖe gbe dzi, si mekpɔa amea ɖeke sinu o, eye melalaa amegbelɔvia ɖeke o la ene. 
MIC.5.7	Eye Yakob ƒe ame mamleawo anɔ anyigba ɖzi dukɔwo me le ɖukɔ geɖewo dome abe dzata le gbemelãwo dome ene, abe dzatavi le alẽhawo dome, si, ne eto wo dome la, enyãa avuzi le nu dzi, eye wòvuvua nu, ke xɔnametɔa ɖeke menɔa anyi o la ene. 
MIC.5.8	Wò alɔ aɖe ɖzl ɖe wò ketɔwo ŋu, eye woatsrɔ̃ wò futɔwo katã!
MIC.5.9	Ale Yehowa gblɔ esi: Ɣemaɣi la matsrɔ̃ wò sɔwo ɖa le dowòme, eye magblẽ wò tasiaɖamwo. 
MIC.5.10	Matsrɔ̃ wò anyigba ɖzl duwo, eye magbã wò mɔ̃ sesẽwo katã aƒu anyi. 
MIC.5.11	Matsrɔ̃ dzokawo le asiwò, eye gbesalawo maganɔ asiwò azɔ o. 
MIC.5.12	Matsrɔ̃ wò aklama kpakpɛwo kple aƒeliwo ɖa le ɖo-wòme, eye magaɖe ta agu na wò aslnudɔwɔwɔwo azɔ o. 
MIC.5.13	Maho wò Aserawo ɖa le dowòme, eye magblẽ wò duwo. 
MIC.5.14	Eye mabia hlɔ̃ ɖukɔ, siwo gbe toɖoɖo la, le dɔmedzoe kple dziku me.
MIC.6.1	Mise nya, si gblɔm Yehowa le: Tso nahe nya kple towo, eye togbɛwo nase wò gbe! 
MIC.6.2	Mi towo kple anyigba ƒe agunu sesẽwo, mise Yehowa ƒe dzrenya! Elabena dzre le Yehowa kple eƒe ɖukɔ la dome, eye wòle ʋɔnu yi ge kple Israel. 
MIC.6.3	Nye dukɔ, nukae mewɔ wò, eye fu kae meɖe na wò ma? Ɖo ŋu nam! 
MIC.6.4	Nyee kplɔ wò tso Egipte-nyigba dzi, mexɔ wò ƒle tso kluvinyenyeƒe me, eye medɔ Mose, Aron: kple Miryam woɖze ŋgɔwò ɖe! 
MIC.6.5	Nye ɖukɔ, ɖo ŋu tame, si Moab-fia Balak ɖo, kple alesi Bileam, Beor vi la, ɖo eŋu nɛ; ɖo ŋu nya, siwo dzɔ tso Sitim vaseɖe Gilgal, ne nadze si Yehowa ƒe dɔmenyo!
MIC.6.6	Nukae matsɔ ɖe asi ado ɖe Yehowa ŋku me, eye made ta agu ɖe Mawu ɖziƒoʋĩtɔ la ŋku me? Ɖe matsɔ enumevɔsa kple nyivi, siwo xɔ ƒe ɖeka la, ɖe asi ado ɖe eŋku mea? 
MIC.6.7	Ɖe agbo akpewo kple amitɔʋu akpe nanewo adze Yehowa ŋua? Ɖe matsɔ vinye ŋgɔgbea ana ɖe nye dzidadawo ta kple nye dɔmevi ana ɖe nye luʋɔ ƒe nuvɔ̃wo taa? 
MIC.6.8	Amegbetɔ, egblɔ nusi nyo la na wò; nusi ko dim Yehowa le tso asiwò la, enye be, nawɔ nusi le eteƒe, nalɔ̃ dɔmenyowɔwɔ, eye uabɔbɔ ɖokuiwò ɖe anyi ahazɔ le wò Mawu ŋku me. 
MIC.6.9	Yehowa le du la yɔm; amesi vɔ̃a wò ŋkɔ la, nunyalae; milé to ɖe ameƒoti kple amesi ɖoe ɖa la ŋu!
MIC.6.10	Ɖe kesinɔnu madzɔmadzɔ kple nudotree nyaŋui, si ŋu fi-ƒode le la, gale ame vɔ̃ɖi ƒe me koa? 
MIC.6.11	Ɖe matso afia na ame, ne nuɖanu madzɔmaɖzɔ li, eye nudakpe amebatɔ le akplo mea? 
MIC.6.12	Elabena woƒe kesinɔtɔwo yɔ fũ kple ŋulasesẽ, duametɔwo ka aʋatso, eye alakpaɖe le nu me na wo. 
MIC.6.13	Eyata nye hã maƒo wò vevie, eye magblẽ dowòme le wò nuvɔ̃wo la. 
MIC.6.14	Àɖu nu, ke màɖi ƒo o, eye ɖɔ anɔ wuwòm ɖaa; ne èdzra nu ɖo la, ɖeke makpɔtɔ o, eye ne ɖe susɔ la, matsɔe ade asi na yi. 
MIC.6.15	Àƒã nu, ke màŋe nu o; ãɖa ami, ke mãkpɔ ami asi o; àfiã aha, ke mãkpɔ wein ano o. 
MIC.6.16	Miewɔ nu ɖe Omri ƒe ɖoɖowo kple Axab ƒe aƒe ƒe nuwɔnawo katã ŋu, eye miezɔ ɖe woƒe adaŋudedewo nu, ne matsɔ wò awɔ gbegbee, duametɔwo nazu tsiãdonu, eye nye dukɔ ƒe ɖzu uauɔ mia dzi.
MIC.7.1	Baba nam! Elabena ezu nam, abe alesi kutsetsegbeɣi kple weiuxaɣl nu yinae ene: weintsetsea ɖeke meli, ne woaɖu o, eye nye ve me le fiefiẽm ɖe kutsetse ŋgɔgbea ŋu. 
MIC.7.2	Nuteƒewɔlawo nu yi le anyigba ɖzi, eye ame dzɔdzɔea ɖeke megale amegbetɔwo dome o; wo kalã wode xa ɖe ʋu ŋu, eye woɖo ɖɔ na wo nɔewo. 
MIC.7.3	Vɔ̃ɖiwɔwɔ sɔ alɔ me na wo; amegã dia nu, ʋɔnudrɔ̃la drɔ̃a ʋɔuu le fetu ta, eye dumegãwo gblɔa nusi le wo dzrom; ale woblua afɔ na nya. 
MIC.7.4	Ame nyuitɔ le wo dome le abe ŋu ene, eye nuteƒewɔla vɔ̃ɖi wu aŋɔka. Le wò gbetakpɔlawo ƒe ŋkekea dzi la tohehe ava na wò; azɔ tɔtɔ aɖo wo dome. 
MIC.7.5	Migaxɔ miaƒe zɔhɛ ɖzl se o, eye migaɖo dzi ɖe mia xɔlɔ̃ kutsimea ŋu o; kpɔ wò aɖe dzi le nyɔnu, si le akɔwònu la ghɔ. 
MIC.7.6	Ŋutsuvi aɖe alɔme le fofoa ŋu, eye nyɔnuvi atso ɖe dada ŋu; lɔ̃xoyɔvinyɔnu atso ɖe lɔ̃xoa ŋu, eye ŋutsu ƒe aƒemetɔwo anye eƒe futɔwo.
MIC.7.7	Ke nye la matsa ŋu na Yehowa, eye makpɔ Mawu, nye xɔnametɔ sinu; nye Mawu ase nye gbe. 
MIC.7.8	Nye futɔ, meganɔ dzidzɔ kpɔm ɖe ŋunye, o; elabena ne medze anyi la, magafɔ, eye ne mebɔbɔ nɔ viviti me la, Yehowa ye nye nye kekeli. 
MIC.7.9	Mado dzi atsɔ Yehowa ƒe dziku, elabena mewɔ nuvɔ̃ ɖe eŋu, vaseɖe esime wòadrɔ̃ nye nya ahatso nam; akplɔm aɖo ɖe kekeli nu, eye makpɔ eƒe dzɔdzɔenyenye kple ŋku. 
MIC.7.10	Nye ketɔ, amesi le gbɔgblɔm nam be: Afika Yehowa, wò Mawu, le hã la, akpɔe, eye ŋukpe alée. Nye ŋku aɖi ƒo ɖe eŋu, emegbe woafanyae abe ba le kpɔdomee ene.
MIC.7.11	Ŋkeke la ghɔna, be woaɖo wò gliwo, eye wò liƒowo ate ayi adzɔge ʋĩ gbemagbe. 
MIC.7.12	Ɣemaɣi la amewo ava gbɔwò tso Asur vaseɖe Egipte-duwo gbɔ, eye tso Egipte vaseɖe Frat nu, tso atsiaƒu nu yi atsiaƒu nu, eye tso to ghɔ yi lo gbɔ. 
MIC.7.13	Ke anyigba anye gbegbe le edzinɔlawo ŋuti le woƒe nuwɔnawo ƒe kutsetse ta.
MIC.7.14	Tsɔ wò atikplɔ kplɔ wò dukɔ, wò ŋutɔ wò lãha, siwo ɖe ɖe aga le ave me le Karmel dzi; woaɖu gbe le Basan kple Gilead abe blema ene. 
MIC.7.15	Mana wòakpɔ nukunuwo abe gbesigbe nèʋu tso Egipte-nyigba dzi ene. 
MIC.7.16	Dukɔwo akpɔe, eye woƒe ŋusẽwo katã akpe ŋu na wo, woatsɔ asi aɖo nu, eye woƒe towo me atsi. 
MIC.7.17	Woaɖuɖɔ kewɔ abe dawo kple anyigba dzi nutatawo ene, eye woadzo nyanyanya aɖo atso woƒe mɔ̃wome; dzidzi aƒo wo woava Yehowa, mía Mawu la gbɔ, eye woavɔ̃ wò. 
MIC.7.18	Mawu kae ɖe nuwò? Wò amesi tsɔa vodada kena, eye mèléa ŋku ɖe wò domenyinu mamlea ƒe dzidada ŋu o; meléa dɔmedzoe ɖe ɖɔ me ɖikaa o, eye amenuveve ƒe nu dzea ŋuwò. 
MIC.7.19	Agakpɔ nublanui na mi, àxɔ aɖi le miaƒe vodadawo si, eye wòatsɔ míaƒe nuvɔ̃wo katã aƒu gbe ɖe atsiaƒu ƒe gogloƒe. 
MIC.7.20	Àwɔ nuteƒe na Yakob, eye àve Abraham nu, abe alesi nèka atam na mía fofowo tso blema ŋɔli ke ene.
NAM.1.1	Nya ɖe Niniwe ŋu: Naxum, Elkositɔ ƒe nyagblɔɖigbalẽ enye si. 
NAM.1.2	Mawu: ŋuʋãla kple hlɔ̃biala enye Yehowa; Yehowa biaa hlɔ̃, eye dzl kunɛ vevie; Yehowa biaa hlɔ̃ eƒe ketɔwo, eye wòléa nya ɖe dɔ me na eƒe futɔwo. 
NAM.1.3	Yehowa gbɔa dzi ɖi blewu, eye ŋusẽ gã le esi, ke megbea tohehe o. Yehowa ƒe mo to ahom kple ya ʋuduʋudu me, eye alilikpowo nye eƒe afɔ ƒe ʋuʋudedi. 
NAM.1.4	Eblu ɖe atsiaƒu: ta wòmie, eye wòna tɔsisiwo katã ƒu kplakplakpla; Basan kple Karmel woyrɔ, eye Libanon ƒe numiemiewo yrɔ. 
NAM.1.5	Towo ʋuʋu le eŋgɔ, togbɛwo lólo gbanaa, eye anyigba kple xexeame kpakple emenɔlawo katã dzo kpekpekpe le eŋku me. 
NAM.1.6	Ameka ate ŋu anɔ te ɖe eƒe dziku nu, eye ameka ato ɖe eƒe dɔmedzoe heliheli nu? Etrɔ eƒe dziku ƒo ɖi abe dzo ene, eye agakpewo le wowom le eŋgɔ. 
NAM.1.7	Yehowa ƒe dɔme nyo, enye sitsoƒe le xaxagbe, eye wònya amesiwo ɖoa dzi ɖe eŋu. 
NAM.1.8	Ke ana tsi naƒo ɖi bababa, eye wòatsrɔ̃ eƒe nɔƒe, eye wòalsɔ viviti ayɔ eƒe fulɔwo ɖe nu.
NAM.1.9	Tame ka miebe, yewoaɖo ɖe Yehowa ŋu? Ele nu tsrɔ̃ ge, eye xaxa maɖo ta ɖa zi evelia o. 
NAM.1.10	Elabena ne woɖo wo nɔewo me nyamanyama abe aŋɔka ene, eye woƒo tsi abe woƒe nunonowo ene la, woabi keŋkeŋ abe gbe ƒuƒu ene. 
NAM.1.11	Gbɔwòe amesi ɖo tame vɔ̃ ɖe Yehowa ŋu, eye wòɖe adaŋu vlo la tso. 
NAM.1.12	Ale Yehowa ghlɔ esi; Ne ŋusẽ le wo ŋu, eye wosɔ ghɔ kpaŋ hã la, woasẽ wo ɖa, eye wo nu ayi; mehɔhɔ wo ɖe anyi, ke nyemagabɔbɔ wo ɖe anyi azɔ o. 
NAM.1.13	Azɔ maŋe eƒe kɔkutl ɖa le dziwò, eye matso eƒe kawo. 
NAM.1.14	Ke ŋuwò la, ale Yehowa ɖo ɖi enye si: Womagatsɔ wò ŋkɔ aƒã azɔ o; matsrɔ aklama kpakpɛwo kple legba kɔkɔwo ɖa le wò mawuwo ƒe me; maɖe yɔɖo na wò, elabena èle wodzoe akpa.
NAM.2.1	Kpɔ ɖa, ɖu nyui xɔla ƒe afɔwo ɖo towo dzi, eye wòle gbe ƒã ɖem ŋutlfafa be: Yuɖa, ɖu wò ŋkekenyuiewo, eye nawɔwò adzɔgbeɖeɖewo dzi; elabena ame vlo la magaƒo ɖe, dzlwò azɔ o, wo-tsrɔ̃e keŋkeŋ!
NAM.2.2	Nughlẽla le ƒoƒo ge ɖe dziwò: Kpɔ mɔ̃ sesẽwo ta, eye natsa ŋu te mɔ dzl, bla ali dzi, eye nade dzo la me vevie! 
NAM.2.3	Elabena Yehowa agaghughɔ Yakob ƒe gãnyenye vɛ abe Israel ƒe gãnyenye ene. Elabena nuhalawo hae keŋkeŋ, eye woghlẽ eƒe weinkawo. 
NAM.2.4	Eƒe kalẽtɔwo ƒe akpoxɔnuwo biã hẽ, eye aʋawɔlawo le abe aɖabɛ dzitɔ ene, tasiaɖam ŋu gawo le dzo kem le akpablagbe, eye wole akplɔwo nyẽm. 
NAM.2.5	Tasiaɖamwo le zi nyẽm le kpɔdomeewo; eye wole du dzi le ablɔwo me; wole abe kakatiwo ene, eye wole zɔzɔm abe dzikedzo ene.
NAM.2.6	Eɖo ŋku eƒe bubumewo dzi; wole ya mum le yiyim, eye woɖe abla yi ɖua ƒe gli gbɔ, ke wotu akpoxɔ ɖi xoxo. 
NAM.2.7	Woaʋu agbo, siwo le tɔ to, eye dzidzi aƒo fiasã la. 
NAM.2.8	Woaɖe ama fiasrɔ̃ akplɔ adzoe,: eƒe nyɔmidɔlawo anɔ fafam abe akpakpa ene, eye woanɔ akɔta ƒom. 
NAM.2.9	Tso gbaɖegbe ke Niniwe le abe ta, si tsi yɔ fũ ene; ke woasi, eye ne wobe, „mitɔ, mitɔ“ la, amea ɖeke menye kɔ o. 
NAM.2.10	Miha klosalo, miha sika! Aƒemenuwo teƒe mekɔ o, eye nu vevi vovovowo sɔ gbɔ kpaŋkpaŋ! 
NAM.2.11	Woaɖi gbɔloe ƒiaƒiaƒia, eye woahae! Dziwo alólo gbanaa eye klowo anɔ ƒoƒom kpakpakpa, aliwo katã adzo nyanyanya, eye ŋkumewo katã afu tititi.
NAM.2.12	Afika dzatawo nɔƒe le azɔ, eye afika dzataviwo ƒe nuɖuƒe le, afisi dzatatsu kple dzatanɔ kpakple dzataviwo tsana le, eye amea ɖeke medoa vodi na wo o? 
NAM.2.13	Dzata lé nu alesi atu viawo nu, eye wòwu nu na dzatanɔwo; etsɔ adzonu yɔ eƒe ɖowo fũ kple nuléle yɔ enɔƒewoe. 
NAM.2.14	Ale Yehowa Zebaot gblɔ esi: Kpɔ ɖa, maƒo ɖe dziwò, eye wò dzataviwo atsi yi nu, matsi wò adzodada nu le anyigba dzi, eye womagase wò ame dɔdɔwo ƒe gbe azɔ o.
NAM.3.1	Baba na hlɔ̃dodu, si me alakpadada hɔ ɖo, ŋutasesẽ yɔe fũ, eye wòghe aslɖeɖe le adzodada ŋu! 
NAM.3.2	Fu to anyi, sɔƒokawo le ɖiɖim, eye tasiaɖamfɔwo le zi nyẽm, sɔwo le du dzl, eye tasiaɖamwo le hoo wɔm! 
NAM.3.3	Sɔdolawo dze aʋa, yi le dzo dam, eye akplɔwo le dzo sim; ame tsiaʋawo teƒe mekɔ o, eye ame kukuwo sɔ gbɔ kpaŋkpaŋ, seƒe meli na ame kukuwo o, eye wodze anyi ɖe woƒe ame kukuwo dzl. 
NAM.3.4	Le gbolo ƒe ahaslwɔwó vivivo kple dzotɔ dzetugbee nyo la, amesi tso eƒe gholowɔwɔ ƒle dukɔwoe, eye wòtsɔ eƒe dzosasa ƒle ƒomewoe ta la, 
NAM.3.5	kpɔ ɖa, ale Yehowa Zebaot gblɔ esi: Maƒo ɖe dziwò, eye maɖe wò taɖedzi lewo ŋutɔ ŋkuwò me, mana dukɔwo nakpɔ wò ama, eye fiaɖuƒewo nakpɔ wò ŋukpeƒe. 
NAM.3.6	Matsɔ nu nyɔŋuwo axlã ɖe wò, maɖi gbɔ wò, eye matsɔ wò aɖo kpɔdzidzee. 
NAM.3.7	Eye wòava me be, ne amea ɖe to ŋuwò yina la, asi le nuwo agblɔ bena; Wogblẽ Niniwe, ameka afa nɛ, eye afika maɖadi akɔfala le na wò?
NAM.3.8	Ɖe nènye wu No-Amon, si hɔhɔ nɔ Nil-tɔsisi to, tsi ɖe to ɖee goɖoo, atsiaƒu nye kpo nɔ eŋu, eye tsi nye gli nɔ eŋu laa? 
NAM.3.9	Kusitɔ kple Egiptetɔ gbogboawo nye eƒe ŋusẽ, Putitɔwo kple Lubitɔwo nye wò xɔnametɔwo. 
NAM.3.10	Ke wonyã eya hã ɖe gbe wòyi aboyo me, eye woxlã viawo ɖe kpɔdomeewo ƒe dzogoewo katã, wodzidze nu ɖe eƒe bubumewo dzl, eye wode kɔsɔkɔsɔ eƒe amegãwo katã. 
NAM.3.11	Wò hã àmu aha, wò mo atsyɔ zi, eye nadi sltsoƒe le futɔ la nu.
NAM.3.12	Wò mɔ̃ sesẽwo katã le abe gboti, siwo dzi kutsetse ɖiɖiwo le la ene; ne woʋuʋu wo la, woade adze nu me na wo ɖula. 
NAM.3.13	Kpɔ ɖa, wò amewo le abe nyɔnuwo ene le dowòme; wò anyigba ƒe agbowo aʋu wo ɖokul na wò futɔwo siaa, eye dzo afiã wò gametiwo. 
NAM.3.14	Du tsi na ɖokuiwò, elabena wole to ɖe ge ɖe wò, eye ƒu kpo ɖe dzi, ɖo agbi me nanyã anyi, eye namè anyikpewo! 
NAM.3.15	Afima dzo aɖu wò le, aɖu wò abe ʋefra ene, eye yi atsrɔ̃ wò, ne éde ha abe ʋetrawo ene, eye nèsɔ gbɔ kpaŋkpaŋ abe ʋetsuviwo ene hã. 
NAM.3.16	Wo asitsalawo sɔ gbɔ wu dziƒoɣletiviwo, ke ʋetrawo aɖɔ li aʋala ahadzo adzo. 
NAM.3.17	Wo amegãwo le abe ʋetrawo ene, eye wò aʋaflawo le abe ʋe-tsuviwo ƒe ha ene, wodzona ɖe gliwo ŋu le gbesigbe vuvɔ le wɔwɔm, ke ne ɣe dze la, wotuna dzona, eye womegadzea siwo teƒe o. 
NAM.3.18	Asur-fia, wò lãkplɔviwo le alɔ̃ ɖɔm, eye wò bubumewo le gbɔgbɔm ɖe eme, wò amewo kaka ɖe towo dzi; eye amea ɖeke meƒo wo nu ƒu o. 
NAM.3.19	Wò ghe-ghlẽ nu mafa o, eye hayahaya manɔe na wò ahlxɔxɔ o. Amesiwo katã se nya le ŋuwò la, aƒu akpe ɖe ŋuwò; elabena ameka dzie wò vɔ̃ɖiwɔwɔ meheva atraɖii o ma?
HAB.1.1	Nya, si nyagblɔɖila Xabakuk kpɔ enye si:
HAB.1.2	Yehowa, ɣekaɣi mana yɔwòm sesĩe, eye nagbe esese ase ɖo? Mado ɣli na wò le ŋutasesẽ ta, ke màxɔ na ame o? 
HAB.1.3	Nukaŋuti nèna mele nu vlo wɔwɔ teƒe kpɔm, eye nèle hiãkame kpɔm kple ŋku, gbegblẽ kple ŋutasesẽ le ŋkunye me, avuwɔwɔ li, eye dzre dzɔ? 
HAB.1.4	Eyata se la ŋutl nufiafia me gbɔdzɔ, eye nuteƒewɔwɔ megadona ɖe gota o. Elabena ame vɔ̃ɖi ɖe to ɖe ame dzɔdzɔe, eyata nuteƒewɔwɔ trɔ tagbo hafi do.
HAB.1.5	Miɖe ŋku de dukɔwo dome, mikpɔ nu, eye miaƒe nu neku! Elabena mele nane wɔ ge le mia ŋɔli, eye ne wotoe na mi la, miele exɔ ge ase o. 
HAB.1.6	Kpɔ ɖa, manyɔ Kaldeatɔwo, dukɔ nyanyrã, si ƒe afɔ tsɔna; woatu anyigba ƒe ke-keme, ne woaxɔ nɔƒe, siwo menye wo tɔ o la. 
HAB.1.7	Ŋɔdzi kple vɔvɔ̃ anɔ eŋu, ade se, eye wòaɖu gã ɖe eya ŋutɔ ƒe akɔta. 
HAB.1.8	Eƒe sɔ wo ɖi ɖu wu lãkle, eye woƒe afɔ, wo tsɔ wu famegãxi le zã me, eƒe sɔdolawo le zi nyẽm, didiƒe ke eƒe sɔdolawo tso, eye wole dzodzom abe hɔ̃, si le abla ɖem ɖe nuɖuɖu ŋu la ene. 
HAB.1.9	Wo katã wova ɖe ŋutasesẽ ŋu, wotso woƒe ŋkume tu ŋgɔ tẽ, eye weƒo aboyo mewo nu ƒu abe ke ene 
HAB.1.10	Woaɖe alɔme le fiawo ŋu, eye woaku amegãwo, mɔ̃ sesẽwo anye fefenu na wo, eye woatsɔ anyi aƒu kpoe ahaxɔ wo. 
HAB.1.11	Emegbe aho adzo abe ahom ene, eye enu ayi; ke amesi tsɔ eƒe ŋusẽ wɔ mawui la: to vo ɖe eya ŋutɔ ɖokui ŋu.
HAB.1.12	Yehowa, nye Mawu, nye kɔkɔetɔ, ɖe menye wòe li tso blema ke oa? Míele kuku ge o. Yehowa, wòe ɖoe na ʋɔnudɔdrɔ̃, wò agakpe, wòe ɖoe na tohehe. 
HAB.1.13	Wò amesi ƒe ŋkuwo dza, be màte ŋu akpɔ nu yɔ̃ɖi wɔwɔ o, eye màte ŋu alé ŋku ɖe hiãkame ŋu o, nu kaŋuti nèle ame tovo kpɔm kpleŋku, eye nèzi kpi, ne ame vɔ̃ɖi mi amesi nye ame dzɔdzɔe wui la? 
HAB.1.14	Ewɔ amegbetɔ abe ƒumelã ene, abe nutata, siwo nu aƒetɔa ɖeke mele o la ene. 
HAB.1.15	Etsɔ ƒu he wo katã ɖe go, eɖe wo kple eƒe ɖɔ, eye wòlɔ wo trɔ ɖe eƒe aguɖɔe me. Eyata wòle dzidze kpɔm le aseye tsom ɖo. 
HAB.1.16	Eyata wòsavɔ na eƒe ɖɔ, eye wòɖo dzudzɔ na eƒe aguɖɔe; elabena woawoe na eƒe gome ɖa ami, eye eƒe nuɖuɖu sɔ gbɔ fũ. 
HAB.1.17	Ɖe wòanɔ eƒe ɖɔ kam, eye wòanɔ dukɔwo wuwu dzi ɖaa nublanui makpɔmakpɔea?
HAB.2.1	Mayi nye dzɔƒe, eye matsi tre ɖe xɔta, ne matsa ŋu akpɔ nya, si wòle gbɔgblɔ ge nam, kple nya, si tsɔ ge wòala aɖo nye nyahehe ŋu nam 
HAB.2.2	Tete Yehowa ɖo ŋu nam gblɔ bena: Ŋlɔ ŋutega la ɖi, eye naɖee ɖe kpe dzi, be wòanya xlẽ bɔbɔe. 
HAB.2.3	Elabena azãgbe li na ŋutega la, eƒe nuwuwu le aƒe tum, eye maflu ame o; ke ne etsi megbe la, kpɔ esinu; elabena ele vava ge kokoko, eye mahe ɖe megbe o. 
HAB.2.4	Kpɔ ɖa, eƒe luʋɔ vu gblotoo, eye meto mɔ ɖeka le eme o; ke ame dzɔdzɔe ya anɔ agbe to eƒe xɔse me.
HAB.2.5	Wein la, ameflulae, ŋutsu adegbeƒola manɔ anyi aɖe dzi ɖi akpɔ o, eyama keeƒé nu abe tsieƒe ene, eye nu meɖia ƒo na o abe sãɖagatsi ene, eƒo dukɔwo katã nu ƒu ɖe eɖokui gbɔ, eye wòlɔ anyigba ɖzi dukɔwo katã li kɔe ɖe eɖokui gbɔ. 
HAB.2.6	Ɖe amesiawo katã mado hamelo ɖe eŋu, woasi ahama, eye woado lo ɖe eŋu agblɔ hena: „Baba na amesi ƒo nu geɖe ƒu, hafi menye etɔ o, eye wòtsɔ awɔbanu do agba na eɖokui la“ oa? Ɣekaɣi wòanɔ anyi ase ɖo? 
HAB.2.7	Ɖe wò fetɔwo matso kpoyi, amesiwo axaxa wò ɖo la, nanyɔ, eye woahe wò oa? 
HAB.2.8	Elabena esi nèha dukɔ geɖewo la, eyata dukɔwo ƒe susɔeawo katã aha wò le ameʋu, si nèka ɖe anyi, kple ŋuta, si nèsẽ le anyigba kple ɖu la kpakple emenɔlawo katã ŋu la ta.
HAB.2.9	Baba na amesi tafaa ame na eƒe aƒe, ne wòawɔ atɔ ɖe dziƒo ʋĩ, be wòasi le dzɔgbevɔ̃e nu la! 
HAB.2.10	Eɖo ŋukpe ɖe ta me ɖe wò aƒe ŋu, esi nèbe, yeatsrɔ̃ dukɔ geɖewo, eye nègblẽ wò agbe dome. 
HAB.2.11	Elabena kpewo axlɔ̃ le gli me, eye daɖedziwo aɖo ŋu na wo le xɔtiwo me.
HAB.2.12	Baba na amesi tsɔ ʋu tso dui, eye wòtsɔ nu vɔ̃ɖi wɔwɔ tu mɔ̃e! 
HAB.2.13	Kpɔ ɖa, ɖe menye Yehowa Zebaot gbɔ wòtso be, dukɔwo nadze agbagba bena dzo, eye anyigba dzi dukɔwo naku kutri yakatsyɔ oa? 
HAB.2.14	Elabena sidzedze Yehowa ƒe ŋutikɔkɔe ayɔ anyigba dzi taŋ, abe alesi tsi yɔ atsiaƒui ene.
HAB.2.15	Baba na amesi na nu ehavi wòno, eye wòku dziku nɛ wono mu, be yeakpɔ eƒe ama! 
HAB.2.16	Ŋukpe aɖi ƒo na wò, eye menye bubu o; wò hã noe, ne naɖe ama, Yehowa ƒe nuɖusi lé kplu la wòva ɖo gbɔwò, eye, wò bubu aɖi gbɔ. 
HAB.2.17	Elabena ŋuta, si wosẽ le Libanon ŋu la, ava ddiwò, eye lã, siwo wotsrɔ̃ la, aɖo ŋɔdzi na wò le ameʋu, si nekɔ ɖe anyi, kple ŋuta, si nèsẽ le anyigba kple du la kpakple emenɔlawo katã ŋu la ta. 
HAB.2.18	Viɖe ka nye aklama kpakpɛ be, ekpala kpae, eye viɖe ka nye legba kɔkɔ kple alakpanufiala be, legbamela le dzi ɖom ɖe eƒe legba ŋu, esi wòwɔ legba maƒonuwo?
HAB.2.19	Baba na amesi lé gbɔgblɔm na ati be: Nyɔ! eye na kpe maƒonu be: Fɔ! Ɖe wòate ŋu afia nu amea? Kpɔ ɖa, sika kple klosalo wotsɔ fa ɖe eŋu, eye gbɔgbɔ ku ɖeka hã mele eme o. 
HAB.2.20	Ke Yehowa le eƒe gbedoxɔ kɔkɔe la me; anyigba blibo la nezi ɖoɖoe le eŋku me.
HAB.3.1	Nyagblɔɖila Xabakuk ƒe gbedodoɖa, ne woadzi ɖe konyifahawo nu.
HAB.3.2	Yehowa, esi mese nya le ŋuwò la, vɔvɔ̃ ɖom! Yehowa, gbɔ agbe wò dɔwɔwɔ le ƒewo ƒe domedomee, ɖee fia Ie ƒewo ƒe domedomee; ɖo ŋku nublanuikpɔkpɔ dzi le dɔmedzoedodo me! 
HAB.3.3	Mawu tso Teman, eye kɔkɔetɔ la tso Paran-towo dzi. Sela. Eƒe ŋutikɔkɔe nyẽ tsyɔ dziƒo, eye eƒe kafukafu yɔ anyigba dzi taŋ. 
HAB.3.4	Keklẽ ɖo abe ɣe tɔ ene, keklẽ le eƒe axa dzi, eya mee eƒe ŋusẽ be ɖo. 
HAB.3.5	Dɔvɔ̃ dze eŋgɔ, eye dzoxɔxɔ kplɔe ɖo. 
HAB.3.6	Etɔ, eye anyigba ʋuʋu; eɖo ŋku anyi kpɔ nu, eye dzidzi ƒo dukɔwo, blema towo fe kpla, gbaɖegbe togbɛwo ŋe dze eme, eye wòzɔ blema mɔwo dzi. 
HAB.3.7	Mekpɔ Kusan ƒe agbadɔ wòle hlã me, agbadɔvɔwo le dzodzom nyanyanya le Midian-nyigba dzi.
HAB.3.8	Yehowa, tɔsisiwo ŋue dzi le kuwòm ɖoa, tɔsisiwo ŋue nèle dɔmedzoe dom ɖo loo, alo atsiaƒu ŋue dzi le kuwòm ɖo, be nèdo wò sɔwo, eye neɖo wò tasiaɖamwoa? 
HAB.3.9	Wò dati ɖi ƒeƒle, eye aŋutrɔwo yɔ wò daku fũ. Sela. Emã tɔsisiwo me wòzu anyigba ƒuƒui. 
HAB.3.10	Towo kpɔ wò, eye wodzo kpekpekpe, eye tɔwo gbagba ɖe anyi bababa; agumetsiwo na wose wo ŋkɔ, eye wodo alo ɖe dzi. 
HAB.3.11	Ɣe kple ɣleti tɔ ɖe wo teƒe, bene wò aŋutrɔ, siwo le yiyim la, nanye kekeli, eyewò akplɔ, siwo le dzo kem la, nanye keklẽ.
HAB.3.12	Eto anyigba dzi le dziku me, eye nè fanya dukɔwo ledɔmedzoe me. 
HAB.3.13	Eho, be naxɔ na wò dukɔ, naxɔ na wò amesiamina la; egbã ta le ame vɔ̃ɖi ƒe aƒe nu, eye wòɖi ƒeƒle tso afɔ gɔme vaseɖe kɔ gbɔ. Sela. 
HAB.3.14	Etsɔ eƒe akplɔ ƒo ɖe ta na eƒe amegãwo, wonyẽ zi va, be woakam ahlẽ; wole aseye tsom abe ɖe wohe, yewoaɖu ame dahe le bebe me ene. 
HAB.3.15	Etsɔ wò sɔwo to atsiaƒu kple tɔ gã nyanyrãwo dzi.
HAB.3.16	Mesee, eye nye dɔme ʋuʋu, nye nuyiwo le ƒoƒom kokóko, eye ŋuɖui ɖo ƒuwo me nam; ne metsi tre ɖi la, menɔa dzodzom nyanyanya, elabena mele anyi nɔ ge kpoo akpɔ hiãɣi, si le dukɔ, si xaxa mí ɖo la dzi va ge. 
HAB.3.17	Gboti magaƒo se o, eye weinka matse o; amiti agbe aminana, eye agblewo mana, nuɖuɖu o; woatsrɔ̃ alẽwo le lãkpɔwo me, eye nyiwo maganɔ lãxɔwo me o. 
HAB.3.18	Ke nyea matso aseye, eye makpɔ dzidzɔ ɖe Mawu, nye xɔnametɔ la ŋu. 
HAB.3.19	Aƒetɔ Yehowa enye nye ŋusẽ, awɔ nye afa abe zinɔ tɔ ene, eye wòana mazɔ: kɔkɔƒewo. Na kasaŋkuwo ƒe henɔ.
ZEP.1.1	Esia nye Yehowa ƒe gbe, si va na Zefanya, Kus, amesi nye Xizkiya vi Amarya ƒe vi Gedalya ƒe vi la, le Yuda-fia Yosiya, Amon vi la ŋɔli.
ZEP.1.2	Yehowa be: Matsrɔ̃ nusianu ɖa le anyigba dzi petepete. 
ZEP.1.3	Matsrɔ̃ amegbetɔwo kple lãwo, dziƒoxewo kple ƒumelãwo, matsrɔ̃ nuɖianuwo kple ame vɔ̃ɖiwo ɖa, eye matsrɔ̃ amegbetɔwo ɖa le anyigba dzi, Yehowa ye gblɔe! 
ZEP.1.4	Mado nye asi ɖa ɖe Yuda kple Yerusalemtɔwo katã ŋu, eye ma-tsrɔ̃ Baal ƒe susɔea ɖa le teƒe sia akpe ɖe trɔ̃nuawo kple nunɔlawo ƒe ŋkɔ ŋu; 
ZEP.1.5	matsrɔ̃ amesiwo dea ta agu na dziƒo ŋu nuwo la, akpe ɖe amesiwo dea ta agu na Yehowa, gake wogakaa atam na Milkom la siaa ŋu; 
ZEP.1.6	eye matsrɔ̃ amesiwo trɔ le Yehowa yome, kple amesiwo medi Yehowa alo bia eta se kpɔ o la siaa. 
ZEP.1.7	Mizi ɖoɖoe le Aƒetɔ Yehowa ŋku me, elabena Yehowa ƒe ŋkeke la tu aƒe, elabena Yehowa do vɔsagbe la ɖi, eye wòkɔ amesiwo wòkpe la ŋu!
ZEP.1.8	Eye wòava me le Yehowa ƒe vɔsagbe be, mahe to na amegãwo kple fiaviwo kpakple amesiwo katã taa dutatɔwo ƒe avɔwo la. 
ZEP.1.9	Mahe to na amesiwo katã tia kpo flɔa kpuiwo, eye wotsɔa ŋu-tasese kple alakpadada yɔa wo-ƒe aƒetɔ ƒe xɔwo taŋ la, gbemagbe. 
ZEP.1.10	Gbemagbe la asiƒunu aɖl tso tɔmelãgbo la nu, avifafa atso du la ƒe to evelia, eye hoo-wɔwɔ gã atso togbɛwo dzl, Yehowa ye gblɔe! 
ZEP.1.11	Mi ʋe me nɔ-lawo, mifa avi, elabena woatsrɔ̃ asitsalawo katã kple amesiwo do klosalogba ɖe ta. 
ZEP.1.12	Le ɣemaɣi la matsɔ akaɖi atsa le Yerusalem, eye mahe to na amesiwo katã ɖo ƒã ɖi hele gbɔgblɔm le woƒe dzl me be: Yehowa mele nyui alo vɔ̃ wɔ ge o. 
ZEP.1.13	Woaha woƒe ke-sinɔnuwo, eye woƒe aƒewo azu aƒedo; woatu xɔ, ke womanɔ eme o, eye woade weingble, ke womano eƒe wein o. 
ZEP.1.14	Yehowa ƒe ŋkeke gã la tu aƒe, etu aƒe, eye wòle du dzi ŋutɔ. Yehowa ƒe ŋkeke la ŋkɔ le ɖiɖim, eye kãletɔ le aʋaɣii dom sesĩe. 
ZEP.1.15	Dɔmedzoedogbe, hiãgbe kple xaxagbe, aƒedoɖigbe kple nu-gblẽgbee, blukɔ- kple vivitidogbee, alilikpo kple tsizidogbee; 
ZEP.1.16	lãdzo- kple kpẽkugbe wòanye ava du sesẽwo kple xɔta kɔkɔwo dzi. 
ZEP.1.17	Mahe xaxa ava amegbetɔwo dzi, ne woanɔ yiyim abe ŋkunɔwo ene, elabena wowɔ nuvɔ̃ ɖe Yehowa ŋu; woakɔ woƒe ʋu ɖe anyi abe ke ene, eye woƒe dɔmenuwo adudu ɖe anyi abe mi ene. 
ZEP.1.18	Woƒe klosalo kple sika hã mate ŋu aɖe wo le Yehowa ƒe dɔmedzoedogbe o, eye eƒe ŋuʋa-ʋã ƒe dzo afiã anyigba blibo la; elabena ele anyigbadzitɔwo katã tsrɔ̃ ge zi ɖeka.
ZEP.2.1	Mi dukɔ, si ŋu mekpena o, miƒo takpli, eye mido dɔgɔ̃e, 
ZEP.2.2	hafi ne tameɖoɖo la ƒe vidziɣi naɖo, eye ɣeyiɣi la nu nayi, abe alesi gbe ƒuƒu ʋua yae ene, hafi ne Yehowa ƒe dɔmedzoe heliheli nava mia dzi, eye hafi ne Yehowa ƒe dzikudogbe nava mia dzi! 
ZEP.2.3	Midi Yehowa, mi amesiwo katã bɔbɔ mia ɖokul ɖe anyi le anyigba dzi, midi dzɔdzɔenyenye, eye midi ɖokuibɔbɔ yome mɔ, amea ɖe menye nu o woatsɔ mi aɣia le Yehowa ƒe dzikudogbe la hĩ!
ZEP.2.4	Elabena Gaza azu du gbɔlo, eye Askalon azu aƒedo; woanyã Asdoɖ le ŋdɔkutsu dzatsɛ, eye woaho Ekron kple ke. 
ZEP.2.5	Baba na mi Krefa-ɖukɔ, mi amesiwo le atsiaƒu nu! Filistitɔwo ƒe anyigba Kanaan, mia ŋue Yehowa ƒe gbe va ɖo, eye matsrɔ̃ wò, ale be ame navɔ le dziwò. 
ZEP.2.6	Kreta azu lãnyiƒe na lãkplɔvlwo kple lãkpɔ na alẽwo. 
ZEP.2.7	Anyigba, si le atsiaƒu nu la, azu Yuɖa ƒe aƒe la ƒe ame mamleawo tɔ, eye woaɖu gbe le edzi; woatsyɔ akɔ ɖe Askalon ƒe aƒewo me le fiẽ, ne Yehowa, woƒe Mawu la, va kpɔ wo ɖa, eye wògaɖo wo te.
ZEP.2.8	Mese Moab ƒe alɔmeɖeɖe kple Amon-viwo ƒe vloɖoɖo, wo amesiwo ɖe alɔme le nye ɖukɔ ŋu, eye woka ɖe eƒe anyigba ŋu. 
ZEP.2.9	Eyata ale Yehowa Zebaot, Israel ƒe Mawu la, gblɔ esi: Metà ɖokuinye ƒe agbe: Ne Moab mazu abe Soɖom ene, eye Amon-viwo abe Gomora ene o fĩ! Woazu ŋuve, dzeʋe kple gbegbe tegbee; nye ɖukɔ ƒe susɔea aha wo, eye nye dukɔ ƒe mamlea atsɔ wo anyi domee. 
ZEP.2.10	Esia adzɔ ɖe wo dzi le woƒe ɖãɖa ta, elabena woɖe alɔme eye woka ɖe Yehowa Zebaot ƒe ɖukɔ la ŋu. 
ZEP.2.11	Yehowa anye ame dziŋɔ anɔ wo nu, elabena ana legbawo katã nu nayi le anyigba dzi, eye dukɔwo ƒe ƒukpowo katã aɖo gbe ɖa na, amesiame le enɔƒe.
ZEP.2.12	Maɖa nye yi mi Kusitɔwo hã! 
ZEP.2.13	Ado eƒe asi ɖa ɖe anyiehe ŋu, eye wòatsrɔ̃ Asur, ana Niniwe nazu gbegbe, eye wòaƒu kplakplakpla abe tagba ene. 
ZEP.2.14	Lãhawo kple gbemelã vovovowo atsyɔ akɔ ɖe eme, eye aluge kple hlɔmaɖe atsi woƒe sɔtiwo ƒe ko te aɖɔ. Ha anɔ ɖiɖim le fesre nu, eye anyiglãgo anɔ kpui nu, elabena seɖerʋuƒowo atsi go. 
ZEP.2.15	Ɖe ɖu, si nɔa aseye tsom, eye wòli bɔkɔɔ henɔa gbɔgblɔm le eƒe dzi me be: Míawoe nye gɔglɔ̃mitɔgɔ̃wo la, nye esia? Ke azɔ la ezu gbegbe kple gbemelãwo mlɔƒe, eye amesiame, si ato eŋu ayi la, ado tsiã, eye wòaʋuʋu asi.
ZEP.3.1	Baba na ɖu sẽto, si ƒo ɖi, eye wòsẽa ŋuta! 
ZEP.3.2	Egbe toɖoɖo, eye mena wohe to nɛ o; meɖo dzi ɖe Yehowa ŋu o, eye mete ɖe eƒe Mawu ŋu o. 
ZEP.3.3	Eƒe amegawo le eme abe dzata ɖegbe ene, eye eƒe ʋɔnuɖrɔ̃lawo le abe amegãxi, siwo le zã me, eye womekpɔtɔa naneke ɖi na ŋdi o la ene. 
ZEP.3.4	Eƒe nyagblɔɖilawonye toflokowo kple alakpatɔwo; eƒe nunɔlawo ɖo gu nu kɔkɔe la, eye woto vo ɖe se la ŋu. 
ZEP.3.5	Yehowa enye dzɔdzɔetɔ le wo ɖome, eye mewɔa nu gbegblẽa ɖeke o; eɖea eƒe ʋɔnudɔdrɔ̃ doa goe ŋdi sia ŋɖl, eye medzudzɔnɛ o; ke ame vɔ̃ɖi menya nuka nye ŋukpe o. 
ZEP.3.6	Metsrɔ̃ ɖukɔwo, eye woƒe mɔ̃wo gbã; meɖo gbegbe woƒe ablɔwo, eye ame megatoa wo me yina, o; woƒe ɖuwo gbã zu aƒeɖo, eye ame vɔ le wo me. 
ZEP.3.7	Megblɔ be; Ne evɔ̃m, eye wòna wobe to nɛ la, ekema nyemagblẽ eƒe nɔƒe o, eye nusiwo katã meɖo ɖe eŋu la, mava edzi o; ke wole nu vɔ̃ɖi wɔwɔ dzi ɖaa atraɖi. 
ZEP.3.8	Eyata ale Yehowa gblɔ esi: Mikpɔ asinyenu, vaseɖe gbesigbe manye ɖasefo atso; elabena nye ɖoɖo wònye be, maƒo dukɔwo nu ƒu, eye mana fiaɖuƒewo nakpe ta, ne matrɔ nye dziku kple nye dɔmedzoe heliheli katã akɔ ɖe wo dzi. Elabena nye ŋuʋaʋã ƒe dzo afiã anyigba blibo la.
ZEP.3.9	Emegbe makɔ nuyi ŋu na dukɔwo, ne wo katã nayɔ Yehowa ŋkɔ, eye woatsɔ nusɔsɔ asubɔe. 
ZEP.3.10	Nye ameka, siwo ka hlẽ, amesiwo ɖoa gbe ɖa nam la, atso tɔsisi la ƒe go keme le Kus, eye woahe vɔsanuwo vɛ nam. 
ZEP.3.11	Ɣemaɣi la ŋu magakpe wò le wò nuwɔna, siwo katã nètsɔ to vo ɖe ŋunye la ŋu o; elabena maɖe amesiwo nɔa aseye tsom nɔa ɖa-dam la ɖa le dowòme, eye màgado ɖokuiwò ɖe dzi le nye to kɔkɔe la dzi azɔ o.
ZEP.3.12	Eye makpɔtɔ dukɔ ɖagbi, si bɔbɔ eɖoku ɖe anyi la, ɖe mewò, eye woaɣia wo ɖokul ɖe Yehowa ƒe ŋkɔ me. 
ZEP.3.13	Israel ƒe ame mamleawo mawɔ nu gbegblẽ o, womaka aʋatso o, eye alakpaɖe manɔ nu me na wo o; ke hoŋ woaɖu nu, eye woatsyɔ akɔ anyi ɖl, amea ɖeke maɖo voɖl na wo o.
ZEP.3.14	Zion-nyɔnuvi, tso aseye, Israel, ɖo ɣli; Yerusalem-nyɔnuvi, kpɔ dzidzɔ, natso aseye tso dzi blibo me! 
ZEP.3.15	Yehowa ɖe wò ʋɔnudɔdrɔ̃ ɖa, eye wòkplɔ wò futɔ dzoe; Yehowa, Israel ƒe fia la, le dowòme, nu vɔ̃ɖia ɖeke madzi ŋɔ na wò azɔ o. 
ZEP.3.16	Ɣemaɣi la woagblɔ na Yerusalem be: Megavɔ̃ o; Zion, wò asi megaɖo agblɔ o! 
ZEP.3.17	Yehowa, wò Mawu la, le dowòme, kalẽtɔ, si ate ŋu axɔ na ame la wònye. Akpɔ dzidzɔ le ŋuwò vevie, azi ɖoɖoe le lɔlɔ̃ me, eye wòakpɔ dzldzɔ atso aseye ɖe ŋuwò! 
ZEP.3.18	Maƒo amesiwo le nu xam, eye wole adzɔge tso takpekpe gbɔ la nu ƒu; mia deviwo wonye, eye ŋukpe le wo dzi. 
ZEP.3.19	Kpɔ ɖa, mawɔ nu kple amesiwo katã te mi ɖe anyi la ɣemaɣi, makpe ɖe ata ŋeŋee tɔwo ŋu, maƒo: amesiwo kaka hlẽ la nu ƒu, eye matso wo awɔ kafukafu kple bubu le anyigba, siwo katã dzi wodo ŋukpe wo le la dzi. 
ZEP.3.20	Ma-kplɔ mi agbɔe ɣemaɣi, eye maƒo mia nu ƒu ɣemaɣi; elabena ne meɖo mi te miekpɔ kple ŋku la, matso mi awɔ bubu kple kafukafu le anyigba dzi ɖukɔwo katã ɖome; Yehowa ye gblɔe!
HAG.1.1	Le fia Dario ƒe ƒe evelia me? le dzinu adelia ƒe ŋkeke gbãtɔ dzi la Yehowa ƒe gbe va na Yuda ƒe anyigbanunɔla Zerubabel, Sealtiel vi, kple nunɔlagã Yosua, Yozadak vi, to nyagblɔɖila Xagai dzi bena: 
HAG.1.2	Ale Yehowa Zebaot gblɔ esi: Amesiawo le gbɔgblɔm be: Azã meɖo edzi, be woatu Yehowa ƒe xɔ haɖe o. 
HAG.1.3	Eye Yehowa ƒe gbe va to nyagblɔɖila Xagai dzi bena: 
HAG.1.4	Azã de na miawo ya, be mianɔ xɔ, siwo me wofa ʋuƒo ɖo la me, eye xɔ sia ya nanye glikpo anɔ anyia? 
HAG.1.5	Eyata ale. Yehowa Zebaot gblɔ esi: Milé ŋku ɖe miaƒe zɔzɔme ŋu: 
HAG.1.6	Mieƒã nu taŋtaŋ, gake nu ʋeea ɖe ko mieŋe; miedu nu, meɖi ƒo na mi o; mieno nu, meɖi kɔ na mi o; mieta avɔ, mede dzo lã me na mi o; miewɔ dɔ xɔ fetu, eye mietsɔe de kotoku ŋɔŋɔ me. 
HAG.1.7	Ale Yehowa Zebaot gblɔ esi: Milé ŋku ɖe mia ƒe zɔzɔme ŋu! 
HAG.1.8	Miyi towo dzi miatsɔ atiwo vɛ, be miatu xɔ lae, ne wòadze ŋunye, eye bubu nanɔ ŋunye, Yehowa ye gblɔe. 
HAG.1.9	Miele nu geɖe sinu kpɔm, gake mesɔ gbɔ o; miehe nu va aƒee, ke meɖo ƒuƒu ɖee. Yehowa be: Nuka tae ma? Le esi nye xɔ nye glikpo li, ke miawo mia dome amesiame le duɖime kem le eƒe xɔtutu me la tae! 
HAG.1.10	Eyata ɖziƒo te zãmu mi, eye anyigba, te agblemenu mi ɖo; 
HAG.1.11	eyata meyɔ kuɖiɖi ɖe anyigba kple towo ŋu, ɖe bli, aha yeye kple ami ŋu, ɖe nusiwo miena tsoa anyigba me la ŋu, ɖe amegbetɔwo kple lãwo kpakple dɔ, siwo katã wotsɔa asi wɔne la ŋu.
HAG.1.12	Tete Zerubabel, Sealtiel vi, kple nunɔlagã Yosua, Yozadak vi, kpakple dukɔ la ƒe susɔeawo katã wose Yehowa, woƒe Mawu ƒe gbe kple nyagblɔɖila Xagai ƒe nya, siwo Yehowa, woƒe Mawu la, de asi nɛ ɖo ɖe wo; eye dukɔ la vɔ̃ Yehowa. 
HAG.1.13	Eye Xagai, Yehowa ƒe ame dɔdɔ la, to Yehowa ƒe gbe na dukɔ la bena: Ale Yehowa gblɔ esi: Meli kpli mi. 
HAG.1.14	Tete Yehowa de dzo lã me na Yuda ƒe anyigbanunɔla Zerubabel, Sealtiel vi, kple nunɔlagã Yosua, Yozadak vi, kpakple dukɔ ƒe susɔeawo katã, be wova hewɔ dɔ le Yehowa Zebaot, woƒe Mawu la ƒe xɔ la ŋu, 
HAG.1.15	le fia Dario ƒe ƒe evelia me le dzinu adelia ƒe ŋkeke blave vɔ enelia dzi.
HAG.2.1	Le dzinu adrelia ƒe ŋkeke blave vɔ ɖekɛlia dzi la Yehowa ƒe gbe va to nyagblɔɖila Xagai dzi bena: 
HAG.2.2	Gblɔ na Yuda ƒe anyigbanunɔla Zerubabel, Sealtiel vi, kple nunɔlagã Yosua, Yozadak vi, kpakple dukɔ la ƒe susɔea bena: 
HAG.2.3	Mia dometɔ susɔea, siwo kpɔ xɔ tsãtɔ ƒe atsyɔ̃ la, aleke miele esia kpɔmi? Esia meɖi naneke le mia ŋku me o ɖe! 
HAG.2.4	Eyata Zerubabel, lé dzi ɖe ƒo, Yehowa ye gblɔe! Nunɔlagã Yosua, Yozadak vi, lé dzi ɖe ƒo! Mi dukɔ hahoo la katã, milé dzi ɖe ƒo, eye miwɔ dɔ, Yehowa ye gblɔe! Elabena meli kpli mi, Yehowa Zebaot ye gblɔe, 
HAG.2.5	abe alesi meɖo gbe ɖi kpli mi, esime mieʋu tso Egipte la ene; eye nye gbɔgbɔ anɔ mia dome. Migavɔ̃ o! 
HAG.2.6	Elabena ale Yehowa Zebaot gblɔ esi: Esusɔ vie ko maʋuʋu dziƒo kple anyigba, atsiaƒu kple ƒuƒuiƒe; 
HAG.2.7	maʋuʋu dukɔwo katã, eye woahe dukɔwo katã ƒe nu vevitɔ vɛ, eye matso ŋutikɔkɔe ayɔ xɔ sia taŋ, Yehowa Zebaot ye gblɔe. 
HAG.2.8	Tɔnyee nye klosalo, eye tɔnyee nye sika, Yehowa Zebaot ye gblɔe! 
HAG.2.9	Xɔ megbetɔ ƒe atsyɔ asu gbɔ wu gbãtɔ tɔ, Yehowa Zebaot ye gblɔe! Eye made ŋutifafa teƒe sia, Yehowa Zebaot ye gblɔe!
HAG.2.10	Le Dario ƒe ƒe evelia me, le dzinu asiekelia ƒe ŋkeke blave vɔ enelia dzi la Yehowa ƒe gbe va to nyagblɔɖila Xagai dzi bena: 
HAG.2.11	Ale Yehowa Zebaot gblɔ esi: Mibia nunɔlawo, ne woafia nu mi be: 
HAG.2.12	Ne ŋutsua ɖe lɔ lã kɔkɔe ɖe avɔ nu; eye avɔ la toga ka abolo alo nuɖaɖa, wein, ami alo nuɖuɖua ɖe ŋu la, ɖe nusiawo ŋu akɔa? Nunɔlawo ɖo ŋu gblɔ bena: Kpao. 
HAG.2.13	Eye Xagai gblɔ bena: Ne amea ɖe gblẽ kɔ ɖo na eɖokui ɖe ame kuku ŋu, eye wòka, asi nusiawo katã ŋu la, ɖe woawo hã azu nu makɔmakɔa? Nunɔlawo ɖo ŋu gblɔ bena: Woazu nu makɔmakɔ. 
HAG.2.14	Tete Xagai ɖo ŋu gblɔ bena: Yehowa be: Alea dukɔ sia kple anyigba dzi dukɔ sia le; alea woƒe asinudɔwɔwɔwo katã kple vɔ, siwo wosana la le; wo ŋu mekɔ o. 
HAG.2.15	Azɔ minyẽ kɔ kpɔ megbe tso egbe dzi, esi womekpɔ tsɔ kpe ɖo kpe dzi le Yehowa ƒe gbedoxɔ la tutu me haɖe o: 
HAG.2.16	Ɣemaɣi la wova lu bablakɔa ɖe, si anye nudotree blave la gbɔ, ke wo ame ewo ko wònɔ; wova weinfiãƒe, be woaku goe blaatɔ̃, gake wo ame blave ko wònɔ. 
HAG.2.17	Mehe to na mi ɖe miaƒe asinudɔwɔwɔwo katã ŋu, ale be miaƒe bliwo hlɔ̃, eye wodze heteku, eye dzikpewo dza; gake miegbe tɔtrɔ ɖe ŋunye, Yehowa ye gblɔe! 
HAG.2.18	Minyẽ kɔ kpɔ megbe tso egbe, dzinu asiekelia ƒe ŋkeke blave vɔ enelia dzi vaseɖe gbesigbe woɖo Yehowa ƒe gbedoxɔ gɔme anyi la dzi; milé ŋku ɖe eŋu: 
HAG.2.19	De nukuwo tsi ava mea, eye ɖe wein kple gboti, yevuboɖati kple amiti wogbe tsetsea? Made yayra aƒe tso ŋkeke ma dzi.
HAG.2.20	Eye Yehowa ƒe gbe va na Xagai zi evelia, le dzinu la ƒe ŋkeke blave vɔ enelia dzi bena: 
HAG.2.21	Gblɔ na Yuda ƒe anyigbanunɔla Zerubabel bena: Mele dziƒo kple anyigba ʋuʋu ge, 
HAG.2.22	mamũ fiaɖuƒewo ƒe fiazikpuiwo aƒu anyi, eye miatsrɔ̃ dukɔwo ƒe fiaɖuƒe sesẽwo, mamũ tasiaɖamwo kple wo me nɔlawo aƒu anyi, sɔwo kple wo dolawo adze anyi, eye amesiame atsi ehavi ƒe yi nu. 
HAG.2.23	Ale Yehowa Zebaot gblɔ esi: Ɣemaɣi la matsɔ wò, nye ɖɔla Zerubabel, Sealtiel vi, awɔ ŋkɔsigee; elabena wòe metia, Yehowa Zebaot ye gblɔe!
ZEC.1.1	Le Dario ƒe ƒe evelia me, le dzinu enyilia dzi la Yehowa ƒe gbe va na nyagblɔɖila Zaxarya, Iɖo vi Berexya ƒe vi, bena: 
ZEC.1.2	Yehowa ɖo ɖɔmedzoe ɖe mia fofowo ŋu vevie. 
ZEC.1.3	Eyata ale nagblɔ na wo enye si: Yehowa Zebaot be: Mitrɔ ɖe ŋunye, Yehowa Zebaot ye gblɔe, ekema nye ha matrɔ ɖe mia ŋu, Yehowa Zebaot ye gblɔe! 
ZEC.1.4	Miganɔ abe mia fofowo ene o; wo amesiwo nyagblɔɖila tsãtɔwo gblɔ na bena: Yehowa Zebaot be: Miɖe asi le miaƒe zɔzɔme vɔ̃ɖiwo kple nuwɔna vɔ̃ɖiwo ŋu! Ke wogbe toɖoɖo, eye womelé ŋku ɖe ŋunye o, Yehowa ye gblɔe! 
ZEC.1.5	Afika mia fofowo le azɔ, eye ɖe nyagblɔɖila-wo ami agbe tegbetegbea? 
ZEC.1.6	Ke nye gbe kple nye fameɖoɖo, siwo meɖe asi na nye dɔla nyagblɔɖilawo la, ɖe womeva mia fofowo dzi, ale be woyi ta me hegblɔ bena: Alesi Yehowa Zebaot ɖo be, yeawɔ mi ɖe miaƒe zɔzɔme kple míaƒe nuwɔnawo nu la, nenema wòwɔ mi oa?
ZEC.1.7	Le Dario ƒe ƒe evelia me, le dzinu wulɖekɛlia Sebat ƒe ŋkeke blave vɔ enelia dzi la Yehowa ƒe gbe va na Zaxarya, Iɖo vi Berexya ƒe vi, bena: 
ZEC.1.8	Le za me la mekpɔ ŋutega, eye kpɔ ɖa, ŋu-tsua ɖe do sɔ dzĩa ɖe, eye wòtɔ ɖe gbemiti, siwo le bali me la domee, eye sɔ, siwo le dzie, hẽ kple ɣle la, le emegbe. 
ZEC.1.9	Tete me-gblɔ bena; Nye aƒetɔ, amekawoe nye esiawo? Eye mawudɔla, si ƒo nu kplim la, gblɔ nam bena: Magblɔ amesiwo wonye la, afia wo. 
ZEC.1.10	Tete ŋutsu, si tɔ ɖe gbemitiawo domee la, xɔ edzi gblɔ bena: Woawo nye amesiwo Yehowa ɖɔ, be woaɖatsa le anyigba dzi. 
ZEC.1.11	Eye woɖo ŋu na Yehowa ƒe dɔla, si tɔ ɖe gbemitiawo domee la, gblɔ bena: Míeyi ɖatsa le anyigba dzi, eye kpɔ ɖa, ɖo-ɖoe zi le anyigba blibo la ŋu klenee. 
ZEC.1.12	Tete Yehowa ƒe dɔla la xɔ edzi gblɔ bena: Yehowa Zebaot, ɣekaɣi nagbe nublanuikpɔkpɔ na Yerusalem kple Yuda-du, siwo ŋu nẽdo dziku ɖo ƒe blaadre sɔŋ enye si la, ase ɖo? 
ZEC.1.13	Tete Yehowa gblɔ nya nyui kple akɔfanyawo na mawudɔla, si ƒo nu kplim, la, 
ZEC.1.14	Eye mawudɔla, si ƒo nu kplim le gblɔ nam bena: Ɖe gbe ƒã be: Ale Yehowa Zebaot gblɔ esi: Maʋã ŋu ɖe Yerusalem kple Zion nu vevie, 
ZEC.1.15	eye dzi akum vevie ɖe dukɔ dadalawo ŋu; elabena esi dɔ me nya vem vie ko la, woawo kpe asi ɖe eŋu hetrɔ gbegblẽ la ɖo. 
ZEC.1.16	Eyata ale Yehowa gblɔ esi. Makpɔ nublanui na Yerusalem agatrɔ ɖe eŋu, woatu nye xɔ ɖe eme, eye woada dzidzeka ɖe Yerusalem ŋu, Yehowa Zebaot ye gblɔe! 
ZEC.1.17	Gaɖe gbe ƒã bena: Ale Yehowa Zebaot gblɔ esi; Nu nyui agagbagba ɖe nye ɖuwo me, Yehowa agave Zion nu, eye wòagatia Yerusalem.
ZEC.2.1	Tete mefɔ ko dzi heɖo ŋku anyi, eye mekpɔ lãdzo ene, 
ZEC.2.2	Eye megblɔ na mawudɔla, si ƒo nu kplim bena; Nusiawo gɔme ɖe?. Eɖo ŋu nam bena; Woawoe nye lãdzo, siwo kaka Yuda, Israel kple Yerusalem hlẽ la. 
ZEC.2.3	Eye Yehowa na mekpɔ gbeɖe ene. 
ZEC.2.4	Tete megblɔ be; Nuka wɔ ge amesiawo va? Eɖo ŋu bena; Esiawo nye lãdzo, siwo kaka Yuda hlẽ, ale be amea ɖeke megafɔ ta dzi o la; eyata wova, be yewoaɖo ŋɔdzi na wo, eye yewoatutu dukɔ, siwo kɔ dzo dzi ɖe Yuda-nyigba ŋu, be woakakae ahlẽ la ƒe dzowo aƒu anyi.
ZEC.2.5	Tete mefɔ kɔ dzi heɖo ŋku anyi, eye mekpɔ ŋutsua ɖe le dzidzeka ɖe asi. 
ZEC.2.6	Eye megblɔ bena: Afika nèyina? Eɖo ŋu nam bena; Yerusalem dzidze ge meyina, ne niakpɔ alesi wòkeke kple alesi wòdidii. 
ZEC.2.7	Eye mawudɔla, si ƒo nu kplim la ɖo, eye mawu-dɔla bubu do va kpee. 
ZEC.2.8	Tete wògblɔ nɛ bena: Ɖe abla naɖagblɔ na ɖekakpuivi ma bena: Yerusalem anɔ nuvo le ame kple lã geɖe, siwo anɔ eme la ta. 
ZEC.2.9	Nye ŋutɔ manye dzogli anɔ eŋu godoo, eye manye atsyɔ̃ ana eme; Yehowa ye gblɔe.
ZEC.2.10	Hee! hee! Misi tso anyiehenyigba dzi, Yehowa ye gblɔe; elabena mekaka mi hlẽ ɖe dziƒo ƒe ya eneawo dzi, Yehowa ye gblɔe! 
ZEC.2.11	Hee! Mi amesiwo le Babel-nyɔnuvi gbɔ, misi yi Zion! 
ZEC.2.12	Elabena ale Yehowa Zebaot gblɔ esi. Bubu ta wòdɔm ɖe dukɔ; siwo ha mi la gbɔ ɖo; elabena amesi ka asi mia ŋu la, eka asi eƒe ŋkuvi ŋu. 
ZEC.2.13	Kpɔ ɖa, manyẽ nya asi ɖe wo ŋu, ne woazu aboyonu na woƒe kluviwo, eye miadze sii be, Yehowa Zebaot ye ɖɔm ɖa. 
ZEC.2.14	Zion-nyɔnuvi, tso aseye nakpɔ dzidzɔ; elabena megbɔna, be manɔ dowòme, Yehowa ye gblɔe! 
ZEC.2.15	Ɣemaɣi la dukɔ geɖewo aku ɖe Yehowa ŋu ahazu nye dukɔ, eye manɔ dowòme, ne nadze sii be, Yehowa Zebaot ye dɔm ɖe gbɔwò. 
ZEC.2.16	Yehowa axɔ Yuda awɔ eya ŋulɔ tɔe le anyigba kɔkɔe la dzi, eye wòagatia Yerusalem. 
ZEC.2.17	Ŋutilãwo katã nezi ɖoɖoe le Yehowa ŋku me! Elabena efɔ tso eƒe nɔƒe kɔkɔe la.
ZEC.3.1	Eye wòna mekpɔ nunɔlagã Yosua tsi tre ɖe Yehowa ƒe dɔla ŋku me, eye Satana tsi tre ɖe eƒe ɖusi me, be wòatso enu. 
ZEC.3.2	Tete Yehowa gblɔ nu Satana bena: Yehowa blu ɖe tawò, Satana, Yehowa, amesi fia Yerusalem la, blu ɖe tawò! Ɖe menye eyae nye ati takpoe woɖe tso dzo me oa? 
ZEC.3.3	Ke Yosua le awu ƒoɖiwo me hetsi tre ɖe mawudɔla la ŋku me. 
ZEC.3.4	Tete wòxɔ edzi gblɔ na amesiwo tsi tre ɖe eŋku me la bena; Miɖe awu ƒoɖlawo le eŋu! Eye wògblɔ nɛ bena: Kpɔ ɖa, meɖe wò voɖaɖawo ɖa le ŋuwò, eye maɖo atsyɔ̃wuwo na wò. 
ZEC.3.5	Eye megblɔ bena: Woatsɔ tablanu dzadzɛ abla ta nɛ! Tete wotsɔ tablanu dzadzɛ bla ta nɛ, eye wodo awuwo nɛ, esime Yehowa ƒe dɔla gali ko.
ZEC.3.6	Tete Yehowa ƒe dɔla xlɔ̃ nu Yosua gblɔ bena: 
ZEC.3.7	Ale Yehowa Zebaot gblɔ esi: Ne ézɔ nye mɔwo dzi, eye nèlé ŋku ɖe nye ɖoɖowo ŋu, énɔ nye aƒe nu, eye nèlé ŋku ɖe nye xɔxɔnuwo ŋu la, ekema maɖe mɔ na wò nazɔ amesiwo tsi tre ɖi la dome. 
ZEC.3.8	Wò nunɔlagã Yosua kple xɔ̃wò, siwo bɔbɔ nɔ gbɔwò la, misee; elabena ŋutsu, slwò nye kpɔdzidze la wonye. Elabena mele nana ge nye dɔla Zemax nava. 
ZEC.3.9	Elabena woafɔ ŋku adre ɖe kpe, si metsɔ ɖo Yosua ŋku me la dzi; kpɔ ɖa, ma-ŋlɔ nu ɖe edzi, eye maɖe anyigba sia ƒe voɖaɖa ɖa le ŋkeke ɖeka dzi, Yehowa Zebaot ye gblɔe. 
ZEC.3.10	Ɣemaɣl la mia ɖome amesiame akpe nɔvla ayi weinka kple gbotiwo te, Yehowa Zebaot ye gblɔe.
ZEC.4.1	Tete mawudɔla, si ƒo nu kplim la, trɔ gbɔ va nyɔm, abe alesi wonyɔa ame tsoa alɔ̃ me ene. 
ZEC.4.2	Eye wògblɔ nam bena: Nuka kpɔm nèlé? Meɖo ŋu bena: Mele akaɖitia ɖe, si wolsɔ sika ɖeɖe wɔe la kpɔm; aminu le eta me, eye akaɖlgbɛ adre le eŋu, eye alɔ adre, siwo me to le la, le aka-ɖlgbɛawo ŋu. 
ZEC.4.3	Amiti eve le exa, ɖeka le aminu la ƒe ɖusi me, eye evelia le eƒe mia me. 
ZEC.4.4	Eye me-xɔ edzi gblɔ na mawudɔla, si ƒo nu kplim la bena: Nye aƒetɔ, nusiawo gɔme ɖe? 
ZEC.4.5	Tete mawu-dɔla, si ƒo nu kplim la, xɔ edzi gblɔ nam bena: Mènya nusiawo gɔme oa? Meɖo ŋu bena: O, nye aƒetɔ! 
ZEC.4.6	Tete wòɖo ŋu gblɔ nam bena: Yehowa ƒe gbe na Zerubabel enye si: Mava me to aʋa-kɔ alo ŋusẽ me o, ke hoŋ to nye gbɔgbɔ dzi, Yehowa Zebaot ye gblɔe! 
ZEC.4.7	Wò to gã, nenye nuka ke nènye hã, azu gbadzaƒe le Zerubabel ŋku me. Eyama aɖe etamakpe adoe, eye woanɔ ɣli dom be: Eme nenye, eme nenye nɛ! 
ZEC.4.8	Eye Yehowa ƒe gbe va nam bena: 
ZEC.4.9	Zerubabel ƒe asie ɖo xɔ sia gɔme anyi, eye eƒe asi kee awu enu, ne nadze sii be, Yehowa Zebaot ye ɖom ɖe mia gbɔ. 
ZEC.4.10	Elabena amekae ado vlo gɔmedzedze nyaŋui? Weakpɔ tsumikpe, si le Zerubabel si la, kple dzidzɔ, wo ame aɖre siawo nye Yehowa ƒe ŋku, siwo le tsatsam le anyigba blibo la dzi.
ZEC.4.11	Tete meɖo ŋu gblɔ nɛ hena: Amiti eve, siwo le akaɖiti la ƒe ɖusi me kple mia me la gɔme ɖe? 
ZEC.4.12	Eye megaxɔ edzi gblɔ nɛ bena: Amitiɖɔmee eve, siwo Ie si-kalɔ, siwo me to le, eye sikami sina tea wo me la xa la gɔme ɖe? 
ZEC.4.13	Tete wògblɔ nam bena: Mènya nusiawo gɔme oa? Meɖo ŋu bena: O, nye aƒetɔ! 
ZEC.4.14	Eye wògblɔ bena: Woawo nye amivi eveawo, siwo tsi tre ɖe anyigba blibo la ƒe Aƒetɔ ŋku me.
ZEC.5.1	Eye megafɔ kɔ dzi heɖo ŋku anyi, eye mekpɔ agbalẽ toaʋa-laa ɖe. 
ZEC.5.2	Tete wògblɔ nam bena: Nuka kpɔm nèle? Meɖo ŋu bena: Mele agbalẽ toaʋalaa ɖe kpɔm wòdidi abɔklugui blave, eye wòkeke ahɔklugul ewo. 
ZEC.5.3	Eye wògblɔ nam hena: Esia nye fiƒode, si le anyigba blibo la dzi yim; elabena fiafitɔwo katã tsi tomahemahe, eye atam dzodzro kalawo katã tsi tomahemahe. 
ZEC.5.4	Ale Yehowa Zebaot gblɔ esi: Nyee ɖoe ɖa, be wòayi fiafitɔ kple atam dzodzro kala ƒe me le nye ŋkɔ me, eye wòatsi eƒe xɔ me afiã eƒe xɔtlwo kple kpewo. 
ZEC.5.5	Eye mawuɖɔla, si ƒo nu kplim la, ɖo va gblɔ nam bena: Fɔ kɔ dzi nakpɔ nusi do gbɔna la ɖa!
ZEC.5.6	Tete megblɔ be: Nuka enye esia? Eɖo ŋu hena: Esia enye nudotree, si ɖo gbɔna. Eye wògblɔ bena: Eyae nye woƒe vodada le anyigba blibo la dzi. 
ZEC.5.7	Eye kpɔ ɖa, tsumigbaa ɖe kɔ eɖokui dzi eye nyɔnua ɖe bɔbɔ nɔ nudotree la me. 
ZEC.5.8	Eye wògblɔ bena: Esia enye nu vɔ̃ɖi wɔwɔ. Tete wòtigii ɖe nudotree la me, eye wòtsɔ tsumigba tu enu. 
ZEC.5.9	Eye esi mefɔ kɔ dzi la, mekpɔ nyɔnu eve wodo va, eye ya ɖo aʋala me na wo, woto aʋala abe ɖamixe ƒe aʋala ene, eye woka nuɖotree la ɖe dziƒo kple anyigba domee. 
ZEC.5.10	Eye mebla mawudɔla, si ƒo nu kplim la bena: Afika wokɔ nuɖotree la yinae?
ZEC.5.11	Eɖo ŋu nam bena: Ɖe wobe, yewoatu xɔ nɛ ɖe Sinear-nyigba dzi, eye ne wotui vɔ la, woatsɔe adre ɖe enɔƒe le afima.
ZEC.6.1	Eye megafɔ ke dzi heɖo ŋku anyi, eye mekpɔ taslaɖam ene woto to eve domee; toawo nye akɔbli towo. 
ZEC.6.2	Sɔ dzĩwo le tasiaɖam gbãtɔ ŋu, eye sɔ ylhɔwo le tasiaɖam evelia ŋu, 
ZEC.6.3	sɔ ɣiwo le tasiaɖam etɔ̃lia ŋu, eye sɔ ŋɔŋɔe hẽwo le taslaɖam enelia ŋu. 
ZEC.6.4	Tete mexɔ edzi gblɔ na mawu-dɔla, si ƒo nu kplim la bena: Nye aƒetɔ, nusiawo gɔme ɖe? 
ZEC.6.5	Mawudɔla la ɖo ŋu gblɔ nam bena: Woawoe nye dziƒo ƒe ya eneawo, siwo tso, esime wotsi tre ɖe anyigba blibo la ƒe Aƒetɔ ŋku me megbe. 
ZEC.6.6	Tasiaɖam, siwo ŋu sɔ yibɔwo le la, ho ɖo ta anyiehe, eye ɣiawo kplɔ wo ɖo; ke ŋɔŋɔeawo ho ɖo ta dziehe. 
ZEC.6.7	Eye dzĩawo ho, be yewoayi aɖatsa le anyigba dzi. Eye wògblɔ bena; Miyi miaɖatsa le anyigba la dzi! Tete woɖatsa le anyigba la dzi. 
ZEC.6.8	Eye wòyɔm gblɔ nam bena: Kpɔ ɖa, esiwo ho ɖo ta anyiehe-nyigba dzi la, woawoe le nye dɔmedzoe nu fa ge le anyiehe-nyigba dzi.
ZEC.6.9	Tete Yehowa ƒe gbe va nam bena: 
ZEC.6.10	Xɔ nunanawo le Xeldai, Tobiya kple Yedaya si, eye nayi Yosiya, Zefanya vi la ƒe me gbemagbe, afisi wotso Babel va dze; 
ZEC.6.11	eye natsɔ klosalo kple sika awɔ fiakuku aɖɔ ɖe ta na nunɔlaga Yosua, Yozadak vi; 
ZEC.6.12	eye nagblɔ na bena: Ale Yehowa Zebaot gblɔ esi: Ŋutsua ɖe, si ŋkɔ nye Zemax la, amie tso to me, eye wòatu Yehowa ƒe gbeɖoxɔ la. 
ZEC.6.13	Eyama atu Yehowa ƒe gbeɖoxɔ la, eye atsyɔ̃ anɔ eŋu, abɔbɔ nɔ eƒe fiazikpui dzi aɖu fia, anye nunɔla anɔ eƒe fiazikpui dzi, eye ŋutlfafa anɔ woa kple eve la dome. 
ZEC.6.14	Ke fiakuku la nenɔ Yehowa ƒe gbedoxɔ me, ne woafsɔ aɖo ŋku Xeldai, Tobiya kple Yedaya kpakple Zefanya vi la ƒe dɔmenyowɔwɔ dzi 
ZEC.6.15	Amewo atso dldiƒe ava tu Yehowa ƒe gbedoxɔ, eye miadze sii be, Yehowa Zebaot ye dɔm ɖe mi. Esia ava me, nenye be, miese Yehowa, mia Mawu la ƒe gbe.
ZEC.7.1	Le fia Dario ƒe ƒe enelia me la Yehowa ƒe gbe va na Zaxarya, le dzinu asiekelia Kislew ƒe ŋkeke enelia dzi. 
ZEC.7.2	Eye Beteltɔ, siwo nye Sarezer kple Regem-Melex kpakple woƒe ƒometɔwɔ ɖo ame ɖa, be woaɖaƒo koko le Yehowa ŋku me, 
ZEC.7.3	eye woabia nunɔlawo kple nyagblɔɖilawo, siwo le Yehowa Zebaot ƒe me la, agblɔ bena: Ɖe mafa avi atsi nu aɖɔ le dzinu atɔ̃lia me, abe alesi mewɔ ƒe geɖe xoxo enea? 
ZEC.7.4	Eye Yehowa Zebaot ƒe gbe va nam bena: 
ZEC.7.5	Gblɔ na dukɔ hahoo la katã kple nunɔlawo bena: Esi mietsi nu ɖɔ, eye miexa nu le dzinu atɔ̃lia kple adrelia me ƒe blaadre sɔŋ nye esi la, nyee mietsi nu dɔ na loo? 
ZEC.7.6	Eye ne mieɖu nu no nu la, ɖe menye mia ŋutɔwoe nye nuaɖulawo kple nuanolawo oa? 
ZEC.7.7	Ɖe menye esia nye nya, si Yehowa tsɔ ɖe gbe ƒãe to nyagblɔɖila tsãtɔwo dzi, esime Yerusalem kple eƒe ɖu, siwo ƒo xlãe goɖoo la, li bɔkɔɔ, eye ame le wo me, eye ame le dziehe kple gbadzaƒe la oa?
ZEC.7.8	Eye Yehowa ƒe gbe va na Zaxarya bena: 
ZEC.7.9	Ale Yehowa Zebaot gblɔ esi: Miɖrɔ̃ ʋɔnu ɖe eteƒe, eye mia dome amesiame nelɔ̃ ehavi, eye wòakpɔ nublanui nɛ! 
ZEC.7.10	Migate ahosiwo kple tsyɔ̃eviwo, amedzrowo kple ame dahewo ɖe anyi o, eye migaɖo nu vɔ̃ɖi wɔwɔ ɖe ta me ɖe mia nɔewo ŋu o! 
ZEC.7.11	Ke wogbe toɖoɖo, wolia ʋume kpakoo, eye wote nu ɖe to me, be yewomagase nu o. 
ZEC.7.12	Wotsɔ woƒe dzi wɔ lotamekpee, be yewomagase se la kple Yehowa Zebaot ƒe nya, siwo wòɖo ɖa to eƒe gbɔgbɔ kple nyagblɔɖlla lsã tɔwo dzi la o; eyata dɔmedzoe ga tso Yehowa Zebaot gbɔ va ɖo. 
ZEC.7.13	Eyata alesi meyɔ wo wogbe esese la, nenema woayɔm, ke nyemasee o, Yehowa Zebaot ye gblɔe. 
ZEC.7.14	Makaka wo ahlẽ ɖe dukɔ, siwo katã womenya o la ɖome, eye anyigba la atsi anyi aƒeɖoe le wo megbe, ale be amea ɖeke magato edzi ayi o; eye ale woatsɔ anyigba vevi la awɔ gbegbee.
ZEC.8.1	Eye Yehowa Zebaot ƒe gbe va bena: 
ZEC.8.2	Ale Yehowa Zebaot gblɔ esi: Meʋã ŋu ɖe Zion nu vevie, eye meɖo dziku vevie be ʋã ŋu ɖe enu. 
ZEC.8.3	Ale Yehowa gblɔ esi: Magatrɔ ɖe Zion ŋu, eye manɔ Yerusalem. Woayɔ Yerusalem be, „nyateƒeɖu“, eye Yehowa Zebaot ƒe to la be „to kɔkɔe“. 
ZEC.8.4	Ale Yehowa Zebaot gblɔ esi: Amegã ɖeɖiwo kple nyagãwo agabɔbɔ nɔ Yerusalem ƒe ahlɔwo me, eye wo ɖometɔ ɖesiaɖe alé atlzɔtl ɖe asi le ƒe geɖe xɔxɔ la. 
ZEC.8.5	Ŋutsuvlwo kple nyɔnuvlwo ayɔ ɖua ƒe ahlɔwo me laŋ, eye woanɔ fefem le eƒe ahlɔwo me. 
ZEC.8.6	Ale Yehowa Zebaot gblɔesl: Ne enye nukunu na dukɔ sia ƒe susɔea le ɣemaɣi la, ɖe wòanye nukunu na nye ha loo? Yehowa Zebaot ye gblɔe 
ZEC.8.7	Ale Yehowa Zebaot gblɔ esi: Kpɔ ɖa, maɖe nye dukɔ tso ɣedzeƒe-nyigba kple ɣeloɖoƒe-nyigba dzi, 
ZEC.8.8	eye makplɔ wo vɛ, ne woanɔ Yerusalem, woanye nye dukɔ, eye manye Mawu na wo le nyateƒe kple dzɔdzɔenyenye me.
ZEC.8.9	Ale Yehowa Zebaot gblɔ esi. Agbe neɖo miaƒe asiwo me mi amesiwo se nya siawo tso nyagblɔɖilawo nu le ŋkeke siawo me, nya, siwo wogblɔ na mi le gbe sigbe woɖo Yehowa Zebaot ƒe xɔ la gɔme anyi, be woagatu gbeɖoxɔ la. 
ZEC.8.10	Hafi ŋkeke siawo naɖo la, fetu menɔ anyi na amegbetɔwo kple lãwo o; amesi do alo va eme la ŋu mefa o, le futɔ ta, eye meɖe adã ta me na amegbetɔwo katã ɖe wo nɔewo ŋu. 
ZEC.8.11	Ke azɔ la nyemele na dukɔ sia ƒe susɔea abe tsã ene o, Yehowa Zebaot ye gblɔe; 
ZEC.8.12	ke boŋ nuku ŋu afa, eye weinka atse, anyigba aʋã nu, eye dziƒo adza zãmu, eye mana nusiawo katã nazu dukɔ sia ƒe susɔea tɔ. 
ZEC.8.13	Yuda ƒe aƒe kple Israel ƒe aƒe, alesi mienye fiƒoɖe le dukɔwo ɖomee la, nenema maxɔ na mi, be miazu yayra; migavɔ̃ o, agbe neɖo miaƒe asiwo me! 
ZEC.8.14	Ale Yehowa Zebaot gblɔ esi: Alesi meɖo ta me be, mawɔ vɔ̃ mi, eye mevem o, le esi mia fofowo ɖo dziku nam ta la, Yehowa ye gblɔe, 
ZEC.8.15	nenemae me-gaɖo ta me le ŋkeke siawo me be, mawɔ nyuie na Yerusalem kple Yuda ƒe aƒe la; migavɔ̃ o! 
ZEC.8.16	Nusiwo miawɔ la, wonye esi: Amesiame neto nyateƒe na ehavi, midrɔ̃ ʋɔnu ɖe eleƒe le ŋutifafa me le miaƒe ablɔwo me! 
ZEC.8.17	Migaɖo vɔ̃ ɖe dzi me ɖe mia nɔewo ŋu o, eye alakpatamkaka megavivi mia nu o, elabena melé fu nusiawo kafã, Yehowa ye gblɔe.
ZEC.8.18	Eya Yehowa Zebaot ƒe gbe va nam bena: 
ZEC.8.19	Ale Yehowa Zebaot gblɔ asi: Nutsitsidɔ le dzinu enelia kple etɔ̃lia dzi, le dzinu adrelia kple ewolia dzi azu dzidzɔkpɔkpɔ kple aseyatsotso kpakple ŋkekenyuie na Yuda ƒe ale la; ke milɔ̃ nyateƒe kple ŋutifafa! 
ZEC.8.20	Ale Yehowa Zebaot gblɔ esi: Dukɔwo kple ɖu geɖewo me nɔlawo agava. 
ZEC.8.21	Eye du si me nɔlawo atso aɖagblɔ na ekeme me nɔlawo bena: Mitso, ne míayi aɖaƒo koko le Yehowa ŋku me, eye miaɖl Yehowa Zebaot. Nye hã mayi! 
ZEC.8.22	Eye dukɔ geɖewo kple anyigba dzi dukɔ gawo ava ɖl Yehowa Zebaot la Yerusalem, eye woaƒo koko le Yehowa ŋku me. 
ZEC.8.23	Ale Yehowa Zebaot gblɔ esi: Ɣemaɣi la ŋutsu awu atso dukɔwo ƒe gbegbɔgblɔwo kalã me alé Yuda-ŋutsu ɖeka ƒe awu toga agblɔ bena: Miayi kpli mi, elabena míese be, Mawu li kpli mi.
ZEC.9.1	Esia nye Yehowa ƒe nya, si wògblɔ ɖe Xadrax-nyigba ŋu, kple eƒe nya, si va nɔ Damasko — elabena Yehowa ƒe ŋku le amegbetɔwo kple Israel ƒe toawo katã ŋu — 
ZEC.9.2	hekpe ɖe Xamat, si ɖo liƒo nɛ, kple Tiro kpakple Zidon ŋuti, le, esi nunya le wo si ŋutɔ ta. 
ZEC.9.3	Tiro tu mɔ̃ sesẽ na eɖokui, eli kɔ klosalo gleglegle abe ke ene kple sika abe gbeɖuɖɔ le kpɔdomee ene. 
ZEC.9.4	Kpɔ ɖa, Aƒetɔ la ana woaxɔe, eye atsiaƒu agble eƒe ŋusẽ dome, ke dzo afiã eya ŋutɔ. 
ZEC.9.5	Askalon akpɔe, eye vɔvɔ̃ aɖoe; dzidzi aƒo Gaza akpe ɖe Ekron ŋu, elabena eƒe sitsoƒe azu ŋukpe. Fia atsrɔ̃ ɖa le Gaza, eye Askalon azu aƒeɖo. 
ZEC.9.6	Ame tsakatsakawo anɔ Asdod, eye matsi Filistitɔwo ƒe ɖaɖa nu. 
ZEC.9.7	Maɖe ʋu ɖa le eƒe nu me kple ŋunyɔnu ɖa le eƒe aɖuwo dzi, eya ha asusɔ na mia Mawu, eye wòanɔ abe Yuda ƒe amegãwo ene, eye Ekron anɔ abe Yebusitɔwo ene 
ZEC.9.8	Manye dzɔla aƒu asaɖa anyi ɖe nye aƒeŋu le amesiwo vana gadzonu la ta, eye ŋutasẽla magaƒo ɖe wo dzi azɔ o, elabena nye ŋutɔ mekpɔe kple nye ŋkuwo.
ZEC.9.9	Zion-nyɔnuvi, kpɔ dzidzɔ vevie; Yerusalem-nyɔnuvi, tso aseye! Kpo ɖa, wo fia gbɔna gbɔwò; dzɔdzɔetɔ kple xónametɔ wonye, eye wodo tedzi kple tedzivi, si nye tedzinɔ ƒe vi. 
ZEC.9.10	Matsrɔ̃ tasiaɖam ɖa le Efrayim kple sɔwo ɖa le Yerusalem, aʋadatiwo atsrɔ̃, eye wòaɖe gbe ƒã ŋutifafa le dukɔwo dome; eƒe fiaɖuƒe atso atsiaƒu nu ayi atsiaƒu nu, eye tso tɔsisi la nu vaseɖe anyigba ƒe mlɔenuwo ke. 
ZEC.9.11	Maɖe esi le wo gatɔwo bã ŋu tso ɖo ƒuƒiu la me, le nu, si metsɔ bla nu kpli wo la ta.
ZEC.9.12	Mi gatɔ siwo le mɔ kpɔm, mitrɔ gbɔ va mɔ̃ sesẽ la me! Mele gbe ƒã ɖem egbea be: Maɖo eteƒe na wò zi gbɔ zi eve. 
ZEC.9.13	Elabena mehe Yuda me abe ɖatl ene, eye metsɔ Efrayim wɔ aŋutrɔe heɖo edzi: Zion, maɖe aɖã ta me na viwòwo ɖe Helaviwo ŋu, eye matsɔ wo awɔ kalẽtɔ ƒe yii. 
ZEC.9.14	Yehowa ado ɖe wo ta me, eye ele aŋutrɔ alũ ʋɔ abe dzikedzo ene. Aƒetɔ Yehowa aku kpẽ, eye wòanɔ dziehe ƒe ahom me ave yi. 
ZEC.9.15	Yehowa Zehaot akpa wo ta, be woaɖu wo, eye woanyã avuzi le akafokpewo dzi, woano nu anɔ ɣli dom abe weinmulawo ene, eye woayɔ banaa abe vɔsalre kple vɔsamiekpul ƒe dzogoewo ene. 
ZEC.9.16	Yehowa, woƒe Mawu, axɔ na eƒe dukɔ ɣemaɣi abe lãha ene; elabena woanɔ dzo sim le eƒe anyigba dzi abe kpe xɔasi le fiakuku ŋu ene. 
ZEC.9.17	Elabena aleke wòhenyo, eye wòdze ani ale? Bli nana ɖekakpuiwo tsina, eye aha yeye nana ɖetugbiwo tsina.
ZEC.10.1	Mibia tsidzadza Yehowa; Yehowa ye nana tsi dzana ɖe edza ɣi le kele me, enana dzi ɖona, eye tsi dzana na gbe me numiemiewo kalã 
ZEC.10.2	Elabena aklama kpakpɛwo gblɔa nya maɖinyawo, eye hokɔnɔwo kpɔa alakpaŋutegawo, wolĩa drɔ̃e, siwo mele ɖeke me o, eye woƒe akɔfaname la toflokoe; eyata woanɔ tsa glãla tsam abe alẽwo ene, eye fu awɔ wo, elabena lãkplɔvla ɖeke meli o. 
ZEC.10.3	Nye dɔmedzoe bi ɖe lãkplɔviwo ŋu, eye mahe to na gbɔ̃tsuwo elabena Yehowa Zebaot ava kpɔ Yuda ƒe aƒe, si nye eƒe lãha la ɖa, eye wòatsɔ wo awɔ eƒe sɔ, si woɖo atsyɔ̃ na le aʋa me. 
ZEC.10.4	Eya me dzogoekpe kple gatagbadzɛwo, eya me aʋadatiwo kple dzi-ɖulawo katã ado atso. 
ZEC.10.5	Woanɔ abe kalètɔwo ene ahafanya gbeɖuɖɔ le kpɔdomeewo le aʋa me; woawɔ aʋa, elabena Yehowa li kpli wo, eye sɔdolawo aɖu ŋukpe. 
ZEC.10.6	Made agbe Yuda ƒe ale la ŋu, made Yosef ƒe aƒe, eye mana woatrɔ agbɔ; elabena mave wo nu, eye woanɔ abe ɖe nyemenyã wo de gbe o ene; elabena nye Yehowa enye woƒe Mawu, eye mase woƒe gbe. 
ZEC.10.7	Efrayim azu abe kalẽtɔ ene, eye woƒe dzi akpɔ dzidzɔ abe wein-nolawo ene; wo viwo akpɔe ahakpɔ dzidzɔ, eye woƒe dzi atso aseye ɖe Yehowa ŋu.
ZEC.10.8	Mala aku aƒo wo nu ƒu, elabena mexɔ wo ƒle, eye woasɔ gbɔ abe tsã ene. 
ZEC.10.9	Mekaka wo hlẽ ɖe dukɔwo dome, eye woaɖo ŋku dzinye le didi ƒe ke, woawo kple wo viwo atsi agbe, eye woatrɔ agbɔ va aƒe. 
ZEC.10.10	Mana woagbɔ tso Egipte-nyigba dzi, maƒo wo nu ƒu tso Asur, eye makplɔ wo ayi Gilead-nyigba kple Libanon dzi, eye teƒe matu wo nu gɔ̃ ha o. 
ZEC.10.11	Xaxa ava atsiaƒu dzi, eye aŋe atslaƒu ƒe tsotsoewo nu, ale be Nil-tɔsisi ƒe gogloƒewo katã namie; Asur ƒe dàda ava anyi me, eye fiatikplɔ adzo le Egipte si me. 
ZEC.10.12	Matsɔ Yehowa ade agbe wo ŋu, eye woazɔ le eƒe ŋkɔ me, Yehowa ye gblɔe.
ZEC.11.1	Libanon, ʋu wò agbowo, ne dzo nafiã wò sedertiwo. 
ZEC.11.2	Mi logotiwo, mifa avi, elabena sedertiwo mũ, elabena ati nyuitɔwo gblẽ! Mi Basan ƒe sesewuwo, mifa avi, elabena woƒo ave nyadri la! 
ZEC.11.3	Lãkplɔviwo ƒe avi le ɖidim, elabena woƒe atsyɔ̃ gblẽ; dzataviwo le xɔxlɔ̃m, elabena wogblẽ Yordan ƒe avegoe la!
ZEC.11.4	Ale Yehowa, nye Mawu la, gblɔ esi; Nyi alẽ, siwo woɖo ɖi na wuwu la! 
ZEC.11.5	Wo ƒlelawo wu wo, womeɖi fɔ o, eye wo dzralewo gblɔ be: Woakafu Yehowa, be mezu hotɔ! Eye wo kplɔlawo ha mekpɔ wo ta o. 
ZEC.11.6	Ale Yehowa gblɔ esi; Nyemagakpɔ anyigbadzitɔwo ta azɔ o, eye matsɔ amesiame ade asi na ehavi kple eƒe fia, woagbã anyigba gudugudu, eye nyemaxɔ ame le wo si me o. 
ZEC.11.7	Menyi alẽ, siwo woɖo ɖi na wuwu, eye woɖi hiã ŋutɔ le alẽwo dome la. Metsɔ atikplɔ eve; meyɔ ɖeka be, „dɔmefafa“, eye meyɔ evelia be, „ɖekawɔwɔ“, eye menyi alẽawo. 
ZEC.11.8	Metsrɔ̃ lãkplɔvi etɔ̃ ɖa le dzinu ɖeka me; woƒe nu ti kɔ nam, eye nye nu ti kɔ na woawo hã. 
ZEC.11.9	Tete megblɔ be: Nyemele mia nyi ge o; amesi be, yeaku la, neku, amesi be, yeabu la, nebu, eye mamleawo neɖu wo nɔewo ƒe lã. 
ZEC.11.10	Tete metsɔ nye atikplɔ, „dɔmefafã“, eye meŋee, ne matu nye nu, si mebla kple dukɔwo katã la. 
ZEC.11.11	Eye esi wòtu gbemagbe la, alẽ ɖihiã, siwo lé ŋku ɖe ŋunye la, dze sii bena, Yehowa ƒe nya wònye. 
ZEC.11.12	Eye megblɔ na wo bena; Ne edze mia ŋu la, mina nye fetum, ke ne mesɔe na mi o la, midzudzɔ! Tete woxe klosalo sekel blaetɔ̃ nam. 
ZEC.11.13	Eye Yehowa gblɔ nam bena; Tsɔ fetu gbogbo ma, si wohe, ye-wotsɔ de bubu ŋunye la, ƒu gbe ɖe nudzraɖeƒe la me. Tete metsɔ klosalo sekel blaetɔ̃ la ƒu gbe ɖe Yehowa ƒe aƒe ƒe nudzraɖoƒe me. 
ZEC.11.14	Emegbe meŋe nye atikplɔ evelia, „ɖekawɔwɔ“, ne ma gblẽ Yuda kple Israel ƒe nɔviwɔwɔ dome.
ZEC.11.15	Eye Yehowa gagblɔ nam bena: Tsɔ lãkplɔvi mawɔnuteƒe ƒe lãkplɔnuwo. 
ZEC.11.16	Elabena kpɔ ɖa, maɖo lãkplɔvla ɖe anyigba la dzi, mabia esiwo bu la ta se o, eye madi esiwo ka hlẽ la o, mada gbe le esiwo xɔ abi la ŋu o, eye malé fɔ ɖe sesẽawo ŋu o, ke aɖu ɖamiawo ƒe lã, eye wòavuvu woƒe afɔkliwo. 
ZEC.11.17	Baba na lãkplɔvi dzodzro, si gblẽ lãha la ɖe ya me! Yi neva eƒe alɔ kple eƒe ɖusi ŋku dzi! Eƒe alɔ aƒu kplakplakpla, eye eƒe ɖusl ŋku agbã.
ZEC.12.1	Esia nye Yehowa ƒe nya, si wògblɔ ɖe Israel ŋu; Ale Yehowa, amesi keke dziƒo me, amesi ɖo anyigba gɔme anyi, eye wòwɔ gbɔgbɔ de amegbetɔ me la, gblɔ esi; 
ZEC.12.2	Yerusalem anye ahamuametre na dukɔwo katã godoo; eye ne woɖe to ɖe Yerusalem la, Yuda hã anɔ eme. 
ZEC.12.3	Ɣemaɣi la matsɔ Yerusalem awɔ kpegbae na dukɔwo katã; amesiwo katã be, yewoakɔe la, woade abi wo ɖokui ŋu, eye anyigba dzi dukɔwo katã aƒo takpli de eŋu. 
ZEC.12.4	Ate Yehowa gblɔ esi; Ɣemaɣi la mado vɔvɔ̃ na sɔwo katã eye sɔdolawo adze aɖaʋa; nye ŋku anɔ te de Yuda ƒe aƒe la ŋu, ke mana dukɔwo ƒe sɔwo katã ƒe ŋku nagbã. 
ZEC.12.5	Eye Yuda-amegãwo agblɔ le woƒe dzi me bena: Yerusalem-tɔwo la, Yehowa Zebaot, woƒe Mawu la, enye ŋusẽ na wo. 
ZEC.12.6	Ɣemaɣi la matsɔ Yuda-amegãwo awɔ dzoɖesonu ɖe nake titina, woanɔ abe akakati bibi le gbe ƒuƒu me ene, eye woafiã dukɔwo katã godoo Ie ɖusl me kple mia me; ke Yerusalem aganɔ eteƒe. 
ZEC.12.7	Yehowa axɔ na Yuda ƒe agbaɖɔ gbã, ne Ɖa-wlɖ ƒe aƒe kple Yerusalemtɔwo magaƒo aɖegbe ɖe Yuda ŋu akpa o. 
ZEC.12.8	Ɣemaɣl la Yehowa akpɔ Yerusalemtɔwo ta, woƒe ame beliwo anɔ ɣemaɣi abe Dawid ene, eye Dawid ƒe aƒe la anɔ abe Mawu ene, abe Yehowa ƒe dɔla ene adze wo ŋgɔ. 
ZEC.12.9	Le ɣemaɣi la madi be, matsrɔ̃ dukɔ, siwo katã ho ɖe Yerusalem ŋu la.
ZEC.12.10	Matrɔ amenuveve kple kokoƒoƒo ƒe gbɔgbɔ akɔ ɖe Ɖawlɖ ƒe aƒe kple Yerusalemtɔwo dzi, eye woafɔ ŋku ɖe amesi woƒo nu ɖo la dzi, woafa konyi nɛ, abe alesi wofaa: konyi na tenuvi ene, eye woafa avi nɛ vevie, abe alesi wofaa avi na vi ŋgɔgbea ene. 
ZEC.12.11	Le ɣemaɣl la konyifafa leƒe makɔ le Yerusalem o, abe alesi wówɔ kuteƒe na Hadad-Rimon le Megiɖo-tagba ene. 
ZEC.12.12	Anyigba la afa konyi, ƒome sia ƒome etɔxɛ; Dawid ƒe aƒe ƒe ƒome la afa konyi wo tɔxɛ, eye wo srɔ̃wo wo tɔxɛ; Natan ƒe aƒe ƒe ƒome la wo tɔxɛ, eye wo srɔ̃wo wo tɔxɛ; 
ZEC.12.13	Lewi ƒe aƒe ƒe ƒome la wo tɔxɛ, eye wo srɔ̃wo wo tɔxɛ; Simel ƒe ƒome la wo tɔxɛ, eye wo srɔ̃wo wo tɔxɛ; 
ZEC.12.14	ƒome mamleawo katã wo tɔxɛ wo tɔxɛ le ƒomeawo nu, eye wo srɔ̃wo wo tɔxɛ.
ZEC.13.1	Le ɣemaɣl la vuɖo aʋu na Dawid ƒe aƒe la kple Yerusalemtɔwo ɖe nuvɔ̃ kple makɔmakɔnyenye ŋu. 
ZEC.13.2	Ale Yehowa Zebaot gblɔ esi: Le ɣemaɣi la matsrɔ̃ legbawo ƒe ŋkɔ ɖa le anyigba dzi, eye womagava ŋku dzi na ame azɔ o; eye mana nyagblɔɖilawo kple gbɔgbɔ makɔmakɔwo hã nu natso le anyigba dzi. 
ZEC.13.3	Eye ne amea ɖe gale nya gblɔm ɖi la, ekema eƒe dzilawo, fofoa kple dadaa woagblɔ nɛ bena: Mãtsi agbe o, elabena ègblɔ alakpanya le Yehowa ƒe ŋkɔ me; eye eƒe dzilawo, fofoa kple ɖaɖaa, woaɖa nui, ne egblɔ nya ɖi. 
ZEC.13.4	Le ɣemaɣi la ŋu akpe nyagblɔɖilawo dometɔ ɖesiaɖe ɖe eƒe ŋutega ŋu, ne egblɔ nya ɖi, eye womaɖo lãfuwu, be woaflu ame o. 
ZEC.13.5	Wo ɖo-metɔ ɖesiaɖe agblɔ bena: Nyemenye nyagblɔɖila o, agbledela menye, eye agbleɖeɖe enye nye ɖɔ tso ɖevime ke. 
ZEC.13.6	Eye ne wogblɔ nɛ be: Abi kawoe nye esi le asi ŋu na wò hã la, aɖo ŋu be: Ɖe woƒom le xɔ̃nyewo ƒe me.
ZEC.13.7	Yi, nyɔ ɖe nye lãkplɔvi kple ŋutsu, si mia kplii míebɔa ha la ŋu, Yehowa Zebaot ye gblɔe. Dza lãkplɔvi, ne lãha nakaka ahlẽ! Ke matrɔ nye asi ɖe ame tsewo ŋu. 
ZEC.13.8	Ale Yehowa gblɔ esi: Woetsrɔ̃ akpa etɔ̃liawo eve le anyigba blibo la dzi, eye woaku, eye akpa efɔ̃llawo ɖeka asusɔ ɖe edzi. 
ZEC.13.9	Matso akpa etɔ̃liawo ɖeka aɖe dzo me ahalóloe, abe alesi wolóloa klosalo ene, eye madoe akpa, abe alesi wodoa sika kpɔna ene Woayɔ nye ŋkɔ, eye matɔ na wo; magblɔ be: Nye dukɔ nye esi, eye woawo agblɔ be: Yehowa enye nye Mawu!
ZEC.14.1	Kpɔ ɖa, ŋkeke li gbɔna na Yehowa, eye woamã aboyonu le mewò. 
ZEC.14.2	Maƒo dukɔwo katã nu ƒu ɖe Yerusalem ŋu, ne woawɔ aʋa kplii, woaxɔ ɖua, eye woaha xɔwo, woagblẽ nyɔnuwo, eye ɖu la ƒe afã ayi aboyo me, ke womatsrɔ̃ dukɔ la ƒe susɔe le ɖua me o. 
ZEC.14.3	Eye Yehowa aho awɔ aʋa kple dukɔ siawo abe gbesigbe wòwɔ aʋa le aʋakpegbe ene. 
ZEC.14.4	Eƒe afɔ anɔ amito, si le Yerusalem ƒe ɣedzeƒe gome la dzi, eye amito la afe de titina kpla aɖo ta ɣedzeƒe kple ɣetoɖoƒe; lo la ƒe afã ado ta anyiehe, eye afã aɖo ta dziehe; bali la me akeke ŋutɔ. 
ZEC.14.5	Eye miasi ayi nye to la ƒe bali me, elabena to la ƒe balime aɖe Azal ke; miasi, abe alesi miesi le anyigbaʋuʋu nu le Yuda-fia Uriya ŋɔli ene; Yehowa, nye Mawu la, ava eye ame kɔkɔeawo katã akpe ɖeeŋu! 
ZEC.14.6	Ɣemaɣi la kekeli maganɔ anyi o, ke hoŋ vuvɔ kple tsi babla ko. 
ZEC.14.7	Ŋkeke ɖeka kolia anɔ anyi, si le nyanya na Yehowa; ŋkeke kple zã manɔ anyi o, eye kekeli anɔ anyi le flẽwɔɣl.
ZEC.14.8	Le ɣemaɣi la tsi gbagbe asi atso Yerusalem, eƒe afãaɖotaɣe-dzeƒeƒu la me, eye afã ado fa ɣe-foɖoƒeƒu la me le dzomeŋɔli kple vuvɔŋɔli siaa. 
ZEC.14.9	Yehowa anye fia ɖe anyigba blibo la nu; ɣemaɣi la Yehowa ɖeka ko anɔ anyi, eye ŋkɔ ɖeka ko anɔ eŋu. 
ZEC.14.10	Anyigba blibo la azu gbadzaƒe tso Geba vaseɖe Rimon le Yerusalem ƒe dziehe. Yerusalem aɖo kpo, eye wòanɔ eteƒe hɔkɔɔ tso Benyamingbo la nu ɖake ɖe agbo tsãtɔ nɔƒe vaseɖe dzogoegbo la nu, tso Xananeel ƒe xɔ tsrala gbɔ vaseɖe fia ƒe ahafiãƒe. 
ZEC.14.11	Amewo anɔ eme, womagado busu ame azɔ o, eye Yerusalem anɔ anyi bɔkɔɔ.
ZEC.14.12	Eye hiãkame, si Yehowa le hehe ge ava dukɔ, siwo katã ho aʋa ɖe Yerusalem ŋu dzi la, enye si: La aƒaƒã ɖe ŋuti na amesiame, esime wogale tsitrenu ko, ŋku aƒaƒã ɖe to me na wo, eye aɖe aƒaƒã ɖe nu me na wo. 
ZEC.14.13	Le ɣemaɣi la Yehowa ade ʋunyaʋunya gã wo dome, ale be amesiame alé ehavi ƒe alɔnu, eye amesiame akɔ asi dzi ɖe ehavi ŋu. 
ZEC.14.14	Yuda hã awɔ aʋa kple Yerusalem, eye woaƒo dukɔwo katã godoo ƒe kesinɔnuwo nu ƒu, sika kple klosalo kpakple avɔwo kpaŋkpaŋ. 
ZEC.14.15	Eye hiãkame ava sɔwo kple tedzisɔwo, kposɔwo kple tedziwo kpakple lã, siwo katã le asaɖa me la dzi abe hiãkame kemeawo ene.
ZEC.14.16	Eye ava me be; ɖukɔ siwo kalã ho ana ɖe Yerusalem ŋu ƒe susɔeawo katã ava ƒe sia ƒe, be yewoaɖe la agu na fia Yehowa Zebaot, eye yewoaɖu agbaɖɔŋke-kenyule la. 
ZEC.14.17	Ke anyigba dzi ƒomeawo ɖometɔ; si meyi Yerusalem, be yeaɖe ta agu na fia Yehowa Zebaot o la, tsi madza nɛ o. 
ZEC.14.18	Eye ne Egipte-ƒome la meho va o la, ekema tsi madza na woawo hã o. Yehowa ƒe hiãkame ava dukɔ, siwo meva, be yewoaɖu agbaɖɔŋkekenyuie o la dzi. 
ZEC.14.19	Esia enye tohehe na Egipte kple dukɔ, slwo katã mava, be yewoaɖu agbaɖɔŋkekenyuie la o.
ZEC.14.20	Ɣemeɣli la woaŋlɔ nu ɖe sɔwole nyawowoe ŋu be „Kɔkɔe na Yehowa“; eye ze, siwo le Yehowa ƒe me la, anɔ abe ʋutre, siwo le vɔsumiekpui ŋgɔ ene. 
ZEC.14.21	Ze, siwo katã le Yerusalem kple Yuda la ŋu: akɔ na Yehowa Zebaot; vɔsalawo katã ava atsɔ wo aɖa nu le wo me, eye nudzrala ɖeke maganɔ Yehowa Zebaot ƒe me le ɣemaɣi o.
MAL.1.1	Esia nye Yehowa ƒe nya, si wògblɔ na Israel to Maleaxi dzi.
MAL.1.2	Ale Yehowa gblɔ esi: Melɔ̃ mi. Eye ne miebe: Nuka nètsɔ lɔ̃ mí hã la, ale Yehowa gblɔ esi: Ɖe menye Yakob nɔvie nye Esau oa? Melɔ̃ Yakob, 
MAL.1.3	ke melé fu Esau ya; metsɔ eƒe towo wo gbegbee, eye eƒe ɖomenyinu zu gbedada ƒo na amegãxiwo. 
MAL.1.4	Ne Edom gblɔ be; Wogbã mí, ke míagatso aƒeɖoawo, ale Yehowa Zebaot gblɔ esi: Ne wotsoe hã la, magbãe aƒu anye eye woayɔ wo be, „nu vɔ̃ɖi wɔwɔ ƒe anyigba“ kple „dukɔ, si ŋu Yehowa do dziku ɖo ɖikaa“. 
MAL.1.5	Eye miakpɔe kple miaƒe ŋkuwo agblɔ hena; Yehowa tri akɔ gbɔ Israel ƒe anyigba ta!
MAL.1.6	Vi ɖea bubu fofoa ŋu, eye kluvi dea bubu eƒe aƒetɔ ŋu mi nunɔla, siwo ɖoa vlo nye ŋkɔ la, ale Yehowa Zebaot gblɔ na mi enye si: Nenye Fofo menye la, afika nye bubu le, eye nenye Aƒetɔ menye la, afika vɔvɔ̃, si le ŋunye la le? Eye ne miegblɔ be: Nuka mietsɔ do vlo wò ŋkɔe ha la? 
MAL.1.7	mietsɔ nuɖuɖu makɔmakɔwo va nye vɔsamiekpui dzi hafi le gbɔgblɔm be. Nuka míetsɔ do gu wo hã? Eye miele gbɔgblɔm be: Yehowa ƒe kplɔ̃ ɖi gbe. 
MAL.1.8	Ne mietsɔ: lã ŋkuagbã va sa vɔe la, miegblɔna be, medze vɔ̃ o; eye ne mietsɔ lã ɖixɔdrɔ̃wo kple lã lédɔwo vɛ la, miegblɔna be, medze vɔ̃ o. Tsɔe yi na wò anyigbanunɔla kpɔ be, wò nu adze eŋu, eye wòalɔ wò nya hã? Yehowa Zebaot ye gblɔe. 
MAL.1.9	Eyata miƒo koko na Mawu, ne wòave mia nu. Miawoe wɔnusla, ɖe miebuna be, agalɔ̃ miaƒe nyaa? Yehowa Zebaot ye gblɔe. 
MAL.1.10	Esi mia dometɔ ɖeka nahatu agboawo, be miaganɔ dzo dom ɖe nye vɔsamiekpui dzi ɖe yakatsyɔ teƒe o ɖe! Miaƒe nu medze ŋunye o, eye nyemele vɔsanua ɖeke dim tso; mia si o, Yehowa. Zebaot ye gblɔe. 
MAL.1.11	Elabena nye ŋkɔ lolo le dukɔwo dome tso ɣedzeƒe va-seɖe ɣetoɖoƒe, eye woado dzudzɔ ahasa vɔ dzadzɛ na nye ŋkɔ le teƒewo katã; elabena nye ŋkɔ lolo, le dukɔwo dome, Yehowa Zebaot ye gblɔe. 
MAL.1.12	Ke miawo miedo gui hele gbɔgblɔm be; Yehowa ƒe kplɔ̃ ŋu mekɔ o, eye edzi nuɖndu le ŋu nyɔm. 
MAL.1.13	Ale Yehowa Zebaot gblɔ esi: Miele gbɔgblɔm be, eɖuɖu la, fuɖename wònye; eye mietsɔ adzonuwo, lã ɖixɔdrɔ̃wo kple lã lédɔwo va sa vɔe. Ɖe mele esia dim tso mia si mea? Yehowa ye gblɔe. 
MAL.1.14	Aɖl ameflula la ŋu kpekpekpe, nenye be, lãtsu le eƒe lãha me, eye wode adzɔgbe hetsɔ la nuwɔe wu na Aƒetɔ la! Elabena ale Yehowa Zebaot gblɔ esi: Fia gã menye, eye ŋɔdzi le nye ŋkɔ ŋu le dukɔwo dome.
MAL.2.1	Mi nunɔlawo, mia tɔe nye se siawo: 
MAL.2.2	Ale Yehowa Zebaot gblɔ esi: Ne miegbe toɖoɖo, eye nya mede dzi gbɔ na mi o la, ekema maɖo fiƒode ɖa ɖe mia ŋu, eye matrɔ miaƒe yayra wòazu fiƒode; meƒo fi dee xoxo, elabena nya mede dzi gbɔ na mi o. 
MAL.2.3	Kpɔ ɖa, malã alɔ na mi, mahlẽ miaƒe ŋkekenyuiewo ƒe mĩwo ɖe mo na mi, eye woakɔ mi ayi wo gbɔe. 
MAL.2.4	Eye miadze sii be, nyee ɖo se siawo ɖe mi, ne wòanye nu, si mebla kple Lewi, Yehowa Zebaot ye gblɔe. 
MAL.2.5	Nye nu, si mebla kplii la, enye agbetɔ kple ŋutifafatɔ, eye metsɔ vɔvɔ̃ ɖe asi nɛ, evɔ̃m, eye nye ŋkɔ ɖo ŋɔdzi nɛ. 
MAL.2.6	Nufiame dzɔdzɔe nɔ eƒe nu me, eye womekpɔ alakpa le eƒe nuyiwo dzi o. Ezɔ kplim le ŋutifafa kple nyateƒe me, eye wòɖe ame geɖe-wo ɖa tso vodada me. 
MAL.2.7	Elabena nunɔla ƒe nuyiwo nedzra sidzedze ɖo, eye woadi nufiame le eƒe nu me; elabena Yehowa Zebaot ƒe ame dɔdɔ wònye. 
MAL.2.8	Ke miawo miele ɖa le mo dzi, mietsɔ nufiame na ame geɖewo dze anyi, eye miegblẽ Lewi ƒe nubabla la ɖome. Yehowa Zebaot ye gblɔe. 
MAL.2.9	Eyata nye hã meɖl gbɔ mi, eye mehɔhɔ mi ɖe dzi le dukɔ blibo la ŋku me; elabena mielẽ ŋku ɖe nye mɔwo ŋu o, eye miede ame dzi le nufiafia me.
MAL.2.10	Ɖe menye fofo eɖekae li na mi katã oa, eye ɖe menye Mawu fɖekae me mi oa? Nukaŋuti mia dome amesiame awɔ nu tovo ɖe ehavi ŋu, ne míagblẽ kɔ ɖo na mia fofowo ƒe nubabla la? 
MAL.2.11	Yuda wɔ nu tovo, eye wowɔ ŋunyɔnu le Israel kple Yerusalem. Elabena Yuɖa gblẽ kɔ ɖo na Yehowa ƒe kɔkɔeƒe, si gbɔ melɔ̃a nu le o, eye wode mawu tutɔ ƒe nyɔnuvi. 
MAL.2.12	Yehowa atsrɔ̃ ŋutsu, si wɔa nusia la ɖa le Yakob ƒe agbaɖɔwo me akpe ɖe vi kple fɔgbulyɔvi kpakple amesi saa vɔ na Yehowa Zebaot la ŋuti. 
MAL.2.13	Eye nusi miagawɔ evevea la, enye si: Miatsɔ aɖatsi, avifafa kple hũɖeɖe anyẽ atsyɔ Yehowa ƒe vɔsamlekpui la, elabena megatrɔna ɖe mia ŋu o, eye mexɔa nusi dzea eŋu la, tso mia si me o. 
MAL.2.14	Eye ne miegblɔ be, nuka me hã la, le esi Yehowa nye ɖasefo na mia kple wò ɖekakpuimesrɔ̃, si ŋu nèto vo ɖo la tae, evɔ wònye wò zɔhɛ kple nyɔnu, si nẽhla nu kplii la, wònye hafi. 
MAL.2.15	Ɖe menye ame ɖekae wɔ mi, eye wole míaƒe agbe ɖe le oa? Nuka dim ame ɖeka la le? Mawu ƒe ƒome dim wole. Eyata mikpɔ miaƒe gbɔgbɔ dzi, eye megawɔ nu tovo ɖe wò ɖekakpuimesrɔ̃ ŋu o. 
MAL.2.16	Elabena mele fu srɔ̃gbegbe, Yehowa, Israel ƒe Mawu la gblɔe, kple amesi tsɔ nuvɔ̃ɖi wɔwɔ tsyɔ eƒe avɔ dzi la, Yehowa Zebaot ye gblɔe; eyata mikpɔ miaƒe gbɔgbɔ dzi, eye migawɔ nu tovo o!
MAL.2.17	Mietsɔ miaƒe nyawo do dziku na Yehowa. Eye ne miegblɔ be: Nukae míetsɔ do dziku nɛ hã la ɖe miele gbɔgblɔm be: Ame vɔ̃ɖiwo katã nyo le Yehowa ŋku me, eye woƒe nu dze eŋu, alo afika Mawu, ʋɔnudrɔ̃la la le mahã oa?
MAL.3.1	Kpɔ ɖa, mele nye dɔla dɔ ge ɖa, ne wòata mɔ le ŋgɔnye, eye Aƒetɔ, si ta biam miele la, ava eƒe gbedoxɔ me zi ɖeka kpoyi, kpɔ ɖa, nubabla ƒe dɔla, si ɖim miele la, le vava ge, Yehowa ye gblɔe. 
MAL.3.2	Amekae ado dzi anɔ anyi le eƒe vavagbe, eye amekae anɔ te ɖe eƒe dodo nu? Elabena ele abe galólola ƒe dzo ene; eye wole abe avɔnyãla ƒe adzalẽtsi ene. 
MAL.3.3	Abɔbɔ nɔ anyi alolo klosalo, eye wòadza eŋu, akɔ Lewi-viwo ŋu, eye wòadza wo ŋu abe sika kple klosalo ene, eye woasa vɔ na Yehowa le dzɔdzɔenyenye me. 
MAL.3.4	Eye Yuda kple Yerusalem ƒe vɔsawo avivi Yehowa nu abe le tsã ŋkekewo kple gbaɖegbe ƒewo me ene. 
MAL.3.5	Maɖi ʋɔnu ɖe mia ŋu, eye manye ɖasefo zãzɛ ɖe dzotɔwo kple ahasitɔwo, atam dzodzro kalawo kple amesiwo ŋea fetu ɖe eme na dɔwɔlawo, ɖe amesiwo tea ahosiwo, tsyɔ̃eviwo kple amedzrowo ɖe anyi, eye wogbem vɔvɔ̃ la ŋufi; Yehowa Zebaot ye gblɔe. 
MAL.3.6	Elabena nye Yehowa nyemetrɔ o, eye mi Yakob hã miedzudzɔ o.
MAL.3.7	Tso mia fofowo ŋɔli ke mieƒo asa na nye ɖoɖowo, eye miewɔ wo dzl o. Mitrɔ ɖe ŋunye, ekema nye ha matrɔ ɖe mia ŋu, Yehowa Zebaot ye gblɔe! Eye ne miebe: Aleke míatrɔe hã la, 
MAL.3.8	ɖe amegbetɔ aflu Mawu, hafi miawo miele fluyema? Eye ne miebe: Nuka míetsɔ flu wòe hã la, ɖe menye nuwo ƒe ewolia kple adzɔwoe oa? 
MAL.3.9	Woƒo fi ɖe mi tso, hafi mi kafã miele fluyem. 
MAL.3.10	Mihe nuwo ƒe ewoliawo katã yi nudzraɖoƒe la, ne woanye nuɖuɖu le aƒenye me; mitsɔ esia dom kpɔ abe nyemaʋu dziƒo nu, eye nyemadudu yayra aƒo ɖe mia dzi wòagbɔ eme o ha? Yehowa Zebaot ye gblɔe. 
MAL.3.11	Mablu ɖe ʋetsuviwo ta na mi, be womagagblẽ miaƒe anyigba dzi nukuwo o, eye weinka magbe tsetse na mi le agble me o; Yehowa Zebaot ye gblɔe. 
MAL.3.12	Eye dukɔwo katã akafu mi, elabena mianye anyigba dzeani, Yehowa Zebaot ye gblɔe.
MAL.3.13	Yehowa be: Miegblɔa nya sesẽ ɖe ŋunye! Eye ne miebe; Nya ka miegblɔna ɖe ŋuwò hã la, 
MAL.3.14	ɖe miegblɔna be: „Mawusubɔsubɔ la, dzodzroe, viɖe ka wonye be, míeléa eƒe ɖoɖowo me ɖe asi, eye mienɔa ahovɔ me nɔa yiyim le Yehowa Zebaot ŋku me hã oa? 
MAL.3.15	Ke azɔ la yewole dadalawo kafum; nu vɔ̃ɖi wɔlawo li ke, eye esi wote Mawu kpɔ la, wosi le enu oa?“ 
MAL.3.16	Ale Yehowa-vɔ̃lawo gblɔ le wo nɔeawo dome enye si; Yehowa ɖo to see, eye wòŋlɔ ŋkuɖodzigbalẽ le eŋku me na Yehowa-vɔ̃lawo kple amesiwo léa ŋku ɖe eƒe ŋkɔ ŋu la. 
MAL.3.17	Woawoe azu tɔnye le ŋkeke, si wɔ ge mala la dzi, Yehowa Zebaot ye gblɔe, eye makpɔ wo ta, abe alesi ŋutsu kpɔa via, si subɔnɛ ta ene.
MAL.3.18	Emegbe miagakpɔ vovo, si le ame dzɔdzɔe kple ame vɔ̃ɖi dome, kple vovo, si le mawusubɔla kple amesi mesubɔnɛ o la dome. 
MAL.3.19	Elabena kpo ɖa, ŋkeke, si gbɔna la, le bibim abe kpodzo ene; ɖaɖalawo katã kple nu vɔ̃ɖi wɔlawo katã anɔ abe gbe ƒuƒu ene, eye ŋkeke, si gbɔna la, afia wo masusɔ ke kple alo ɖi na wo o, Yehowa Zebaot ye gblɔe. 
MAL.3.20	Eye dzɔdzɔenyenye ƒe ɣe; si ƒe aʋalawo me xɔxɔ le la, adze na mi, amesiwo vɔa nye ŋkɔ la, eye miaho adzo anɔ kpo tim abe nyiviwoe ɖo tso lãkpɔ me ene. 
MAL.3.21	Eye miafanya ame vɔ̃ɖiwo, ne woanye dzowɔ ana miaƒe afɔƒome le ŋkeke, si wɔ ge mala la dzi, Yehowa Zebaot ye gblɔe. 
MAL.3.22	Miɖo ŋku nya ɖɔla Mose ƒe se; si mede asi nɛ le Xoreb dzi, be wòanye ɖoɖowo kple kɔnuwo na Israel bliboa la dzi. 
MAL.3.23	Kpɔ ɖa, madɔ nyagblɔɖila Eliya ado ɖe mi; hafi ne Yehowa ƒe ŋkeke ga dziŋɔ la nava ɖo; 
MAL.3.24	ne wòatrɔ fofowo ƒe dziwo ɖe viwo ŋu, eye viwo, ƒe dziwo ɖe fofowo ŋu, ne nyemagava atsrɔ̃ anyigba la gbidigbidi o.
MAT.1.1	Yesu Kristo, si nye Dawid vi, amesi nye Abraham vi la, ƒe dzidzimegbalẽ. 
MAT.1.2	Abraham dzi Isak, Isak dzi Yakob, eye Yakob dzi Yuda kple nɔviawo; 
MAT.1.3	Yuda kpakple Tamar wodzi Perez kple Zarax, Perez dzi Xezron, eye Xezron dzi Aram; 
MAT.1.4	Aram dzi Aminadab, Aminadab dzi Naxeson, eye Naxeson dzi Salmon; 
MAT.1.5	Salmon kpakple Raxab wodzi Boaz, Boaz kpakple Rut wodzi Obed, eye Obed dzi Isai; 
MAT.1.6	Isai dzi Dawid, fia la, eye Dawid, fia la, kpakple Uriya srɔ̃ wodzi Salomo; 
MAT.1.7	Salomo dzi Rexabeam, Rexabeam dzi Abiya, eye Abiya dzi Asa; 
MAT.1.8	Asa dzi Yosafat, Yosafat dzi Yoram, eye Yoram dzi Uziya; 
MAT.1.9	Uziya dzi Yotam, Yotam dzi Axaz, eye Axaz dzi Xizkiya; 
MAT.1.10	Xizkiya dzi Manase, Manase dzi Amon, eye Amon dzi Yosiya; 
MAT.1.11	eye Yosiya dzi Yexonya kple nɔviawo, le esime wokplɔ wo yi ɖe Babilonia.
MAT.1.12	Eye esi wokplɔ wo yi ɖe Babilonia megbe la, Yexonya dzi Sealtiel, eye Sealtiel dzi Zerubabel; 
MAT.1.13	Zerubabel dzi Abihud, Abihud dzi Elyakim, eye Elyakim dzi Azur; 
MAT.1.14	Azur dzi Zadok, Zadok dzi Yaxin, eye Yaxin dzi Elihud; 
MAT.1.15	Elihud dzi Eleazar, Eleazar dzi Matan, eye Matan dzi Yakob; 
MAT.1.16	eye Yakob dzi Yosef, si nye Mana, amesi dzi Yesu, si woyɔna be Kristo la, srɔ̃.
MAT.1.17	Azɔ dzidzimeawo katã tso Abraham dzi vaseɖe Dawid dzi la wole dzidzime wuiene, eye tso Dawid dzi vaseɖe kpakple yi ɖe Babilonia dzi la wole dzidzime wuiene, eye tso kpɔkplɔ yi ɖe Babilonia dzi vaseɖe Kristo dzi la wole dzidzime wuiene.
MAT.1.18	Ke Yesu Kristo ƒe dzidzi le ale: Esime wodo dadaa Maria ŋugbe na Yosef, eye hafi wova kpe la, wokpɔ bena, efɔ fu tso Gbɔgbɔ kɔkɔe la me. 
MAT.1.19	Ke srɔ̃a Yosef, si nye ame dzɔdzɔe, eye mele didim be, yeado ŋukpee o la, do tame bena, yeagblẽe ɖi le aɖaŋu me. 
MAT.1.20	Ke esi wòle nu siawo ŋuti bum la, kpɔ ɖa, Aƒetɔ ƒe dɔla ɖe eɖokui fiae le drɔ̃eƒe gblɔ nɛ bena: Yosef, Dawid vi, megavɔ̃ srɔ̃wò Maria kpɔkplɔ va gbɔwò o, elabena fu, si ke wòfɔ la, Gbɔgbɔ kɔkɔe la mee wòtso. 
MAT.1.21	Adzi ŋutsuvi, eye nayɔ eƒe ŋkɔ be Yesu; elabena eyae laɖe eƒe dukɔ la tso woƒe nuvɔ̃wo me. 
MAT.1.22	Ke esia katã va me, bene woawu nya, si Aƒetɔ la gblɔ ɖi to nyagblɔɖila dzi la nu bena: 
MAT.1.23	„Kpo da, ɖetugbi, si menya ŋutsu o la, le fu fɔ ge, eye wòadzi ŋutsuvi, eye woayɔ eƒe ŋkɔ be Imanuel, si gome ènye: Mawu li kpli mi.“ 
MAT.1.24	Ke esi Yosef nyɔ tso alɔ̃ me la, ewo alesi Aƒetɔ ƒe dɔla la gblɔ nɛ, eye wòkplɔ srɔ̃a va eɖokui gbɔe; 
MAT.1.25	eye menyae o ʋuu keke vaseɖe esime wòdzi eƒe ŋutsuvi ŋgɔgbetɔ la, eye wòyɔ eƒe ŋkɔ be Yesu.
MAT.2.1	Ke esi wodzi Yesu le Betlexem le Yudea, le fia Herodes ŋɔli la, kpɔ ɖa, nunyalawo tso ɣedzeƒe va Yerusalem va bia bena: 
MAT.2.2	Afika Yudalawo ƒe fia, si wodzi la le? Elabena miekpɔ eƒe ɣletivi le ɣedzeƒe, eye mieva ta de ge agu na eyama esi. 
MAT.2.3	Ke esi fia Herodes se esia la, dzika tso eya kple Yerusalem katã ƒo. 
MAT.2.4	Eye esi wòƒo dukɔ la ƒe nunɔlagãwo kple agbalẽfialawo katã nu ƒu la, edzro me bia wo afisi wodzi Kristo la le. 
MAT.2.5	Eye wogblɔ nɛ be: Le Betlexem le Yudea, elabena nenema woŋlɔ ɖi to nyagblɔɖila dzi bena: 
MAT.2.6	„Eye wò Betlexem le Yuda-nyigba dzi, menye suetɔ nènye le Yuda ƒe fiaduwo dome kura o; elabena wò me fia, si le nye dukɔ Israel nyi ge la, ado atso.“ 
MAT.2.7	Tete la Herodes yɔ nunyalawo yi ɖe adzame, eye wòbia ɣeyiɣi, si dzi ɣletivi la do la wo tsitotsito. 
MAT.2.8	Eye esi wòdɔ wo ɖo ɖe Betlexem la, egblɔ bena: Miheyi ɖadi ɖevi la vevie; eye ne miekpɔe la, migava ka eta nam bena, nye hã mayi aɖade ta agu nɛ. 
MAT.2.9	Ke woawo la, esi wose fia ƒe nya la, woto edzi heyi; eye kpɔ ɖa, ɣletivi, si wokpɔ le ɣedzeƒe la, zɔ wo ŋgɔ laa keke va tɔ ɖe aƒe, si me ɖevi la le la ƒe tame. 
MAT.2.10	Ke esi wokpɔ ɣletivia la, dzi dzɔ wo geɖe ŋutɔ. 
MAT.2.11	Eye esi woyi ɖe aƒea me la, wokpɔ ɖevi la kple dadaa Maria; tete wodze klo de ta agu nɛ, eye woʋu woƒe nuwo nu hetsɔ nunanawo, sika, kotoklobo kple lili nɛ. 
MAT.2.12	Eye esi Mawu gbe nya na wo le drɔ̃eƒe be, womagagbugbɔ ayi Herodes gbɔ o la, woto mɔ bubu gbugbɔ yi wo de.
MAT.2.13	Ke esi wodzo yi la, kpɔ ɖa, Aƒetɔ ƒe dɔla ɖe eɖokui fia Yosef le drɔ̃eƒe gblɔ bena: „Fɔ, natsɔ ɖevi la kple dadaa, eye nasi ayi Egipte, eye nanɔ afima, vaseɖe esime magblɔe na wò: elabena Herodes le ɖevi la dim be, yeawu. 
MAT.2.14	Tete wòfɔ, eye wòkplɔ ɖevi la kple dadaa le zã me hedzo yi Egipte; 
MAT.2.15	eye wònɔ afima vaseɖe Herodes ƒe ku megbe, bena nya, si Aƒetɔ la gblɔ ɖe anyi to nyagblɔɖila dzi la, nava ve me bena: „Keke Egipte ke meyɔ vinye la tsoe.“
MAT.2.16	Esi Herodes kpɔ bena, nunyalawo flu ye la, edze agbo ɖo dɔmedzoe ŋutɔ, eye wòdɔ woɖawu ŋutsuvi, siwo katã le Betlexem kple eƒe nutowo katã me, esiwo xɔ ƒe eve kple esiwo mexɔ nenema haɖe o, ɖe alesi wòbia ɣeyiɣi la tsitotsito tso nunyalawo gbɔe la nu. 
MAT.2.17	Ale wowu nya, si wogblɔ ɖe anyi to nyagblɔɖila Yeremya dzi la nu bena: 
MAT.2.18	„Wose ɣlidodo le Rama, avifafa kple nublanuiɣli geɖe; Raxel le fafam na viawo, eye mele lɔlɔ̃m bena, woafa akɔ na ye o, elabena womegali o.“
MAT.2.19	Ke esi Herodes ku la, kpɔ ɖa, Aƒetɔ ƒe dɔla ɖe eɖokui fia Yosef le drɔ̃eƒe le Egipte 
MAT.2.20	gblɔ bena: Fɔ, nakplɔ ɖevi la kple dadaa ayi ɖe Israel-nyigba dzi, elabena amesiwo le ɖevi la ƒe ku dim la, woku. 
MAT.2.21	Tete wòfɔ hekplɔ ɖevi la kple dadaa va Israel-nyigba dzii. 
MAT.2.22	Ke esi wose bena, Arxelao ɖu fia le Yudea ɖe fofoa Herodes teƒe la, evɔ̃ afimayiyi; ke esi wònyè Mawue gblɔe nɛ le drɔ̃eƒe ta la, edzo heyi Galilea-nutowo me: 
MAT.2.23	eye wòva nɔ du, si woyɔna be Nazaret la me, bene woawu nya, si wogblɔ ɖe anyi to nyagblɔɖilawo dzi la nu bena: Woayɔe be Nazaretetɔ.
MAT.3.1	Le ŋkeke mawo me la Yohanes, mawutsidetanamela, va do, eye wòle gbe ƒã ɖem le Yudea-gbedzi 
MAT.3.2	le gbɔgblɔm bena: Mitrɔ le miaƒe dzi me: elabena dziƒofiaɖuƒe la ɖo vɔ. 
MAT.3.3	Elabena nenem me sia enye ame, si ŋuti wogblɔ nya ɖi le to nyagblɔɖila Yesaya dzi bena: „Amesi le ɣli dom le gbeadzi la ƒe gbe enye esi: Midzra Aƒetɔ ƒe mɔ la ɖo, miwɔ eƒe mɔtalawo dzɔdzɔe.“ 
MAT.3.4	Ke Yohanes la ŋutɔ la, kposɔfuwu le eŋu, eye lãgbalẽlidziblanu le eƒe ali dzi; eye eƒe nuɖuɖu enye ʋetsuviwo kple gbemenyitsi. 
MAT.3.5	Tete wotso Yerusalem kple Yudea blibo la katã kple Yordan-nutowo katã me godoo va egbɔ. 
MAT.3.6	Eye wona wòde mawutsi ta na wo ɖe Yordan-tɔsisi la me, le esime woʋu woƒe nuvɔ̃wo me nɛ. 
MAT.3.7	Eye esi wòkpɔ farisitɔ kple zadukitɔ geɖewo va eƒe mawutsidedetaname gbɔ la, egblɔ na wo bena: Dawo ƒe dzidzimewo! Amekae gblɔe fia mi bena, miasi atso dɔmedzoe, si gbɔna la nu mahã? 
MAT.3.8	Azɔ mitse ku, si dze dzimetɔtrɔ, 
MAT.3.9	eye migabu ne miagblɔ le mia ɖokui me bena: Abraham enye mia fofo o; elabena mele egblɔm na mi bena: Mawu ate ŋu anyɔ viwo atso keke kpe siawo me ke na Abraham. 
MAT.3.10	Ke azɔ la wotsɔ fia ɖo atiwo ƒe ke dzi gã hã xoxo. Ati sia ati, si metsea ku nyui o la, wolãnɛ, eye wotsɔnɛ dea dzo me. 
MAT.3.11	Nye la metso tsi de mawutsi la na mi hena dzimetɔtrɔ; gake amesi le megbenye gbɔna la, tri akɔ wum, amesi ƒe atokotawo medzem be, matsɔ wo o la, eya atso Gbɔgbɔ kɔkɔe kple dzo ade mawutsi ta na mi; 
MAT.3.12	amesi si lugbɔnu le, eye wòakplɔ eƒe lugbɔƒe keŋkeŋ, eye wòaƒo eƒe lu nu ƒu ala ɖe ava me, ke tsroa la, wòatsɔ dzo matsimatsi atɔe.
MAT.3.13	Le ɣemaɣi me Yesu tso Galilea va Yohanes gbɔ le Yordantɔsisi la to, bena woade mawutsi ta na ye. 
MAT.3.14	Ke Yohanes xe mɔ nɛ gblɔ bena: Nye boŋ wòhiã bena, wò nade mawutsi ta na, eye wòa nèva gbɔnyea? 
MAT.3.15	Ke Yesu ɖo eŋu gblɔ nɛ bena: Na mɔ azɔ, elabena nenema koe dze mí bena, míawu nu dzɔdzɔewo katã nu. Tete wòɖe mo nɛ. 
MAT.3.16	Ke esi wode mawutsi ta na Yesu vɔ la, edo go tso taa me enumake; eye kpɔ ɖa, dziƒowo ʋu nɛ, eye wokpe Mawu ƒe Gbɔgbɔ la le ɖiɖim abe akpakpa ene va edzi: 
MAT.3.17	eye kpɔ ɖa, gbe tso dziƒowo le gbɔgblɔm bena: Amesia enye vinye, si gbɔ nyemelɔ̃a nu lena o la, si dzea ŋunye!
MAT.4.1	Tete Gbɔgbɔ la kplɔ Yesu yi gbedzii, bena Abosam natee akpɔ. 
MAT.4.2	Eye esi wòtsi nu do ŋkeke blane kple zã hã blane megbe la, do va wui. 
MAT.4.3	Eye tela te ɖe eŋu gblɔ nɛ bena: Nenye Mawuvi nènye la, ekema gblɔ na kpe siawo be, wòatro zu abolo. 
MAT.4.4	Ke eya ɖo eŋu gblɔ bena: Woŋlɔ ɖi bena: „Menye abolo ɖeɖe ko ŋuti ame lanɔ agbe ɖo o, negbe ɖe nya sia nya, si dona tsoa Mawu ƒe nu me la ŋuti.“ 
MAT.4.5	Tete Abosam kplɔ eyama heyi ɖe du kɔkɔe la me, eye wòtsɔe da ɖe gbedoxɔ ƒe tsutsuẽƒe, 
MAT.4.6	eye wògblɔ nɛ bena: Nenye Mawuvi nènye la, ekema dzo naɖadze anyigba; elabena woŋlɔ ɖi bena: „Ade se na eƒe dolawo le ŋutiwò, eye woaxɔ wò ɖe asiwò me, be nagatsɔ wò afɔ axlã ɖe kpe o.“ 
MAT.4.7	Yesu gblɔ ne bena: Wogaŋlɔ ɖi hã bena: „Megate Aƒetɔ, wò Mawu la, kpɔ o!“ 
MAT.4.8	Abosam gakplɔe heyi ɖe to kɔkɔ ŋutɔa ɖe dzi, eye wòde xexeame fiaɖuƒewo katã kple woƒe ŋutikɔkɔe la fiae, 
MAT.4.9	eye wògblɔ nɛ bena: Matsɔ nu siawo katã ana wò, ne èdze klo ɖe la agu nam. 
MAT.4.10	Tete Yesu gblɔ ne bena: Te ɖa le gbɔnye, Satana! Elabena woŋlɔ ɖi bena: „Aƒetɔ, wò Mawu la, nade ta agu na, eye eya ɖeka ko nasubɔ.“ 
MAT.4.11	Tete Abosam gblẽe ɖi, eye kpɔ ɖa, mawudɔlawo va subɔe.
MAT.4.12	Ke esi Yesu se bena, wotso Yohanes de asi la, edzo heyi ɖe Galilea. 
MAT.4.13	Eye esi woʋu le Nazaret la, eva nɔ Kapernaum, si le ƒua nu le Zebulon kple Naftali-nutowo me, 
MAT.4.14	bena woawu nya, si wogblɔ ɖi to nyagblɔɖila Yesaya dzi la nu bena: 
MAT.4.15	„Zebulon-nyigba kple Naftali-nyigba, ƒutamɔ, Yordan godo, trɔ̃subɔlawo ƒe Galilea, 
MAT.4.16	dukɔ, si ke nɔ viviti me la, kpɔ kekeli gãa ɖe, eye amesiwo na ku ƒe anyigba dzi kple eƒe vɔvɔli me la, kekeli dze na wo.“ 
MAT.4.17	Tso ekema dzi la Yesu de asi gbeƒãdeɖe me le gbɔgblɔm bena: Mitrɔ le miaƒe dzi me, elabena dziƒofiaɖuƒe la ɖo vɔ!
MAT.4.18	Ke esi wòle tsa ɖim le Galilea-ƒua nu la, ekpɔ nɔviŋutsu eve, Simon, si woyɔna be Petro, kple nɔvia Andrea, wole asabu dam ɖe ƒua me: elabena tɔƒodelawo wonye. 
MAT.4.19	Eye wògblɔ na wo bena: Miva nɔ yonyeme, eye mawɔ mi mianye ameɖelawo! 
MAT.4.20	Enumake wogblẽ asabuawo ɖi, eye wodze eyome. 
MAT.4.21	Ke esi wòdzo le afima te yi ŋgɔ la, ekpɔ nɔviŋutsu bubu eve, Yakobo, si nye Zebedeo vi, kple nɔvia Yohanes, wole ʋu me kple wo fofo Zebedeo hele woƒe aɣliwo sam, eye wòyɔ wo. 
MAT.4.22	Enumake wogblẽ ʋu la kple wo fofo ɖi, eye wodze eyome.
MAT.4.23	Eye Yesu yi ɖatsa le Galilea katã, le nu fiãm amewo le woƒe ƒuƒoƒewo, eye wòle gbe ƒã ɖem fiaɖuƒe la ƒe nyanyuie, eye wòle dɔlélewo katã kple lãmegbegblẽwo katã ƒomevi ɖem ɖa le dukɔ la dome. 
MAT.4.24	Eye eƒe ŋkɔ ɖi hoo le Siria blibo la katã; eye wotsɔ amesiwo katã ƒe lãme gblẽ, kple amesiwo le dɔ bubu ƒomeviwo lém, kple amesiwo le fu kpem, kple amesiwo me gbɔgbɔ vɔ̃wo le la, kple kpeŋuikulawo kple lãmetututɔwo katã va egbɔ, eye wòda gbe le wo ŋu. 
MAT.4.25	Eye ameha geɖewo dze eyome tso Galilea kple Dekapoli kple Yerusalem, Yudea kpakple Yordan godo.
MAT.5.1	Ke esi wòkpɔ ameha geɖe wo la, elia to la; eye esi wòbɔbɔ nɔ anyi la, eƒe nusrɔlawo te va egbɔ, 
MAT.5.2	eye wòke nu, fia nu wo gblɔ bena:
MAT.5.3	Woayra amesiwo da ahe le gbɔgbɔ me la; elabena woawo tɔe nye dziƒofiaɖuƒe la. 
MAT.5.4	Woayra amesiwo le konyi fam la; elabena woawoe woafa akɔ na. 
MAT.5.5	Woayra amesiwo nye ame fafawo la; elabena woawoe anyi anyigba la ƒe dome. 
MAT.5.6	Woayra amesiwo dzɔdzɔenyenye ƒe dɔ kple tsikɔ le wo wum ta; elabena woawoe aɖi ƒo. 
MAT.5.7	Woayra amesiwo le nublanui kpam na amewo la: elabena woawoe woakpɔ nublanui na. 
MAT.5.8	Woayra amesiwo dza le woƒe dzi me la: elabena woawoe akpɔ Mawu. 
MAT.5.9	Woayra amesiwo léa avu la; elabena woayɔ wo be mawuviwo. 
MAT.5.10	Woayra amesiwo yome wotina le dzɔdzɔenyenye ŋuti la; elabena woawo tɔe nye dziƒofiaɖuƒe la. 
MAT.5.11	Woayra mi, ne woadzu mi, eye woati mia yome, eye woaka aʋatso agblɔ nya vɔ̃ bubu ƒomeviwo katã ɖe mia ŋuti le tanye. 
MAT.5.12	Dzi nadzɔ mi, eye mitso aseye; elabena miaƒe fetu sɔ gbɔ le dziƒo; elabena nenema ke woti nyagblɔɖila, siwo dze mia ŋgɔ la yomee.
MAT.5.13	Miawoe nye anyigba ƒe dze; ke ne dze bu eƒe vivi la, nuka tsɔ ge wòala ado vivi ne mahã? Tso esia dzi la meganyo na naneke o; ke boŋ woatsɔe aƒu gbe, bena amewo naɖo afɔ edzi. 
MAT.5.14	Miawoe nye xexeame ƒe kekeli Du, si le to dzi la, womate ŋu aɣlae o. 
MAT.5.15	Eye womesia akaɖi hã dana ɖe afianu te o, ke ɖe akaɖiti dzi boŋ, eye wòaklẽ na amesiwo katã le aƒea me. 
MAT.5.16	Nenema ke mina miaƒe kekeli naklẽ le amewo ƒe ŋku me, bena woakpɔ miaƒe nu nyui wɔwɔwo, eye woakafu mia Fofo, si le dziƒo.
MAT.5.17	Migabu xa bena, meva se la alo nyagblɔlawo tu ge o. Nyemeva wo tu ge o, ke boŋ wo nu wu ge meva. 
MAT.5.18	Elabena vava mele egblɔm na mi bena: Vaseɖe esime dziƒo kple anyigba nu nava yi la, yota ɖeka alo ŋɔŋlɔdzesi ɖeka nu mele yiyi ge tso se la me, vaseɖe esime wo katã nava ve me o. 
MAT.5.19	Eyaŋuti amesi ke tu nenem se siawo dome suetɔ ɖeka, eye wòfia amewo nenema la, woayɔe be wo katã ƒe suetɔ le dziƒofiaɖuƒe la me; ke amesi ke wɔ edzi, eye wòfia amewo la, woayɔ eyama be gã le dziƒofiaɖuƒe la me. 
MAT.5.20	Elabena mele egblɔm na mi bena: Ne miaƒe dzɔdzɔenyenye la maƒo agbalẽfialawo kple farisitɔwo tɔ ta sa o la, ekema miele yiyi ge ɖe dziƒofiaɖuƒe la me akpɔ o.
MAT.5.21	Miese wogblɔ na blematɔwo bena: Megawu ame o; ke amesi ke awu ame la, adze ʋɔnudɔdrɔ̃. 
MAT.5.22	Ke nye la mele egblɔm na mi bena: Amesiame, si le dɔmedzoe dom ɖe nɔvia ŋuti la, adze ʋɔnudɔdrɔ̃; eye amesi ke agblɔ na nɔvia bena takukutɔ la, adze daŋudede gã, eye amesi ke agblɔ bena lã la, adze dzomavɔʋemeyiyi. 
MAT.5.23	Eyaŋuti ne etsɔ wò nunana va da ɖe vɔsamlekpuia dzi, eye nèɖo ŋui le afima bena, nyaa ɖe le nɔviwò ƒe dzi me ɖe ŋutiwò la, 
MAT.5.24	gblẽ wò nunana la ɖe afima le vɔsamlekpuia ŋgɔ, eye nayi aɖadzra mia kple nɔviwò dome do gbãgbiagbã, hafi nava tsɔ wò nunana la vae. 
MAT.5.25	Ŋkeke alesi nègale mɔ dzi kple wò ketɔ la, wɔ ɖeka kplii kaba bena, ne wò ketɔ nagava tsɔ wò ade asi na ʋɔnudrɔ̃la, eye vɔnudrɔ̃la nagatsɔ wò ade asi na atikplɔtɔ la, eye woade wò gaxɔ me o. 
MAT.5.26	Vava mele egblɔm na wò bena: Màdo go le afima gbeɖe o, vaseɖe esime naxe agaga mlɔetɔ hafi.
MAT.5.27	Miese wogblɔ bena: Megawɔ ahasi o; 
MAT.5.28	ke nye la mele egblɔm na mi bena: Amesiame, si ke kpɔ nyɔnua ɖe wòdzroe la, ewo ahasi kplii xoxo le eƒe dzi me. 
MAT.5.29	Ke ne wò nuɖusi ŋku ɖia nu wò la, hoe le eme, eye natsɔe aƒu gbe, elabena enyo na wò be, wò ŋutinuwo dome ɖeka nagblẽ, wu esi woatsɔ wò ame blibo la katã aƒu gbe ɖe dzomavɔʋe la me. 
MAT.5.30	Eye ne wò nuɖusi ɖia nu wò la, lae ɖa le ŋutiwò, eye natsɔe aƒu gbe, elabena enyo na wò be, wò ŋutinuwo dometɔ ɖeka nagblẽ, wu esi wò ame blibo la katã nagblẽ le dzomavɔʋe la me. 
MAT.5.31	Wogblɔ hã bena: Amesi aɖe asi le srɔ̃a ŋu la, nena kaklãgbalẽe; 
MAT.5.32	ke nye la mele egblɔm na mi bena: Amesiame, si ke aɖe asi le srɔ̃a ŋu, eva menye le ahasiwɔwɔ ŋuti o la, eyae na wòwɔ ahasi; eye amesi ke aɖe nyɔnu, si ŋu wòɖe asi le la, ewɔ ahasi.
MAT.5.33	Miegase wogblɔ na blematɔwo bena: Megaka atam dzodzro o, ke nawɔ wò atamkaka dzi na Aƒetɔ la. 
MAT.5.34	Ke nye la mele egblɔm na mi bena: Migata nu kura o, eɖanye dziƒo o, elabena Mawu ƒe zikpui wònye; 
MAT.5.35	eɖanye anyigba o, elabena eƒe afɔɖodzinue; eɖanye Yerusalem o, elabena ɖia gã la ƒe ɖue. 
MAT.5.36	Megatà wò ta hã o; elabena màte ŋu awɔ taɖa ɖeka ɣie alo yibɔ o. 
MAT.5.37	Ke boŋ miaƒe nya nanye: Ẽ, ẽ; o, o; eye nusi ke wu esiawo la, etso vɔ̃ɖito la me.
MAT.5.38	Míese wogblɔ bena: Ŋku ɖe ŋku teƒe, eye aɖu ɖe aɖu teƒe; 
MAT.5.39	ke nye la mele egblɔm na mi bena: Migatsi tre ɖe ame vɔ̃ɖi la ŋuti o; ke boŋ amesi ke ƒo wò nuɖusi tome la, nyẽ ekeme hã nɛ; 
MAT.5.40	eye amesi le didim be, yeadrɔ̃ ʋɔnu kpli wò, bene yeaxɔ wò awu le asiwò la, na ne wòaxɔ avɔ hã le asiwò; 
MAT.5.41	eye amesi ke azi dzi wò be, nazɔ kplii gaƒoƒo ɖeka la, zɔ eve kplii. 
MAT.5.42	Na nu amesi le nu biawòm, eye amesi le didim be, yeaɣe nu le asiwò la, megatrɔ dzo le egbe o.
MAT.5.43	Míese wogblɔ bena: Lɔ̃ hawòvi, eye nalé lu wò ketɔ: 
MAT.5.44	ke nye la mele egblɔm na mi bena: Milɔ̃ miaƒe ketɔwo; miyra amesiwo ƒoa fi ɖea mi, miwo nyui na amesiwo léa mi ɖe ke me; mido gbe ɖa ɖe amesiwo ƒoa ɖi mi la ta; eye mido gbe ɖa ɖe amesiwo le mia yome tim la ta, 
MAT.5.45	bena ne miazu mia Fofo, si le dziƒo la, ƒe viwo; elabena eyae nana eƒe ɣe dzena na ame vɔ̃ɖiwo kple ame nyuiwo, eye wònana tsi dzana na ame dzɔdzɔewo kple ame madzɔmadzɔwo. 
MAT.5.46	Elabena ne mielɔ̃a amesiwo lɔ̃a mi la, fetu ka kpɔm miele mahã? Alo menye nudzɔlawo hã wɔa nenema ke o ɖe? 
MAT.5.47	Eye ne miedoa gbe na mia nɔviwo ɖeɖe ko la, wɔwui ka wɔm miele? Alo menye xexemeviwo hã wɔa nenema ke o ɖe? 
MAT.5.48	Eyaŋuti miawo hã mizu blibo, sigbe alesi mia Fofo, si le dziƒo la, le blibo ene.
MAT.6.1	Mikpɔ mia ɖokui dzi nyuie, ne miagawɔ miaƒe dzɔdzɔenyenyenu le amewo ƒe ŋku me, be woakpɔ o; ne menye nenem o la, fetua ɖeke meli na mi le mia Fofo, si le dziƒowo la, gbɔ o.
MAT.6.2	Eyaŋuti ne ena nu ame la, megana kpẽ naɖi le ŋgɔwò, sigbe alesi alakpatɔwo wɔna le woƒe ƒuƒoƒewo kple ablɔwo me, bena amewo nakafu yewo la, ene o. Vava, mele egblɔm na mi bena: Woxɔ woƒe fetu yii xoxo. 
MAT.6.3	Ke wò la, ne èle nu nam ame la, megana wò miasi nanya nusi wò nuɖusi wɔna o, 
MAT.6.4	bena wò nunana nanɔ ɣaɣlaƒe, eye Fofowò, si le nu kpɔmle ɣaɣlaƒe la, laɖo teƒe na wò.
MAT.6.5	Eye ne miele gbe dom ɖa la, migano abe alakpatɔwo ene o; elabena wolɔ̃a gbedodoɖa le tsitrenu le ƒuƒoƒewo kple ablɔwo ƒe dzogoewo dzi, bena amewo nakpɔ yewo. Vavã mele egblɔm na mi bena: Woxɔ woƒe fetu yi xoxo. 
MAT.6.6	Ke wò la, ne èle gbe do ge ɖa la, yi ɖe wò xogã me, eye esi nètu ʋɔa la, nado gbe ɖa na Fofowò le ɣaɣlaƒe, eye Fofowò, si le nu kpɔm le ɣaɣlaƒe la, laɖo teƒe na wò. 
MAT.6.7	Ke ne miele gbe dom ɖa la, migagblɔ nyatsinyatsi abe trɔ̃subɔlawo ene o; elabena wobu xa bena, le yewoƒe nya geɖe gbɔgblɔ ŋuti la woaɖo to yewo. 
MAT.6.8	Eyaŋuti migaɖi woawo o; elabena mia Fofo nya nusiwo hiãa mi, hafi miebianɛ. 
MAT.6.9	Eyata miawo mido gbe ɖa ale: Mía Fofo, si le dziƒowo! Wò ŋkɔ ŋuti nakɔ! 
MAT.6.10	Wò fiaɖuƒe nava! Woawɔ wò lɔlɔ̃nu le anyigba dzi, sigbe alesi wowɔna le dziƒo ene! 
MAT.6.11	Na miaƒe nuɖuɖu, si asu mía nu egbe la mí! 
MAT.6.12	Eye natsɔ miaƒe vodadawo ake mi, sigbe alesi miawo hã míetsɔna kea amesiwo daa vo ɖe mia ŋuti la ene! 
MAT.6.13	Eye megakplɔ mi yi ɖe tetekpɔ me o; ke ɖe mi tso vɔ̃ɖitɔ la si me! Elabena tɔwòe nye fiaɖuƒe kple ŋusẽ kple ŋutikɔkɔe yi ɖe mavɔmavɔ me. Amen. 
MAT.6.14	Elabena ne mietsɔ amewo ƒe vodadawo ke wo la, ekema mia Fofo, si le dziƒo la, atsɔe ake miawo hã. 
MAT.6.15	Ke ne mietsɔ ke amewo o la, mia Fofo hã matsɔ miaƒe vodadawo ake mi o.
MAT.6.16	Ke ne míetsi nu do la, migato mo sigbe alakpatɔwo ene o; elabena wogblẽa mo na wo ɖokui, bena amewo nadze si wo abe amesiwo tsia nu dona la ene. Vavã mele egblɔm na mi bena: Woxɔ woƒe fetu yii xoxo. 
MAT.6.17	Ke wò la, ne èle nu tsim le dɔdɔm la, si ami ɖe ta, eye nafu mo, 
MAT.6.18	bena amewo nagadze si wò nutsitsidɔ o; negbe Fofowò, si le ɣaɣlaƒe la ko, eye Fofowò, si le nu kpɔm le ɣaɣlaƒe la, laɖo teƒe na wò.
MAT.6.19	Migadzra nu nyuiwo ɖo na mia ɖokui le anyigba dzi, afisi agbagblaʋui kple nusiwo ɖua nu la, gblẽa nu le, eye fiafitɔwo dzea kpɔ va fia, nu le la o; 
MAT.6.20	ke boŋ midzra nu nyuiwo ɖo na mia ɖokui le dziƒo, afisi agbagblaʋui kple nusiwo dua nu la, megblẽa nu le o, eye fiafitɔ medzea kpo va fia nu le o: 
MAT.6.21	elabena afisi wò nu nyui le la, afima wò dzi hã lanɔ. 
MAT.6.22	Ame blibo la ƒe akaɖi enye ŋku; ne wò ŋku dzi dza la, wò ame blibo la katã me lakɔ. 
MAT.6.23	Ke ne ŋku vɔ̃ li na wò la, wò ame blibo la katã me lado viviti. Azɔ ne kekeli, si le mewo la, zu viviti la, aleke viviti ŋutɔ lahasɔ gbɔe! 
MAT.6.24	Amea ɖeke mate ŋu asubɔ aƒetɔ eve o; elabena ɖewo alé fu ame ɖeka, eye woalɔ̃ evelia, alo aku ɖe ame ɖeka ŋuti, eye wòado vlo evelia. Miate ŋu asubɔ Mawu kple anyigba dzi nuwo o. 
MAT.6.25	Eyakeŋuti mele egblɔm na mi bena: Migatsi dzimaɖi le miaƒe agbe ŋuti, nusi miaɖu kple nusi miano o, alo le miaƒe ame blibo la ŋuti, nusi miata o. Alo agbe mewu nuɖuɖu o ɖe, eye ame blibo la mewu avɔtata o ɖe? 
MAT.6.26	Mikpɔ dziƒoxeviwo ɖa, womeƒãa nu o, womeŋea nu hã o, eye womeƒoa nuwo ƒu ɖe avawo me hã o, ke mia Fofo, si le dziƒo la, nyia wo. Alo ɖe mia tɔ mevena wua woawo to o mahã? 
MAT.6.27	Eye amekae le mia dome, ne ele fu ɖem na eɖokui la, wòate ŋu atso abɔ ɖeka akpe ɖe eƒe agbenɔɣi ŋu mahã? 
MAT.6.28	Eye nukaŋuti miele fu ɖem na mia ɖokui le avɔtata ŋuti mahã? Mibu dzogbenyã, si le gbedzi la, ŋuti kpɔ, alesi wòwɔnae; mewɔa dɔ o, metrea ɖeti hã o; 
MAT.6.29	ke mele egblɔm na mi bena: Salomo le eƒe ŋutikɔkɔe katã me la meɖo atsyɔ̃ kpɔ abe esiawo dometɔ ɖeka ene o. 
MAT.6.30	Eye ne Mawu ɖo atsyɔ̃ na gbe, si le gbedzi egbe, eye etso kasia woatsɔe aƒu gbe ɖe kpodzo me la, ɖe mawɔ na miawo geɖe awu o mahã? Mí xɔseʋeetɔwo! 
MAT.6.31	Eyaŋuti migaɖe fu na mia ɖokui agblɔ bena: Nuka míaɖu, nuka miano, alo nuka míatsɔ ata mahã o. 
MAT.6.32	Elabena nenem nusiawo katã tɔgbe trɔ̃subɔlawo dina; ke mia Fofo, si le dziƒo la, nyae bena, nenem nusiawo katã hiãa mi. 
MAT.6.33	Midi mawufiaɖuƒe la kple eƒe dzɔdzɔenyenye gbãgbiagbã, eye woatsɔ nusiawo katã akpe ɖe eŋuti na mi. 
MAT.6.34	Eyaŋuti migatsi dzimaɖi le etso si gbɔna la, ƒe nuwo ŋuti o; elabena etso si gbɔna la, adze agbagba le eya ŋuta ƒe nuwo ŋuti. Ŋkeke ƒe vɔ̃ la sɔ gbɔ nɛ.
MAT.7.1	Migadrɔ̃ ʋɔnu, ne woagadrɔ̃ ʋɔnu mi o. 
MAT.7.2	Elabena ʋɔnudɔdrɔ̃, si miedrɔ̃ la, eya ke woatso adrɔ̃ ʋɔnu mi; eye dzidzenu, si mietsɔ dzidze la, eya ke woatsɔ adzidze na miawo hã. 
MAT.7.3	Ke nuka wo nèkpɔa ati fefee, si ɖo nɔviwò ƒe ŋku me la, eye atikpo, si le wò ŋuta wò ŋku dzi la, medzea si eya o mahã? 
MAT.7.4	Alo aleke lawɔ nagblɔ na nɔviwò bena: Na mɔm, ne maɖe ali fefee la le wò ŋku me, eye kpɔ ɖa, atikpo le wò ŋutɔ wò ŋku dzi mahã? 
MAT.7.5	Alakpatɔ, ɖe atikpo la le wò ŋutɔ wò ŋku dzi gbã, hafi nakpɔ nyuie, alesi nawɔ aɖe ati fefee la le nɔviwò ƒe ŋku me.
MAT.7.6	Migatsɔ nu kɔkɔe la na avũwo o, eye migatsɔ miaƒe dzonu nyuiwo hã ƒu gbe ɖe hawo ƒe ŋku me, ne woaganyã avuzi le wo dzi kple woƒe afɔwo, hafi agbugbɔ ava vuvu mi o.
MAT.7.7	Mibia, eye woana mi; midi, eye miakpɔ; miƒo ʋɔa, eye woaʋui na mi; 
MAT.7.8	elabena amesiame, si biaa nu la, exɔa nu, eye amesi dia nu la, ekpɔa nu, eye amesi ƒoa ʋɔ la, woʋunɛ nɛ. 
MAT.7.9	Alo ameka le mia dome, ne via abia aboloe la, wòatsɔ kpe anae mahã? 
MAT.7.10	Alo ne abia tɔmelãe la, wòatsɔ da anae mahã? 
MAT.7.11	Azɔ ne mi, amesiwo nye ame vɔ̃ɖiwo la, mienya alesi miana nunana nyuiwo mia viwo la, ɖe mia Fofo, si le dziƒo la, mana nu nyuiwo amesiwo bianɛ la, awu mi o mahã? 
MAT.7.12	Eyaŋuti nusianu, si mielɔ̃na bena, amewo nawɔ na mi la, miawo hã miwɔ nenema ke na wo; elabena esia enye se la kple nyagblɔɖilawo.
MAT.7.13	Miyi ɖe agbo bii la me; elabena agbo la keke, eye mɔ la le gbadza, si kplɔa amewo yina ɖe tsɔtsrɔ̃ me, eye ame geɖewo nye amesiwo le edzi yina ɖe eme. 
MAT.7.14	Elabena agbo la le biie, eye mo la hã xaxa, si kplɔa amewo yina ɖe agbe la me, eye ame ʋeewo nye amesiwo kpɔnɛ.
MAT.7.15	Mikpɔ mia ɖokui dzi nyuie le aʋatsonyagblɔɖilawo ŋuti, amesiwo vaa mia gbɔ le alẽgbalẽwo me, eva le wo me la wonye amegãxi nyanyrãwo. 
MAT.7.16	Mitso woƒe tsetsewo dze si wo. Ɖe wogbea weinkpo le aŋɔkawo dzi loo, alo wogbea gbowo le srẽwo dzi mahã? 
MAT.7.17	Nenema ke ati nyui sia ati nyui tsea ku nyui; eye ale manyomanyo tsea ku manyomanyo. 
MAT.7.18	Ati nyui mate ŋu atse ku manyomanyo o, eye ati manyomanyo hã mate ŋu atse ku nyui o. 
MAT.7.19	Ati sia ati, si metsea ku nyui o la, wolãnɛ, eye wotsɔnɛ dea dzo me. 
MAT.7.20	Eyaŋuti mitsɔ woƒe tsetseawo dze si wòe! 
MAT.7.21	Menye amesiame, si le gbɔgblɔm nam bena: Aƒetɔ! Aƒetɔ! ayi ɖe dziƒofiaɖuƒe la me o, negbe amesi le Fofonye, si le dziƒowo la, ƒe lɔlɔ̃nu wɔm la koe. 
MAT.7.22	Ame geɖewo lagblɔ nam le ŋkeke ma dzi bena: Aƒetɔ! Aƒetɔ! Alo menye wò ŋkɔ dzi míegblɔ nya ɖe anyi le o ɖe, eye wò ŋkɔ dzi mienyã gbɔgbɔ vɔ̃wo do goe de o ɖe, eye wò ŋkɔ dzi miewɔ ŋusẽdɔ geɖewo le o ɖe? 
MAT.7.23	Ekema nye hã maʋu me na wo bena: Nyemenya mi kpɔ o, mi nu madzɔmadzɔ wɔlawo; mite ɖa le gbɔnye!
MAT.7.24	Eyaŋuti amesiame, si se nye nya siawo, eye wòwɔ wo dzi la, matsɔe aɖo ŋutsu nyanu, si tu eƒe xɔ ɖe kpe gbadza dzi la ŋuti; 
MAT.7.25	eye tsi dzana, eye tɔwo ɖɔna, eye yawo ƒona, eye wova nyea zi le nenem xɔ ma te, eye memuna o; elabena woɖo egɔme anyi ɖe kpe gbadza dzi. 
MAT.7.26	Eye amesiame, si sea nye nya siawo, eye mewɔa wo dzi o la, woatsɔe aɖo ŋutsu manyanu, si tu eƒe xɔ ɖe ke dzi la ŋuti; 
MAT.7.27	eye tsi dzana, eye tɔwo ɖɔna, eye yawo ƒona, eye wova nyẽa zi le nenem xa ma te, eye wòmu, eye eƒe anyidzedze ɖi gbloo.
MAT.7.28	Eye wòva me, esime Yesu wu nenem nya siawo nu va la, kuvia ɖo amehawo le eƒe nufiafia la ŋuti; 
MAT.7.29	elabena ele nu fiãm wo abe amesi si ŋusẽ le ene, eye menye abe woƒe agbalẽfialawo ene o.
MAT.8.1	Eye esi wòɖi tso toa dzi la, ameha geɖewo kplɔe ɖo. 
MAT.8.2	Eye kpɔ ɖa, anyidzelaa ɖe va dze klo ne gblɔ bena: Aƒetɔ, ne èlɔ̃ ko la, ate ŋu ana ŋutinye nakɔ. 
MAT.8.3	Tete Yesu do abɔ da, eye wòde asi eŋu gblɔ bena: Meli, ŋutiwò nekɔ! Eye enumake eƒe anyi la kɔ ɖa. 
MAT.8.4	Eye Yesu gblɔ nɛ bena: Kpɔ ɖa, megagblɔe na amea ɖeke o; ke heyi ɖatsɔ ɖokuiwò fia mawununɔla boŋ, eye natsɔ nunana, si Mose ɖo anyi la, ana, ne wòanye ɖaseɖiɖi na wo.
MAT.8.5	Eye esi wòva Kapernaum la, aʋafiaa ɖe va egbɔ le kuku ɖem nɛ 
MAT.8.6	le gbɔgblɔm bena: Aƒetɔ, nye dɔtsɔla mlɔ anyi le aƒe me le lãmetutudɔ lém, eye wòle fu kpem ŋutɔ. 
MAT.8.7	Egblɔ nɛ bena: Nye la megbɔna be, mada gbe le eŋu. 
MAT.8.8	Eye aʋafia la ɖo eŋu gblɔ bena: Aƒetɔ, medzem be, nava ge ɖe nye xɔ te o; ke gblɔ nya ɖeka ko, eye nye dɔtsɔla ƒe lãme asẽ. 
MAT.8.9	Elabena nye hã menye amesi le ŋusẽ te, eye asrafowo le nye hã tenye; eye ne megblɔ na ame sia be: Yi! eyina; eye ne megblɔ na ame bubu bena: Va! evana; eye ne megblɔ na ye dɔtsɔla bena: Wɔ esia! ewɔnɛ. 
MAT.8.10	Ke esi Yesu see la, eƒe mo wo yaa, eye wògblɔ na amesiwo le eyome la bena: Vavã mele egblɔm na mi bena: Le Israel me hã la nyemekpɔ nenem dzixɔse sia tɔgbe kpɔ o. 
MAT.8.11	Ke mele egblɔm na mi bena: Ame geɖewo latso ɣedzeƒe kple ɣetoɖoƒe ava, eye woanɔ kplɔ̃ ŋuti akpe ɖe Abraham, Isak kple Yakob ŋuti le dziƒofiaɖuƒe la me; 
MAT.8.12	hafi fiaɖuƒe la ƒe viwo la, woatso wo aƒu gbe ɖe viviti, si le egodo la me; afima avifafa kple aɖukliɖuɖu lanɔ. 
MAT.8.13	Eye Yesu gblɔ na aʋafia la bena: Heyi, eye alesi nèxɔe se la, woawɔ na wò nenema ke! Eye eƒe dɔtsɔla ƒe lãme sẽ le gaƒoƒo ma ke dzi.
MAT.8.14	Eye esi Yesu va Petro ƒe me la, ekpɔ lɔ̃xoa le anyimlɔƒe, le ŋudza lém. 
MAT.8.15	Eye wòde asi eƒe asi ŋuti, tete ŋudza la dzo le edzi; eye wòtsi tre hesubɔe. 
MAT.8.16	Ke esi fiẽsi ɖo la, wotsɔ ame geɖe, siwo gbɔgbɔ vɔ̃wo le wo me la, va egbɔ; eye wògblɔ nya henyã gbɔgbɔ vɔ̃awo do goe, eye wòda gbe le amesiwo katã ƒe lãme gblẽ la ŋuti, 
MAT.8.17	bena woawu nya, si wogblɔ ɖi to Yesaya, nyagblɔɖila dzi la nu bena: „Eya ŋutɔ tsɔ míaƒe gbɔdzɔgbɔdzɔwo kple dɔlélewo ɖo eɖokui dzi.“
MAT.8.18	Ke esi Yesu kpɔ ameha geɖewo le eŋuti la, eɖo bena, yewoatso ƒu la ayi egodo. 
MAT.8.19	Eye agbalẽfialaa ɖe va gblɔ nɛ bena: Nufiala, afisi ke nayi ɖo la, manɔ yowòme. 
MAT.8.20	Eye Yesu gblɔ nɛ bena: Abeiwo kpɔ dowo, eye dziƒoxeviwo hã kpɔ atɔwo; ke Amegbetɔvi la mekpɔ afisi wòatsɔ ta aziɔ ɖo o. 
MAT.8.21	Eye eƒe nusrɔlawo dome ame bubu gblɔ ne bena: Aƒetɔ, ɖe mɔ nam, ne mayi aɖaɖi fofonye gbɔ. 
MAT.8.22	Ke Yesu gblɔ nɛ bena: Nɔ yonyeme, eye nana ame kukuwo naɖi woawo ŋutɔwo ƒe ame kukuwo.
MAT.8.23	Eye esi wòɖo ʋua la, eƒe nusrɔlawo kplɔe ɖo. 
MAT.8.24	Eye kpɔ ɖa, ya sesẽa ɖe va ƒo ɖe ƒua dzi, eye ƒutsotsoewo le ŋeŋem ɖe nua me; ke eya ŋutɔ dɔ alɔ̃. 
MAT.8.25	Eye wova egbɔ, nyae gblɔ bena; Aƒetɔ, ɖe mi, miele tsɔtsrɔm! 
MAT.8.26	Eye wògblɔ na wo bena: Nuka wɔ miele vɔvɔ̃m ale, mi xɔseʋeetɔwo! Tete la wòtsi tre, eye wòblu ɖe ya kple ƒu la ta, eye ɖoɖoe gãa ɖe zi kpoo. 
MAT.8.27	Eye ameawo ƒe mo wɔ yaa, eye wogblɔ bena: Ameka ƒomevi enye sia be, yawo kple ƒu hã ɖoa toe?
MAT.8.28	Eye esi wòva egodo le Gadaratɔwo ƒe anyigba dzi la, ame eve, siwo me gbɔgbɔ vɔwo le, eye adã le mo na wo ŋutɔ, ale bena amea ɖeke metea ŋu toa afimamɔ o la, do go tso yɔdowo me va kpee. 
MAT.8.29	Eye kpɔ ɖa, wodo ɣli gblɔ bena: Nya ka le mía kpli wò dome, wò Mawuvi? Ɖe nèva afisia funyafunya wɔ ge mi, hafi ɣeyiɣi la nade mahã? 
MAT.8.30	Ke aƒehawo ƒe ha gãa ɖe le adzɔge le gbe ɖum. 
MAT.8.31	Eye gbɔgbɔ vɔ̃awo ɖe kuku nɛ gblɔ bena: Ne ènyã mi do go la, dɔ mí ɖe hawo me. 
MAT.8.32	Eye wògblɔ na wo bena: Miheyi! Eye esi wodo go la, woyi ɖe haawo me; kasia kpɔ ɖa, wo katã wòsi du kplikplikpli tso to la kɔgo ge ɖe ƒu la me, eye woku ɖe tsiawo me. 
MAT.8.33	Tete wo kplɔviwo si, eye esi wova dua me la, woka nyaawo katã kple amesiwo me gbɔgbɔ vɔ̃wo do go le la, hã ƒe nya ta na wo. 
MAT.8.34	Eye kpo ɖa, du blibo la katã do go yi Yesu kpe ge; eye esi wokpɔe la, woɖe kuku nɛ bena, woadzo le yewoƒe nutoawo me ayi.
MAT.9.1	Eye esi wòɖo ʋu la, etso ƒu la va ye ŋutɔ ƒe dua me. 
MAT.9.2	Eye kpɔ ɖa, wotsɔ lãmetututɔa ɖe, si mlɔ aba dzi la, va egbɔ. Ke esi Yesu kpɔ woƒe xɔse la la, egblɔ na lãmetututɔ la bena; Vinye, na wò dzi nadze me, wotso wò nuvɔ̃awo ke wò. 
MAT.9.3	Eye kpo ɖa, agbalẽfialawo dometɔa ɖewo gblɔ le wo ɖokui me bena: Amesia le busunya gblɔm. 
MAT.9.4	Eye esi Yesu kpo wote tamebubuwo la, egblɔ bena: Nukaŋuti miele nu vɔ̃ɖiwo bum le miaƒe dzi me ale mahã? 
MAT.9.5	Elabena kae bɔbɔ wu be, woagblɔ: Wotsɔ wò nuvɔ̃wo ke wò loo, alo woagblɔ bena: Tsi tre, ne nazɔ azɔli mahã? 
MAT.9.6	Ke ne mianyae bena, ŋusẽ le Amegbetɔvi la si be, wòatsɔ nuvɔ̃wo ake le anyigba dzi; tete wògblɔ na lãmetututɔ la bena: Tsi tre, kɔ, wò aba dzi, eye nayi aƒewò me! 
MAT.9.7	Eye wòtsi tre heyi ɖe eƒe me. 
MAT.9.8	Eye esi amehawo kpoe la, wovɔ̃, eye wokafu Mawu, si tso nenem ŋusẽ sia tɔgbe na amegbetɔwo.
MAT.9.9	Eye esi Yesu to afima yina la, ekpa ŋutsua ɖe, si woyɔna be Mateo, si no anyi le nudzɔƒe, eye wògblɔ nɛ bena: Dze yonyeme! Eye wòtsi tre dze eyome. 
MAT.9.10	Eye wòva me, esime wòle kplɔ̃ ŋuti le aƒea me la, kpɔ ɖa, nudzɔla kple nuvɔ̃wɔla geɖewo va, eye wobɔbɔ nɔ anyi kple Yesu kpakple eƒe nusrɔ̃lawo. 
MAT.9.11	Ke esi farisitɔwo kpɔe la, wogblɔ na eƒe nusrɔ̃lawo bena: Nukaŋuti miaƒe nufiala ɖua nu kple nudzɔlawo kpakple nuvɔ̃wɔlawo mahã? 
MAT.9.12	Esi Yesu see la, egblɔ na wo bena: Menye lãmesesẽtɔwoe hiã gbedala o, negbe dɔlélawo ko. 
MAT.9.13	Ke miyi ɖasrɔ̃ nusia gɔme. „Nublanuikpɔkpɔ dim mele, menye numeme o.“ Elabena nyemeva ame dzɔdzɔewo yɔ ge o, negbe nuvɔ̃wɔlawo ko.
MAT.9.14	Tete Yohanes ƒe nusrɔ̃lawo va egbɔ gblɔ bena: Nukaŋuti miawo kple farisitɔwo mietsia nu dɔna atraɖii, ke wò nusrɔ̃lawo metsia nu dɔna o mahã? 
MAT.9.15	Eye Yesu gblɔ na wo bena: Alo ɖe ŋugbetɔsrɔ̃ la ƒe xɔlɔ̃wo ate ŋu afa konyi, ŋkeke alesi ŋugbetɔsrɔ̃ la li kpli wo mahã? Ke ŋkekewo gbɔna, esime woatsɔ ŋugbetɔsrɔ̃ la ayii le wo gbɔ la, ekema woatsi nu adɔ. 
MAT.9.16	Eye amea ɖeke metsɔa avɔ matakpɔ ƒe nuɖeɖi hekaa avɔ xoxo o, elabena nuɖeɖi, si wotso kae la, aho avɔ la ɖe eɖokui ŋu, eye eƒe vuvu la awu tsãtɔ. 
MAT.9.17	Wometsɔa aha yeye hã dea lãgbalẽgolo xoxowo me o; ke ne menye nenem o la, lãgbalẽgolowo awo, eye aha la aƒu gbe, eye lãgbalẽgolowo agblẽ; ke wotsɔa aha yeye ɖea lãgbalẽgolo yeyewo me, eye wo kpakple eve la siaa wonɔna dedie.
MAT.9.18	Esi wòle nusiawo gblɔm na wo la, kpɔ ɖa, amegãa ɖe va dze klo nɛ gblɔ bena: Ye nyɔnuvi ku fifi laa; gake la va natsɔ wò asi ada ɖe edzi, eye woagbɔ agbe. 
MAT.9.19	Eye esi Yesu tsi tre la, eya kple eƒe nusrɔ̃lawo dze eyome. 
MAT.9.20	Eye kpɔ ɖa, nyɔnua ɖe, si ŋu ʋu le dodom le ƒe wuieve sɔŋ la, to emegbe va te ɖe eŋu, eye wòde asi eƒe awuto ŋu; 
MAT.9.21	elabena egblɔ le eɖokui me bena: Ne mede asi eƒe awu la ŋu ko la, mahaya. 
MAT.9.22	Ke esi wòtrɔ kpɔe la, egblɔ nɛ bena: Vinyɔnuvi, na wò dzi nadze me! Wò xɔse la ɖe wò. Eye nyɔnu la ƒe lãme sẽ le gaƒoƒo ma ke dzi. 
MAT.9.23	Ke esi Yesu va amegã la ƒe me, eye wòkpɔ dzekulawo kple ameha, siwo le ʋunyaʋunya wɔm la, 
MAT.9.24	egblɔ na wo bena: Mite yi megbe! Elabena nyɔnuvia meku o; ke alɔ̃e wòdo. Eye wokoe. 
MAT.9.25	Eye esi wonyã ameha la do go la, eyi ɖe eme, eye wòlé eƒe asi, eye nyɔnuvi la to ɖe tsi tre. 
MAT.9.26	Nenem eƒe ŋkɔ nyo kaka ɖe afima-nyigba katã dzi!
MAT.9.27	Esi Yesu dzo le afima yina la, ŋkuagbãtɔ eve dze eyome, le ɣli dom gblɔ bena: Dawid vi la, kpɔ mía nublanui! 
MAT.9.28	Eye esi wòyi ɖe aƒea me la, ŋkuagbãtɔwo va egbɔ, eye Yesu gblɔ na wo bena: Miexɔe se bena, mate ŋu awɔ esia mahã? Eye wogblɔ nɛ bena: Ẽ, Aƒetɔ. 
MAT.9.29	Tete Yesu de asi woƒe ŋkuwo ŋu gblɔ bena: Ava me na mi le miaƒe xɔse la nu. 
MAT.9.30	Eye woƒe ŋkuwo ʋu. Eye Yesu gbe nya na wo vevie gblɔ bena: Kpɔ ɖa, migana amea ɖeke nanyae o. 
MAT.9.31	Ke woawo la, esi wodo go ko la, wona eƒe ŋkɔ ɖi hoo le afima-nyigba blibo la katã dzi.
MAT.9.32	Eye esi woawo do go la, kpɔ ɖa, wotsɔ aɖetututɔ, si me gbɔgbɔ vɔ̃ le la, va egbɔ. 
MAT.9.33	Eye esi wonyã gbɔgbɔ vɔ̃ la do goe la, aɖetututɔ la ƒo nu. Eye amehawo ƒe mo wɔ yaa, wogblɔ bena: Womekpɔ nusia tɔgbee le Israel kpɔ o. 
MAT.9.34	Ke farisitɔwo gblɔ bena: Gbɔgbɔ vɔ̃wo ƒe fia la dzie wòto nyã gbɔgbɔ vɔwo do goe.
MAT.9.35	Eye Yesu yi ɖato duawo kple kɔƒeawo katã me, hele nu fiãm le woƒe ƒuƒoƒewo, eye wòle fiaɖuƒe la ŋutinya nyui la gblɔm hele dɔlélewo kple lãmegbegblẽwo katã ƒomevi ɖem ɖa le dukɔ la dome. 
MAT.9.36	Ke esi wòkpɔ amehawo la, eƒe dɔme trɔ ɖe wo ŋuti; elabena woƒe lãme gbɔdzɔ, eye woka hlẽ abe alẽ, siwo kplɔla meli na o la ene. 
MAT.9.37	Tete wògblɔ na eƒe nusrɔ̃lawo bena: Nuŋeŋe la sa gbɔ; ke nuŋelawo mede ha o. 
MAT.9.38	Eyaŋuti miɖe kuku na nuŋeŋe ƒe Aƒetɔ la bena, wòadɔ dɔwɔlawo aɖo ɖe eƒe nuŋeŋe la me.
MAT.10.1	Eye wòyɔ eƒe nusrɔ̃la wuieveawo va egbɔ, hena ŋusẽ wo ɖe gbɔgbɔ blibawo dzi bena, ne woanyã wo aɖo goe, eye ne woaɖe dɔlélewo kple lãmegbegblẽwo katã ƒomevi ɖa.
MAT.10.2	Apostolo wuieveawo ƒe ŋkɔwo nye esiawo: Gbãtɔ enye Simon, si woyɔna be Petro, kple nɔvia Andrea; Yakobo, Zebedeo vi, kple nɔvia Yohanes: 
MAT.10.3	Filipo kple Bartolomeo: Toma kple Mateo, nudzɔla; Yakobo, si nye Alfeo vi, kple Lebeo, si woyɔna hã be Tadeo; 
MAT.10.4	Simon Kanatɔ kple Yuda Iskariot, si fia eyome mɔ la hã.
MAT.10.5	Nenem me wuieve siawo Yesu dɔ hede se na wo gblɔ bena: Migayi ɖato trɔ̃subɔlawo ƒe mɔ dzi o, eye migayi ɖe Samariatɔwo ƒe dua ɖeke me hã o; 
MAT.10.6	ke miyi ɖe Israel ƒe me alẽ, siwo bu la, gbɔ boŋ. 
MAT.10.7	Eye ne miele yiyim la, miɖe gbe ƒã gblɔ bena: „Dziƒofiaɖuƒe la ɖo vɔ!“ 
MAT.10.8	Mida gbe le dɔlélawo ŋu, migbɔ agbe ame kukuwo: mina anyidzelawo ŋuti nakɔ, eye minyẽ gbɔgbɔ vɔwo do goe. Faa miexɔe, faa minae. 
MAT.10.9	Migadi sika alo klosalo alo akɔbli de miaƒe gabutuawo me o; 
MAT.10.10	nagatsɔ mɔzɔkotoku alo awu eve, atokotawo alo atizɔti o; elabena dɔwɔla dze eƒe nuɖuɖu. 
MAT.10.11	Ke ne miayi ɖe ɖu alo kɔƒea ɖe me la, midi amesi dze le eme la vevie; eye minɔ afima, vaseɖe esime miadzo. 
MAT.10.12	Eye ne mieyi aƒea me la, mido gbe na wo. 
MAT.10.13	Ne aƒea dze la, miaƒe ŋutifafa lava edzi; ne medze o la, miaƒe ŋutifafa agagbugbɔ ava mia dzi. 
MAT.10.14	Eye amesi ke mexɔ mi o, eye meɖo to miaƒe nyawo hã o la, mido go tso aƒe ma alo du ma me, eye miʋuʋu ke le miaƒe afɔwo ŋuti ɖe anyi. 
MAT.10.15	Vavã mele egblɔm na mi bena: Mele sesẽ ge na Sodom- kple Gomora-nyigba la le ʋɔnudrɔ̃gbe la, abe nenem du ma ene o. 
MAT.10.16	Kpɔ ɖa, nye la mele mia dɔm abe alẽwo ene ɖe amegãxiwo dome; eyaŋuti midze adaŋu abe dawo ene, eye midza abe ahɔ̃nɛwo ene. 
MAT.10.17	Mikpɔ mia ɖokui dzi nyuie le amewo ŋuti; elabena woade mi asi na ʋɔnudrɔ̃lawo, eye woaƒo mi kple atam le woƒe ƒuƒoƒewo; 
MAT.10.18	eye woakplɔ mi ayi ɖe mɔ̃mefiawo kple fiawo ƒe ŋku me le tanye, ne wòanye ɖaseɖiɖi na woa kple trɔ̃subɔlawo. 
MAT.10.19	Eye ne wode mi asi la, migaɖe fu na mia ɖokui be, aleke alo nuka gblɔ ge míala o; elabena le nenem gaƒoƒo ma me la woana nusi ke gblɔ ge míala la mi. 
MAT.10.20	Elabena menye miawoe nye amesiwo le nu ƒom o; ke boŋ mia Fofo ƒe Gbɔgbɔ lae nye amesi le nu ƒom le mia me? 
MAT.10.21	Nɔvi lade nɔvi ku me, eye fofo lade vi asi, ɖeviwo latsi tre ɖe dzilawo ŋuti, eve woatsɔ wo ana woawu 
MAT.10.22	Eye wo katã woalé mi ɖe ke me le nye ŋkɔ la ŋuti; ke amesi ke ado dzi vevie vaseɖe nuwuwu la, eya lakpɔ ɖeɖe. 
MAT.10.23	Ne woti mia yome le du sia me la, nusi yi ɖe bubua ɖe me; elabena vava mele egblɔm na mi bena: Miele Israel-duawo nu wu ge, hafi amegbetɔvi la nava o.
MAT.10.24	Nusrɔ̃la mewua nufiala o, eye subɔla hã mewua eƒe aƒetɔ o. 
MAT.10.25	Esɔ gbɔ na nusrɔ̃la, ne woazu abe eƒe nufiala ene, kple subɔla abe eƒe aƒetɔ ene. Ne woyi aƒetɔ la be Beelzebul la, aleke woahayɔ eƒe aƒemetɔwo a wui? 
MAT.10.26	Eyaŋuti migavɔ̃ wo o, elabena naneke meli wotsyɔ nu edzi, si womelé ɖeɖe ge afia o; eye wometsɔ naneke hã ɣla, si womete nyanya ge o. 
MAT.10.27	Nusi gblɔm mele na mi le viviti me la, migblɔe le kekeli me, eye nusi ke Sem miele ɖe to me la, miɖe gbe ƒãe le xɔwo ta me. 
MAT.10.28	Eye migavɔ̃ amesiwo le ŋutilã wum, eye womate ŋu awu luʋɔ o la o, ke boŋ mivɔ̃ amesi ate ŋu atsrɔ̃ luʋɔ kple ŋutilã siaa le dzomavɔʋe me. 
MAT.10.29	Alo wometsɔa atsutsurɔe eve ƒlena xɔa hotsui ewo oa? Eye ne menye mia Fofo ƒe lɔlɔ̃nu o la, wo dometɔa ɖeke mele dzedze ge ɖe anyigba o; 
MAT.10.30	ke miaƒe taɖawo katã hã woxlẽe! 
MAT.10.31	Eyaŋuti migavɔ̃ o! Mia tɔ vena wu atsutsurɔe geɖewo tɔ. 
MAT.10.32	Azɔ amesiame, si aʋu menye le amewo ƒe ŋku me la, nye hã maʋu eyama me le Fofonye, si le dziƒowo la, ƒe ŋku me; 
MAT.10.33	ke amesi ke lagbe nu le gbɔnye le amewo ƒe ŋku me la, nye hã magbe nu le eyama gbɔ le Fofonye, si le dziƒowo la, ƒe ŋku me.
MAT.10.34	Migaɖu xa bena, meva tomefafa na ge le anyigba dzi o, nyemeva tomefafa na ge o, negbe yi boŋ. 
MAT.10.35	Elabena meva ame kple fofoa, vinyɔnuvi kple dadaa, ŋutsuvi srɔ̃ kple lɔ̃xoa dome mã ge; 
MAT.10.36	eye ame ƒe ketɔwo anye ye ŋutɔ ƒemetɔwo. 
MAT.10.37	Amesi ke lɔ̃a fofo alo dada wum la, eya medzem o. 
MAT.10.38	Eye amesi ke metsɔ eƒe atitsoga ɖo eɖokui dzi dze yonyeme o la, eya medzem o. 
MAT.10.39	Amesi ke ɖe eƒe agbe la, eya labui; eye amesi ke bu eƒe agbe le tanye la, eya lakpɔe. 
MAT.10.40	Amesi ke xɔa mi la, nyee wòxɔ, eye amesi ke xɔam la, exɔ amesi dɔm ɖa. 
MAT.10.41	Amesi ke xɔa nyagblɔɖila le nyagblɔɖila ƒe ŋkɔ dzi la, eya laxɔ nyagblɔɖila ƒe fetu; eye amesi ke xɔa ame dzɔdzɔe le ame dzɔdzɔe ƒe ŋkɔ dzi la, eya laxɔ ame dzɔdzɔe ƒe fetu. 
MAT.10.42	Eye amesi ke tsɔ tsi fafa kplu na ame tsɛ siawo dometɔ ɖeka le nusrɔ̃la ɖeɖe ƒe ŋkɔ dzi ko la, vava mele egblɔm na mí bena: Eƒe fetu la mele eŋu tsi ge o.
MAT.11.1	Eye wòva me, esi Yesu de se na eƒe nusrɔ̃la wuieveawo vɔ la, edzo le afima, be yeayi aɖafia nu, eye yeagblɔ nya lé woƒe duawo me.
MAT.11.2	Ke esi Yohanes le gaxɔ me se Kristo ƒe dɔwɔwɔwo la, edɔ eƒe nusrɔ̃lawo be, woaɖagblɔ ne bena: 
MAT.11.3	Alo wòe nye amesi gbɔna loo, alo ame bubua ɖee míakpɔ mɔ na mahã? 
MAT.11.4	Eye Yesu ɖo eŋu gblɔ na wo bena: Miyi ɖato nusi miese kple nusi miekpɔ la, na Yohanes: 
MAT.11.5	Ŋkunɔwo le nu kpɔm, eye tekunɔwo le azɔli zɔm, anyidzelawo ŋuti le kɔkɔm, eye tokunɔwo le nu sem, ame kukuwo le tsi tre tsim, eye wole nyanyuie la gblɔm fia ame dahewo. 
MAT.11.6	Eye Woayra amesi ke mekpɔ nuɖiaɖia le ŋutinye o. 
MAT.11.7	Ke esi woawo trɔ yina la, Yesu de asi nyagbɔgblɔ me na amehawo le Yohanes ŋuti bena: Nuka kpɔ ge miedo go yi le gbedzi mahã? Alo ayeti, si ya le ʋuʋum mahã? 
MAT.11.8	Alo nuka kpɔ ge miedo go yii? Alo amesi do awu bɔbɔewoa? Kpɔ ɖa, amesiwo do awu bɔbɔewo la, woawoe le fiawo ƒe aƒewo me. 
MAT.11.9	Ekema nukaŋuti gɔ̃e mieɖo go ɖo? Alo nyagblɔɖila kpɔ gea? Ẽ, mele egblɔm na mi bena: Ewu nyagblɔɖila hã. 
MAT.11.10	Eyae nye amesi ŋuti woŋlɔ ɖi le bena: „Kpɔ ɖa, mele ye dɔla dɔm ɖo ɖe ŋgɔwò, amesi adzra wò mɔ la do le ŋgɔwò.“ 
MAT.11.11	Vava, mele egblɔm na mi bena: Le amesiwo nyɔnuwo dzi dome la, amea ɖeke metsi tre kpɔ, si wu Yohanes mawutsidetanamela o; gake amesi nye suetɔ le dziƒofiaɖuƒe la me la, wu eyama. 
MAT.11.12	Eye tso Yohanes mawutsidetanamela ƒe ŋkekeawo dzi vaseɖe egbegbe dzi la woƒo zi ɖe dziƒofiaɖuƒe la ŋuti, eye amesiwo ƒo zi ɖe eŋuti la, woawoe le eham. 
MAT.11.13	Elabena nyagblɔɖilawo katã kple se la wogblɔ nya ɖi vaseɖe Yohanes dzi. 
MAT.11.14	Eye ne mielɔ̃ be, yewoaxɔe la, esia nye Eliya, si ke le vava ge la. 
MAT.11.15	Amesi to senu ti nɛ la, nesee. 
MAT.11.16	Ke ameka gɔ̃ ŋuti matso egbevi siawo aɖoe mahã? Woɖi ɖevi, siwo bɔbɔ nɔ asi me, eye wole wo towo yɔm 
MAT.11.17	le gbɔgblɔm bena: Mieku dze na mi, eye mieɖu ɣe o; míedzi konyifaha na mi, eye mieƒo akɔta o. 
MAT.11.18	Elabena Yohanes va, meɖua nu o, menoa nu hã o, eye wogblɔ bena: Gbɔgbɔ vɔ̃ le eme. 
MAT.11.19	Amegbetɔvi la va, ɖua nu, noa nu hã, eye wogblɔ bena: Kpɔ ɖa, amesia enye nutsuɖula kple ahatsunola, nudzɔlawo kple nuvɔ̃wɔlawo ƒe xɔlɔ̃. Eye nunya la ƒe dɔwɔwɔ tso afia nɛ.
MAT.11.20	Tete la wòde asi nyahehe me ɖe du, siwo me wòwɔ eƒe ŋusẽdɔ geɖewo wu le la ŋuti, elabena wometrɔ le woƒe dzi me o. 
MAT.11.21	Vɔ̃ ana wò, Korazin! Vɔ̃ ana wò, Betsaida! Elabena ŋusẽdɔwɔwɔ, siwo wowɔ le mewo la, ɖe wowɔ wo le Tiro kple Zidon la, ne wòtrɔ le woƒe dzi me le blema le akpanya kple afi me. 
MAT.11.22	Eye megale egblɔm na mi bena: Mele sesẽ ge na Tiro kple Zidon le ʋɔnudrɔ̃gbeŋkeke la dzi abe miawo ene o. 
MAT.11.23	Eye wò, Kapernaum, alo menye ɖe wokɔ wo ɖe dzi yi ɖatɔ dziŋgɔli me oa? Woate wò ɖe to vaseɖe tsiẽƒe ke; elabena ŋusẽdɔwɔwɔ, siwo wowɔ le mewò la, ɖe wowɔ wo le Sodom la, ne etsi anyi vaseɖe egbegbe. 
MAT.11.24	Gake megale egblɔm na mi bena: Mele sesẽ ge na Sodom-nyigba le ʋɔnudrɔ̃gbeŋkeke la dzi abe wò ene o.
MAT.11.25	Le ɣemaɣi me la Yesu ɖo ŋu gblɔ bena: Fofo, dziƒo kple anyigba dzi Aƒetɔ, mekafu wò, elabena ètsɔ nusiawo ɣla ɖe nunyalawo kple nugɔmeselawo, eye nèɖe woawo fia vidzĩewo; 
MAT.11.26	ẽ, Fofo, elabena nenema enyo ŋuwò. 
MAT.11.27	Fofonye tso nuwo katã de asi nam; eye amea ɖeke menya Vi la kpɔ o, negbe Fofo la ko; eye amea ɖeke menya Fofo la hã kpɔ o, negbe Vi la ko, kple amesi ke Vi la lɔ̃ bena, yeaɖee afiae.
MAT.11.28	Mite va gbɔnye, mi amesiwo katã le agbagba dzem, eye agba le mia wum la, eye nye la mana dzudzɔ mi. 
MAT.11.29	Mitsɔ nye kɔkuti la ɖo mia ɖokui dzi, eye miasrɔ̃ nu tso gbɔnye, elabena nye dɔme fa, eye mebɔbɔ ɖokuinye ɖe anyi le dzi me, eye míakpɔ dzudzɔ na miaƒe luʋɔwo. 
MAT.11.30	Elabena ye kɔkuti la le bɔbɔe, eye nye agba la le wodzoe.
MAT.12.1	Le ɣemaɣi me la Yesu yi ɖato lugbleawo me le Sabat dzi, eye da wui eƒe nusrɔ̃lawo, eye wode asi lutiawo ŋeŋe me heva ɖuɖu ge. 
MAT.12.2	Ke esi farisitɔwo kpɔe la, wogblɔ nɛ bena: Kpɔ ɖa, wò nusrɔ̃lawo wɔ nusi mele sekɔa nu o la, le Sabat dzi. 
MAT.12.3	Ke egblɔ na wo bena; Alo miexlẽ nusi Dawid wɔ, esime dɔ wu eya kple amesiwo kpe ɖe eŋuti la, kpɔ o mahã? 
MAT.12.4	Alesi wòyi ɖe mawuƒe la me, eye woɖu ŋkumeɖobolo, si womeɖe mɔ le eŋuti ne bena, eya kple amesiwo kpe ɖe eŋuti naɖu o, negbe nunɔlawo ko la oa? 
MAT.12.5	Alo miexlẽ le se la me kpɔ bena, nunɔlawo gblẽa Sabat-kɔ ɖo le mawuxɔa me, eye nuvɔ̃ mele wo ŋu o oa? 
MAT.12.6	Ke mele egblɔm na mi bena: Amesi wu mawuxɔa la, le afii. 
MAT.12.7	Ke ɖe mienya nusia bena: „Nublanuikpɔkpɔ dim mele, eye menye numeme o“ gɔme la, anye ne miedo ɖe amesiwo ŋu nuvɔ̃ mele o la, ta o. 
MAT.12.8	Elabena Sabat ƒe aƒetɔ enye Amegbetɔvi la.
MAT.12.9	Esi wòdzo le afima la, eyi ɖe woƒe ƒuƒoƒe; 
MAT.12.10	eye kpɔ ɖa, amea ɖe li, eye titi lé asi nɛ. Eye wobiae bena: Ɖe wòle se la nu bena, woada gbe le ame ŋu le Sabat dzi mahã? bena woatso enu. 
MAT.12.11	Eye wògblɔ na wo bena: Ameka le mia dome, ne alẽ ɖeka le esi, eye alẽ ma dze do me le Sabat dzi la, malée, aɖee o mahã? 
MAT.12.12	Azɔ amegbetɔ tɔ mevena wu alẽ tɔ oa? Ale wɔ woɖe mɔ bena, woawɔ nu nyui le Sabat dzi esi. 
MAT.12.13	Tete wògblɔ na ame la bena: Mlo wò asi! Eye wòmloe, eye wògaɖɔ ɖo zu blibo abe ekeme ene. 
MAT.12.14	Ke esi farisitɔwo do go la, wode adaŋu le eŋuti, alesi woawɔ awui.
MAT.12.15	Ke esi Yesu dze si esia la, ete eɖokui ɖa tso afima, eye ameha geɖewo dze eyome, eye wòda gbe le wo katã ŋu, 
MAT.12.16	eye wogbe nya na wo bena, woagana wòanya ye o; 
MAT.12.17	ne woawu nya, si wogblɔ ɖi to nyagblɔɖila Yesaya dzi la nu bena: 
MAT.12.18	„Kpɔ ɖa, ye dɔla, si metia; ye blɔtɔ, amesi dzea ye luʋɔ ŋu la; matsɔ ye Gbɔgbɔ la ada ɖe eyama dzi, eye wòaka ʋɔnudɔdrɔ̃ ta na dukɔawo. 
MAT.12.19	Mele nya he ge alo ɣli do ge gbeɖe o; eye amea ɖeke mele eƒe gbe se ge le ablɔwo me hã o. 
MAT.12.20	Mele aƒla ŋeŋe la ɖe ge le enu o, eye mele ɖovu bibi fiɖifiɖi la tsi ge o, vaseɖe esime wòawu ʋɔnudɔdrɔ̃ nu hena dziɖuɖu o. 
MAT.12.21	Eye dukɔwo lakpɔ mɔ na eƒe ŋkɔ.“
MAT.12.22	Tete wotsɔ amea ɖe, si me gbɔgbɔ vɔ̃ le, eye wònye ŋkuagbãtɔ kple aɖetututɔ la, va egbɔe. Eye wòda gbe le eŋu ale bena, aɖetututɔ la ƒo nu, eye wòkpɔ nu. 
MAT.12.23	Eye kuvia ɖo ameha la katã, eye wogblɔ bena: Alo nenem me sia la menye Dawid vie o ɖe? 
MAT.12.24	Ke esi farisitɔwo see la, wogblɔ bena: Nenem me sia manyã gbɔgbɔ vɔ̃wo ado goe, ne menye to Beelzebul, si nye gbɔgbɔ vɔ̃wo ƒe fia la dzi o. 
MAT.12.25	Ke esi Yesu nya woƒe tamebubuwo la, egblɔ na wo bena: Fiaɖuƒe sia fiaɖuƒe, si mã ɖe ye ŋutɔ ɖokui ŋuti la, ezua aƒedo, eye du sia ɖu alo aƒe sia aƒe, si mã ɖe ye ŋutɔ ɖokui ŋuti la, mele anyi nɔ ge o; 
MAT.12.26	eye ne Satana nyã Satana ɖo go la, emã ɖe ye ŋutɔ ɖokui ŋuti; azɔ aleke lawɔ, eye eƒe fiaduƒe la anɔ anyi mahã? 
MAT.12.27	Ne nye la menya gbɔgbɔ vɔ̃wo do go to Beelzebul dzi la, ekema miaƒe ŋutsuviwo la, ameka dzi woto nyã wo do goe mahã? Eyakeŋuti la woawo azu miaƒe ʋɔnudrɔ̃lawo. 
MAT.12.28	Ke ne nye la menyãa gbɔgbɔ vɔ̃wo doa go to Mawu ƒe Gbɔgbɔ la dzi la, ekema Mawu ƒe fiaɖuƒe la do ɖe mia dzi. 
MAT.12.29	Alo aleke ame lawɔ ayi ɖe ŋusẽtɔ la ƒe me, bena yeaha eƒe aƒemenuwo le esi, ne melé ŋusẽtɔ la bla gbã hafi oa? Ekema ko hafi wòaha eƒe aƒemenuwo. 
MAT.12.30	Amesi ke mele kplim o la, eya to vo ɖe ŋutinye; eye amesi ke meƒoa ƒu kplim o la, eya kana hlẽna. 
MAT.12.31	Eyakeŋuti mele egblɔm na mi bena: Woatsɔ nuvɔ̃ sia nuvɔ̃ kple busunya sia busunya ake amewo; ke busunya ɖe Gbɔgbɔ la ŋuti la, womatsɔe ake o. 
MAT.12.32	Eye ne amea ɖe agblɔ nya ɖe amegbetɔvi la ŋuti la, woatsɔe akee, ke amesi ke agblɔ nya ɖe Gbɔgbɔ kɔkɔe la ŋuti la, womatsɔe akee le xexe sia alo esi lava, va la me o. 
MAT.12.33	Alo mido ati nyui la, eye eƒe kutsetse lanyo; alo mido ati manyomanyo la, eye eƒe kutsetse la manye o; elabena ati ƒe tsetse wotsɔna dzea sii. 
MAT.12.34	Dawo ƒe dzidzimewo! Aleke lawɔ mi, amesiwo vɔ̃ɖi la, miate ŋu agblɔ nya nyuiwo mahã? Elabena nya, si ke wu dzi la, eya nu gblɔna. 
MAT.12.35	Ame nyui la ɖea nu nyuiwo doa go tsoa nunyuidzraɖoƒe la, eye ame vɔ̃ɖi la ɖea nu vɔ̃ɖiwo doa go tsoa nuvɔ̃ɖidzraɖoƒe la. 
MAT.12.36	Eye mele egblɔm na mi bena; Nya dzodzro sia nya dzodzro, si amegbetɔwo lagblɔ la, wòabu akɔnta le eŋuti le ʋɔnudrɔ̃gbeŋkeke la dzi. 
MAT.12.37	Elabena wò nyawo woatsɔ atso afia na wò, eye wò nyawo woatsɔ abu fɔ wò.
MAT.12.38	Tete agbalẽfialawo kple farisitɔwo dome tɔa ɖewo ɖo eŋu gblɔ bena: Nufiala, miedi be, míakpɔ dzesi tso gbɔwò. 
MAT.12.39	Eye wòxɔ edzi gblɔ na wo bena: Dzidzime vɔ̃ɖi wɔahasi le dzesi biam, eye womele dzesi na gee o, negbe nyagblɔɖila Yona ƒe dzesi la ko; 
MAT.12.40	elabena abe alesi Yona nɔ ƒumelãtsu ƒe ɖɔ me xɔ ŋkeke etɔ̃ kple zã hã etɔ̃ la, nenema ke amegbetɔvi la anɔ anyigba ƒe tu me ŋkeke etɔ̃ kple zã hã etɔ̃. 
MAT.12.41	Niniwe-ŋutsuwo atsi tre le ʋɔnudɔdrɔ̃ la me kple nenem dzidzime sia, eye wòabu fɔe; elabena wòtrɔ le woƒe dzi me le Yona ƒe gbeƒẽɖeɖe la nu; eye kpo ɖa, amesi wu Yona la, le afii! 
MAT.12.42	Dziehe-fianyɔnu la atsi tre le ʋɔnudɔdrɔ̃ la me kple nenem dzidzime sia, eye wòabu fɔe; elabena etso keke anyigba seƒe ke va Salomo ƒe nunya se ge; eye kpɔ ɖa, amesi wu Salomo la, le aɖi! 
MAT.12.43	Ke esi gbɔgbɔ bliba la do go tso ame la me la, eyi ɖato ƒuƒuiƒewo le dzudzɔ dim, eye mekpɔe o. 
MAT.12.44	Tete wògblɔ bena: Magbugbɔ ayi ɖe nye aƒe, si me metso va la me; eye esi wòva la, ekpɔe wòle ƒuƒlu, wokplɔ eme, eye woɖo atsyɔ nɛ. 
MAT.12.45	Tete la Wòtɔ edzi heyi ɖatsɔ gbɔgbɔ bubu adadre, siwo vɔ̃ɖi wu ye ŋutɔ la, hekpe ɖe eɖokui ŋuti, eye esi woyi ɖe eme la, wonɔ afima; eye nenem me sia ƒe anyinɔnɔ megbetɔ va vɔ̃ɖi wu gbãtɔ; nenema ke wòanɔ na nenem dzidzime vɔ̃ɖi sia hã.
MAT.12.46	Ke esi wogale nu ƒom na amehawo la, kpɔ ɖa, dadaa kple nɔviawo le tsitre le xexe le didim be, yewoaƒo nu kpakplii. 
MAT.12.47	Eye amea ɖe va gblɔ nɛ bena: Kpɔ ɖa, dawò kple nɔviwòwo le tsitre le xexe le didim be, yewoaƒo nu kpli wò. 
MAT.12.48	Ke eɖo ŋu gblɔ na amesi gblɔe nɛ la, bena: Amekae nye danye, eye amekawo nye nɔvinyewo mahã? 
MAT.12.49	Eye wòdo eƒe abɔ ɖe eƒe nusrɔ̃lawo dzi gblɔ bena: Kpɔ danye kple nɔvinyewo ɖa! 
MAT.12.50	Elabena amesi ke le Fofonye, si le dzi ƒowò, ƒe lɔlɔ̃nu wɔm la, eyae nye nɔvinyeŋutsu, enye nɔvinyenyɔnu, ganye danye hã.
MAT.13.1	Gbemagbe ke Yesu do go tso aƒe la me yi ɖabɔbɔ nɔ anyi ɖe ƒua nu. 
MAT.13.2	Eye ameha geɖewo ƒo ƒu ɖe eŋu ale bena, wòyi ɖe ʋu me ɖabɔbɔ nɔ anyi, eye ameha blibo la katã le tsitre ɖe ƒua nu. 
MAT.13.3	Eye wògblɔ nya geɖewo na wo le lododowo me bena: Kpɔ ɖa, nukuwula do go yi nuku wu ge; 
MAT.13.4	eye esi wòle ewum la, ɖewo ge ɖe mɔ to, eye dziƒoxeviwo va mii; 
MAT.13.5	ke bubuwo ge ɖe kpenyigba dzi, afisi womekpɔ anyi geɖe le o; eye wodo nu ɖa enumake, elabena womekpɔ anyi sɔ gbɔ o; 
MAT.13.6	ke esi ɣe dze la, ŋdɔkutsu ɖu wo, eye esi ke meli na wo o ŋuti la, woyrɔ. 
MAT.13.7	Bubuwo ge ɖe ŋuwo me, eye ŋuawo mie vu tsyɔ wo dzi. 
MAT.13.8	Ke bubuwo ge ɖe anyigba nyui la dzi, eye wotse, ɖewo alafa, ɖewo blaade, ɖewo blaetɔ̃. 
MAT.13.9	Amesi to senu li nɛ la, nesee.
MAT.13.10	Tete nusrɔlawo va egbɔ gblɔ nɛ bena: Nukaŋuti nèle nu ƒom na wo le lododowo me? 
MAT.13.11	Eye wòxɔ edzi gblɔ na wo bena: Elabena miawo la, wona mi bena, mianya dziƒofiaɖuƒe la ƒe nu ɣaɣlawo, ke woawo la, womèna wo o. 
MAT.13.12	Elabena amesi ke nu le esi la, eya woana nui, eye woagbã go ne: ke amesi ke nu mele esi o la, nusi ke le esi la, woaxɔ eya hã le esi. 
MAT.13.13	Eyata mele nu ƒom na wo le lododowo me ɖo, elabena wole nu kpɔm, eye womekpɔa nu o; wole nu sem, eye womesea nu ahayi egɔme se ge o. 
MAT.13.14	Eye woawu Yesaya ƒe nyagblɔɖi, si wògblɔ le wo ŋuti la nu bena: „Miase nu kple to, eye miele egɔme se ge gbeɖe o; míakpɔ nu kple ŋku, eye miele si dze gee gbeɖe o; 
MAT.13.15	elabena dukɔ sia ƒe dzi ku atri, eye woƒe towo sẽ, eye womiã woƒe ŋkuwo, bena woagakpɔ nu kple ŋkuwo o, eye woagase nu kple towo o, eye woagase nu gɔme kple dzi, ne woatrɔ, eye mada gbe le wo ŋu o.“ 
MAT.13.16	Ke Woayra miaƒe ŋkuwo, elabena wokpɔa nu, kple miaƒe towo hã, elabena wosea nu. 
MAT.13.17	Vavã mele egblɔm na mi bena: Nyagblɔɖilawo kple ame dzɔdzɔe geɖewo di be, yewoakpɔ nusiwo kpɔm miele, eye womekpɔe o; eye be, yewoase nusiwo sem miele la, eye womesee o. 
MAT.13.18	Miawo la, azɔ miɖo to lododo la le nukuwula ŋuti. 
MAT.13.19	Amesiame, si le fiaɖuƒe la ŋutinya sem, eye mesea egɔme o la, vɔ̃ɖitɔ la lava aha nusi wowu ɖe eƒe dzi me. Esia enye amesi gbɔ wowui ɖe mɔto le la. 
MAT.13.20	Ke nusi wowu ɖe kpenyigba dzi la, eya nye amesi, ne ese nyaa la, exɔne enumake kple dzidzɔ; 
MAT.13.21	ke esi ke meli nɛ o ŋuti la, enɔa anyi ʋee ko, eye ne fukpekpe kple yometiti le nya la ŋuti va la, enumake woɖia enu. 
MAT.13.22	Ke nusi wowu ɖe ŋuwo me la, eya nye amesi le nya la sem, eye tete xexeame ƒe agbagbadzedze kple kesinɔnuwo ƒe beble vu tsyo nya la dzi, eye wòtsi matsematse la. 
MAT.13.23	Ke nusi wowu ɖe anyigba nyui la dzi la, eya nye amesi le nya la sem, eye wòsea egɔme, amesi tsena, ɖewo alafa, ɖewo blaade, ɖewo blaetɔ̃ la.
MAT.13.24	Lo bubu wògado na wo bena: Dziƒofiaɖuƒe la ɖi amesi le nuku nyui wum ɖe eƒe abɔ me; 
MAT.13.25	eye esi amewo dɔ alɔ la, eƒe futɔ la va wu gbe wuwlui ɖe lua domee, eye wòdzo. 
MAT.13.26	Ke esi lu la tsi, eye wòtse ku la, gbe wuwluiawo hã do. 
MAT.13.27	Eye aƒeatɔ ƒe dɔlawo va egbɔ gblɔna bena: Aƒetɔ, alo ɖe menye nuku nyui nèwu ɖe wò abɔ me oa? Afika gbe wuwlui la tso? 
MAT.13.28	Eya gblɔ na wo bena: Futɔ lae wo esia. Dɔlawo gblɔ ne bena: Ekema elɔ̃? be, míayi aɖagae mahã? 
MAT.13.29	Ke eya gblɔ bena: O, ne miele gbe wuwluiawo gam la, míava àho luawo hã akpe ɖe wo ŋuti mahĩ! 
MAT.13.30	Mina wo kpakple eve la katã natsi vaseɖe nuŋeɣi, eye ne nuŋeɣia ɖo la, magblɔ na nuŋelawo bena: Miƒo gbe wuwluiawo nu ƒu gbã, eye mibla wo tatata, bena woatɔ dzo wo; ke lu la, miƒo eya nu ƒu ɖe nye ava la me.
MAT.13.31	Lo bubu wògado na wo bena: Dziƒofiaɖuƒe la ɖi logoku, si amea ɖe tsɔ ƒã ɖe eƒe abɔ me; 
MAT.13.32	evɔ wònye eyae nye suetɔ le atikuwo katã dome hafi; gake ne etsi ko la, ezua ati, eye wòƒoa abɔmetiwo katã ta; ale bena dziƒoxeviwo va wɔa atɔ ɖe eme.
MAT.13.33	Lo bubu wògado na wo bena: Dziƒofiaɖuƒe la ɖi amɔwɔ ʋaʋã, si nyɔnua ɖe tsɔ de amɔwɔ dzidzenu etɔ̃ me, halase esime wòʋã keŋkeŋ.
MAT.13.34	Nenem nusiawo katã Yesu gblɔ na amehawo le lododowo me, eye ne menye to lododowo me o la, megblɔa nyaa ɖeke na wo o; 
MAT.13.35	bena woawu nya, si wogblɔ ɖi to nyagblɔɖila dzi la nu bena: „Make nye nu kple lododowo; eye maɖe nu ɣaɣla, siwo woyia tso keke xexeame ƒe gɔmeɖoɖoanyi me ke la afia.
MAT.13.36	Tete esi Yesu ɖe asi le amehawo ŋu la, eva aƒe me. Eye eƒe nusrɔ̃lawo va egbɔ gblɔ bena: Ɖe abɔ me gbe wuwluiawo ƒe lododoa gɔme na mi. 
MAT.13.37	Eye wòɖo eŋu na wo bena: Amesi le nuku nyuia wum la, eya nye amegbetɔvi la; 
MAT.13.38	ke abɔ la enye xexe la me, eye nuku nyui la enye fiaɖuƒe la ƒe viwo; ke gbe wuwluiawo nye vɔ̃ɖitɔ la ƒe viwo; 
MAT.13.39	eye futɔ, si le wo wum la, enye Abosam, eye nuŋeɣi la enye xexeame ƒe nuwuwu, ke nuŋelawo nye mawudɔlawo. 
MAT.13.40	Azɔ la sigbe alesi woƒoa gbe wuwluiwo nu ƒu, eye wotɔa dzo wo la, nenema ke wòanɔ le xexeame ƒe nuwuwu. 
MAT.13.41	Amegbetɔvi la ladɔ eƒe dɔlawo ɖa, exe woaƒo amenuɖianuwo katã kple amesiwo le nu madzɔmadzɔ wɔm la, nu ƒu tso eƒe fiaɖuƒe la me, 
MAT.13.42	eye woatsɔ wo aƒu gbe ɖe dzokpo la me; afima avifafa kple aɖukliɖuɖu lanɔ. 
MAT.13.43	Tete ame dzɔdzɔeawo laklẽ abe ɣe ene le wo Fofo ƒe fiaɖuƒe la me Amesi to senu ti nɛ la, nesee.
MAT.13.44	Dziƒofiaɖuƒe la ɖi kesinɔnu, si woɣla ɖe abɔ me, esi amea ɖe kpɔ, eye wòtsɔe ɣla; eye le dzidzɔ, si wòkpɔ le eŋuti ta la, eyi ɖatsɔ nusiwo katã le esi la dzra, eye wòƒle nenem abɔ ma.
MAT.13.45	Dziƒofiaɖuƒe la gaɖi asitsala, si le dzonu nyuiwo dim; 
MAT.13.46	eye esi wòkpɔ dzonu ɖeka, si ƒe asi sẽ ŋutɔ la, eyi ɖatsɔ nusiwo katã le esi la dzra, eye woƒlee.
MAT.13.47	Dziƒofiaɖuƒe la gaɖi ɖɔ, si woɖi ɖe ƒu me, eye wòɖe lã ƒomevi geɖewo; 
MAT.13.48	eye esi wòyɔ fũ la, woɖee va gota, eye wobɔbɔ nɔ anyi ƒo nyuiawo nu ƒu ɖe nuwo me, ke wotsɔ vloawo ƒu gbe. 
MAT.13.49	Nenema ke wòanɔ le xexeame ƒe nuwuwu; mawudɔlawo lado go, eye woamã ame vɔ̃ɖiwo tso ame dzɔdzɔewo gbɔ; 
MAT.13.50	eye woatsɔ wo aƒu gbe ɖe dzokpo la me; afima avifafa kple aɖukliɖuɖu lanɔ.
MAT.13.51	Yesu gblɔ na wo bena: Ɖe miese nusiawo katã gɔmea? Wogblɔ ne bena: Ẽ. 
MAT.13.52	Eye wògblɔ na wo bena: Eyakeŋuti agbalẽfiala sia agbalẽfiala, si wowɔ nusrɔ̃lae na dziƒofiaɖuƒe la la, eɖi aƒetɔ, si ɖea nu yeyewo kple nu xoxowo ɖe go tsoa eƒe nudzraɖoƒe la me.
MAT.13.53	Eye wòva ve me, esi Yesu wu lododo siawo nu la, edzo le afima. 
MAT.13.54	Eye esi wòva fofoawo ɖe la, efiã nu wo le woƒe ƒuƒoƒe, ale bena kuvia ɖo wo wogblɔ bena: Afika amesia kpo nenem nunya kple ŋusẽawo tsoe mahã? 
MAT.13.55	Nenem me sia la menye atikpala ƒe vie o ɖe? Alo menye ɖe woyɔa dadaa be: Maria, eye nɔviaŋutsuwo be: Yakobo, Yosef, Simon kple Yuda oa? 
MAT.13.56	Eye nɔvianyɔnuwo la menye wo katãe le mía dome o ɖe? Afika gɔ̃ amesia kpɔ nenem nusiawo katã tsoe mahã? Eye eƒe nu ɖia nu na wo. 
MAT.13.57	Ke Yesu gblɔ na wo bena: Womeɖoa kpo nyagblɔɖila bubu o, negbe le ye ŋutɔ fofoawo de kple ye ŋutɔ ƒe me ko. Eye mewɔ ŋusẽdɔ geɖewo le afima o, le woƒe dzimaxɔse ŋuti.
MAT.14.1	Le ɣemaɣi me la dziɖula Herodes se Yesu ŋkɔ. 
MAT.14.2	Eye wògblɔ na eƒe dɔlawo bena: Yohanes mawutsidetanamela la enye esi; eyae tsi tre tso ame kukuwo dome; eyaŋuti ŋusẽwo le dɔ wɔm le eme alea. 
MAT.14.3	Elabena esi Herodes lé Yohanes la, eblae hede gaxɔ me le Herodia, si nye nɔvia Filipo srɔ̃ la ŋuti. 
MAT.14.4	Elabena Yohanes gblɔ nɛ bena: Womeɖe mɔ na wò be, naɖee o. 
MAT.14.5	Eye wòle didim be, yeawui; gake evɔ̃ ameha la, elabena wòbua eyama abe nyagblɔɖila ene. 
MAT.14.6	Ke esi woɖu Herodes ƒe dzigbe la, Herodia ƒe vinyɔnuvi la va ɖu ɣe le wo titina, eye wòdze Herodes ŋu. 
MAT.14.7	Eyata wòka atam do ŋugbe nɛ be, nusianu, si ke wòabia la, yeanae. 
MAT.14.8	Ke eya la, esi dadaa gblɔe ɖi nɛ tà, egblɔ bena: Tsɔ Yohanes mawutsidetanamela la ƒe ta de agba me nam le afii! 
MAT.14.9	Eye wòve fia la, gake le atam, si wòka, kple amesiwo nɔ kplɔ̃a ŋu kplii ŋuti la, eɖe se be, woatsɔe nɛ, 
MAT.14.10	eye wòɖo be, wòayi aɖatso Yohanes ƒe ta le enu le gaxɔ me. 
MAT.14.11	Eye wotsɔ eƒe ta de agba me vɛ, eye wotsɔe na nyɔnuvia, eye wòtsɔe yi na dadaa. 
MAT.14.12	Ke eƒe nusrɔ̃lawo va ko eƒe kukua yi ɖaɖi, eye woyi ɖaka eta na Yesu.
MAT.14.13	Ke esi Yesu see la, eɖo ʋu dzo le afima, eye wòƒo asa yi ɖe gbedzi. Eye esi amehawo see la, woto afa tso duawo me va dze eyome. 
MAT.14.14	Eye esi Yesu do go, eye wòkpɔ ame geɖe la, eƒe dɔme trɔ ɖe wo ŋu, eye wòda gbe le woƒe dɔlélawo ŋu. 
MAT.14.15	Eye esi fiẽsi ɖo la, eƒe nusrɔ̃lawo va egbɔ gblɔ bena: Afisia gbedzìe, eye ɣeyiɣi la va yi xoxo; ɖe asi le amehawo ŋu azɔ, ne woayi ɖe kɔƒeawo me aɖaƒle nuɖuɖu na wo ɖokui. 
MAT.14.16	Ke eya gblɔ na wo bena: Mehiã bena, wòayi o; miawo mina nu wo woaɖu! 
MAT.14.17	Eye wogblɔ ne bena: Naneke mele mía si le afisia o, negbe abolo atɔ kple tɔmelã eve ko. 
MAT.14.18	Eye wòbe: Mitsɔ wo vɛ nam! 
MAT.14.19	Eye wòɖo bena, amehawo nabɔbɔ nɔ gbea dzi; eye esi wòtsɔ abolo atɔ̃ la kple lã eveawo la, ekpɔ dziƒo, eye wòyra ɖe wo dzi, eye esi wòŋe wo me la, etsɔ wo na eƒe nusrɔ̃lawo, eye nusrɔ̃lawo tsɔ wo na amehaawo. 
MAT.14.20	Eye wo katã woɖu nu, eye woɖi ƒo, eye wòfɔ kakɛ, siwo susɔ la, ɖe xevi wuieve me fũ. 
MAT.14.21	Ke amesiwo ɖu nua la, woanɔ ŋutsu akpe atɔ̃, nyɔnuwo kple ɖeviwo mele eme o.
MAT.14.22	Eye Yesu ƒoe ɖe nusrɔ̃lawo nu enumake bena, woaɖo nu adze ye ŋgɔ ayi go keme dzi, vaseɖe esime yeaɖe asi le amehawo ŋu. 
MAT.14.23	Eye esi wòɖe asi le amehawo ŋu vɔ la, eya ɖeka yi to la dzi be, yeado gbe ɖa. Eye esi zã do la, eya ɖeka tsi afima. 
MAT.14.24	Ke ʋu la do ƒu titina xoxo, eye ƒutsotsoewo le enyamam, elabena ya ƒo le ʋu la kpem. 
MAT.14.25	Ke le zã ƒe ŋudzɔɣi enelia me la Yesu le ƒu dzi zɔm gbɔna wo gbɔ. 
MAT.14.26	Ke esi nusrɔ̃lawo kpɔe wòle ƒu dzi zɔm gbɔna la, dzika tso wo ƒo, eye wogblɔ bena: Ŋɔlie! Eye wodo vɔvɔ̃ɣli. 
MAT.14.27	Enumake Yesu ƒo nu na wo gblɔ bena: Miaƒe dzi nèdze me, nye enye esi; migavɔ̃ o hee! 
MAT.14.28	Eye Petro xɔ edzi gblɔ nɛ bena: Aƒetɔ, nenye wòe la, na bena, mazɔ tsia dzi ava gbɔwò. 
MAT.14.29	Tete wògblɔ bena: Va! Eye esi Petro ɖi le ʋua me la, ezɔ tsia dzi va Yesu gbɔ. 
MAT.14.30	Gake esi wòkpɔ ya le ƒoƒom la, evɔ̃, eye esi wòde asi toyiyi me la, edo ɣli gblɔ bena: Aƒetɔ, ɖem! 
MAT.14.31	Eye Yesu do abɔ ɖa enumake, eye wòlée hegblɔ nɛ bena: Wò xɔseʋeetɔ, nukaŋuti nèke ɖi mahã? 
MAT.14.32	Eye esi woge ɖe ʋua me la, ya la dzudzɔ. 
MAT.14.33	Ke amesiwo le ʋua me la, dze klo nɛ gblɔ bena: Mawuvi nenye vavã.
MAT.14.34	Eye esi wotso ƒua la, woɖo Genezaret-nyigba la dzi. 
MAT.14.35	Eye esi afimatɔwo dze sii la, woɖo du ɖe afimanutoawo katã me godoo, eye wotso dɔlélawo katã va egbɔ; 
MAT.14.36	eye wova ɖe kuku nɛ bena, yewoade asi teƒe awuto ko ŋuti; eye ame geɖe alesi nu de asi eŋu la, ƒe lãme sẽ.
MAT.15.1	Tete agbalẽfialawo kple farisitɔwo tso Yerusalem va Yesu gbɔ gblɔ bena: 
MAT.15.2	Nukaŋuti wò nusrɔ̃lawo daa blematɔwo ƒe kɔawo dzi mahã? Elabena womeƒoa asi hafi ɖua abolo o. 
MAT.15.3	Ke exɔ edzi gblɔ na wo bena: Nukaŋuti miawo hã miedaa Mawu ƒe se la dzi le miaƒe kɔawo ŋuti mahã? 
MAT.15.4	Elabena Mawu de se bena: Bu fofowò kple dawo! Eye amesi ke gblɔa nya vɔ̃ ɖe fofoa alo dadaa ŋuti la, ku ke wòaku. 
MAT.15.5	Ke miawo la miegblɔ bena: Amesi ke lagblɔ na fofoa alo dadaa bena: Nusi ke nate ŋu akpɔ tso gbɔnye la, nanye nunana na Mawu la, eya magabu fofoa alo dadaa o! 
MAT.15.6	Eye miegabua Mawu ƒe se la o le miaƒe koa ŋuti. 
MAT.15.7	Alakpatɔwo! Yesaya gblɔe ɖi nyuie le mia ŋuti bena: 
MAT.15.8	„Dukɔ sia le buyem kple nuyiwo; gake woƒe dzi te ɖa xaa tso gbɔnye. 
MAT.15.9	Eye dzodzro wole subɔyem hele nufiafia, siwo nye amewo ƒe sededewo la fiam.“
MAT.15.10	Eye wòyɔ ameha la va egbɔ gblɔ na wo bena: Miɖo to, eye miase nu gɔme. 
MAT.15.11	Menye nusi ke yia nu me la, gblẽa kɔ ɖo na ame o; ke nusi ke doa go tsoa nu me la, eya koe gblẽa ko ɖo na ame. 
MAT.15.12	Tete nusrɔ̃lawo va egbɔ gblɔ nɛ bena: Enyae bena, esi farisitɔwo se nyaa la, eɖia wo nu mahã? 
MAT.15.13	Eye wòxɔ edzi gblɔ bena: Ati sia ati, si Fofonye, si le dziƒo la, medo o la, woahoe. 
MAT.15.14	Miɖe asi le wo ŋu! Mɔfiala ŋkuagbãtɔwo wonye na ŋkuagbãtɔwo. Ke ne ŋkuagbãtɔ le mo fiam ŋkuagbãtɔ la, wo kpakple eve la katã woayi aɖadze do me. 
MAT.15.15	Eye Petro xɔ edzi gblɔ ne bena: Ɖe lo sia gome na mi. 
MAT.15.16	Eye wògblɔ bena: Alo miawo hã ame masenugɔmewo mieganye mahã? 
MAT.15.17	Alo miedze sii kpɔ bena, nusianu, si yia nu me la, eyina ɖe do me, eye wotsɔnɛ ƒua gbe ɖe kpɔxa o mahã? 
MAT.15.18	Ke nusiwo doa go tsoa nu me la, woawo doa go tso dzi me, eye nenem nu mawo ƒoa ɖi ame. 
MAT.15.19	Elabena dzi mee nu vɔ̃ɖi susuwo, amewuwuwo, ahasiwowowo, matrewɔwɔwo, fififiwo, aʋatsoɖaseɖiɖiwo kple ɖiŋudodowo doa go tsona. 
MAT.15.20	Woawoe nye nusiwo ƒoa ɖi ame; ke ne woɖu nu asi maklɔmaklɔe la, eya meƒoa ɖi ame o.
MAT.15.21	Eye esi Yesu do go tso afima la, eva Tiro- kple Sidon-nutoawo me. 
MAT.15.22	Eye kpo ɖa, Kanaan-nyɔnua ɖe ɖo go tso afima nutoawo me, eye wòɖo ɣli gblɔ bena: Aƒetɔ, Dawid vi la, kpɔ ye nublanui! Vinyenyɔnuvi le fu kpem ŋɔdzitɔe tso gbɔgbɔ vɔ̃ si me. 
MAT.15.23	Ke meɖo nyaa ɖeke ŋu ne o. Eye esi eƒe nusrɔ̃lawo va egbɔ la, woɖe kuku nɛ gblɔ bena: Do mɔe, ne wòayi; elabena ele ɣli ɖom le mia yome. 
MAT.15.24	Ke eya ɖo eŋu gblɔ bena: Womedɔm o, negbe ɖe Israel-ƒe me alẽ bubuwo gbɔ ko. 
MAT.15.25	Ke nyɔnua va dze klo ne gblɔ bena: Aƒetɔ, xɔ nam! 
MAT.15.26	Eye wòɖo eŋu gblɔ bena: Womeɖe mɔ bena, woatsɔ ɖeviwo ƒe abolo aƒu gbe na avũviwo o. 
MAT.15.27	Ke eya gblɔ bena: Yoo, Aƒetɔ! Gake avũviwo hã ɖua abolo wuwlui, siwo duduna tsoa woƒe aƒetɔ ƒe kplɔ dzi. 
MAT.15.28	Tete Yesu xɔ edzi gblɔ nɛ bena: O, nyɔnu, wò xɔse la lolo! Neva mè na wò, abe alesi nèdi ene. Eye eƒe nyɔnuvi la ƒe lãme sẽ le nenem gaƒoƒo ma dzi.
MAT.15.29	Eye Yesu dzo le afima te yi ŋgɔ va Galilea-ƒua nu, eye wolia to la hebɔbɔ no anyi ɖe afima. 
MAT.15.30	Eye ameha geɖewo va egbɔ; eye wokplɔ tekunɔwo, ŋkuagbãtɔwo, aɖetututɔwo, ame glɔmɔ̃wo kple dɔléla bubu ƒomevi geɖewo ɖe asi ve, eye wotso wo da ɖe eƒe afɔ nu; eye wòda gbe le wo ŋu. 
MAT.15.31	Esi ameha la kpɔ bena, aɖetututɔwo le nu ƒom, ame glɔmɔ̃wo le dzɔdzɔm, tekunɔwo le azɔli zɔm, eye ŋkuagbãtɔwo le nu kpɔm la, woƒe mo wɔ yaa, eye wokafu Israel ƒe Mawu la.
MAT.15.32	Ke Yesu yɔ eƒe nusrɔ̃lawo ƒo ƒu ɖe egbɔ gblɔ bena: Nye dɔme trɔ ɖe ameha la ŋuti; elabena egbe enye ŋkeke etɔ̃agbe wole ŋutinye, eye naneke mele wo si woaɖu o; ke nyemelɔ̃ bena, mado mɔ wo dɔme ɣeɣi o, ɖewohĩ aƒetrɔ latsɔ wo le mɔ dzi. 
MAT.15.33	Eye nusrɔ̃lawo gblɔ nɛ bena: Afika míakpɔ abolo geɖe alea gbegbe atsoe le gbe sia dzi, bena ameha gã sia naɖu aɖi ƒo mahã? 
MAT.15.34	Eye Yesu gblɔ na wo bena: Abolo nenie le mia sii? Eye wogblɔ bena: Wo ame adre kple lãvi ʋeea ɖewo. 
MAT.15.35	Eye wòɖo bena, ameha la nabɔbɔ nɔ anyigba; 
MAT.15.36	eye wotsɔ abolo adre lã kple lãwo, eye esi wòda akpe ɖe wo dzi la, eŋe wo me hetsɔ na nusrɔ̃lawo, eye nusrɔ̃lawo tsɔ wo na ameha la. 
MAT.15.37	Eye wo katã woɖu nu, eye woɖi ƒo, eye wolɔ abolo kakɛ, siwo susɔ la, ɖe kevi adre me fũ. 
MAT.15.38	Eye amesiwo ɖu nua la, wole ŋutsu akpe ene, nyɔnuwo kple ɖeviwo mele me o. 
MAT.15.39	Eye esi wòdo mɔ amehawo la, eɖo ʋu va Magdala-nutoawo me.
MAT.16.1	Eye farisitɔwo kple zadukitɔwo va egbɔ, eye wole etem kpɔ biae bena, wòafia dzesi yewo tso dziƒo. 
MAT.16.2	Ke exɔ edzi gblɔ na wo bena: Fiẽsi la miegblɔna bena: Xexeme le kɔkɔ ge; elabena dziƒo bia. 
MAT.16.3	Eye ŋdi la miegblɔna bena: Egbe la tsi le dzadza ge; elabena dziƒo biã, eye woxe lilii. Alakpatɔwo, miedzea si dziƒo ƒe nɔnɔme, aleke wɔ miate ŋu adze si ɣeyiɣiwo ƒe dzesiwo o mahã? 
MAT.16.4	Dzidzime vɔ̃ɖi wɔahasi le dzesi biam, eye womelé dzesi na gee o, negbe Yona ƒe dzesi la ko. Tete wògblẽ wo ɖi hedzo.
MAT.16.5	Eye nusrɔ̃lawo va go keme dzi, eye woŋlɔ abolotsɔtsɔɖeasi be. 
MAT.16.6	Ke Yesu gblɔ na wo bena: Mikpɔ nyuie, eye milé be na mia ɖokui le farisitɔwo kple zadukitɔwo ƒe amɔwɔ ʋaʋã la ŋuti. 
MAT.16.7	Eye woawo ke ɖi le wo nɔewo dome gblɔ bena, le esi yewometsɔ abolo ɖe asi o la ŋutie. 
MAT.16.8	Ke esi Yesu nya eme la, egblɔ bena: Nuka miele ɖi kem le mia nɔewo dome be, mietsɔ abolo ɖe asi o mahã? Mi xɔseʋeetɔwo! 
MAT.16.9	Alo ɖe miedze si nu kpɔ oa? Eye mieɖo ŋku ame akpe atɔ̃ la ƒe abolo atɔ̃ dzi kple kevi alesi nu mielɔ o mahã? 
MAT.16.10	Alo ame akpe ene la ƒe abolo adre dzi kple kevi alesi nu mielɔ o mahã? 
MAT.16.11	Aleke wɔ miedze sii kpo bena, menye abolo ŋuti meƒo nu le na mi o bena: Mikpɔ mia ɖokui dzi nyuie le farisitɔwo kple zadukitɔwo ƒe amɔwɔ ʋaʋã la ŋuti o mahã? 
MAT.16.12	Tete wodze sii bena, menye ɖe wògblɔ bena, yewoakpɔ yewo ɖokui dzi nyuie le farisitɔwo kple zadukitɔwo ƒe amɔwɔ ʋaʋã la ŋuti o, negbe le farisitɔwo kple zadukitɔwo ƒe nufiafia la ŋuti boŋ.
MAT.16.13	Eye esi Yesu va Kaisarea Filipi-nutoawo me la, ebia eƒe nusrɔ̃lawo bena: Ameka amewo gblɔna bena, Amegbetɔvi la nye mahã? 
MAT.16.14	Eye woawo gblɔ bena: Ɖewo bena, Yohanes mawutsidetanamelae, ke bubuwo bena, Elia ye, eye amea ɖewo hã gblɔ bena, Yeremya, alo nyagblɔɖilawo dometɔ ɖekae. 
MAT.16.15	Egblɔ na wo bena: Ke miawo la, amekae miegblɔna bena, menye mahã? 
MAT.16.16	Eye Simon Petro xa edzi gblɔ bena: Wòe nye Kristo, Mawu gbagbe la ƒe vi! 
MAT.16.17	Ke Yesu ɖo eŋu gblɔ nɛ bena: Woayra wò, Simon, Bar-Yona! Elabena ŋutilã kple ʋu meɖe esia fia wò o, negbe Fofonye, si le dziƒowo la ko. 
MAT.16.18	Eye nye hã mele egblɔm na wò bena: Wòe nye Petro, eye nenem kpe gbadza sia dzi matu ye ha la ɖo, eye tsiẽƒe ƒe agbowo hã mele edzi ɖu ge o. 
MAT.16.19	Matsɔ dziƒofiaɖuƒe ƒe safuiawo ana wò, eye nusi ke nabia le anyigba dzi la, anɔ babla le dziƒowo, eye nusi ke natu le anyigba dzi la, anɔ tutu le dziƒowo. 
MAT.16.20	Tete wòde se na nusrɔ̃lawo bena, woagagblɔe na amea ɖeke bena, yee nye Kristo la o.
MAT.16.21	Tso ekema dzi la Yesu de asi eƒe nusrɔ̃lawo fiafia me, alesi, wòle nɛ godoo bena, wòayi Yerusalem, eye woakpe fu geɖe atso amegãwo kple nunɔlagãwo kpakple agbalẽfialawo si me, eye woawui, eye le ŋkeke etɔ̃agbe wòafɔe ɖe tsitre. 
MAT.16.22	Eye Petro ɖe kpoe, eye wòde asi nyagbegbe me nɛ gblɔ bena: Mawu nèhe esia ɖa xaa tso gbɔwò, Aƒetɔ; esia nagava dziwò gbeɖe o! 
MAT.16.23	Ke etrɔ gblɔ na Petro bena: Te ɖa yi megbenye, Satana! Nuɖiaɖia nènye nam, elabena menye Mawu tɔ nesusu o, negbe nusi nye amegbetɔwo tɔ ko. 
MAT.16.24	Tete Yesu gblɔ na eƒe nusrɔ̃lawo bena: Ne amea ɖe lɔ̃ bena, yeanɔ yonyeme la, negbe nu le eya ŋutɔ dokui gbɔ, ne woatsɔ eƒe atitsoga la, eye wòadze yonyeme. 
MAT.16.25	Elabena amesi ke be, yeaɖe yeƒe agbe la, atsrɔ̃e; ke amesi ke atsrɔ̃ eƒe agbe le tanye la, akpɔe. 
MAT.16.26	Ela bena viɖe ka wòanye na ame, ne xexeme blibo la katã zu etɔ, ke wòabu eƒe luʋɔ mahã? Alo nuka amegbetɔ atso ana agaxɔ eƒe luʋɔ mahã? 
MAT.16.27	Elabena Amegbetɔvi la le vava ge le Fofoa ƒe ŋutikɔkɔe la me kple eƒe dɔlawo; eye ekema aɖo eteƒe na amesiame le eƒe nuwɔwɔwo nu. 
MAT.16.28	Vavã mele egblɔm na mi bena, amea ɖewo le amesiwo le tsi tre ɖe afisia la dome, siwo mele ku ɖo ge akpɔ o, vaseɖe esime woakpɔ Amegbetɔvi la le eƒe fiaɖuƒe la me gbɔna.
MAT.17.1	Le ŋkeke ade megbe la Yesu tsa Petro kple Yakobo kple nɔvia Yohanes kpe ɖe eɖokui ŋuti, eye wòkplɔ wo yi to kɔkɔe ɖe dzi, woawo ɖeɖe. 
MAT.17.2	Eye eƒe nɔnɔme trɔ le woƒe ŋku me, eye eƒe mo klẽ sigbe ɣe ene, eye eƒe awuwo fu tititi abe kekeli ene? 
MAT.17.3	Eye kpɔ ɖa, Mose kple Eliya woɖe wo ɖokui fia wo hele dzẽ ɖom kplii. 
MAT.17.4	Ke Petro ɖo eŋu gblɔ na Yesu bena: Aƒetɔ, enyo na mí bena, miano afisia. Ne èlɔ̃ la, mawɔ agbadɔ etɔ̃ ɖe afisia; tɔwò ɖeka, Mose ta ɖeka, eye Eliya to ɖeka. 
MAT.17.5	Esi wogale nuƒoƒo la dzi la, kpo ɖa, alilikpo, si klẽ la, do vɔvɔli ɖe wo dzi; eye kpɔ ɖa, goe tso alilikpo la me gblɔ bena: Amesia enye vinye, si nyemelɔ̃a nu egbɔ o, si dzea ŋunye; miɖo to eyama! 
MAT.17.6	Eye esi nusrɔ̃lawo see la, wotsyɔ mo anyi, eye wovɔ̃ ŋutɔ. 
MAT.17.7	Eye Yesu va wo gbɔ, eye wòde asi wo ŋu gblɔ bena: Mitsi tre, eye migavɔ̃ o! 
MAT.17.8	Ke esi wowu mo dzi la, womekpɔ amea ɖeke o, negbe Yesu ɖeka ko.
MAT.17.9	Eye esi wole ɖiɖim tso to la dzi la, Yesu de se na wo gblɔ bena: Migagblɔ nukpɔkpɔ la na amea ɖeke o, fiafase esime Amegbetɔvi la afɔ tso ame kukuwo dome. 
MAT.17.10	Eye nusrɔ̃lawo biae bena: Nukaŋuti gɔ̃ agbalẽfialawo gblɔ bena: Ele nɔ Eliya be, wòava gbãgbiagbã mahã? 
MAT.17.11	Ke eɖo eŋu gblɔ bena: Ele me bena: Eliya nava gbãgbiagbã, eye wòaɖo nuwo katã ɖo. 
MAT.17.12	Ke mele egblɔm na mi bena: Eliya va xoxo, eye womedze sii o: ke boŋ wowɔ nusianu, si wolɔ̃ la, ɖe eŋu. Nenema ke Amegbetɔvi la hã le fu kpe ge atso wo si mee. 
MAT.17.13	Tete nusrɔ̃lawo dze sii bena, Yohanes mawutsidetanamela ŋutie wògblɔe le na wo.
MAT.17.14	Eve esi wova ameha la gbɔ la, amea de va egbɔ, eye wòdze klo nɛ 
MAT.17.15	le gbɔgblɔm bena: Aƒetɔ, kpɔ nye ŋutsuvi ƒe nublanui! Elabena ele kpeŋui kum, eye wòle fu kpem ŋɔdzitɔe; elabena enuenu la edzea dzo me, eye enuenu la edzea tɔ me. 
MAT.17.16	Eye mekplɔe va wò nusrɔ̃lawo gbɔ, eye womete ŋu da gbe le eŋu o. 
MAT.17.17	Ke Yesu xɔ edzi gblɔ bena: O, dzidzime maxɔse kple dzidzime, si tro kpaɖikpaɖi; ɣekaɣie manɔ anyi kpli mi ase ɖo? Eye ɣekaɣie mado dzi ahe mi ase ɖo mahã? Mikplɔe va gbɔnye afii! 
MAT.17.18	Eye Yesu wo ɖe eta, eye gbɔgbɔ vɔ̃ la do go tso eme, eye ɖevi la ƒe lãme sẽ le nenem gaƒoƒo ma dzi. 
MAT.17.19	Tete nusrɔ̃lawo ɖeɖe va Yesu gbɔ gblɔ bena: Nukaŋuti miawo miete ŋu nyae do go o mahã? 
MAT.17.20	Ke egblɔ na wo bena: Le miaƒe xɔse ʋee ŋutie; elabena vava mele egblɔm na mi bena: Ne xɔse le mia si abe logoku ene la, miagblɔ na to sia bena: Te ɖa tso afisia nayi afime, eye ate ayi, eye naneke mele miaƒe ŋutete wu ge o. 
MAT.17.21	Ke esia ƒomevi la mele go do ge o, ne menye to gbedodoɖa kple nutsitsidɔ me o.
MAT.17.22	Ke esi woƒo wo ɖokui nu ƒu le Galilea la, Yesu gblɔ na wo bena: Wole Amegbetɔvi la ɖe ge asi na amewo 
MAT.17.23	eye woawui, eye le ŋkeke etɔ̃agbe la wòafɔ. Eye woxa nu ŋutɔ.
MAT.17.24	Esi wova Kapernaum la, amesiwo dzaa ga la, va Petro gbɔ, eye wogblɔ bena: Alo miaƒe nuxala ya menaa mawuxɔ me nudzɔdzɔ o mahã? 
MAT.17.25	Eye wòbena: Enana! Eye esi wòva aƒe me la, Yesu tre ebiabia gblɔ bena: Simon, nuka nèsusuna? Anyigba dzi fiawo la, ameka si woxɔa adzɔ alo nudzɔdzɔ lena mahã? Le woa ŋutɔwo ƒe viwo si loo, alo le amedzrowo si mahã? 
MAT.17.26	Egblɔ bena: Le amedzrowo si. Yesu gblɔ nɛ bena: Ekema viwo le wo ɖokui si. 
MAT.17.27	Ke ne míagaɖia wo nu o la, yi ƒuta nada ƒu, eye lã, si ke naɖe gbã la, lée, eye ne èke eƒe nu la, akpɔ ga; eyae natsɔ ana wo ɖe mía kpli wò ta.
MAT.18.1	Le gaƒoƒo ma dzi la nusrɔ̃lawo va Yesu gbɔ gblɔ bena: Azɔ ameka ƒo ta le dziƒofiaɖuƒe la me mahã? 
MAT.18.2	Eye Yesu yɔ ɖevi suea ɖe va egbɔ, eye wòtsɔe ɖo wo titina. 
MAT.18.3	Eye wògblɔ bena: Vavã mele egblɔm na mi bena: Ne mietrɔ, eye miezu abe ɖeviwo ene o la, miele yiyi ge ɖe dziƒofiaɖuƒe la me akpɔ o. 
MAT.18.4	Eyaŋuti amesi ke bɔbɔ eɖokui ɖe anyi abe nenem ɖevi sia ene la, eyae ƒo ta le dziƒofiaɖuƒe la me. 
MAT.18.5	Eye amesi ke laxɔ nenem ɖevi sia tɔgbe ɖeka le nye ŋkɔa dzi la, nyee wòxɔ; 
MAT.18.6	ke amesi ke laɖia nenem ɖevi sue, siwo xɔa dzinye sena, dometɔ ɖeka nu la, enyo nɛ bena, woatsɔ té atsi ɖe ko nɛ, eye woatsɔe aɖa ɖe ƒu ƒe gogloƒe, be wòano tsi aku. 
MAT.18.7	Baba na xexeame le nuɖiaɖia ŋuti: Elabena nuɖiaɖiawo lava tsã; ke baba na nenem me, si dzi nuɖiaɖia lato ava la. 
MAT.18.8	Ke ne wò asi alo wò afɔ ɖia nuwò la, lae ɖa, eye natsɔe aƒu gbe le ŋutiwò; enyo na wò bena, nayi ɖe agbe la me kple afɔkpo alo abɔkpo wu esi aba eve alo afɔ eve anɔ asiwò, eye woatsɔ wò aƒu gbe ɖe dzo mavɔ la me. 
MAT.18.9	Eye ne wò ŋku ɖia nuwò la, hoe le eme, eye natsɔe aƒu gbe le ŋutiwò; enyo na wò bena, nayi ɖe agbe la me kple ŋku ɖeka, wui esi ŋku eve nana asiwò, eye woatso wò aƒu gbe ɖe dzomavɔʋe la me.
MAT.18.10	Mikpɔ nyuie, ne miagado vlo nenem ɖevi sue siawo dometɔ ɖeka o; elabena mele egblɔm na mi bena: Woƒe mawudɔla, siwo le dziƒowo la, le Fofonye, si le dziƒowo la, ƒe mo kpɔm ɖaasi. 
MAT.18.11	Elabena Amegbetɔvi la va be, wòaɖe nusiwo bu la. 
MAT.18.12	Nuka miesusuna? Ne amea ɖe kpɔ alẽ alafa, eye wo dometɔ ɖeka bu la, ɖe magblẽ blasieke vɔ asieke la ɖe toawo dzi, eye wòayi aɖadi esi bu la o mahã? 
MAT.18.13	Eye ne eva me bena, eyi ɖakpɔe la, vavã mele egblɔm na mí bena, akpa dzidzɔ le eya ŋuti awu le blasieke vɔ asieke, siwo metra mɔ o la ŋu. 
MAT.18.14	Nenema ke menye mia Fofo, si le dziƒowo la, ƒe lɔlɔ̃nu bena, nenem ɖevi sue siawo dometɔ ɖeka nabu o.
MAT.18.15	Ke ne nɔviwò wo nuvɔ̃ ɖe ŋutiwò la, yi ɖaɖee fiae le mia kple eya ɖeka ko dome; ne eɖo to wò la, ekema eɖe nɔviwò. 
MAT.18.16	Ke ne meɖo to wò o la, yi ɖatsɔ ame ɖeka alo eve kpe ɖe ɖokuiwò ŋu, bena le ɖaseɖila eve alo etɔ̃ nu la woaɖo kpe nya sia nya dzi. 
MAT.18.17	Ke ne meɖo to woawo hã o la, yi ɖagblɔe na hame la, eye ne meɖo to hame la hã o la, na ne wòano na wò abe trɔ̃subɔla kple nudzɔla ene. 
MAT.18.18	Vavã mele egblɔm na mi bena: Nusianu, si ke míabia le anyigba dzi la, anɔ babla le dziƒo, eye nusianu, si ke miatu le anyigba dzi la, anɔ tutu le dziƒo. 
MAT.18.19	Megale egblɔm na mi hã bena: Ne mia dome ame eve woawɔ ɖeka le anyigba dzi le nusianu me, eye woaɖe kuku la, ava ve me na wo tso Fofonye, si le dziƒowo la gbɔ. 
MAT.18.20	Elabena afisi ame eve alo ame etɔ̃ wokpe ta ɖo te nye ŋkɔa dzi la, afima mele wo titina.
MAT.18.21	Tete Petro va egbɔ gblɔ bena: Aƒetɔ, zi nenie nɔvinye awɔ nuvɔ̃ ɖe ŋutinye, eye matsɔe akee mahã? Halase zi adre loo? 
MAT.18.22	Yesu gblɔ nɛ bena: Nyemegblɔ na wò bena, vaseɖe zi adre o, ke boŋ vaseɖe zi adre teƒe blaadre. 
MAT.18.23	Eyaŋuti wotso dziƒofiaɖuƒe la ɖo fiãa ɖe, si le didim be, yeabu akɔnta kple eƒe dɔlawo la ŋu. 
MAT.18.24	Ke esi wòde asi ebubu me la, wokplɔ fenyila ɖeka, si talento akpe ewo le eŋu la, va egbɔ. 
MAT.18.25	Eye esi naneke mele esi wòatsɔ axee o la, eƒe aƒetɔ la de se bena, woatsɔ eya kple srɔ̃a kple viawo kple nusiwo katã le esi la aƒle, ne woatsɔ aɖo eteƒe. 
MAT.18.26	Tete dɔla ma dze klo ƒo koko nɛ gblɔ bena: Gbɔ dzi blewu, eye maɖo wo katã teƒe na wò. 
MAT.18.27	Eye aƒetɔ la kpɔ dɔla ma ƒe nublanui, eye wòɖe asi le eŋu hetsɔ fe la kee. 
MAT.18.28	Ke esi nenem dɔla ma do go la, ekpɔ eƒe hadɔtsɔlawo dometɔ ɖeka, si nyi denario alafa le esi, eye wòlée, lé ve nɛ gblɔ bena: Ɖo nusi nènyi la teƒe! 
MAT.18.29	Tete eƒe hadɔtsɔla la dze klo ɖe kuku nɛ gblɔ bena: 
MAT.18.30	Fa tu blewu, eye maɖo eteƒe na wò. Gake melɔ̃ o; ke boŋ eyi ɖatsɔe de gaxɔ me, vaseɖe esime wòaɖo nusi wònyi la teƒe. 
MAT.18.31	Ke esi wo tɔwo kpɔ nusi va yi la, eve wo ŋutɔ, eye woyi ɖagblɔ nusiwo katã va ve me la, fia woƒe aƒetɔ eteƒeteƒe. 
MAT.18.32	Tete eƒe aƒetɔ la yɔe va egbɔ, gblɔ nɛ bena: Dɔla vɔ̃ɖi! Esi nèɖe kuku nam, metsɔ nenem fe ma katã ke wò la; 
MAT.18.33	alo mele na wò bena, wò hã nakpɔ wò hadɔtsɔla ƒe nublanui, abe alesi nye hã mekpɔ wò nublanui ene o mahã? 
MAT.18.34	Eye eƒe aƒetɔ la do dɔmedzoe, ɖee asi na ŋutasẽlawo, halase esime wòaxe fe, siwo katã wònyi la. 
MAT.18.35	Nenema ke Fofonye, si le dziƒo la, hã lawɔ mi, ne mia dome amesiame metsɔ ke nɔvia tso eƒe dzi me o.
MAT.19.1	Eye wòva me, esime Yesu wu nenem nya siawo nu la, edzo le Galilea, eye wòva Yudea-nutowo me le Yordan godo. 
MAT.19.2	Eye ameha geɖewo dze eyome, eye wòda gbe le wo ŋu le afima.
MAT.19.3	Eye farisitɔwo va egbɔ, eye wotee kpɔ gblɔ bena: Alo woɖe mɔ na ame bena, wòaɖe asi le srɔ̃a ŋu le nya sia nya ŋuti mahã? 
MAT.19.4	Ke eɖo ŋu gblɔ bena: Alo miexlẽe kpɔ bena, amesi wɔ ame le gɔmedzedzea me ke la, atsu kple asi wòwɔ wòe o mahã? 
MAT.19.5	Eye wòbe. Le esia ta ame agblẽ fofoa kple dadaa ɖi, eye wòalé ɖe srɔ̃a ŋuti, eye wo kpakple eve la woanye ŋutilã ɖeka, 
MAT.19.6	nenem bena tso esia dzi yina la womeganye ame eve o, negbe ŋutilã ɖeka ko. Azɔ nusi ke Mawu bla la, ame nagamã eme o. 
MAT.19.7	Wogblɔ ne bena: Azɔ nukaŋuti Mose de se bena, woana gbegbegbalẽe, eye woaɖe asi le eŋuti mahã? 
MAT.19.8	Egblɔ na wo bena: Le miaƒe dzimesesẽ ŋutie Mose na mɔ mi bena, miaɖe asi le mia srɔ̃wo ŋuti ɖo; gake tso gɔmedzedzea me ke la mele nenema o. 
MAT.19.9	Ke mele egblɔm na mi bena: Amesi ke laɖe asi le srɔ̃a ŋuti, ne menye le ahasiwɔwɔ ŋuti o, eye wòaɖe bubua ɖe la, eyae wɔ ahasi. 
MAT.19.10	Eye nusrɔ̃lawo gblɔ nɛ bena: Ne ŋutsu kple srɔ̃a dome nya le ale la, ekema menyo bena, woaɖe srɔ̃ o. 
MAT.19.11	Eye wògblɔ na wo bena: Menye amewo katãe ase nya sia me o, negbe amesiwo wona la ko. 
MAT.19.12	Elabena ame tataa ɖewo li, siwo wodzi wo nenema tso keke wo dada ƒe dɔ me ke; eye ame tataa ɖewo li, siwo amewo la wo; eye ame tataa ɖewo li, siwo ta wo ɖokui le dziƒofiaɖuƒe la ŋuti. Amesi ke ate ŋu ase eme la, nesee.
MAT.19.13	Tete wotsɔ ɖevi suewo va egbɔ, bena woada asi ɖe wo dzi, eye ne wòado gbe ɖa; ke nusrɔ̃lawo blu ɖe wo ta. 
MAT.19.14	Eye Yesu gblɔ na wo bena: Mina ɖeviwo nava gbɔnye, eye migaxe mɔ na wo o; elabena nenem mewo tɔe nye dziƒofiaɖuƒe la. 
MAT.19.15	Eye wòda asi ɖe wo dzi, eye wòdzo le afima.
MAT.19.16	Eye kpɔ ɖa, amea ɖe va egbɔ gblɔ nɛ bena: Nufiala, nu nyui ka mawɔ, ne makpɔ agbe mavɔ mahã? 
MAT.19.17	Eye wògblɔ nɛ bena: Nuka nèle biayem le nyuie ŋuti mahã? Amea ɖeke mele nyuie o negbe Mawu ɖeka ko; ke ne èle didim bena, yeayi ɖe agbe la me la, lé seawo me ɖe asi. 
MAT.19.18	Eye wòbena: Kawoe? Yesu gblɔ nɛ bena: Megawu ame o. Megawɔ ahasi o. Megafi fi o; Megaɖi aʋatsoɖase o. 
MAT.19.19	Bu fofowò kple dawò, eye nalɔ̃ hawòvi abe wò ŋutɔ ɖokuiwò ene. 
MAT.19.20	Ɖekakpui la gblɔ nɛ bena: Mewɔ nusiawo katã dzi tso nye ɖevime ke; nuka gasusɔ nama? 
MAT.19.21	Yesu gblɔ nɛ bena: Ne èle didim be, yeazu blibo la, heyi ɖadzra nusiwo le asiwò la, ne natsɔ wo ana ame dahewo, ekema kesinɔnu anɔ dziƒo na wò, eye nava anɔ yonyeme. 
MAT.19.22	Ke esi ɖekakpui la see la, edzo yi kple nuxaxa: elabena nu geɖe le esi. 
MAT.19.23	Eye Yesu gblɔ na eƒe nusrɔ̃lawo bena: Vavã mele egblɔm na mi bena, esẽ na kesinɔtɔ bena, wòayi ɖe dziƒofiaɖuƒe la me. 
MAT.19.24	Eye megale egblɔm na mi hã bena: Ele bɔbɔe na kposɔ be, wòato abi ƒe vo me wu alesi kesinɔtɔ nayi de dziƒofiaɖuƒe la mee. 
MAT.19.25	Ke esi nusrɔ̃lawo see la, kuvia do wo ŋutɔ, eye wogblɔ bena: Ekema ameka gɔ̃e ate ŋu akpɔ ɖeɖe mahã? 
MAT.19.26	Eye Yesu le wo kpɔm du gblɔ na wo bena: Amegbetɔwo gbɔ la womate ŋu awɔ esia o; ke Mawu gbɔ la woate ŋu awɔ nusianu. 
MAT.19.27	Tete Petro xɔ edzi gblɔ nɛ bena: Kpɔ ɖa, miawo miegblẽ nuwo katã ɖi, eye miedze yowòme: nuka gɔ̃e lanye mía to mahã? 
MAT.19.28	Eye Yesu gblɔ na wo bena: Vavã mele egblɔm na mi bena, mi amesiwo dze yonyeme la, le nuwo ƒe gbugbɔgadzi me la, gbesigbe ke Amegbetɔvi la abɔbɔ na eƒe ŋutikɔkɔezikpui la dzi la, miawo hã miabɔbɔ nɔ zikpui wuieve dzi, eye míadrɔ̃ ʋɔnu Israel ƒome wuieveawo. 
MAT.19.29	Eye amesiame, si ke gblẽ nɔviŋutsuwo alo nɔvinyɔnuwo alo fofo alo dada alo srɔ̃ alo viwo alo abɔwo alo xɔwo ɖi le nye ŋkɔ ŋuti la, elaxɔ teƒeɖoɖo geɖe, eye anyi agbe mavɔ dome. 
MAT.19.30	Ke ame geɖe, siwo nye mlɔetɔwo, lazu gbãtɔwo, eye gbãtɔwo lazu mlɔetɔwo.
MAT.20.1	Elabena dziƒofiaɖuƒe la ɖi aƒetɔa ɖe, si do go ŋdikanya, be yeadɔ dɔwɔlawo de yeƒe weinbɔ me. 
MAT.20.2	Ke esi eya kple dɔwɔlawo nyi denario ɖeka ƒe asi ɖe ŋkeke ɖeka dzi la, edo wo de eƒe weinbɔ la me. 
MAT.20.3	Eye esi wòdo go le gaƒoƒo etɔ̃lia me la, ekpa ame bubuwo le tsitre le asi me le kuvia me; 
MAT.20.4	eye wògblɔ na wo bena: Miawo hã miheyi ɖe weinbɔ la me, eye nusi ke anyo la, mana mi. Eye woyi. 
MAT.20.5	Ke egado go le gaƒoƒo adelia kple asiekelia me, eye wògawɔ nenema ke. 
MAT.20.6	Ke esi wòdo go le gaƒoƒo wuiɖekelia me la, ekpɔ ame bubuwo le tsitre, eye wògblɔ na wo bena: Nukaŋuti míetsi tre le kuvia me ɖe afisia ŋkeke blibo la katã mahã? 
MAT.20.7	Wogblɔ nɛ bena: Elabena amea ɖeke medɔ mi o. Egblɔ na wo bena: Miawo hã miheyi ɖe weinbɔ la me. 
MAT.20.8	Ke esi fiẽsi ɖo la, weinbɔtɔ la gblɔ na eƒe xɔnuvi bena: Yɔ dɔwɔlawo vɛ, eye nana fetu wo, eye nadze egɔme atso mlɔetɔwo dzi vaseɖe gbãtɔwo dzi. 
MAT.20.9	Eye esi gaƒoƒo wuiɖekelia me tɔwo va la, wo katã woxɔ denario ɖekaɖeka. 
MAT.20.10	Ke esi gbãtɔwo va la, wobu xa bena, yewoaxɔ ɖewo ɖe dzi, eye woawo hã woxɔ denario ɖekaɖeka. 
MAT.20.11	Eye esi woxɔe la, woli liʋiliʋi le aƒetɔ la ŋuti 
MAT.20.12	gblɔ bena: Ame mlɔetɔ siawo wo do gaƒoƒo ɖeka ko, eye nèwɔ wo wosɔ kpli mi, amesiwo kpe hiã ŋkeke blibo la katã, eye ŋɖɔkutsu ɖu mi la. 
MAT.20.13	Eye wòɖo eŋu gblɔ na wo dometɔ ɖeka bena: Xɔ̃nye, nyemewɔ nu madzɔmadzɔ ɖe ŋuwò o, alo mia kpli wò la menye denario dzi mienyi asi ɖo o mahã? 
MAT.20.14	Tsɔ tawò nayi; gake melɔ̃ bena, mana mlɔetɔ sia, abe alesi mena wò ene. 
MAT.20.15	Alo ɖe ma mele asinye bena, mawɔ nusi nye tɔnye la ŋuti do, alesi melɔ̃ o mahã? Alo nye ɖɔmenyonyo ŋutie nèle ŋku biam ɖe ŋutinye ɖo mahã? 
MAT.20.16	Nenem eye mlɔetɔwo lazu gbãtɔwo, eye gbãtɔwo lazu mlɔetɔwo; elabena ame geɖewo nye amesiwo woyɔ, eye ame ʋeewo nye amesiwo wotia.
MAT.20.17	Eye esi Yesu yina Yerusalem la, ena nusrɔ̃la wuieve la ɖeɖe va egbɔ, eye le mɔ dzi la egblɔ na wo bena: 
MAT.20.18	Kpɔ ɖa, mieyina Yerusalem, eye woade Amegbetɔvi la asi na nunɔlagãwo kple agbalẽfialawo, eye woatso kufia nɛ; 
MAT.20.19	eye woatsɔe ade asi na trɔ̃subɔlawo, bena woaɖu fewu le eŋuti, eye woaƒoe kple atam, eye woahee ɖe ati ŋuti; eye ŋkeke etɔ̃agbe la wòatsi tre?
MAT.20.20	Tete Zebedeo viwo dada va egbɔ kple eƒe ŋutsuvi eve, eye wòdze klo nɛ le nane biamii. 
MAT.20.21	Eye wògblɔ ne bena; Nuka dim nèle? Egblɔ nɛ bena: Na bena, nye ŋutsuvi eve siawo nabɔbɔ nɔ anyi, ɖeka nanɔ wò nuɖusi me, eye ɖeka nanɔ wò mia me le wò fiaɖuƒe la me. 
MAT.20.22	Ke Yesu xɔ edzi gblɔ bena: Mienya nusi biam miele o. Alo miate ŋu ano kplu, si no ge malaa? Eye mawutsi, si woade ta nam la, wòadee ta na miawo hã mahã? Wogblɔ nɛ bena: Miate ŋui. 
MAT.20.23	Egblɔ na wo bena: Ele me bena, miano nye kplu la, eye mawutsi, si woade ta nam la, woadee ta na miawo hã; ke anyinɔnɔ ɖe nye nuɖusi me kple mia me la, eya menye tonye be, mana o, negbe amesiwo Fofonye dzrae ɖo ɖi na la ko. 
MAT.20.24	Ke esi ame ewo la see la, eve dɔme na wo ɖe nɔvi eveawo ŋuti. 
MAT.20.25	Ke Yesu ya wo va egbɔ gblɔ bena: Mienya bena, dukɔwo ƒe dziɖulawo nye aƒetɔwo ɖe wo dzi, eye amegãwo kpo ŋusẽ ɖe wo dzi. 
MAT.20.26	Neganɔ nenema le mia dome o; ke amesi ke di bena, yeazu amegã le mia dome la, nanye miaƒe subɔla; 
MAT.20.27	eye amesi ke di bena, yeanye gbãtɔ le mia dome la, nanye miaƒe dɔla; 
MAT.20.28	abe alesi Amegbetɔvi la meva bena, woasubɔ ye o, ke boŋ bena yeasubɔ, eye yeatsɔ eƒe agbe la ana ɖe ame geɖewo ƒe xoxo ta la ene.
MAT.20.29	Eye esi wodo go tso Yerixo-dua me yina la, ameha geɖewo dze eyome. 
MAT.20.30	Eve kpo ɖa, ŋkuagbãtɔ eve bɔbɔ nɔ mɔ to; esi wose bena, Yesu le wo ŋuti tom yina la, wodo ɣli gblɔ bena: Dawid vi la, kpɔ mia nublanui! 
MAT.20.31	Eye ameha la blu ɖe wo ta, bena woazi ɖoɖoe. Ke woawo gado ɣli ɖe edzi gblɔ bena: Aƒetɔ, Dawid vi la, kpɔ mia nublanui! 
MAT.20.32	Eye Yesu to ɖe tsitre, eye wòyɔ wo ve gblɔ bena: Nuka dim miele, bena mawɔ na mi mahã? 
MAT.20.33	Wogblɔ nɛ bena: Aƒetɔ, bena miaƒe ŋkuwo naʋu. 
MAT.20.34	Eye Yesu ƒe dɔme trɔ ɖe wo ŋu, eye wòde asi woƒe ŋkuwo ŋu, eye enumake wokpɔ nu, eye wodze eyome.
MAT.21.1	Eye esi wogogo Yerusalem, eye wova Betfage le Amito la ŋuti la, tete Yesu dɔ nusrɔ̃la eve 
MAT.21.2	gblɔ na wo bena: Miyi kɔƒe, si le mia ŋgɔ la me, eye enumake míakpɔ tedzi kple via le ka me; mitu wo, ne miakplɔ wo vɛ nam. 
MAT.21.3	Eye ne amea ɖe agblɔ nane na mi la, migblɔ bena: Aƒetɔ la le wo hiãm, eye enumake adɔ wo ɖa. 
MAT.21.4	Ke nusia va me, bena woawu nya, si wogblɔ ɖi to nyagblɔɖila dzi la nu bena: 
MAT.21.5	„Migblɔ na Zion vinyɔnuvi la bena: Kpɔ ɖa, wò fia gbɔna gbɔwò; eƒe dɔm…, eye wòdo tedzi kple dɔwɔlã, si nye tedzivi. 
MAT.21.6	Ke esi nusrɔ̃lawo yi la, wowɔ abe alesi Yesu ɖo na wo la ene; 
MAT.21.7	eye wokplɔ tedzinɔ kple via ve, eye watsɔ woƒe avɔwo ɖo wo dzi, eye wòbɔbɔ nɔ wo dzi. 
MAT.21.8	Eye ameha la dome ame geɖe ŋutɔ tsɔ woƒe avɔwo keke ɖe maƒo; ke bubuwo lã ati ƒe alɔwo kaka ɖe mɔƒo. 
MAT.21.9	Eye ameha, siwo le eŋgɔ kple esiwo le eyome la, do ɣli gblɔ bena: Wosana na Dawid vi la; Woayra amesi gbɔna le Aƒetɔ ƒe ŋkɔ la me; Hosana le dziƒo ʋĩ! 
MAT.21.10	Eye esi wòva Yerusalem la, du blibo la katã ƒo zi gblɔ bena: Ameka nye esia? 
MAT.21.11	Eye amehawo gblɔ bena: Amesia enye nyagblɔɖila Yesu, si tso Nazaret le Galilea.
MAT.21.12	Eye Yesu yi ɖe mawuƒe la me, eye wònyã amesiwo katã le nu dzram kple nu ƒlem le mawuƒea me la ɖo go, eye wòmũ ga ɖuɖɔlawo ƒe kplɔ̃wo kple amesiwo le akpakpa dzram la ƒe zikpui wo ƒu anyi; 
MAT.21.13	eye wògblɔ na wo bena: Woŋlɔ ɖi bena: „Nye aƒe la, woayɔe be gbedoxɔ; ke miawo mietsɔe wo adzodalawo ƒe ɖoe. 
MAT.21.14	Eye ŋkuagbãtɔwo kple tekunɔwo va egbɔ le mawuƒe la me, eye wòda gbe le wo ŋu. 
MAT.21.15	Eye esi nunɔlagãwo kple agbalẽfialawo kpɔ nukudɔ, siwo wòwɔ, kple ɖevi, siwo le ɣli dom le mawuƒe la me bena: Hosana na Dawid vi la! la, eve dome na wo. 
MAT.21.16	Eye wogblɔ nɛ bena: Ese nusi ame siawo le gbɔgblɔm mahã? Eye Yesu gblɔ na wo bena: Ẽ! Alo miexlẽe kpɔ bena: „Ɖeviwo kple vi nonowo ƒe nu me nèdzra kafukafu ɖo o mahã? 
MAT.21.17	Eye wògblẽ wo ɖi do go tso dua me yi ɖe Betania, eye wòtsi afima dɔ.
MAT.21.18	Ke esi wògayina ɖe ɖua me le ŋdi me la, do wui. 
MAT.21.19	Eye esi wòkpɔ gbotia ɖe le ma to la, ete ɖe eŋuti, ke mekpɔ naneke le edzi o, negbe aŋgbawo ko, eye wògblɔ nɛ bena: Tso esia dzi yina la megale tsetse ge halase tegbetegbe o. Eye enumake gboti la yrɔ sũ. 
MAT.21.20	Eye esi nusrɔ̃lawo kpɔe la, woƒe mo wɔ yaa, eye wogblɔ bena: Aleke wɔ gboti la yrɔ su enumake mahã? 
MAT.21.21	Yesu ɖo eŋu gblɔ na wo bena: Vavã mele egblɔm na mi bena: Ne xɔse le mia si, eye mieke ɖi o la, ekema menye nusi wɔ gboti la ɖeɖeko miawɔ o; ke boŋ ne miagblɔ na to sia hã bena: Ho, ne nayi aɖadze ƒu me la, ava ve me. 
MAT.21.22	Eye nusianu, si ke míabia le gbedodoɖa me kple xɔse la, miaxɔe.
MAT.21.23	Ke esi wòva mawuƒe me, eye wòle nu fiãm amewo la, nunɔlagãwo kple dumegãwo va egbɔ gblɔ bena: Ŋusẽ ka nètsɔ wɔ esiawoe, eye amekae tsɔ nenem ŋusẽ sia na wò mahã? 
MAT.21.24	Eye Yesu ɖo eŋu gblɔ na wo bena: Nye hã mabia nya ɖeka mi, eye ne miegblɔe nam la, ekema nye hã magblɔ ŋusẽ, si metsɔ wɔ esiawo la, na mi: 
MAT.21.25	Yohanes ƒe mawutsidedetaname la ɖe, afika wòtso? Tso dziƒo loo, alo tso amewo gbɔ mahã? Ke woawo ke ɖi le wo nɔewo dome bena: 
MAT.21.26	Ne miegblɔ bena, dziƒo wòtso la, agblɔ na mí bena: Ekema nukaŋuti miexɔ edzi se o? Ke ne miegblɔ bena, amewo gbɔ wòtso la, ekema mievɔ̃ ameha la; elabena wo katã wobu Yohanes abe nyagblɔɖila ene. 
MAT.21.27	Eye woɖo eŋu na Yesu bena: Míenye o. Eya hã gblɔ na wo bena: Ekema nye hã nyemagblɔ ŋusẽ, si metso wo esiawòe la, na mi o. 
MAT.21.28	Ke nuka miesusuna? Vi eve le amea ɖe si, eye wòva gbãtɔ gbɔ gblɔ bena: Vinye, heyi nawɔ da le weinbɔ la me egbe. 
MAT.21.29	Ke eɖo eŋu gblɔ bena: Megbe! Ke emegbe la evee, eye wòyi. 
MAT.21.30	Eye esi wòva evelia gbɔ la, egagblɔe nɛ nenema ke. Eya ɖo eŋu gblɔ bena: Aƒetɔ, mayi! Ke meyi o. 
MAT.21.31	Ame eve siawo dometɔ kae wo fofoa ƒe lɔlɔ̃nu mahã? Wogblɔ bena: Gbãtɔ lae. Yesu gblɔ na wo bena: Vavã mele egblɔm na mi bena: Nudzɔlawo kple ahasiwɔlawo tre mawufiaɖuƒe la me yiyi na mi. 
MAT.21.32	Elabena Yohanes va mia gbɔ le dzɔdzɔenyenye ƒe mɔ dzi, eye miexɔ eyama dzi se o; ke nudzɔlawo kple ahasiwɔlawo xɔ edzi se; gake miawo la, esi miekpɔe la, mietrɔ miaƒe tame emegbe bena, miaxɔ edzi ase o.
MAT.21.33	Mise lo bubu: Aƒetɔa ɖe de weingble, eye wòtɔ kpɔ ɖe eŋu godoo, eye wòwɔ weinfiãnu ɖe eme, eye wòtu mɔ̃ ɖe eme, eye wòtsɔe ɖe asi na weingbledelawo, eye wòyi nugbe. 
MAT.21.34	Eye esi kutseɣi ɖo la, edo eƒe dɔlawo ɖo ɖe agbledelawo gbã, bena woaxɔ eƒe kutsetsewo vɛ. 
MAT.21.35	Ke agbledelawo lé eƒe dolawo, woƒo ame ɖeka, wowu ame ɖeka, eye woƒu kpe ame ɖeka. 
MAT.21.36	Egadɔ dɔla bubu geɖewo sɔ gbɔ wu gbãtɔwo, eye wowɔ woawo hã nenema ke. 
MAT.21.37	Ke emegbe la edɔ via ɖo ɖe wo gbɔ gblɔ bena: Woasi vinye ƒe ŋku me mahi. 
MAT.21.38	Ke esi agbledelawo kpɔ via la, wogblɔ le wo nɔewo dome bena: Domenyila enye esi; miva, ne miawui, ne míaxɔ eƒe domenyinyi. 
MAT.21.39	Tete wòlée hetu asi ʋume nɛ do go tso weingble la me, eye wowui. 
MAT.21.40	Azɔ ne weingbleatɔ ava la, nuka wòawɔ agbledela mawo mahã? 
MAT.21.41	Wogblɔ ne bena: Atsrɔ̃ ame vlo siawo ŋɔdzitɔe, eye wòatsɔ weingble la ade asi na agbledela bubu, siwo atsɔ kutsetsewo nɛ ɖe woƒe ɣeyiɣi nyuiwo dzi. 
MAT.21.42	Yesu gblɔ na wo bena: Alo miexlẽ le ŋɔŋlɔawo me kpɔ bena: „Kpe, si xɔtulawo gbe la, eya ke trɔ zu dzogoekpe; Aƒetɔ la gbɔ esia tso, eye wònye nukunu le míaƒe ŋkuwo me“ o mahã? 
MAT.21.43	Eyakeŋuti mele egblɔm na mi bena: Woaxɔ mawufiaɖuƒe la le mia si, eye woatsɔe ana dukɔ, si atse ku la. 
MAT.21.44	Eye amesi ke ladze kpe sia dzi la, aŋe gudugudu; eye amesi ke dzi wòadze la, atui memie.
MAT.21.45	Ke esi nunɔlagãwo kple farisitɔwo se eƒe lododoawo la, wodze sii bena, yewo ŋuti wòdo wo ɖo. 
MAT.21.46	Eye wole didim be, yewoalée, ke woyɔ̃ ameha la, elabena wobunɛ abe nyagblɔɖila ene.
MAT.22.1	Eye Yesu ɖo ŋu, eye wògaƒo nu na wo lelododowo me gblɔ bena: 
MAT.22.2	Dziƒofiaɖuƒe la ɖi fiãa ɖe, si wɔ srɔ̃ɖeŋkekenyuie na via, 
MAT.22.3	eye wòdɔ eƒe dɔlawo, bena wòayi aɖayɔ amesiwo wokpe la, ava srɔɖeŋkekenyuieɖuƒee; ke womelɔ̃ bena, yewoava o. 
MAT.22.4	Egadɔ dɔla bubuwo gblɔ bena: Migblɔ na amesiwo wokpe la bena: Kpɔ ɖa, medzra nye nuɖuɖu ɖo; wowu nye nyitsuwo kple lã damiwo, eye nuwo katã sɔ gbe; miva srɔ̃ɖeŋkekenyuieɖuƒe. 
MAT.22.5	Ke womebui nɛ o, eye wodzo heyi, ame ɖeka yi eƒe abɔ me, eye ame bubu yi eƒe adzɔ do ge. 
MAT.22.6	Eye mamleawo lé eƒe dɔlawo, wodo vlo wo, eye wowu wo. 
MAT.22.7	Ke fia la do dɔmedzoe, eye wòdɔ eƒe aʋakɔwo, eye woyi ɖagblẽ nenem hlɔ̃dola mawo, eye wòtɔ dzo woƒe du. 
MAT.22.8	Tete wògblɔ na eƒe dɔlawo bena: Srɔ̃ɖenuawo sɔ gbe; gake amesiwo wokpe lã, womedze o. 
MAT.22.9	Eyaŋuti miyi mɔ dzeveewo dzi, eye amesiame, si ke míakpɔ la, miyɔe va srɔ̃ɖeŋkekenyuieɖuƒe. 
MAT.22.10	Eye nenem dɔla mawo do go yi mɔwo dzi, eye woƒo amesiame, si wokpɔ la, nu ƒu, ame vɔ̃ɖiwo kple ame nyuiwo siaa, eye srɔ̃ɖeƒe la yɔ fũ kple kplɔ̃ŋutinɔlawo. 
MAT.22.11	Ke esi fia la va kplɔ̃ŋutinɔlawo kpɔ ge ɖa la, ekpɔ amea ɖe le afima, si medo srɔɖewu o; 
MAT.22.12	eye wògblɔ nɛ bena: Xɔ̃nye, aleke wɔ nèva afisia, eye medo srɔ̃ɖewu o mahã? Eye eƒe nu tsi te. 
MAT.22.13	Tete fia la gblɔ na kplɔ̃ŋutisubɔlawo bena: Mibla afɔwo kple asiwo nɛ, eye mitsɔe ƒu gbe de viviti tsiɖitsiɖi la me, afima avifafa kple aɖukliɖuɖu lanɔ. 
MAT.22.14	Elabena ame geɖewo nye amesiwo woyɔ; ke ame ʋeewo nye amesiwo wotia.
MAT.22.15	Tete farisitɔwo yi, eye wode adaŋu alesi woawɔ, ne woatsɔ eya ŋutɔ ƒe nyagbɔgblɔ atre mɔ̃ nɛ alée. 
MAT.22.16	Eye wodɔ woƒe nusrɔ̃lawo kple Herodiahawo ɖo ɖe legba gblɔ bena: Nufiala, míenye bena, nyateƒetɔ nènye, eye nèle Mawu ƒe mɔ fiãm le nyateƒe me, eye amea ɖeke ƒe nya meɖia wò o: elabena mèkpɔa amewo ƒe ŋku me o. 
MAT.22.17	Eyaŋuti gblɔe na mi, nuka nèsusuna mahã? Woɖe mɔ bena, woadzɔ nu na kaisaro loo, womeɖe mɔ o mahã? 
MAT.22.18	Ke esi Yesu dze si woƒe vɔ̃ɖinyenye la, egblɔ bena: Nukaŋuti miele teyem kpɔ? Alakpatɔwo! 
MAT.22.19	Mifia nudzɔsika lam. Eye wotsɔ denario la va fiae. 
MAT.22.20	Yesu gblɔ na wo bena: Ameka ƒe nɔnɔme kple ŋɔŋlɔ enye esia mahã? 
MAT.22.21	Wodo ŋu nɛ bena: Kaisaro tɔe. Tete wògblɔ na wo bena: Ekema mitsɔ nusi enye kaisaro tɔ la, na kaisaro, eye nusi enye Mawu tɔ la, na Mawu. 
MAT.22.22	Eye esi wosee la, wotsiyaa, eye wogblẽe ɖi hedzo.
MAT.22.23	Le ŋkeke ma dzi la zadukitɔ, siwo gblɔna bena, tsitretsitsi meli o la, va egbɔ, eye wobiae bena: 
MAT.22.24	Nufiala, Mose gblɔ bena, ne amea ɖe ku, eye viwo mele esi o la, nɔvia naɖe srɔ̃a, ne wòado ƒome ɖi na nɔvia. 
MAT.22.25	Azɔ nɔviŋutsu adre na mia dome, eye gbãtɔ, si ɖe srɔ̃ ta, ku, eye esi ƒomea ɖeke mele esi o la, egblẽ srɔ̃a ɖi na nɔvia; 
MAT.22.26	nenema ke evelia kple etɔ̃lia hã wowɔ, vaseɖe adrelia dzi. 
MAT.22.27	Wo katã megbe la nyɔnu la hã ku. 
MAT.22.28	Azɔ le tsitretsitsi la me ɖee, wo ame adre la dometɔ ka srɔ̃ woazu mahã? Elabena wo katã woɖee kpɔ. 
MAT.22.29	Eye Yesu ɖo ŋu gblɔ na wo bena: Mieda ƒu, elabena mienya ŋɔŋlɔawo kple Mawu ƒe ŋusẽ la o. 
MAT.22.30	Elabena le tsitretsitsi la me la womeɖea srɔ̃ o, eye womenana woɖea wo hã o; ke boŋ wole abe mawudɔlawo le dziƒo ene. 
MAT.22.31	Ke le ame kukuwo ƒe tsitretsitsi gome la, ɖe miexlẽ nya, si Mawu gblɔ ɖi na mi bena: 
MAT.22.32	„Nye enye Abraham ƒe Mawu, Isak ƒe Mawu kple Yakob ƒe Mawu“ la o mahã? Menye ame kukuwo ƒe Mawu wònye o, ke boŋ ame gbegbewo toe. 
MAT.22.33	Eye esi amehaawo see la, kuvia ɖo wo le eƒe nufiafia la ŋuti.
MAT.22.34	Ke esi farisitɔwo se bena, ede ga nu na zadukitɔwo la, woƒo wo ɖokui nu ƒu ɖe afi ɖeka. 
MAT.22.35	Eye wo dome ame ɖeka, si nye sefiala la, biae hele etem kpo bena: 
MAT.22.36	Nufiala, se ka nye vevito le sea me mahã? 
MAT.22.37	Eye wògblɔ nɛ bena: „Lɔ̃ Aƒetɔ, wò Mawu, kple wò dzi blibo kple wò luʋɔ blibo kpakple wò tamesusu blibo.“ 
MAT.22.38	Esia enye se gbãtɔ, si le vevie. 
MAT.22.39	Eye evelia, si ɖii la, enye bena: „Lɔ̃ hawòvi abe wò ŋutɔ ɖokuiwò ene.“ 
MAT.22.40	Se blibo la katã kple nyagblɔɖilawo ku ɖe nenem se eve siawo ŋuti.
MAT.22.41	Ke esi farisitɔwo ƒo ƒu la, Yesu bia wo bena: 
MAT.22.42	Aleke miebuna le Kristo la ŋutii? Ameka vi wònyea? Woɖo ŋu nɛ bena: Dawid vie. 
MAT.22.43	Egblɔ na wo bena: Aleke gɔ̃ wo Dawid yɔe le gbɔgbɔ me be Aƒetɔ, esi wògblɔ bena: 
MAT.22.44	„Aƒetɔ la gblɔ na nye Aƒetɔ bena: Bɔbɔ nɔ anyi ɖe nye nuɖusi me, vaseɖe esime matsɔ wò ketɔwo aɖe wò afɔ te.“ 
MAT.22.45	Azɔ ne Dawid yɔe be Aƒetɔ la, aleke wɔ wònye via mahã? 
MAT.22.46	Eye amea ɖeke mete ŋu ɖo nyaa ɖeke ŋu nɛ, alo do dzi gabia nyaa ɖee tso ŋkeke ma dzi heyina o.
MAT.23.1	Tete Yesu ƒo nu na amehawo kple eƒe nusrɔ̃lawo gblɔ bena: 
MAT.23.2	Agbalẽfialawo kple farisitɔwo bɔbɔ nɔ Mose ƒe zikpui dzi; 
MAT.23.3	eyaŋuti nusianu, si wogblɔ na mi la, miwɔe, eye milé eme ɖe asi; gake la migawɔ nu ɖe woƒe nuwɔnawo nu o, elabena wogblɔnɛ, ke womewɔnɛ o. 
MAT.23.4	Ke wodoa agba kpekpe, siwo wu tsɔtsɔ la, hetsɔna ɖoa amewo ƒe abɔta; gake woawo ŋutɔ melɔ̃na be, woƒe asibide ɖeka naka wo ŋu o. 
MAT.23.5	Eye wowɔa woƒe nuwo katã, bena amewo nakpɔ wo; elabena wowɔa woƒe ŋkuɖodzinuwo wokekena, eye wowɔa woƒe awutogbowo wololona; 
MAT.23.6	eye wolɔ̃a kplɔ̃tanɔnɔ le nuɖuƒewo kple nɔƒe gbãtɔwo nɔnɔ le woƒe ƒuƒoƒewo 
MAT.23.7	kpakple gbedoname le ablɔawo me, eye bena, amewo nayɔ wo be Rabi. 
MAT.23.8	Ke miawo la migana woayɔ mi be Rabi o, elabena ame ɖeka koe nye miaƒe nufiala, eye mi katã la nɔviwò mienye. 
MAT.23.9	Eye migayɔ amea ɖeke be mia fofo le anyigba dzi o; elabena ame ɖekae nye mia fofo, eyae le dziƒo. 
MAT.23.10	Eye womegayɔ mi be kplɔlawo o; elabena ame ɖekae nye miaƒe kplɔla, eyae nye Kristo. 
MAT.23.11	Ke amesi nye gãtɔ le mia dome la, nanye miaƒe subɔla. 
MAT.23.12	Eye amesi ke lado eɖokui ɖe dzi la, woabɔbɔe ɖe anyi, eye amesi ke labɔbɔ eɖokui ɖe anyi la, woadoe ɖe dzi.
MAT.23.13	Ke baba na mi, agbalẽfialawo kple farisitɔwo, alakpatɔwo, bena mietua dziƒofiaɖuƒe la ɖe amewo nu; elabena mia ŋutɔwo mieyina ɖe eme o, eye amesiwo le yiyim ɖe eme hã la, mieɖea mɔ na wo be, woayi o. 
MAT.23.14	Baba na mi, agbalẽfialawo kple farisitɔwo, alakpatɔwo, elabena miemia ahosiwo ƒe aƒewo, eye miedaa alakpa nɔa gbe didiwo dom ɖa. 
MAT.23.15	Baba na mi, agbalẽfialawo kple farisitɔwo, alakpatɔwo, elabena mietsana le ƒu kple anyigba dzi bena miawo trɔ̃subɔla ɖeka wòazu Yudatɔ, eye ne ezui la, ekema miewɔe dzomavɔʋe ƒe vi, si wu mia ŋutɔwo zi eve.
MAT.23.16	Baba na mi mɔfiala ŋkuagbãtɔ, siwo gblɔna bena: Amesi ke ata mawuƒe la, eya menye naneke o; ke amesi ke ata mawuƒe me sika la, eyae nyi fe. 
MAT.23.17	Movitɔwo kple ŋkuagbãtɔwo, kae lolo wu, sika loo alo mawuƒe, si na sika la ŋuti kɔna, mahã? 
MAT.23.18	Eye amesi ke atà vɔsamlekpui la, eya menye naneke o, ke amesi ke atà nunana, si le edzi la, eyae nyi fe. 
MAT.23.19	Ŋkuagbãtɔwo, kae lolo wu, nunana loo alo vɔsamlekpui, si na nunana la ŋuti kɔna, mahã? 
MAT.23.20	Eyaŋuti amesi ke atà vɔsamlekpui la, eya ta eya kple nusianu, si le edzi. 
MAT.23.21	Eye amesi ke atà mawuƒe la, eya tà eya kple amesi nɔa eme. 
MAT.23.22	Eye amesi ke atà dziƒo la, eya tà Mawu ƒe zikpui kple amesi nɔa edzi.
MAT.23.23	Baba na mi, agbalẽfialawo kple farisitɔwo, alakpatɔwo, elabena miena ahame, sikɔni kple tsyo ƒe memamã ewolia, eye miegblẽ nusiwo le kpekpem wu le sedede la me: ʋɔnudɔdrɔ̃ kple nublanuikpɔkpɔ kple xɔse la ɖi; ke esiawo le bena, miawɔ, eye miagagblẽ ekemeawo ɖi mawɔmawɔ o. 
MAT.23.24	Mɔfiala ŋkuagbãtɔwo, miele tagbatsu tsyɔm, ke kposɔ miemina.
MAT.23.25	Baba na mi, agbalẽfialawo kple farisitɔwo, alakpatɔwo, elabena mieklɔa kplu kple agba ŋuti, ke wo me yɔ fũ kple adzodada kple aɖifuɖiɖuɖu. 
MAT.23.26	Wò farisitɔ, ŋkuagbãtɔ, klɔ kplu me gbãgbiagbã, bena eŋuti hã naɖi. 
MAT.23.27	Baba na mi, agbalẽfialawo kple farisitɔwo, alakpatɔwo; elabena mieɖi yɔdo, siwo ŋuti wòsi akalo ɖo, eye wole dzedzem nyuie la, ke wo me yɔ fũ kple ame kukuwo ƒe ƒuwo kpakple ɖiƒoƒo katã. 
MAT.23.28	Nenema ke miawo hã miedzena ame dzɔdzɔewo le gota le amewo ƒe ŋku me; ke mia me yɔ taŋ kple alakpadada kpakple madzɔmadzɔnyenye.
MAT.23.29	Baba na mi, agbalẽfialawo kple farisitɔwo, alakpatɔwo, elabena mieɖɔa nyagblɔɖilawo ƒe yɔdowo ɖo, eye miewɔa leke na ame dzɔdzɔewo ƒe ɖiƒewo 
MAT.23.30	hegblɔna bena: Ɖe mieli le mia fofowo ŋɔli la, ne miewɔ ɖeka kpli wo le nyagblɔɖilawo ƒe nu la me o. 
MAT.23.31	Alea mieɖia ɖase le mia ɖokui ŋuti bena, míenye amesiwo wu nyagblɔɖilawo la ƒe viwo. 
MAT.23.32	Miawo hã miyɔ mia fofowo ƒe dzidzenu la nu! 
MAT.23.33	Dawo, ƒliwo ƒe dzidzimewo! Aleke miawɔ asi atso dzomavɔʋe ƒe ʋɔnudɔdrɔ̃ la nu mahã? 
MAT.23.34	Eyaŋuti kpɔ ɖa, mele nyagblɔɖilawo, nunyalawo kple agbalẽfialawo dɔm ɖe mia gbɔ; miawu wo dometɔa ɖewo, eye miahe wo ɖe ati ŋuti, miaƒo wo dometɔa ɖewo kple atam le miaƒe ƒuƒoƒewo, eye miati wo yome tso du me yi du me, 
MAT.23.35	bena nu dzɔdzɔe ƒe ɖesiaɖe, si woda ahe le anyigba dzi la, nava mia dzi, tso Abel, ame dzɔdzɔe la, ƒe du la dzi vaseɖe Zaxarya, Baraxya vi la ƒe ʋu la dzi, amesi miewu le mawuxɔ kple vɔsamlekpui la dome. 
MAT.23.36	Vava mele egblɔm na mi bena: Nenem nusiawo katã ava dzidzime sia dzi.
MAT.23.37	Yerusalem, Yerusalem, si wu nyagblɔɖilawo, eye wòfɔ kpe ƒu amesiwo wodɔ ɖo ɖe egbɔ! Zi nenie meɖi bena, maƒo viwòwo nu ƒu, abe alesi koklonɔ ƒoa viawo nu ƒu ɖe eƒe aʋala te ene, gake mielɔ̃ o! 
MAT.23.38	Kpɔ ɖa, woagblẽ miaƒe aƒe ɖi na mi aƒedoe. 
MAT.23.39	Elabena mele egblɔm na mi bena: Tso esia dzi yina la miegale kpɔ ye ge o, vaseɖe esime miagblɔ bena: Woayra amesi gbɔna le Aƒetɔ ƒe ŋkɔ la dzi.
MAT.24.1	Eye esi Yesu do go la, egblẽ mawuƒe la ɖi dzo yina, eye eƒe nusrɔ̃lawo va egbɔ, bena woafia mawuxɔ ƒe tutumewoe. 
MAT.24.2	Ke eɖo eŋu gblɔ na wo bena: Ɖe miele nusiawo katã kpɔma? Vavã mele egblɔm na mi bena: Womele kpe gblẽ ge ɖe kpea ɖeke dzi le abi, si womatu asii aƒu anyi o. 
MAT.24.3	Eye esi wòbɔbɔ nɔ anyi ɖe Amitoa dzi la, nusrɔ̃lawo va egbɔ wo tɔxe gblɔ bena: Gblɔe na mi, ɣekaɣie nusiawo ava? Eye ka enye wò vava la kple xexeame ƒe nuwuwu la ƒe dzesii? 
MAT.24.4	Yesu ɖo ŋu gblɔ na wo bena: Mikpɔ nyuie, bena amea ɖeke nagaflu mi o. 
MAT.24.5	Elabena ame geɖewo ava le nye ŋkɔa dzi agblɔ bena: Nye enye Kristo; eye woaɖu ame geɖewo. 
MAT.24.6	Eye miasa aʋa kple aʋaŋutiɣliwo; kpɔ ɖa, migaɖi vo o, elabena esiawo ava me tsã; gake nuwuwu la meɖo haɖe o. 
MAT.24.7	Elabena dukɔ latsi tre ɖe dukɔ ŋuti, eye fiaɖuƒe ɖe fiaɖuƒe ŋuti, dɔwuame kple dɔléame kple anyigbaʋuʋu ava teƒeteƒewo. 
MAT.24.8	Ke nenem nusiawo katã wonye fuɖuame ƒe gɔmedzedze. 
MAT.24.9	Le ŋkeke ma me woaɖe mi asi na fukpekpe, eye woawu mi, eye dukɔwo katã woalé fu mi le nye ŋkɔ ŋuti. 
MAT.24.10	Ekema woaɖia ame geɖewo nu, eye woade wo nɔewo asi, eye wòalé fu wo nɔewo. 
MAT.24.11	Eye aʋatsonyagblɔɖila geɖewo atsi tre ahaflu ame geɖewo. 
MAT.24.12	Eye le nu madzɔmadzɔ wɔwɔ ƒe agbɔsɔsɔ ŋuti la ame geɖewo ƒe lɔlɔ̃ nu latsi. 
MAT.24.13	Ke amesi ke lado dzi vaseɖe nuwuwu la, eya lãkpɔ ɖeɖe. 
MAT.24.14	Eye woaɖe gbe ƒã fiaɖuƒeŋutinya nyui sia afia amewo le xexe blibo la katã me, bena wòanye ɖaseɖiɖi na dukɔwo katã, eye ekema nuwuwu aɖo.
MAT.24.15	Azɔ ne míakpɔ aƒedo ƒe ŋunyɔnu, si wogblɔ ɖi to nyagblɔɖila Daniel dzi la, anɔ tsitre le kɔkɔeƒea la (amesi le exlẽm la, nèse egɔme), 
MAT.24.16	ekema amesiwo le Yudea la, nasi ayi towo dzi; 
MAT.24.17	amesi le xɔ ta la, megaɖi va tsɔ naneke tso eƒe me yii o; 
MAT.24.18	eye amesi le abɔ me la, megagbugbɔ va tsɔ eƒe avɔ yii o. 
MAT.24.19	Ke baba na amesiwo fu le wo ƒo kple amesiwo le notsi nam le ŋkeke mawo me. 
MAT.24.20	Ke miɖo gbe ɖa bena, miaƒe sisigbe nagadze vuvɔŋɔli alo Sabat-ŋkeke dzi o. 
MAT.24.21	Elabena le ɣemaɣi me xaxa gã lava, esi meva kpɔ tso xexeame ƒe gɔmedzedze vaseɖe egbegbe o, eye megale vava ge akpɔ o. 
MAT.24.22	Eye ne womeɖe ŋkeke mawo dzi o la, ekema ŋutilãa ɖeke makpɔ ɖeɖe o; ke le ame tiatiawo ta woaɖe ŋkeke mawo dzi. 
MAT.24.23	Ekema ne amea ɖe agblɔ na mi bena: Kpɔ ɖa, Kristo la le afii, alo ele afii la, migaxɔe se o. 
MAT.24.24	Elabena aʋatsokristowo kple aʋatsonyagblɔɖilawo atsi tre, eye woafia dzesi gãwo kple nukunuwo bena, ne woate ŋui la, woaflu ame tiatiawo hã. 
MAT.24.25	Kpɔ ɖa, megblɔe ɖi na mi. 
MAT.24.26	Eyaŋuti ne woagblɔ na mi bena: Kpɔ ɖa, ele gbedzi, migayi o; kpɔ ɖa, ele xɔgã me, migaxɔe se o. 
MAT.24.27	Elabena alesi dzi kea dzo le ɣedzeƒe, eye wòklẽna ɖe ɣetoɖoƒee la, nenema ke lanye Amegbetɔvi la ƒe vava. 
MAT.24.28	Afisi ke nu kuku le la, afima hawo ƒoa ƒu ɖo.
MAT.24.29	Ke enumake le ŋkeke mawo ƒe xaxa megbe la ɣe la ado viviti, eye ɣleti megale ɖiɖi ge o, ɣletiviwo lage tso dziƒo, eye dziƒowo ƒe ŋusẽwo aʋuʋu. 
MAT.24.30	Tete Amegbetɔvi la ƒe dzesi lado ɖe dziŋgɔli me, eye anyigba dzi ƒomeawo katã wòado konyifaɣli, eye woakpɔ Amegbetɔvi la le dziƒolilikpowo dzi gbɔna kple ŋusẽ kple ŋutikɔkɔe geɖe. 
MAT.24.31	Eye wòado eƒe dolawo kple kpẽ ƒe ɖiɖi gãa ɖe, eye woaƒo eƒe ame tiatiawo nu ƒu tso ya eneawo dzi, tso dziƒogo ɖeka dzi vaseɖe go keme dzi. 
MAT.24.32	Ke misrɔ̃ lododo le gboti ŋuti! Ne tsi ɖo eƒe alɔwo me, eye wòto aŋgbawo la, ekema midze sii bena, dzomeŋɔli le ɖoɖo ge; 
MAT.24.33	nenema ke miawo hã, ne miekpɔ nusiawo katã la, midze sii bena, egogo agbo la nu. 
MAT.24.34	Vavã mele egblɔm na mi bena: Dzidzime sia nu mele yiyi ge, vaseɖe esime nusiawo katã nava ve me o. 
MAT.24.35	Dzi kple anyigba nu lava yi, ke nye nyawo nu mele yiyi ge akpɔ o. 
MAT.24.36	Ke le ŋkeke ma kple gaƒoƒo ma ŋuti la, amea ɖeke menyae o; mawudɔla, siwo le dziƒowo, kple Vi la hã menyae o, negbe Fofonye ɖeka ko. 
MAT.24.37	Eye sigbe alesi Noa ƒe ŋkekewo no la, nenema ke lanye Amegbetɔvi la ƒe vava. 
MAT.24.38	Elabena alesi wowɔ le ŋkeke, si dze ŋgɔ na tɔɖɔɖɔ me, wole nu ɖum, eye wole nu nom, wole srɔ̃ ɖem, eye wole wo tsɔm na, bena woaɖe, vaseɖe ŋkeke, si dzi Noa yi ɖe aɖakaʋua me, 
MAT.24.39	eye womedze sii o, vaseɖe, esime tɔɖɔɖɔ va, eye wòkplɔ wo katã yii ta, nenema ke lanye Amegbetɔvi la ƒe vava. 
MAT.24.40	Ekema ame eve woano aba me; woaxɔ ɖeka, eye woagblẽ ɖeka ɖi; 
MAT.24.41	nyɔnu eve woanɔ teƒo; woaxɔ ɖeka, eye woagblẽ ɖeka ɖi.
MAT.24.42	Eyaŋuti minɔ ŋudzɔ, elabena mienya ŋkeke ka dzi mia Aƒetɔ la ava o. 
MAT.24.43	Ke minya esia bena, ɖe wònye aƒeatɔ anya zã ƒe ŋudzɔɣi, si me fiafitɔ ava la, anye ne anɔ ŋudzɔ, eye mana mɔe bena, wòadze kpɔ age ɖe eƒe aƒe me o. 
MAT.24.44	Eyaŋuti miawo hã misu te; elabena Amegbetɔvi la ava le gaƒoƒo, si ŋuti miebu o la me. 
MAT.24.45	Azɔ amekae nye dɔla nuteƒewɔla kple aɖaŋudzela, si eƒe aƒetɔ la ɖo eƒe aƒemetɔwo nu, ne wòana nuɖuɖu wo le ɣeyiɣi nyui dzi mahã? 
MAT.24.46	Woayra dɔla ma, si, ne eƒe aƒetɔ ava la, akpɔe be, ewo nenema. 
MAT.24.47	Vavã mele egblɔm na mi bena, aɖoe eƒe nuwo katã dzi. 
MAT.24.48	Ke ne dɔla vɔ̃ɖi la agblɔ le eƒe dzi me bena: Nye aƒetɔ la tsi anyi, 
MAT.24.49	eye woade asi eƒe hadɔtsɔlawo ƒoƒo me, eye wòaɖu nu, ano nu kple ahamulawo, 
MAT.24.50	dɔla ma ƒe aƒetɔ ava te ŋkeke, si dzi mele mɔ kpɔm nɛ o kple gaƒoƒo, si menya o la dzi, 
MAT.24.51	eye wòafe eyama ɖe eve, eye wòana eƒe gomee akpe ɖe alakpatɔwo ŋu: afima avifafa kple aɖukliɖuɖu lanɔ.
MAT.25.1	Ekema dziƒofiaɖuƒe la aɖi ɖetugbi ewo, siwo do go kple woƒe akaɖiwo, bena yewoayi aɖakpe ŋugbetɔsrɔ̃. 
MAT.25.2	Eye wo dome ame atɔ̃ nye abunetɔwo, eye ame atɔ̃ hã nye aɖaŋudzelawo. 
MAT.25.3	Elabena abunetɔwo la wotsɔ woƒe akaɖiwo, ke wometsɔ ami kpe ɖe wo ŋuti o; 
MAT.25.4	ke aɖaŋudzelawo ya tsɔ ami de woƒe guiwo me kpe ɖe woƒe akaɖiawo ŋuti. 
MAT.25.5	Eye esi ŋugbetɔsrɔ̃ la tsi anyi la, wo katã wodɔ akɔlɔ̃e, eye wodɔ alɔ. 
MAT.25.6	Ke le zãtitina lã ɣli ɖi bena: Kpɔ ɖa, ŋugbetɔsrɔ̃ la gbɔna! Miɖo go yi ɖakpee! 
MAT.25.7	Tete ɖetugbi kemawo katã fɔ, eye wodzra woƒe akaɖiwo ɖo. 
MAT.25.8	Eye abunetɔwo gblɔ na aɖaŋudzelawo bena: Mina miaƒe ami la ɖe mí, elabena miaƒe akaɖiwo le tsitsim. 
MAT.25.9	Ke aɖaŋudzelawo xɔ edzi gblɔ bena: O, ɖewohĩ made mía kpli miawo nu o, miyi amesiwo le edzram la gbɔ boŋ, ne miadzee na mia ɖokui. 
MAT.25.10	Ke esi woyi edze ge la, ŋugbetɔsrɔ̃ la va; eye amesiwo dzra wo ɖokui ɖo la, wokpe ɖe eŋuti yi srɔ̃ɖeƒe la, eye wotu ʋɔtru la. 
MAT.25.11	Emegbe la ɖetugbi mamleawo hã va gblɔ bena: Aƒetɔ, Aƒetɔ, ʋui na mí! 
MAT.25.12	Ke exɔ edzi gblɔ bena: Vavã mele egblɔm na mi bena: Nyemenya mí o. 
MAT.25.13	Eyaŋuti minɔ ŋudzɔ, elabena mienyã ŋkeke la alo gaƒoƒo la o.
MAT.25.14	Elabena ele abe amea ɖe, si yi nugbe la ene, amesi yɔ eƒe dɔlawo, eye wotsɔ eƒe nuwo de asi na wo la. 
MAT.25.15	Eye wòna talento atɔ̃ ame ɖeka, eye eve ame ɖeka, ke ɖeka ame ɖeka, wo dome amesiame le eƒe ŋutete nu, eye wòyi nugbe. 
MAT.25.16	Enumake amesi xɔ talento atɔ̃ la, yi ɖatrɔ le wo dzi, eye wòɖe vi talento atɔ̃ ɖe wo dzi. 
MAT.25.17	Nenema ke amesi xɔ eve la, ɖe vi eve ɖe wo dzi. 
MAT.25.18	Ke amesi xɔ ɖeka la, dzo vi ɖaɖe do, eye wóɣla eƒe aƒetɔ ƒe klosalo la ɖe eme. 
MAT.25.19	Ke le ŋkeke geɖe megbe la dɔla mawo ƒe aƒetɔ la va, eye wobu akɔnta kple wo. 
MAT.25.20	Eye amesi xɔ talento atɔ̃ la va, eye wotsɔ talento atɔ̃ bubuwo vae gblɔ bena: Aƒetɔ, etsɔ talento atɔ̃ de asi nam; kpɔ ɖa, meɖe vi talento atɔ ɖe wo dzi. 
MAT.25.21	Eƒe aƒetɔ la gblɔ nɛ bena: Ehe, dɔla nyui kple nuteƒewɔla! Ewɔ nuteƒe le nu ʋeewo me, matsɔ wò aɖo nu geɖewo nu: yi ɖe wò aƒetɔ ƒe dzidzɔ la me! 
MAT.25.22	Eye amesi xɔ talento eve la, hã va gblɔ bena: Aƒetɔ, talento evee nètsɔ de asi nam; kpɔ ɖa, meɖe vi talento eve ɖe wo dzi. 
MAT.25.23	Eƒe aƒetɔ la gblɔ nɛ bena: Ehẽ, dɔla nyui kple nuteƒewɔla! Ewɔ nuteƒe le nu ʋeewo me, matsɔ wò aɖo nu geɖewo nu; yi ɖe wò aƒetɔ ƒe dzidzɔ la me! 
MAT.25.24	Ke amesi xɔ talento ɖeka la hã va gblɔ bena: Aƒetɔ, menya wò bena, ame sesẽ nènye, èŋea nu le afisi mè ƒã nu ɖo o, eye nèƒoa nu ƒu le afisi mèwu nu ɖo o, 
MAT.25.25	eye esi mele vɔvɔ̃m la, medzo yi ɖaɖi wò talento la ɖe do me; kpɔ ɖa, xɔ wò nu. 
MAT.25.26	Eƒe aƒetɔ la xɔ edzi gblɔ nɛ bena: Dɔla vɔ̃ɖi kple kuviatɔ! Ɖe nènyae bena, meŋea nu le afisi nyemeƒã nu ɖo o, eye meƒoa nu ƒu le afisi nyemewu nu ɖo o mahã? 
MAT.25.27	Ekema ele na wò bena, natsɔ nye klosalo la ayi aɖana gasitsalawo, eye le nye vava me la maxɔ ye nu la kple deme. 
MAT.25.28	Eyaŋuti mixɔ talento la le esi, eye mitsɔe na amesi si talento ewo le la. 
MAT.25.29	Elabena amesiame, si nu le esi la, woana nui, woagbã go nɛ: ke amesi si nu mele o la, nusi le esi la, woaxɔ eya hã le esi. 
MAT.25.30	Eye dɔla, si menyo na naneke o la, mitsɔe ƒu gbe ɖe viviti tsiɖitsiɖi la me, afima avifafa kple aɖukliɖuɖu lanɔ.
MAT.25.31	Ke ne Amegbetɔvi la ava le eƒe ŋutikɔkɔe me, eye dɔlawo katã akpe ɖe eŋuti la, ekema abebe no eƒe ŋutikɔkɔezikpui la dzi; 
MAT.25.32	eye woaƒo dukɔwo katã nu ƒu ɖe eƒe ŋku me, eye wòamã wo me atso wo nɔewo gbɔ, abe alesi alẽkplɔla mãa alẽwo kple gbɔ̃wo mee ene; 
MAT.25.33	eye wòatsɔ alẽwo aɖo eƒe nuɖusi me, ke atsa gbɔ̃wo aɖo eƒe mia me. 
MAT.25.34	Tete fia la agblɔ na amesiwo le eƒe nuɖusi me la bena: Miva, mi Fofonye ƒe ame yayrawo, minyi fiaɖuƒe, si wodzra ɖo ɖi na mi tso xexeme ƒe gɔmeɖoɖoanyi me la, ƒe dome! 
MAT.25.35	Elabena dɔ wum, eye miena nuɖuɖum; tsikɔ wum, eye miena tsim; amedzro menye, eye miexɔm medze mia gbɔ. 
MAT.25.36	Mele amama, eye miedo awu nam; nye lãme gblẽ, eye mieva kpam ɖa, mele gaxɔ me, eye mieva gbɔnye. 
MAT.25.37	Tete ame dzɔdzɔeawo axɔ edzi ne agblɔ bena: Aƒetɔ, gbekagbee míekpɔ bena, da le wuwòm, eye míenyi wò, alo tsikɔ le wuwòm, eye miena tsi wò mahã? 
MAT.25.38	Gbekagbe míekpɔ wò nènye amedzro, eye míexɔ wò nèdze mía gbɔ, alo amama, eye míedo awu na wò mahã? 
MAT.25.39	Alo gbekagbe míekpɔ bena, wò lãme gblẽ, alo nèle gaxɔ me, eye míeva kpɔ wò ɖa mahã? 
MAT.25.40	Eye fia la aɖo eŋu agblɔ na wo bena: Vavã mele egblɔm na mi bena: Nusianu, si miewɔ na nenem nɔvinye sue siawo dometɔ ɖeka la, nyee miewɔe na. 
MAT.25.41	Tete wòagblɔ na amesiwo le mia me la hã bena: Mite ɖa tso gbɔnye, mi amesiwo woƒo fi de; miyi ɖe dzo mavɔ, si wodzra ɖo ɖi na Abosam kple eƒe dɔlawo la me! 
MAT.25.42	Elabena da wum, eye miena nuɖuɖum o; tsikɔ wum, eya miena tsim o; 
MAT.25.43	amedzro menye, eye miexɔm medze mia gbɔ o; menɔ amama, eye mieɖo awu nam o; nye lãme gblẽ, menɔ gaxɔ me, eye mieva kpɔm ɖa o. 
MAT.25.44	Tete woawo hã woaxɔ edzi nɛ agblɔ bena: Aƒetɔ, gbekagbe míekpɔ wò bena, da le wuwòm, alo tsikɔ le wuwòm, alo nènye amedzro, alo nèle amama, alo wò lãme gblẽ, alo nèle gaxɔ me, eye míesubɔ wò o mahã? 
MAT.25.45	Tete wòaɖo ŋu na wo agblɔ bena: Vavã mele egblɔm na mí bena: Nusianu, si miewɔ na nenem me sue siawo dometɔ ɖeka o la, miewɔe na nye hã o. 
MAT.25.46	Eye woawo la wòayi ɖe fukpekpe mavɔ la me, ke ame dzɔdzɔewo la wòayi ɖe agbe mavɔ la me.
MAT.26.1	Eye wòva me, esi Yesu wu nenem nya siawo katã nu vo la, egblɔ na eƒe nusrɔ̃lawo bena: 
MAT.26.2	Minyae bena, ŋkeke eve megbe la ŋutitoto la aɖo, eye woade Amegbetɔvi la asi, be woaklẽe ɖe ati ŋuti.
MAT.26.3	Tete nunɔlagãwo kple dumegãwo va kpe ta ɖe nunɔlagã, si ŋkɔ nye Kayafa la, ƒe mɔ̃ la me; 
MAT.26.4	eye wode adaŋu bena, yewoalé Yesu le adaŋu me, eye yewoawui. 
MAT.26.5	Ke wogblɔ bena: Menye le ŋkekenyuie la dzi o, bena zi nagatɔ le dukɔ la dome o.
MAT.26.6	Esi Yesu le Betania le Simon, dzɔbutɔ la ƒe me la, 
MAT.26.7	nyɔnua ɖe va egbɔ kple alabastrogui, eye ami, si ƒe asi sẽ ŋutɔ la, le eme, eye wòtsɔe kɔ ɖe ta me nɛ, esi wòle kplɔ ŋuti. 
MAT.26.8	Ke esi nusrɔ̃lawo kpɔe la, eve dome na wo, eye wogblɔ bena: Nugbegblẽ sia gome ɖe? 
MAT.26.9	Elabena woate ŋu adzra ami sia ho gãe, eye woatsɔe ana ame dahewo. 
MAT.26.10	Ke esi Yesu dze sii la, egblɔ na wo bena: Nukaŋuti miele fu ɖem na nyɔnu la? Elabena ewo do nyui nam. 
MAT.26.11	Elabena ame dahewo la woli kpli mi ɖaa, ke nye la nyemeli kpli mi ɖaa o. 
MAT.26.12	Elabena esi wòtsɔ ami sia ko ɖe nye ŋutilã dzi la, ewɔe hena nye ɖiɖi. 
MAT.26.13	Vavã mele egblɔm na mi bena: Afisi ke woaɖe gbe ƒã nyanyuie sia afia le le xexeme blibo la katã la, woagblɔ nusi nyanu sia wo la hã hena ŋkuɖoɖo edzi.
MAT.26.14	Tete ame wuieveawo dometɔ ɖeka, si woyɔna bena Yuda Iskariot la, ta edzi yi ɖe nunɔlagãwo gbɔ gblɔ bena: 
MAT.26.15	Nuka mielɔ̃ be, mianam, ne made eyama asi na mia? Ke woawo la wona klosalo blaetɔ̃e. 
MAT.26.16	Eye tso ekema dzi la ele asinu dim, bena yeadee asi.
MAT.26.17	Eye le abolo maʋamaʋã ƒe ŋkeke gbãtɔ dzi la nusrɔ̃lawo va Yesu gbɔ gblɔ bena: Afika dim nèle bena, míadzra ɖo na wò, ne naɖu ŋutitotolẽvi la le mahã? 
MAT.26.18	Egblɔ bena: Miyi ɖe dua me ɖe ame ma gbɔ, eye migblɔ nɛ be na: Nufiala la gblɔ bena: Nye azãgbe la le ɖoɖom, gbɔwò maɖu ŋutitotolẽvi la le kple nye nusrɔ̃lawo. 
MAT.26.19	Eye nusrɔ̃lawo wo, abe alesi Yesu ɖo na wo la ene eye wodzra ŋutitotolẽvi la ɖo.
MAT.26.20	Eye esi fiẽsi ɖo la, ena kplɔ̃ ŋuti kple ame wuieve la; 
MAT.26.21	eye esi wole nu ɖum la, egblɔ bena: Vavã mele egblɔm na mi bena: Mia dometɔ ɖeka adem asi. 
MAT.26.22	Tete woxa nu ŋuta, eye wo dome amesiame de asi biabia me gblɔ bena: Aƒetɔ, nyee loo? 
MAT.26.23	Ke eɖo ŋu gblɔ bena: Amesi ƒe asi le agba me dem kplim la, eya kee ladem asi. 
MAT.26.24	Amegbetɔvi la le yiyim, abe alesi woŋlɔ ɖi le eŋuti ene; ke baba na nenem me, si lade Amegbetɔvi la asi! Enyo na nenem me la bena, womegaxae dzi o. 
MAT.26.25	Eye Yuda, amesi fia eyome ma la, xɔ edzi gblɔ bena: Nyea, Rabi? Egblɔ nɛ bena: Wòe gblɔe.
MAT.26.26	Eye esi wole nua ɖum la, Yesu tsɔ abolo ɖe asi, eye esi wògblɔ akpedanya la, eŋe eme hetsɔ na nusrɔ̃lawo gblɔ bena: Mixɔe ɖu! Esia nye nye ŋutilã! 
MAT.26.27	Eye wòtso kplu ɖe asi, eye esi wòda akpe le eta la, etsɔe na wo gblɔ bena: Mi katã mino le enu; 
MAT.26.28	elabena esiae nye nye ʋu, si nye nubabla yeye la ta, si wokɔ ɖe anyi le ame geɖewo ŋuti hena nuvɔ̃keke la. 
MAT.26.29	Ke mele egblɔm na mí bena: Tso esia dzi la nyemegale weinkutsetse sia me tsi no ge, vaseɖe ŋkeke ma dzi, esi mía kpli mi miano yeye le Fofonye ƒe fiaɖuƒe la me o.
MAT.26.30	Eye le akpedahadzidzi vɔ megbe la wodo go yi ɖe Amito la ŋu. 
MAT.26.31	Tete Yesu gblɔ na wo bena: Mi katã miele nuɖiaɖia kpɔ ge le ŋutinye le zã sia me; elabena woŋlɔ ɖi bena: „Mele alẽkplɔla ƒo ge, eye alẽha blibo la katã laka ahlẽ.“ 
MAT.26.32	Ke le nye tsitretsitsi megbe la madze mia ŋgɔ ayi Galilea. 
MAT.26.33	Ke Petro xɔ dzi gblɔ nɛ bena: Ne wo katã woakpɔ nuɖiaɖia le ŋutiwò la, nye la nyemele ekpɔ ge gbeɖe o. 
MAT.26.34	Yesu to ne bena: Vavã mele egblɔm na wò bena: Zã sia me ke, hafi koklo naku atɔ la, agbe nu le gbɔnye zi etɔ̃. 
MAT.26.35	Petro gblɔ nɛ bena: Ne anɔ nam bena, maku kpli wò hã la, nyemele nu gbe ge le gbɔwò akpɔ o. Nenema ke nusiawo katã wogblɔ.
MAT.26.36	Tete woa kple Yesu wova teƒea ɖe, si woyɔna be Getsemane, eye wògblɔ na nusrɔ̃lawo bena: Mibɔbɔ nɔ afisia, vaseɖe esime mayi aɖado gbe ɖa le afime. 
MAT.26.37	Eye wotsɔ Petro kple Zebedeo ƒe ŋutsuvi eveawo kpe ɖe eɖokui ŋuti, eye wòde asi nuxaxa me kple dzodzo me nyanyanya. 
MAT.26.38	Tete wògblɔ na wo bena: Nye luʋɔ le nu xam kakaka vaseɖe ku me; minɔ afisia, eye minɔ ŋudzɔ kpakplim. 
MAT.26.39	Eye esi wote yi ŋgɔ ʋee la, edze klo tsyɔ mo anyi hedo gbe ɖa gblɔ bena: Fofonye, ne ate ŋui la, na be, kplu sia nato ŋutinye ayi; gake la menye alesi nye ŋutɔ medi o, negbe alesi wòa nèdi ko. 
MAT.26.40	Eye wova nusrɔ̃lawo gbɔ, eye wòkpɔ wo le alɔ me, eye wògblɔ na Petro bena: Ɖe miate ŋu anɔ ŋudzɔ kplim gaƒoƒo ɖeka oa? 
MAT.26.41	Minɔ ŋudzɔ, eye mido gbe ɖa, ne miagadze telekpɔ me o; gbɔgbɔ la le lɔlɔ̃m, gake ŋutilã la gbɔdzɔ. 
MAT.26.42	Egayi zi evelia, eye wòdo gbe ɖa gblɔ bena: Fofonye, ne esia nu mate ŋu ayi o, wònye ɖeko manoe la, woawɔ wò lɔlɔ̃nu. 
MAT.26.43	Eye esi wògava la, ekpɔ wo le alɔ̃ me, elabena woƒe ŋkuwo dzi wɔ dɔ. 
MAT.26.44	Eye wògagblẽ wo ɖi hedzo yi be, yeado gbe ɖa zi etɔ̃lia, eye wògagblɔ nenem nya mawo ke. 
MAT.26.45	Tete wòva nusrɔ̃lawo gbɔ, eye wògblɔ na wo bena: Miyi alɔ̃dɔdɔ dzi azɔ, eye migbɔ ɖe eme; mikpɔ ɖa, gaƒoƒo la ɖo vɔ, eye woade Amegbetɔvi la asi na nuvɔ̃wɔlawo. 
MAT.26.46	Mitsi tre, mina midze! Kpɔ ɖa, amesi le yonyeme mɔ fiãm la gogo.
MAT.26.47	Eye esi wòbe, yeaɖe nu le eme kasia la, kpɔ ɖa, Yuda, ame wuieveawo dometɔ ɖeka la, va; do, eye ameha gãa ɖe le eyome kple yiwo kple kpowo tso nunɔlagã kple ɖumegãwo gbɔ. 
MAT.26.48	Eye yomemɔfiala la ɖo dzesi ɖi na wo gblɔ bena: Amesi ƒe nu gbugbɔ ge mala la, eyae, ne mialée kpli. 
MAT.26.49	Eye enumake wote ɖe Yesu, ŋu, eye wògblɔ bena. Rabi, fiẽ na wò loo! Eye wògbugbɔ nu nɛ. 
MAT.26.50	Eye Yesu gblɔ nɛ bena: Xɔ̃, nukaŋuti neva ɖo? Tete wote ɖe: eŋuti, eye wotsɔ woƒe asiwo do Yesu dzi, eye wòlée kpli. 
MAT.26.51	Eye kpɔ ɖa, amesiwo li kple Yesu la, wo dometɔ ɖeka do eƒe asi ɖa, ɖi yi heda nunɔlagã ƒe dɔla, eye wòkpa to nɛ. 
MAT.26.52	Tete Yesu gblɔ nɛ bena: Gbugbɔ wò yi la ɖo eteƒe; elabena amesiwo katã dia yi la, yi kee woatsɔ awu wòe. 
MAT.26.53	Alo èsusu bena, nyemate ŋu aɖe kuku na Fofonye, eye wòatsɔ mawudɔlawo nam wòawu aʋakɔ wuieve o mahã? 
MAT.26.54	Ke aleke awɔ ne woawu ŋɔŋlɔawo nu mahã? Elabena ele be, woava me nenema tsã! 
MAT.26.55	Le gaƒoƒo ma dzi Yesu gblɔ na amehawo bena: Alesi wotsona ɖe hlɔ̃dola ŋuti la, nenemae mieva lé ye ge kple yiwo kple kpowo; gbãwotsyogbe mebɔbɔ nɔ anyi ɖe mawuƒe la me le nu fiãm, eye mielém kpɔ o. 
MAT.26.56	Ke esiawo katã va me, bena woawu nyagblɔɖilawo ƒe ŋɔŋlɔawo nu. Tete la nusrɔ̃lawo katã gblẽe ɖi hesi.
MAT.26.57	Ke amesiwo lé Yesu la, kplɔe yi ɖe nunɔlagã Kayafa gbɔ, afisi agbalẽfialawo kple amegãwo kpe ta ɖo. 
MAT.26.58	Ke Petro le eyome ʋĩ gbɔna vaseɖe nunɔlagã ƒe mɔ̃ la gbɔ, eye wòyi ɖe eme, eye wòbɔbɔ nɔ anyi ɖe dɔlawo gbɔ, bena yeakpɔ alesi woawu nui.
MAT.26.59	Ke nunɔlagãwo kple ʋɔnudrɔ̃lawo katã le aʋatsoɖaseɖiɖiwo dim ɖe Yesu ŋuti, bena yewoawui; 
MAT.26.60	ke womekpɔ ɖeke o, eva wònye aʋatsoɖaseɖila geɖewo va hafi. Ke emegbe la aʋatsoɖaseɖila eve va gblɔ bena: 
MAT.26.61	Amesia gblɔ bena: Mate ŋu agba mawuxɔ la, eye magatui le ŋkeke etɔ̃agbe. 
MAT.26.62	Eye nunɔlagã la tsi tre gblɔ nɛ bena: Mele nyaa ɖeke ŋu ɖo ge na amesiwo le ɖase ɖim le ŋutiwò o mahã? 
MAT.26.63	Ke Yesu zi kpi. Eye nunɔlagã la xɔ edzi gblɔ nɛ bena: Meta Mawu gbagbe la na wò, be nagblɔe na mí nenye wòe nye Kristo, Mawuvi la! 
MAT.26.64	Yesu gblɔ nɛ bena: Wòe gblɔe; gake la mele egblɔm na mi bena: Tso esia dzi miele Amegbetɔvi la kpo ge, wòabɔbɔ nɔ anyi de ŋusẽ ƒe nuɖusi me, ana dziƒo ƒe alilikpowo dzi gbɔna. 
MAT.26.65	Tete nunɔlagã la dze eƒe awuwo gblɔ bena: Egblɔ busunya! Ɖaseɖila kawo gahiã mí? Kpɔ ɖa, azɔ miese busunya la; 
MAT.26.66	nuka susum miele? Eye woɖo ŋu gblɔ bena: Edze ku. 
MAT.26.67	Tete woɖe ta ɖe mo nɛ, wotu koe, eye amea ɖewo hã ƒo tome nɛ 
MAT.26.68	le gbɔgblɔm bena: Kristo, amekae ƒo wò, gblɔe fia mi.
MAT.26.69	Ke Petro bɔbɔ nɔ anyi ɖe gota le akpata me, eye nyɔnudɔlaa ɖe va egbɔ gblɔ nɛ bena: Wò hã ènɔ Yesu, Galileatɔ la gbɔ kpɔ. 
MAT.26.70	Gake esẽ nu le wo katã ƒe ŋku me gblɔ bena: Nyemenya nusi gblɔm nèle o. 
MAT.26.71	Ke esi wòto agboa nu do go la, nyɔnudɔla bubu hã kpɔe, eye wògblɔ na amesiwo le afima bena: Amesia nɔ anyi kple Yesu, Nazaretetɔ la kpɔ. 
MAT.26.72	Eye wògasẽ nu kple atamkaka gblɔ bena: Nyemenya ame la o. 
MAT.26.73	Eye esia megbe ʋee la amesiwo le tsitre ɖe afima la, va gblɔ na Petro bena: Nyateƒee, wò hã wo dometɔ ɖeka nènye; elabena wò nuƒoƒo le ha ɖem wò. 
MAT.26.74	Tete la wòde asi fiƒoƒode kple atamkaka me bena: Nyemenya ame la o. Eye kasia koklo ku atɔ. 
MAT.26.75	Eye Petro ɖo ŋku Yesu ƒe nya, si wògblɔ nɛ la dzi bena: Hafi koklo naku atɔ la, àgbe nu le gbɔnye zi etɔ̃. Eye wòdo go, eye wòfa avi vevie.
MAT.27.1	Ke esi ŋu ke la, nunɔlagãwo kple dumegãwo katã de adaŋu le Yesu ŋuti, bena yewoawui; 
MAT.27.2	eye wobiae, kplɔe yi ɖade asi na Pontio Pilato, mɔ̃mefia la.
MAT.27.3	Tete esi Yuda, amesi fia eyome mɔ, kpɔ bena, wotso kufia nɛ la, evee, eye wògbugbɔ klosalo, blaetɔ̃ la yi na nunɔlagãwo kple amegãwo gblɔ bena: 
MAT.27.4	Mewo nuvɔ̃ be, mede ʋu maɖifɔ asi. Ke woawo gblɔ bena: Mía gbɔ nya kae wotsoa? Wò ŋutɔ kpɔ edzi! 
MAT.27.5	Eye wòtso klosalo la ƒu gbe ɖe mawuxɔ la me hedzo, eye wòyi ɖade ka ve na eɖokui. 
MAT.27.6	Ke nunɔlagãwo fɔ klosalo la gblɔ bena: Womeɖe mɔ bena, woatsɔe ade nudzɔdzɔ me o; elabena ʋuƒlegae. 
MAT.27.7	Eye wode adaŋu, eye wotsɔe ƒle zemela ƒe abɔ, ne wòanye amedzrowo ƒe ɖiƒe. 
MAT.27.8	Eyaŋuti woyɔ abɔ ma be ʋubɔ vaseɖe egbegbe. 
MAT.27.9	Ale wowu nya, si nyagblɔɖila Yeremya gblɔ ɖi la nu bena: „Eye wotsɔ klosalo blaetɔ̃, si enye amesi ŋu Israel-via ɖewo do asi ɖo la, ƒe tanu, 
MAT.27.10	eye wotsɔ wo na ɖe zemela ƒe abɔ ta, abe alesi Aƒetɔ la ɖo nam ene.“
MAT.27.11	Eye Yesu le tsitre ɖe mɔ̃mefia la ƒe ŋku me, eye mɔ̃mefia la biae bena: Wòe nye Yudatɔwo ƒe fia la mahã? Yesu gblɔ nɛ bena: Wòe gblɔe. 
MAT.27.12	Eye esi nunɔlagãwo kple dumegãwo tso enu la, meɖo nyaa ɖeke ŋu o. 
MAT.27.13	Tete Pilato gblɔ nɛ bena: Ɖe mèle ɖase, si ɖim wole le ŋutiwò la, sem o mahã? 
MAT.27.14	Eye meɖo nyaku ɖeka hɔ̃ hã ŋu nɛ o, ale bena mɔ̃mefia la ƒe mowɔ yaa ŋutɔ.
MAT.27.15	Eye le ŋkekenyuie sia dzi ɖaa la mɔ̃mefia la lɔ̃a asiɖeɖe le gatɔ ɖeka ŋuti na ameha la, amesi ke wolɔ̃. 
MAT.27.16	Ke le ɣemaɣi me la gatɔa ɖe, si ameawo nya la, le wo si, si woyɔna be Baraba. 
MAT.27.17	Eyaŋuti esi woƒo wo ɖokui nu ƒu la, Pilato gblɔ na wo bena: Ameka ŋue mielɔ̃ bena, maɖe asi le na mia? Baraba loo alo Yesu, si woyɔna be Kristo la mahã? 
MAT.27.18	Elabena ènyae bena, ŋuʋaʋã ŋutie wotsɔe de asi ɖo. 
MAT.27.19	Ke esi wòbɔbɔ nɔ ʋɔnuɖrɔ̃zikpui la dzi la, srɔ̃a dɔ ɖo ɖe egbɔ gblɔ bena: Megawɔ naneke kple ame dzɔdzɔe ma o; elabena eto ƒe zã me la mekpe fu geɖe le drɔ̃eƒe le eta. 
MAT.27.20	Ke nunɔlagãwo kple amegãwo ƒoe ɖe amehawo nu bena, woabia Baraba, eye woawu Yesu. 
MAT.27.21	Eye mɔ̃mefia la xɔ edzi gblɔ na wo bena: Ame eve la dometɔ ka ŋuti miele didim bena, maɖe asi le na mi mahã? Ke woawo gblɔ bena: Baraba ye! 
MAT.27.22	Pilato gblɔ na wo bena: Ekema nuka mawo Yesu, si woyɔna be Kristo la mahã? Wo katã wogblɔ bena: Na woaklãe ɖe ati ŋuti! 
MAT.27.23	Ke egblɔ bena: Ekema vɔ̃ ka gɔ̃ wòwɔ mahã? Ke woawo do ɣli sesĩe wu bena: Na woaklãe ɖe ati ŋuti! 
MAT.27.24	Eye esi Pilato kpo bena, wɔwɔa ɖeke megali o, ke zi tɔ hoo boŋ la, etsɔ tsi klɔ asi le ameha la ƒe ŋku me gblɔ bena: Nye la, ʋu sia mele asinye me o; mia ŋutɔwo mikpɔ edzi! 
MAT.27.25	Eye dukɔ blibo la katã xɔ dzi bena: Eƒe ʋu neva mía kple mía viwo dzi! 
MAT.27.26	Tete wòɖe asi le Baraba ŋu na wo; ke Yesu la, eƒoe kple atam, eye woɖee asi, bena woakpe de ati ŋuti.
MAT.27.27	Tete mɔ̃mefia la ƒe asrafowo tso Yesu, eye wokplɔe yi ɖe ʋɔnudrɔ̃ƒe, eye asrafoha blibo la katã ƒo ƒu ɖe eŋuti. 
MAT.27.28	Eye woɖe awu le eŋuti, eye wotsɔ awu dzi ʋlaya hedo nɛ. 
MAT.27.29	Eye wotsɔ ŋu he tsihe ɖɔ nɛ, eye wotsɔ ayeti de nuɖusi me nɛ, eye wodze klo ɖe eƒe ŋku me, ɖu fewu le eŋuti gblɔ bena: Mieɖo gbe na wò, Yudatɔwo ƒe fia! 
MAT.27.30	Eye woɖe ta ɖe eŋuti, eye woxɔ ayeti la ƒo tame nɛ. 
MAT.27.31	Eye esi woɖu fewu le eŋuti vo la, woɖe awu ʋlaya la le eŋu, eye wogatsɔ ye ŋuta ƒe awuwo do nɛ, eye wokplɔe yina kaklã ge ɖe ati ŋuti. 
MAT.27.32	Ke esi wodo go yina la, wokpɔ ŋutsua ɖe, si tso Kirene, amesi ƒe ŋkɔ enye Simon, eye wozi eyama dzi bena, wòatsɔ atitsoga la nɛ. 
MAT.27.33	Eye esi woɖo afisi woyɔna be Golgata, si gɔme nye ametakoliƒe la, 
MAT.27.34	wotsɔ aha tsitsi kple veve tɔtɔ ɖo nu nɛ; eye esi wòɖoe kpɔ la, egbe be, yemele eno ge o. 
MAT.27.35	Ke esi woklãe ɖe ati ŋuti megbe la, womã eƒe awuwo me, eye wodzidze nu ɖe wo dzi, bena woawu nya, si nyagblɔɖila gblɔ ɖi la nu bena: „Wòmã nye awuwo ɖe wo nɔewo dome, eye wodzidze nu ɖe nye awu ʋlaya dzi.“ 
MAT.27.36	Eye wobɔbɔ nɔ anyi ɖe afima le eŋu dzɔm. 
MAT.27.37	Eye woŋlɔ eƒe nutsonya ɖo tagbɔ nɛ bena; Yesu, Yudatɔwo ƒe fia la, enye esi! 
MAT.27.38	Eye woklã adzodala eve ɖe ali ŋu kpe ɖe eŋuti, ɖeka le nuɖusi me, eye ɖeka le mia me. 
MAT.27.39	Eye amesiwo le eŋuti tom le yiyim la, do ɖiŋu nɛ de ta ʋuʋum, 
MAT.27.40	eye wole gbɔgblɔm bena: Wò, amesi le mawuxɔ la gbãm gale etum le ŋkeke etɔ̃agbe la, ɖe ɖokuiwò; nenye Mawuvi nènye la, ekema ɖi le atitsoga la ŋuti! 
MAT.27.41	Nenema ke nunɔlagãwo kple agbalẽfialawo kple dumegãwo le fewu ɖum le eŋuti le gbɔgblɔm bena: 
MAT.27.42	Eɖe ame bubuwo, eye mate ŋu aɖe ye ŋutɔ ɖokui o; nenye Israel ƒe fia wònye la, ekema neɖi le atitsoga la ŋuti azɔ, eye miaxɔ edzi ase. 
MAT.27.43	Eɖo dzi ɖe Mawu ŋuti; eya naɖee azɔ, ne elɔ̃nɛ, elabena egblɔ be, Mawuvi yenye. 
MAT.27.44	Nenema ke adzodala, siwo woklã ɖe ati ŋu kpe ɖe eŋuti la, hã dzui.
MAT.27.45	Ke tso gaƒoƒo adelia dzi la zãdokeli do de anyigba la katã dzi vaseɖe gaƒoƒo asiekelia dzi. 
MAT.27.46	Eye le gaƒoƒo asiekelia dzi Yesu do ɣli kple gbe sesĩe bena: Eli, eli, lama sabaxtani! si gome enye: Nye Mawu, nye Mawu, nukaŋuti nègblẽm ɖi mahã? 
MAT.27.47	Ke esi amesiwo le tsitre de afima dometɔa ɖewo see la, wogblɔ bena: Amesia le Eliya yɔm. 
MAT.27.48	Eye enumake wo dometɔ ɖeka ƒu du yi ɖatsɔ ƒumekutsa, eye wòkɔ aha tsitsi ɖe eme fũ, eye wòtsɔe ɖo ayeti nu hekpe ne. 
MAT.27.49	Ke ame mamleawo gblɔ bena: Ɖe asi le eŋu! Na ne míakpɔe, abe Eliya ava ɖee ene.
MAT.27.50	Eye Yesu gado ɣli kple gbe sesĩe, eye wòtso eƒe gbɔgbɔ la hena. 
MAT.27.51	Eye kpo ɖa, mawuxɔmetsovɔ la dze ɖe eve tso tagba vaseɖe egɔme, eye anyigba ʋuʋu, eye kpe gbadzawo wo, 
MAT.27.52	eye yɔdowo nu ʋu, eye ame kɔkɔe geɖe, siwo ɖo alɔ̃ la, ƒe ŋutilãwo tsi tre, 
MAT.27.53	eye esi wodo go tso yɔdowo me le eƒe fɔfɔ megbe la, woyi ɖe du kɔkɔe la me, eye woɖe wo ɖokui fia ame geɖewo. 
MAT.27.54	Ke esi aʋafia la kple amesiwo kpe ɖe eŋuti hele Yesu dzɔm la, kpɔ anyigbaʋuʋu kple nusiwo va dzo la, wovɔ̃ ŋuta hegblɔ bena: Nyateƒe, Mawuvie nye esia! 
MAT.27.55	Eye nyɔnu geɖewo le afima le nu kpɔm le adzɔge, amesiwo dze Yesu yome tso Galilea le esubɔm; 
MAT.27.56	amesiwo dome Maria, Magdalatɔ, kple Maria, si nye Yakobo kple Yosef dada, kple Zebedeo ƒe viwo dada wole.
MAT.27.57	Eye esi fiẽsi ɖo la, ŋutsu kesinɔtɔa ɖe tso Arimatia, si ŋkɔ nye Yosef, amesi ŋutɔ hã nye Yesu ƒe nusrɔ̃la, 
MAT.27.58	amesia yi Pilato gbɔ ɖabia Yesu ƒe kukua. Tete Pilato ɖo bena, woatsɔe nɛ. 
MAT.27.59	Eye Yosef tso ame kuku la, eye wòtso aklala, si fu tititi la xatsa ɖe eŋuti: 
MAT.27.60	eye wòtsɔe mlɔ ye ŋuta ƒe yɔdo yeye, si wòna woɖe ɖe kpe gbadza me la me; eye esi wòmũ kpe gãa ɖe ɖo yɔdo la nu la, edzo. 
MAT.27.61	Eye Maria, Magdalatɔ la, kple Maria keme la wole afima, eye wobɔbɔ nɔ anyi hedze ŋgɔ yɔdo la.
MAT.27.62	Eye le dzadzraɖoŋkeke ƒe ŋufɔke dzi la nunɔlagãwo kple farisitɔwo va kpe ta ɖe Pilato gbɔ gblɔ bena: 
MAT.27.63	Aƒetɔ, mieɖo ŋui bena, esi ameblela ma le agbe la, egblɔ bena: Le ŋkeke etɔ̃ megbe la magatsi tre. 
MAT.27.64	Eyata de se bena, woadzo yɔdo la ŋu vaseɖe ŋkeke etɔ̃agbe, bene eƒe nusrɔ̃lawo magava afii ayii, eye woagblɔ na amewo bena: Etsi tre tso ame kukuwo dome, eye beble megbetɔ la nagavɔ̃ɖi wu ŋgɔgbetɔ la o. 
MAT.27.65	Pilato gblɔ na wo bena: Dzɔlawo nye ekem, miheyi ne miadzɔe, abe alesi mienya ene. 
MAT.27.66	Eye wodzo heyi ɖatre kpe la ɖe enu, eye woɖo dzɔlawo afima.
MAT.28.1	Ke le ŋkeke, si dze Sabat yome, si nye kwasiɖa ƒe ŋkeke gbãtɔ ƒe ŋdikanya la, Maria, Magdalatɔ, kple Maria keme la wova yɔdo la kpɔ ge ɖa. 
MAT.28.2	Eye kpɔ ɖa, anyigba ʋuʋu ŋutɔ, elabena Aƒetɔ la ƒe dɔla ɖi tso dziƒo va mli kpe la ɖa le yɔdo la nu, eye wòbɔbɔ no edzi. 
MAT.28.3	Eye eƒe kpɔkpɔme le abe dzikedzo ene, eye eƒe awu fu tititi abe sno ene; 
MAT.28.4	ke dzɔlawo dzo nyanyanya, eye wozu abe ame kukuwo ene le ŋɔ, si wòdzi na wo la ŋuti. 
MAT.28.5	Eye mawudɔla la gblɔ na nyɔnuawo bena: Miawo la migavɔ̃ o; elabena menyae bena, Yesu, amesi woklã ɖe ati ŋu la, dim miele. 
MAT.28.6	Mele afisia o, elabena etsi tre, abe alesi wògblɔ ɖi ene. Mite va kpɔ afisi wòmia la ɖa. 
MAT.28.7	Eye miyi kaba ɖagblɔ na eƒe nusrɔ̃lawo bena: Etsi tre tso ame kukuwo dome; eye kpɔ ɖa, edze mia ŋgɔ yi Galilea, afima míakpɔe le; kpɔ ɖa, metoe na mi. 
MAT.28.8	Eye wodo go tso yɔdo la me enumake kple vovɔ̃ kpakple dzidzɔ gã, eye woƒu du, bena woaɖaka eta na eƒe nusrɔ̃lawo. 
MAT.28.9	Eye kpɔ ɖa, Yesu va kpe wo gblɔ bena: Miɖo aƒe! Eye wote ɖe eŋu lé eƒe afɔwo hedze klo nɛ. 
MAT.28.10	Tete Yesu gblɔ na wo bena: Migavɔ̃ o! Miyi ɖaka eta na nɔvinyewo bena, wòayi Galilea, eye afima woakpɔm le.
MAT.28.11	Ke esi wole yiyim la, kpo ɖa, dzɔlawo dometɔa ɖewo yi dua me ɖaka nusiwo katã va dzo la ta na nunɔlagãwo. 
MAT.28.12	Eye esi woa kple amegãwo ƒo ƒu la, wode adaŋu, eye wotso klosalo geɖe na asrafoawo bena: 
MAT.28.13	Migblɔ bena: Eƒe nusrɔ̃lawo va le zã me, eye wofii yii, esime mieɖo alɔ̃. 
MAT.28.14	Eye ne nya sia ɖi mɔ̃mefia se la, ekema miawo míalé enu, eye miawo miavo atso fuɖeɖe me. 
MAT.28.15	Eye woxɔ klosalo la, eye wowɔ, abe alesi wòfiã mɔnu wo ene; eye nenem nya sia kaka ɖe Yudatɔwo dome vaseɖe egbegbe.
MAT.28.16	Ke nusrɔ̃la wuiɖekɛawo yi Galilea ɖe to, si Yesu fia wo ɖi la dzi. 
MAT.28.17	Eye esi wokpɔe la, wodze klo nɛ, ke amea ɖewo ke ɖi. 
MAT.28.18	Eye Yesu te va wo gbã, ƒo nu na wo gblɔ bena: Wotsɔ ŋusẽ katã, si le dziƒo kple anyigba dzi la, de asi nam. 
MAT.28.19	Miheyi ɖawɔ dukɔwo katã ne woanye nusrɔ̃lawo, miade mawutsi ta na wo ɖe Fofo la kple Vi la kpakple Gbɔgbɔ kɔkɔe la ƒe ŋkɔa me, 
MAT.28.20	miaha wo bena, woawɔ nusiwo katã meɖo na mi la; eye kpɔ ɖa, nye la meli kpli mi ŋkekeawo katã vaseɖe xexeame ƒe nuwuwu.
MRK.1.1	Yesu Kristo, si enye Mawuvi la, ƒe nyanyuie la ƒe gɔmedzedze enye esi. 
MRK.1.2	Abe alesi woŋlɔ ɖi le nyagblɔɖila Yesaya ƒe agbalẽ la me ene bena: „Kpo ɖa, mele ye dɔla dɔm ɖo ɖe ŋgɔwò, amesi adzra wò mɔ la ɖo; 
MRK.1.3	amesi le ɣli dom le gbeadzi la ƒe gbe enye esi: „Midzra Aƒetɔ ƒe mɔ la ɖo, miwɔ eƒe mɔtatawo dzɔdzɔe.“ 
MRK.1.4	Yohanes va do, amesi de mawutsi ta na amewo le gbeadzi, eye wòɖe gbe ƒã dzimetɔtrɔ ƒe mawutsidedetaname hena nuvɔ̃keke. 
MRK.1.5	Eye amesiwo le Yudea-nyigba dzi, kple Yerusalemtɔwo katã do go va egbɔ, eye wòde mawutsi ta na wo ɖe Yordan-tɔsisi la me, esi woʋu woƒe nuvɔ̃wo me nɛ. 
MRK.1.6	Eye kposɔfuwu le Yohanes ŋu, eye lãgbalẽlidziblanu le eƒe ali dzi, eye woɖua ʋetsuviwo henoa gbemenyitsi. 
MRK.1.7	Eye wòɖe gbe ƒã gblɔ bena: Amesi tri akɔ wum la, le megbenye gbɔna, amesi ƒe atokota ŋu ka medzem be, mabɔbɔ atu o. 
MRK.1.8	Nye la metso tsi de mawutsi ta na mi; ke eya la atsɔ Gbɔgbɔ kɔkɔe ade mawutsi ta na mi.
MRK.1.9	Eye wòva ve me le ŋkeke mawo me bena, Yesu tso Nazaret le Galilea va, eye Yohanes de mawutsi ta ne ɖe Yordan-tɔsisi la me. 
MRK.1.10	Eye enumake esime wòle go dom tso tsia me la, ekpa dziƒowo nu ʋu, eye Gbɔgbɔ la le abe akpakpa ene hele ɖiɖim ɖe edzi; 
MRK.1.11	eye gbe ɖi tso dziƒowo bena: Wòe nye vinye, si gbe nyemelɔ̃a nu le o, wò ŋu mekpɔa ŋudzedze lena.
MRK.1.12	Eye enumake Gbɔgbɔ la kplɔe yi ɖe gbedzi. 
MRK.1.13	Eye wònɔ gbeadzi ŋkeke blane, eye Satana tee kpɔ, eye wònɔ anyi kple gbemelã wɔadãwo, eye mawudɔlawo va subɔe.
MRK.1.14	Ke esi wòlé Yohanes de gaxɔ me megbe la, Yesu va Galilea hele gbe ƒã ɖem Mawu ƒe nyanyuie la bena: 
MRK.1.15	Azãgbe la ɖo dzi, eye mawufiaɖuƒe la ɖo vo. Mitrɔ le miaƒe dzi me, eye mixa nyanyuie la dzi se!
MRK.1.16	Eye esi wòle Gatilea-ƒua nu tom yina la, ekpɔ Simon kple nɔvia Andrea wole asabu dam ɖe ƒu la me; elabena tɔƒodelawo wonye. 
MRK.1.17	Eye Yesu gblɔ na wo bena: Miva nɔ yonyeme, eye mawo mi míazu ameɖelawo. 
MRK.1.18	Eye enumake la wogblẽ asabuawo ɖi, eye wodze eyome. 
MRK.1.19	Eye esi wote yi ŋgɔ ʋee la, ekpɔ Yakobo, si nye Zebedeo vi kple nɔvia Yohanes, woawo hã le ʋu me le asabuwo sam. 
MRK.1.20	Eye enumake la wòyɔ wo, eye wogblẽ wo fofo Zebedeo kple ʋuléviawo ɖi ɖe ʋua me, eye woyi ɖadze eyome.
MRK.1.21	Eye wodzo yi ɖe Kapernaum; eye enumake le Sabat-ŋkekea dzi la efia nu le ƒuƒoƒe la. 
MRK.1.22	Eye kuvia ɖo wo le eƒe nufiafia la ŋuti; elabena efia nu wo abe amesi si ŋusẽ le la ene, eye menye abe agbalẽfialawo ene o. 
MRK.1.23	Eye enumake amea ɖe, si me gbɔgbɔ makɔmakɔ le la, le woƒe ƒuƒoƒe, eye wòdo ɣli gblɔ bena: 
MRK.1.24	Nya ka le mía kple wò dome, wò Yesu Nazaretetɔ? Ɖe nèva mía tsrɔ̃ ge mahã? Menya amesi nènye, Mawu ƒe kɔkɔetɔ la nènye. 
MRK.1.25	Eye Yesu blu ɖe eta bena: Mia wò nu, eye nado go le eme! 
MRK.1.26	Eye gbɔgbɔ makɔmakɔ la nyamae, eye wòdo ɣli kple gbe sesĩe, eye wòdo go le eme. 
MRK.1.27	Eye wòwɔ nuku na wo katã, nenem bena, wobia wo nɔewo bena: Nuka enye esia? Nufiafia yeye! Etsɔ ŋusẽ dea se na gbɔgbɔ makɔmakɔwo, eye woɖoa toe. 
MRK.1.28	Eye enumake lã eƒe ŋkɔ ɖi hoo le Galilea-nutowo katã me godoo.
MRK.1.29	Eye enumake esi wodo go tso ƒuƒoƒea la, Yakobo kple Yohanes kpe ɖe wo ŋu yi ɖe Simon kple Andrea ƒe me. 
MRK.1.30	Ke Simon lɔ̃xo le anyimlɔƒe le ŋudza lém, eye enumake la wogblɔ eŋutinya nɛ. 
MRK.1.31	Eye esi wòte va la, elé eƒe alɔnu hekɔe ɖe dzi, eye ŋudza la dzo le edzi, eye wòsubɔ wo. 
MRK.1.32	Ke le fiẽ me, esime ɣe ɖo to la, wotso amesiwo katã ƒe lãme gblẽ, kple esiwo me gbɔgbɔ vɔ̃wo le la, va egbɔe. 
MRK.1.33	Eye du blibo la katã ƒo ƒu de ʋɔtrua nu. 
MRK.1.34	Eye wòda gbe le amesiwo katã le da bubu ƒomeviwo katã lém la ŋu, eye wònyã gbɔgbɔ vɔ̃ gedewo do goe, eye mede mo na gbɔgbɔ vɔ̃wo be, woaƒo nu o, elabena wonyae.
MRK.1.35	Eye esi wòfɔ fɔŋli la, edo go heyi de gbedzi, eye wòdo gbe da le afima. 
MRK.1.36	Eye Simon kple amesiwo kpe de eŋuti la, di eyome mɔ; 
MRK.1.37	eye wokpɔe, eye wogblɔ nɛ bena; Amewo katã le diwòm. 
MRK.1.38	Eye wògblɔ na wo bena: Mina ne miayi du bubuwo me, bena magblɔ nya le afima hã; elabena esia ta medo go do. 
MRK.1.39	Eye wòyi ɖe woƒe ƒuƒoƒeawo me le Galilea katã hele gbe ƒã ɖem, eye wòle gbɔgbɔ vɔ̃wo nyãm le go domii.
MRK.1.40	Eye anyidzela ɖe va egbe le kuku ɖem nɛ, eye wòdze klo nɛ gblɔ bena: Ne èlɔ̃ ko, ate ŋu aklɔ ŋutinye. 
MRK.1.41	Eye esi eƒe dɔme trɔ ɖe eŋuti la edo eƒe abɔ ɖa, eye wòde asi eŋu hegblɔ nɛ bena: Melɔ̃, ŋutiwò nakɔ! 
MRK.1.42	Eye enumake la anyi la vo le eŋuti, eye eŋuti ko. 
MRK.1.43	Eye esi wòblu ɖe eta la, ènyae do go enumake, 
MRK.1.44	eye wògblẽ nɛ bena: Kpɔ nyuie! Megagblɔ naneke na amea ɖeke o; ke heyi natsɔ ɖokuiwò afia mawununɔla boŋ, eye na nusiwo ŋuti Mose de se ɖo la, le wò ŋutikɔklɔ la ŋuti, ne wòanye ɖaseɖiɖi na wo. 
MRK.1.45	Ke eya do go de asi gbeƒãɖeɖe me lelele kple nya la kaka me ale gbegbe bena, Yesu magate ŋu adze gaglã ayi du me o, ke gbedzi ko wònɔna, eye wotso afisiafi va egbɔ.
MRK.2.1	Eye esi wògayi ɖe Kapernaum le ŋkekea ɖewo megbe la, wose bena, ele aƒea me. 
MRK.2.2	Eye ame geɖewo ƒo ƒu ale bena, womegakpɔ nɔƒea ɖeke le ʋɔtrua nu hã o, eye wògblɔ nya na wo. 
MRK.2.3	Eye ame ene tso lãmetututɔa ɖe gbɔna va egbɔ. 
MRK.2.4	Eye esi womete ŋu te va egbɔ le ameha la ŋuti o la, woyi ɖaɖe mɔ ɖe xɔ, si me wòle la tame, eye esime woŋɔe vɔ la, woɖiɖi aba, si dzi lãmetututɔ la mlɔ la, ɖe anyi. 
MRK.2.5	Eye esi Yesu kpo woƒe xɔse la, egblɔ na lãmetututɔ la bena: Vinye, wotsɔ wò nuvɔ̃wo ke wò. 
MRK.2.6	Ke agbalẽfialaa ɖewo bɔbɔ nɔ anyi ɖe afima, eye wole ɖi kem le woƒe dzi me bena: 
MRK.2.7	Aleke wo amesia ƒo nu alea? Egblɔ busunya, ameka ate ŋu atso nuvɔ̃wo ake, ne menye Mawu ɖeka ko o mahã? 
MRK.2.8	Eye enumake esi Yesu dze sii le eƒe gbɔgbɔ me bena, wole ɖi kem le woa nutowo ɖokui me ale la, egblɔ na wo bena: Nuka wɔ miele nusiawo ƒe ɖi kem le miaƒe dzi me mahã? 
MRK.2.9	Kae bɔbɔ wu? Be woagblɔ na lãmetututɔ la bena: Wotsɔ wò nuvɔ̃wo ke wò loo, alo woagblɔ bena: Tsi tre natsɔ wò aba, eye nazɔ azɔli mahã? 
MRK.2.10	Ke ne mianyae bena, ŋusẽ le Amegbetɔvi la si be, wòatsɔ nuvɔ̃wo ake le anyigba dzi, — egblɔ na lãmetututɔ la bena: 
MRK.2.11	Mele egblɔm na wò bena: Tsi tre, tso wò aba, ne nayi aƒewò me. 
MRK.2.12	Tete wòtsi tre, eye enumake, esi wòtsɔ eƒe aba la, edo go le wo katã ƒe ŋku me nenem bena, kuvia ɖo wo katã, eye wokafu Mawu gblɔ bena: Miekpɔ ale nusiawo tɔgbe kpɔ o.
MRK.2.13	Eve wògayi ɖe ƒu la nu, eye ameha la katã va egbɔ, eye wòfiã nu wo. 
MRK.2.14	Eye esi wòto afima yina la, ekpa Lewi, Alfeo vi la, bɔbɔ nɔ anyi le nudzɔƒe, eye wògblɔ nɛ bena: Dze yonyeme! Tete wòtsi tre dze eyome. 
MRK.2.15	Eye wòva ve me bena, esi wòle kplɔ̃a ŋu le eƒe me la, nudzɔla kple nuvɔ̃wɔla geɖewo bɔbɔ nɔ anyi kple Yesu kpakple eƒe nusrɔ̃lawo, elabena ame geɖe wonye dze eyome. 
MRK.2.16	Ke esi farisitɔwo dome agbalẽfialawo kpɔ bena, ele nu ɖum kple nuvɔ̃wɔlawo kpakple nudzɔlawo la, wogblɔ na eƒe nusrɔ̃lawo bena: Aleke wo bena, woɖua nu, eye wonoa nu kple nudzɔlawo kpakple nuvɔ̃wɔlawo mahã? 
MRK.2.17	Eye esi Yesu see la, egblɔ na wo bena: Menye lãmesesẽtɔwoe hiãa gbedala o, negbe dɔlélawo ko; nyemeva ame dzɔdzɔewo yɔ ge o, negbe nuvɔ̃wɔlawo ko.
MRK.2.18	Eye Yohanes ƒe nusrɔ̃lawo kple farisitɔwo tsia nu dana; eye wova gblɔ nɛ bena: Nukaŋuti Yohanes ƒe nusrɔ̃lawo kple farisitɔwo ƒe nusrɔ̃lawo tsia nu dona, eye wò nusrɔ̃lawo ya metsia nu dona o mahã? 
MRK.2.19	Eye Yesu gblɔ na wo bena: Alo ɖe ŋugbetɔsrɔ̃ la ƒe xɔlɔ̃wo ate ŋu atsi nu adɔ, esime ŋugbetɔsrɔ̃ la li kpli wo mahã? Ŋkeke alesi ŋugbetɔsrɔ̃ la le wo gbɔ la, womate ŋu atsi nu adɔ o. 
MRK.2.20	Ke ŋkekewo gbɔna, esime woatsɔ ŋugbetɔsrɔ̃ la ayii le wo gbɔ; ekema woatsi nu adɔ le ŋkeke ma dzi. 
MRK.2.21	Amea ɖeke metsɔa avɔ matakpɔ ƒe nuɖeɖi kaa avɔ xoxo o; ke ne menye nenem o la, ava yeye, si wotso kae la, aho avɔ xoxo la ɖe eɖokui ŋu, eye eƒe vuvu awu tsãtɔ. 
MRK.2.22	Eye amea ɖeke metsɔa aha yeye dea lãgbalẽgolo xoxowo me o: ke ne menye nenem o la, aha yeye la awo lãgbalẽgoloawo, eye aha la kple lãgbalẽgoloawo siaa agblẽ; ke wotsoa aha yeye dea lãgbalẽgolo yeyewo me.
MRK.2.23	Eye wòva ve me bena, eyi ɖato lugbleawo me le Sabat dzi, eye le woƒe yiyi me la eƒe nusrɔ̃lawo de asi lutiawo ŋeŋe me. 
MRK.2.24	Eye farisitɔwo gblɔ nɛ bena: Kpɔ da, wowɔ nusi mele sea nu o la le Sabat dzi! 
MRK.2.25	Eye wògblɔ na wo bena: Alo miexlẽ nusi Dawid wɔ la kpɔ o, esime hiã tui, eye dɔ wu eya kple amesiwo kpe de eŋuti la o mahã? 
MRK.2.26	Alesi wòyi ɖe mawuxɔ la me, le esime Abyatar enye nunɔlagã, eye woɖu ŋkumeɖobolo, si womeɖe mo le ŋuti nɛ be, woaɖu o, negbe nunɔlawo ko, eye wòna amesiwo kpe ɖe eŋuti la o mahã? 
MRK.2.27	Eye wògblɔ na wo bena: Wowɔ Sabat le ame ta, eye menye ame le Sabat ta o; 
MRK.2.28	eyaŋuti Amegbetɔvi lae nye Sabat hã dzi Aƒetɔ.
MRK.3.1	Eye wògayi ɖe ƒuƒoƒe, eye amea ɖe le afima, si titi lé asi na. 
MRK.3.2	Eye wole ŋudzɔ nɛ be, aɖa gbe le eŋu le Sabat dzi loo, bena yewoatso enu. 
MRK.3.3	Eye wògblɔ na amesi titi lé asi na la bena: Tsi tre ɖe titina. 
MRK.3.4	Eye wòbia wo bena: Ɖe woɖe mo bena, woawo nu nyui alo woawo nuvɔ̃ le Sabat dzi, be woaɖe ame, alo woawui mahã? Ke woawo zi kpi. 
MRK.3.5	Eye esi wòkpɔ wo godoo kple dziku la, exa nu le woƒe dzimesesẽ la ŋuti, eye wògblɔ na ame la bena: Mlo wò asi! Eye wòmloe, eye eƒe asi la gaɖɔ ɖo. 
MRK.3.6	Tete farisitɔwo do go enumake kple Herodiahawo, eye wode adaŋu le eyama ŋuti, alesi woawɔ awui.
MRK.3.7	Eye Yesu kple eƒe nusrɔ̃lawo ɖe wo ɖokui ɖa yi ƒu la nu; eye ameha gã tso Galilea kple Yudea va dze eyome. 
MRK.3.8	Eye esi wose nusiwo wòwɔ la, ameha gãa ɖe tso Yerusalem kple Idumea kple Yordan godo kpakple Tiro kple Zidon-nutoawo meva egbɔ. 
MRK.3.9	Eye wògblɔ na eƒe nusrɔ̃lawo bena, woadzra ʋuvi la do na ye le ameha la ŋuti bena, ne woagamimi ye ɖo o; 
MRK.3.10	elabena eda gbe le ame geɖewo ŋuti ale bena, ame geɖe alesinu le veve sem la, te ɖe edzi, bena yewoade asi eŋu. 
MRK.3.11	Eye gbɔgbɔ makɔmakɔwo, ne wokpɔe ko la, wodzea klo ɖe ekɔ me, eye woɖoa ɣli gblɔna bena: Wòe nye Mawuvi la. 
MRK.3.12	Eye wogbe nya na wo vevie ŋuta bena, ne woagana wòanya ye o.
MRK.3.13	Eye wòyi ɖe to la dzi, eye wòyɔ amesiwo ye ŋuta le didim la, va egbɔe, eye woyi egbɔ. 
MRK.3.14	Eye wòɖo ame wuieve, bena woanɔ ye ŋuti, eye bena yeadɔ wo aɖo ɖa woaɖaɖe gbe ƒã, 
MRK.3.15	eye bena ŋusẽ nanɔ wo si hena gbɔgbɔ vɔ̃wo nyanyà do goe. 
MRK.3.16	Eye wòdo ame wuieveawo, Simon, eyae wòna ŋkɔe bena Petro, 
MRK.3.17	Yakobo, Zebedeo vi la, kple Yohanes, Yakobo nɔvi la, eye wòna ŋkɔ woawo bena Boanerges, si gɔme enye dziɖegbeviwo; 
MRK.3.18	Andrea kple Filipo, Bartolomeo kple Toma, Yakobo, Alfeo vi la, Tadeo, Simon, Kananitɔ la, 
MRK.3.19	kpakple Yuda Iskariot, si fia eyome mɔ la hã.
MRK.3.20	Eye wòva aƒe me. Eye ameha la gale ƒu ƒom ale bena, womete ŋu ɖu abolo gɔ̃ hã o. 
MRK.3.21	Eye esi etowo see la, wodo go yi ele ge; elabena wogblɔ be: Eƒe tame da!
MRK.3.22	Eye agbalẽfiala, siwo tso Yerusalem va la, gblɔ bena Beelzebul le eme, eye wònyã gbɔgbɔ vɔ̃wo do go to gbɔgbɔ vɔ̃wo ƒe fia la dzi. 
MRK.3.23	Eye esi wòyɔ wo va egbɔ la, eƒo nu na wo le lododowo me bena: Aleke Satana ate ŋu anyã Satana ado goe mahã? 
MRK.3.24	Eye ne fiaduƒe mã de ye ŋutɔ ɖokui ŋuti la, ekema fiaduƒe ma mate ŋu anɔ anyi o. 
MRK.3.25	Eye ne aƒe mã ɖe ye ŋutɔ ɖokui ŋuti la, ekema aƒe ma mate ŋu anɔ anyi o. 
MRK.3.26	Eye ne Satana tsi tre ɖe ye ŋutɔ ɖokui ŋuti la, ekema emã, eye emate ŋu anɔ anyi o, ke boŋ enu lava tsi. 
MRK.3.27	Amea ɖeke mate ŋu ayi ɖe ŋusẽtɔ la ƒe me, eye wòaha eƒe aƒemenuwo o; negbe ɖeko woabia ŋusẽtɔ la gbã hafi aha eƒe aƒe. 
MRK.3.28	Vavã mele egblɔm na mi bena: Woatsɔ amegbetɔviwo ƒe nuvɔ̃, siwo katã wòwɔna, kple busunya, siwo wogblɔna la, ake wo; 
MRK.3.29	ke amesi agblɔ busunya ɖe Gbɔgbɔ kɔkɔe la ŋu la, makpɔ tsɔtsɔke vaseɖe mavɔmavɔ me o; ke boŋ enyi nuvɔ̃ mavɔmavɔ ƒe fe; 
MRK.3.30	elabena wogblɔ be: Gbɔgbɔ makɔmakɔ le eme.
MRK.3.31	Eye dadaa kple nɔviawo va afima, eye wole tsi tre le xexe, da ame ɖe egbɔ be, woayɔe ɖa. 
MRK.3.32	Eye ameha la le anyinɔƒe ƒo xlãe. Eye wogblɔ nɛ bena: Kpɔ ɖa, dawò kple nɔviwòŋutsuwo kpakple nɔviwònyɔnuwo le xexe le diwòm. 
MRK.3.33	Eye wòɖo ŋu na wo bena: Amekawo nye danye kple nɔvinyewo mahã? 
MRK.3.34	Eye esi wòkpɔ amesiwo le anyinɔƒe ƒo xlãe dzi godoo la, egblɔ bena: Mikpɔ danye kple nɔvinyewo ɖa! 
MRK.3.35	Amesi ke awɔ Mawu ƒe lɔlɔ̃nu la, eya kee nye nɔvinyeŋutsu, ganye nɔvinyenyɔnu, ganye danye hã.
MRK.4.1	Eye wògade asi nufiafia me le ƒua nu, eye ameha gã ŋutɔ ƒo ƒu ɖe eŋu ale bena, wòyi ɖe ʋu me, eye wòbɔbɔ nɔ eme le ƒua dzi, ke ameha la katã le ƒua nu. 
MRK.4.2	Eye wolia nu geɖewo le lododowo me, eye wògblɔ na wo le eƒe nufiafia me bena: 
MRK.4.3	Miɖo to! Kpɔ ɖa, nukuwula ɖo go yi nuku wu ge; 
MRK.4.4	eye wòva ve me bena, esi wòle ewum la, ɖewo ge ɖe mɔ to, eye xeviwo va mi wo. 
MRK.4.5	Eye bubu ge ɖe kpenyigba dzi, afisi mekpɔ anyi geɖe le o; eye wòdo nu ɖa enumake, elabena mekpɔ anyi sɔ gbɔ o; 
MRK.4.6	eye esi ɣe dze la, ŋdɔkutsu ɖui; eye esi ke meli nɛ o ŋuti la, eyrɔ. 
MRK.4.7	Eye bubu ge ɖe ŋuwo me; eye ŋuwo mie, eye wovu tsyɔ edzi, eye metse ku o. 
MRK.4.8	Eye bubuwo ge ɖe anyigba nyui la dzi, eye esi womie la, wotsi, eye wotse, ɖewo blaetɔ̃, ɖewo blaade, eye ɖewo alafa. 
MRK.4.9	Eye wògblɔ bena: Amesi to senu li nɛ la, nesee!
MRK.4.10	Eye esi wòsusɔ eya ɖeka ɖi la, amesiwo kpe ɖe eŋuti kple ame wuieve la, wòbia lo la gɔme. 
MRK.4.11	Eye wògblɔ na wo bena: Miawo la wona mawufiaɖuƒe la ƒe nuɣaɣla mi; ke ame mawo, siwo le egodo la, wona nuwo katã wo le lododowo me, 
MRK.4.12	bena amesiwo le nu kpɔm la, nakpɔ nu, ke womagadze sii o; eye amesiwo le nu sem la, nase nu, ke womagase egɔme o, bena woagatrɔ, ne woatsɔ woƒe nuvɔ̃wo ake wo o. 
MRK.4.13	Eye wògblɔ na wo bena: Ne miese lo sia gɔme o la, aleke lawɔ, eye mianya lododoawo katã gɔme mahã? 
MRK.4.14	Nukuwula le nya la wum. 
MRK.4.15	Ke esiawo nye amesiwo le mɔ to, afisi wowu nya la ɖo; eye ne wosee ko la, enumake Satana vana, eye wotsɔa nya, si wowu ɖe wo me la, yinɛ. 
MRK.4.16	Ke esiwo wowu ɖe kpenyigba dzi la, wonye amesiwo, ne wose nyaa la, woxɔnɛ enumake kple dzidzɔ; 
MRK.4.17	eye ke meli na wo o, eye wonɔa anyi ʋee ko; ke ne fukpekpe kple yometiti va le nya la ŋuti la, enumake wozua nuɖiaɖia na wo. 
MRK.4.18	Eye bubu, siwo wowu ɖe ŋuwo dome la, woawo nye amesiwo sea nya la, 
MRK.4.19	eye xexeame ƒe agbagbadzedzewo kple kesinɔnu ƒe beble kpakple nu mamleawo ƒe amedzodzro yina ɖe wo me, eye wotsyɔa nya la dzi, eye wotsia matsematse. 
MRK.4.20	Eye esiwo wowu ɖe anyigba nyui la dzi la, woawo nye amesiwo sea nya la, eye woxɔnɛ, eye wotsena, ɖewo blaetɔ̃, ɖewo blaade, ɖewo alafa.
MRK.4.21	Eye wògblɔ na wo bena: Ɖe wotsɔa akaɖi vanae, be woada ɖe afianu alo abati te mahã? Alo menye be woatsɔe ada ɖe akaɖiti dzi oa? 
MRK.4.22	Elabena naneke mele ɣaɣla o, negbe ɖeko wòaɖee ɖe go afia; eye womewɔ naneke hã le vivi me o, ke boŋ bena wòava kekeli me! 
MRK.4.23	Amesi to senu li nɛ la, nesee. 
MRK.4.24	Eye wògblɔ na wo bena: Milé to ɖe nusi Sem miele la ŋuti; dzidzenu, si mietsɔ dzidze nui la, eya ke woatsɔ adzidze nui na mi, eye woade edzi na mi. 
MRK.4.25	Elabena amesi ke si nu le la, woana nui; ke amesi si nu mele o la, nusi le esi la, woaxɔ eya hã le esi.
MRK.4.26	Eye wògblɔ bena: Mawufiaɖuƒe lã le ale, abe alesi ame tsɔa nuku dea anyigbatu me ene; 
MRK.4.27	eye wòdɔa alɔ, eye wòfɔna zã kple keli, eye nuku la miena, eye wòtsina ale bena, eya ŋutɔ menyanɛ o. 
MRK.4.28	Anyigba la na nuku wɔna le eɖokui si; gbã ewɔa togba, ekema liŋɔ, emegbe la kutsetse blibo noa liŋɔ la me. 
MRK.4.29	Ke ne kutsetse la ɖi la, enumake edoa nuŋehɛ ɖa; elabena nuŋeɣi la ɖo.
MRK.4.30	Eye wògblɔ bena: Nuka ŋu miatsɔ mawufiaɖuƒe la aɖoe mahã? Alo lo ka woaɖo le eŋuti mahã? 
MRK.4.31	Ele abe logoku ene, esi ne woƒãe ɖe anyigba me la, ele sue wu atiku, siwo katã le anyigba la dzi; 
MRK.4.32	eye ne woƒãe la, emiena, eye wòva lolona wua abɔ me tiwo katã, eye wòɖea alɔ gãwo nenem bena, dziƒoxeviwo ate ŋu adze ɖe eƒe vɔvɔli me.
MRK.4.33	Eye wògblɔ nya fia wo le lododo sia ƒomevi geɖewo me, abe alesi wòanya se na wo ene. 
MRK.4.34	Eye ne menye lododowo o la, meƒoa nu na wo o; ke ne eya kple eƒe nusrɔ̃lawo ɖeɖe woli la, eɖea nuwo katã gome fia wo.
MRK.4.35	Eye le nenem ŋkeke ma dzi, esi fìẽsi ɖo la, egblɔ na wo bena: Mina ne míayi go keme dzi. 
MRK.4.36	Eye esi wogblẽ ameha la ɖi la, wokui yi, abe alesi wòle ʋu la me ene; eye ʋu bubuwo hã kpe ɖe eŋuti. 
MRK.4.37	Eye ahom sesẽa ɖe va tu, eye ƒutsotsoewo le ŋeŋem ɖe ʋu la me, ale bena ʋu la de asi yɔyɔ me. 
MRK.4.38	Ke eya ŋutɔ le ʋu gome, Zia suɖi le alɔ̃ dom, eye wonyae gblɔ nɛ bena: Nufiala, ɖe miaƒe tsɔtsrɔ̃ metsɔ gbɔwò nya o mahã? 
MRK.4.39	Eye esi wònyɔ la, eblu ɖe ya la ta, eye wògblɔ na ƒu la bena: Zi ɖoɖoe, dze anyi! Tete ya la dzudzɔ ƒoƒo, eye ɖoɖoe gãa ɖe zi. 
MRK.4.40	Eye wògblɔ na wo bena: Nuka wo mievɔ̃ ale? Ɖe xɔse mele mia si o mahã? 
MRK.4.41	Eye wovɔ̃ geɖe ŋutɔ, eye wogblɔ na wo nɔewo bena: Ameka gɔ̃e nye esia bena, ya kple ƒu gɔ̃ hã ɖoa toe mahã?
MRK.5.1	Eye wòva ɖo ƒu la godo le Gadaratɔwo ƒe anyigba dzi. 
MRK.5.2	Eye esi wòdo go le ʋu la me la, amea ɖe, si me gbɔgbɔ makɔmakɔ le la, do go tso yɔdowo me va kpee, 
MRK.5.3	amesi ƒe nɔƒe nye yɔdowo me, eye amea ɖeke mete ŋu blane kple kɔsɔkɔsɔ gɔ̃ hã o; 
MRK.5.4	elabena enuenu woɖea kunyowu eƒe afɔwo, eye woblanɛ kple kɔsɔkɔsɔwo, ke etsoa kɔsɔkɔsɔawo, eye wòŋea kunyowuawo, eye amea ɖeke metea ŋu nana eƒe mo fana o. 
MRK.5.5	Eye ɖaa zã kple keli wonoa yɔdowo me kple towo dzi henɔa ɣli dom, eye wònɔa kpe xlãm ɖe eɖokui. 
MRK.5.6	Eye esi wòkpɔ Yesu le adzɔge ke la, eƒu du va dze klo nɛ; 
MRK.5.7	eye wòdo ɣli kple gbe sesẽ bena: Nya kae le mía kpli wò dome, Yesu, Mawu dziƒoʋĩtɔ la ƒe Vi! Meta Mawu na wò bena, megawɔ funyafunyam o. 
MRK.5.8	Elabena egblɔ nɛ bena: Do go tso ame ta me, wò gbɔgbɔ makɔmakɔ! 
MRK.5.9	Eye wòbiae bena: Wò ŋkɔ ɖe? Eye wòɖo eŋu nɛ bena: Nye ŋkɔe nye Legio; elabena mi ame geɖewoe. 
MRK.5.10	Eye wòɖe kuku nɛ vevie ŋutɔ bena, wòaganyã yewo tso afima nutoawo me o. 
MRK.5.11	Ke aƒehawo ƒe ha gãa ɖe le afima le gbe ɖum le to la dzi. 
MRK.5.12	Eye wode kuku nɛ gblɔ bena: Dɔ mí ɖe hawo me, ne míayi ɖe wo me. 
MRK.5.13	Eye wòna mɔ wo. Eye esi gbɔgbɔ makɔmakɔawo do go la, woyi ɖe hawo me. Tete hawo katã si du kplikplikpli tso to la kɔgo ge ɖe ƒu lãme, wo nu anɔ akpe eve, eye wono tsi ku ɖe ƒu la me. 
MRK.5.14	Eye amesiwo le wo kplɔm la si, eye woyi ɖaxlẽe fia le dua me kple agbletawo. Eye wodo go va nusi wònye va ve me la, kpɔ ge ɖa. 
MRK.5.15	Eye wova Yesu gbɔ, eye wokpɔ amesi me gbɔgbɔ vɔ̃wo ƒe legio nɔ la, le anyinɔƒe, eye wòta avɔ, eye eƒe mo kɔ, eye wovɔ̃. 
MRK.5.16	Eye amesiwo kpɔe la, woxlẽ nusi wòwɔ na amesi me gbɔgbɔ vɔ̃awo nɔ la, kple hawo ŋutinya hefiã wo. 
MRK.5.17	Eye wode asi kukuɖeɖe me nɛ bena, woadzo le yewoƒe nutoawo me. 
MRK.5.18	Eye esi wòɖo ʋu la, amesi me gbɔgbɔ vɔ̃awo nɔ la, ɖe kuku nɛ bena, yeana eŋuti, 
MRK.5.19	Eye mena mɔe o; ke egblɔ nɛ bena: Heyi aƒewò me ɖe tɔwòwo gbɔ, eye naxlẽ nusianu, si Aƒetɔ la wɔ na wò kple alesi wòkpɔ nublanui na wò la, afia wo. 
MRK.5.20	Eye wòdzo yi hede asi gbeƒãɖeɖe me nusianu, si Yesu wɔ nɛ la le Dekapoli; eye wo katã wotsi yaa. 
MRK.5.21	Eye esi Yesu ɖo ʋu gatso ƒua va egodo la, ameha gãa ɖe ƒo ƒu ɖe eŋuti, eye wònɔ ƒu la nu.
MRK.5.22	Eye ƒuƒoƒe la ƒe amegãwo dometɔ ɖeka, si ŋkɔ nye Yairo la, va, eye esi wòkpɔe la, edze klo ɖe eƒe afɔ nu, 
MRK.5.23	eye wòɖe kuku nɛ vevie ŋuta gblɔ bena: Vinyenyɔnuvi ɖo kudo nu, va ne natsɔ wò asi ada de edzi, bena eƒe lãme nasẽ, eye wòatsi agbe. 
MRK.5.24	Eye wòyi kplii, eye ameha gãa de dze eyome ale be, womimii do.
MRK.5.25	Eye nyɔnua ɖe, si ŋu ʋu le dodom le ƒe wuieve sɔŋ, 
MRK.5.26	eye wokpe fu geɖe tso gbedala geɖewo gbɔ hegblẽ nusiwo katã le esi, gake mele nyonyom nɛ o, ke boŋ wògado gã ɖe edzi wu la, 
MRK.5.27	esi wose Yesu ŋkɔ la, eva dze amehawo le emegbe, eye wòde asi eƒe awu ŋuti; 
MRK.5.28	elabena egblɔ bena: Ne mede asi eƒe awu ŋu ko la, nye lãme asẽ. 
MRK.5.29	Eye enumake eƒe ʋu la nu tso, eye wose le eƒe lãme bena, yeƒe dɔ la vɔ. 
MRK.5.30	Eye enumake Yesu dze sii le eɖokui me bena, ŋusẽ do go tso ye me, eye wòtrɔ de ameha la gbɔ gblɔ bena: Amekae de asi nye awu ŋu mahã? 
MRK.5.31	Eye eƒe nusrɔ̃lawo gblɔ nɛ bena: Ekpɔ be, ameha la mimi wò ɖo tso, hafi nèle gbɔgblɔm bena: Amekae ɖe asi ŋunye mahã? 
MRK.5.32	Eye wotsa ŋku godoo, bena yeakpɔ amesi wɔ esia. 
MRK.5.33	Ke nyɔnu la le vɔvɔ̃m, eye wòle dzodzom nyanyanya; elabena enya nusi wòwɔ nɛ, eye wòva dze klo nɛ, eye wògblɔ nyateƒe blibo katã nɛ. 
MRK.5.34	Ke egblɔ nɛ bena: Vinyenyɔnuvi, wò xɔse la de wò; heyi le ŋutifafa me, wò lãme nasẽ tso wò dɔléle la me!
MRK.5.35	Esi wogale nu ƒom la, du tso ƒuƒoƒemegã la ƒe me va bena: Wò nyɔnuvi la ku; nukaŋuti nègale fu dem na nufiala mahã? 
MRK.5.36	Ke esi Yesu se nya, si gblɔm wole la, egblɔ na ƒuƒoƒemegã la bena: Megavɔ̃ o, xɔ se ko. 
MRK.5.37	Eye mede mɔ na amea ɖeke be, wòadze eyome o, negbe Petro kple Yakobo kple Yohanes, Yakobo nɔvi la ko. 
MRK.5.38	Eye wòva ƒuƒoƒemegã la ƒe me, eye wòkpɔ amesiwo le ʋunyaʋunya wɔm, eye wole avi fam le ɣli dom sesĩe la, le afima. 
MRK.5.39	Eye esi wòge de aƒea me la, egblɔ na wo bena: Nukaŋuti miele ʋunyaʋunya wɔm hele avi fam ale? Ɖevi la meku o, ke boŋ alɔ̃ dɔm wòle. 
MRK.5.40	Eye wokoe. Ke esi wonyã wo katã do goe la, èkplɔ ɖevia fofoa kple dadaa kple amesiwo kpe ɖe eŋuti la, eye wòyi afisi ɖevi la mlɔ. 
MRK.5.41	Eye wòlé ɖevi la ƒe alɔnu hegblɔ nɛ bena: Talita kumi, si gɔme enye bena: Nyɔnuvi, mele egblɔm na wò bena: Tsi tre! 
MRK.5.42	Eye enumake nyɔnuvi la tsi tre, eye wozɔ azɔli; elabena exɔ ƒe wuieve, eye wolulu ŋutɔ. 
MRK.5.43	Eye wogbe nya na wo vevie bena, amea ɖeke naganyae o; eye wòbena, woana nanee, ne wòaɖu.
MRK.6.1	Eye wòdo go tso afima, eye wòva fofoawo de; eye eƒe nusiawo le eyome. 
MRK.6.2	Eye esi Sabat ɖo la, ede asi nufiafia me le ƒuƒoƒe la, eye ame geɖe, siwo see la, ƒe nu ku, eye wogblɔ bena: Afika amesia kpɔ nusiawo tsoe, eye nunya ka ƒomevi nye esi wonae mahã, ale be ŋusẽdɔ siawo va ve me to eƒe asi dzi mahã? 
MRK.6.3	Alo amesia la, de menye atikpala, si nye Mana vi la, kple Yakobo, Yose, Yuda kpakple Simon nɔvi lae o mahã? Eye nɔvianyɔnuwo hã mele mía dome afisia o mahã? Eye wòzu nuɖiaɖia na wo le eyama ŋuti. 
MRK.6.4	Eye Yesu gblɔ na wò bena: Womedoa kpo nyagblɔɖila bubu o, negbe le eya ŋutɔ fofoawo de kple eƒomeawo dome kpakple eƒe me ko. 
MRK.6.5	Eye mete ŋu wɔ ŋusẽdɔa ɖeke le afima o, negbe dɔléla ʋeea ɖewo ko ŋu wòda gbe le, le esime wòda asi ɖe wo dzi. 
MRK.6.6	Eye eƒe mo wɔ yaa le woƒe dzimaxɔse la ŋuti. Eye wotsa le kɔƒe, siwo ƒo xlã afima la me hele nu fiãm.
MRK.6.7	Tete wòyɔ ame wuieve la va egbɔ, eye wòde asi wo dɔdɔ me eveveve; eye wòna ŋusẽ wo de gbɔgbɔ makɔmakɔwo dzi; 
MRK.6.8	eye wòde se na wo bena, woagatsɔ naneke de asi de mɔzɔzɔ ŋu o, negbe atizɔti ko; menye kotoku alo abolo o, alo ga nanɔ woƒe go nu hã o; 
MRK.6.9	ke wòado atokotawo; eye womagado dziwui eve o. 
MRK.6.10	Eye wògblɔ na wo bena: Afisi ke miayi ɖe aƒea ɖe me le la, minɔ afima vaseɖe gbesigbe ke miadzo. 
MRK.6.11	Eye teƒe, si womexɔ mi le o, alo womeɖo to mi le o la, ne miele dzodzo ge le afima la, miʋuʋu ke le miaƒe afɔwo ŋuti ɖe anyi, ne wòanye ɖaseɖiɖi na wo. Vavã mele egblɔm na mi bena: Mele sesẽ ge na Sodomtɔwo kple Gomoratɔwo le ʋɔnudrɔ̃gbe la abe du ma ene o. 
MRK.6.12	Eye esi wodo go yi la, wode gbe ƒã bena, woatrɔ le woƒe dzi me. 
MRK.6.13	Eye wonyã gbɔgbɔ vɔ̃ gedewo do go, ye wòsi ami na dɔléla geɖewo heda gbe le wo ŋu.
MRK.6.14	Eye fia Herodes see; elabena eƒe ŋkɔ ɖi hoo, eye wòbena: Yohanes mawutsidetanamelae tsi tre tso ame kukuwo dome; eyaŋuti ŋusẽwo le dɔ wɔm le eme. 
MRK.6.15	Ke bubuwo gblɔ bena: Eliya ye; eye bubuwo bena: Nyagblɔɖilae abe nyagblɔɖilaewo dometɔ ɖeka ene. 
MRK.6.16	Ke esi Herodes see la, egblɔ bena; Yohanes, si nu metso ta le la, eyae tsi tre tso ame kukuwo dome.
MRK.6.17	Ke Herodes ŋutɔe dɔ wòlé Yohanes, eye wobiae de gaxɔ me le Herodia, si nye nɔvia Filipo srɔ̃ la, ŋuti, elabena eɖee. 
MRK.6.18	Elabena Yohanes gblɔ na Herodes bena: Womede mɔ na wò bena naxɔ nɔviwò srɔ̃ o. 
MRK.6.19	Eye Herodia lée de dɔme, eye wòle didim be, yeawui, ke mete ŋui o, 
MRK.6.20	elabena Herodes vɔ̃ Yohanes, amesi wònya bena, enye ame dzɔdzɔe kple ame kɔkɔe wònye la, eye wòkpɔ eta. Eye ne eɖo toe la, eɖoa xaxa me le nu geɖewo ŋuti, eye eƒe gbesese vivina nɛ. 
MRK.6.21	Eye le ŋkeke, si dze eƒe dzi ŋu dzi la Herodes tu aglo le eƒe dzigbeŋkeke dzi na eƒe amegãwo kple aʋafia gãwo kpakple Galilea-me ŋkutawo; 
MRK.6.22	eye esi Herodia vinyɔnuvi la ge de eme, eye woɖu ɣe la, edze Herodes kple amesiwo kpe ɖe eŋuti le kplɔ̃a ŋuti la ŋu; eye fia la gblɔ na nyɔnuvi la bena: Bia nusi ke nèlɔ̃ lam, eye mana wò. 
MRK.6.23	Eye wòka atam ne bena: Nusi ke nabiam la, mana wò vaseɖe nye fiaɖuƒe la ƒe akpa afã dzi. 
MRK.6.24	Eye esi wòɖo go yi la, egblɔ na dadaa bena: Nuka mabia mahã? Ke eya gblɔ bena: Bia Yohanes, mawutsidetanamela, ƒe ta. 
MRK.6.25	Eye enumake wòɖe abla va fia la gbɔ, eye wòbiae gblɔ bena: Meɖi bena, natsɔ Yohanes mawutsidetanamela ƒe ta nam le agba me fifilaasi. 
MRK.6.26	Eye wòve fia la ŋutɔ; gake la le eƒe atamkaka kple amesiwo le kplɔa ŋuti kpakplii ta la melɔ̃ be, yeagbe enana o. 
MRK.6.27	Eye enumake fia la dɔ eŋudzɔsrafo ɖeka ɖa, eye wòde se ne be, wòaɖatsɔ eƒe ta ve; 
MRK.6.28	eye wòyi, eye wòtso ta le enu le gaxɔ me, eye wotsɔ eƒe ta ɖe agba me ve, eye wòtsɔe na nyɔnuvi la, eye nyɔnuvi la tsoe na dadaa. 
MRK.6.29	Eye esi eƒe nusrɔ̃lawo see la, wova tso eƒe kukua yi ɖaɖi.
MRK.6.30	Eye apostolowo ƒo ƒu ɖe Yesu gbɔ, eye woxlẽ nusiwo katã wowɔ kple nusiwo wòfiã la nɛ. 
MRK.6.31	Eye wògblɔ na wo bena: Miva, ne miawo ɖeɖe miayi gbedzi, ne míadzudzɔ mía ɖokui ʋee. Elabena amesiwo le vavam gale yiyim la, wosɔ gbɔ, eye womekpɔ asinu gɔ̃ hã, ne woaɖu nu o. 
MRK.6.32	Eye woɖo ʋu dzo heyi ɖe gbedzi, woawo ɖeɖe. 
MRK.6.33	Eye ame gedewo kpo wo woyina, eye wodze si wo, eye wòsi du tso duawo katã me ƒo ƒu heto afɔ yi afima, eye wotre vava na woawo.
MRK.6.34	Eye esi Yesu do go la, ekpa ameha gãa de, eye eƒe dome tre de wo ŋuti, elabena wole abe ale, siwo nu kplɔla mele o ene, eye wòde asi nu geɖe tiatia me wo. 
MRK.6.35	Eye esi wòsusɔ ʋee, ne zã nado la, eƒe nusrɔ̃lawo va egbɔ gblɔ bena: Teƒe la enye gbedzi, eye zã hã le dodom; 
MRK.6.36	do mɔ wo, bena ne wòayi ɖe agbleta kple kɔƒe, siwo ƒo xlã mi la me, ne woaƒle nuɖuɖu na wo ɖokui. 
MRK.6.37	Eye wòxɔ edzi na wo gblɔ bena: Miawo la mina nu wo, ne woaɖu. Eye wogblɔ nɛ bena: Ekema de miayi aɖaƒle abolo denario alafa eve nu, ne miatso ana wo, ne woaɖu mahã? 
MRK.6.38	Eye wògblɔ na wo bena: Abolo nenie le mia si mahã? Miyi ɖakpɔe ɖa. Eye esi wonyae la, wogblɔ bena: Wo ame atɔ kple tɔmelã eve. 
MRK.6.39	Eye wòɖo na wo bena, wo katã nanɔ anyi hamehame ɖe gbe mumu la dzi. 
MRK.6.40	Eye wonɔ anyi hamehame, ɖewo alafa, ɖewo blaatɔ̃. 
MRK.6.41	Eye esi wòtso abolo atɔ̃ la kple lã eveawo la, ekpa dziƒo, eye wòyra ɖe wo dzi, eye wòŋe aboloawo me, eye wòtso wo na nusrɔ̃lawo, bena woatsa wo aɖo wo ko me, eye wòmã lã eveawo hã me ɖe wo katã dome. 
MRK.6.42	Eye wo katã woɖu nu, eye woɖi ƒo. 
MRK.6.43	Eye wofa kakɛ, siwo susɔ la, ɖe kevi wuieve me fũ kple lãwo ƒe ɖe hã. 
MRK.6.44	Eye amesiwo ɖu aboloawo la, wo nu ano ŋutsu akpe atɔ̃.
MRK.6.45	Eye enumake wòƒoe ɖe eƒe nusrɔ̃lawo nu be, woaɖo ʋu, ne wòadze ye ŋgɔ ayi go keme dzi ɖe Betsaida, vaseɖe esime ye ŋutɔ yeaɖe asi le ameha la ŋu. 
MRK.6.46	Eye esi wòɖe mo na wo megbe la, edzo heyi ɖe to la dzi, be yeado gbe ɖa.; 
MRK.6.47	Eye esi fiẽsi ɖo la, ʋu la ɖo ƒu titina, eye eya ɖeka susɔ ɖe gota. 
MRK.6.48	Eye wòkpɔ wo wole fu kpem le ʋuakuku me; elabena ya ƒo le wo kpem Eye ano zã ƒe ŋudzɔɣi enelia me la ele ƒu dzi zɔm gbɔna wo gbɔ, eye wòdi be, yeato wo ŋuti ayi; 
MRK.6.49	ke esi wokpɔe wòle ƒua dzi zɔm la, wobu xa bena, ŋɔlie, eye wodo ɣli; 
MRK.6.50	elabena wo katã wokpɔe, eye dzika tso wo ƒo. Ke eƒo nu kpli wo enumake gblɔ bena: Mina miaƒe dzi nadze eme; nyee nye esi, migavɔ̃ o hee! 
MRK.6.51	Eye woge ɖe nu la me le wo gbɔ, eye ya la dzudzɔ, eye woƒe nu ku ŋutɔ; 
MRK.6.52	elabena womenya ta le aboloawo nu o, ke boŋ woƒe dzime sẽ.
MRK.6.53	Eye wotso ƒu la ɖi go ɖe Genezaret. 
MRK.6.54	Eye esi wodo go le ʋua me la, enumake wodze sii, 
MRK.6.55	eye du dzo le afima nutoawo katã me godoo, eye wode asi amesiwo ƒe lãme gblẽ la tsɔtsɔ me ɖe abawo dzi va afisi wose be, ele. 
MRK.6.56	Eye afisi wòyina ɖo le kɔƒewo alo duwo me alo agbletawo la, wotsɔa dɔlélawo va dana ɖe ablɔwo me, eye woɖea kuku ne bena, yewoade asi eƒe awuto ɖeɖeko ŋu; eye ame alesi nu de asi eŋu ko la, ƒe lãme sẽna.
MRK.7.1	Eye farisitɔwo kple agbalẽfialaa ɖewo, siwo tso Yerusalem va la, ƒo ƒu ɖe egbɔ. 
MRK.7.2	Eye wokpɔ bena, eƒe nusrɔ̃laa ɖewo le abolo ɖum kple asi ƒoɖi, egɔme nye asi maklɔmaklɔe la; 
MRK.7.3	elabena farisitɔwo kple Yudatɔwo katã la, ne womeklɔ asi nyuie o la, womeɖua nu o; ale wonɔa ŋku lém ɖe amegãwo ƒe ko la ŋuti vevie; 
MRK.7.4	eye ne wotso asi me gbɔ la, ne womele tsi o la, womeɖua nu o, eye nu bubu geɖewo li, siwo ŋuti woléa ŋku ɖo le tsikpluwo kple zewo kple ganuwo kɔklɔ la me. — 
MRK.7.5	Eye farisitɔwo kple agbalẽfialawo biae bena: Nukaŋuti wò nusrɔ̃lawo mezɔna le amegãwo ƒe koa nu o, ke boŋ woɖua abolo asi maklɔmaklɔe mahã? 
MRK.7.6	Eɖo ŋu na wo bena: Yesaya gblɔe ɖi nyuie le mi alakpatɔwo ŋuti, abe alesi woŋlɔe ɖi ene bena: „Dukɔ sia le buyem kple nuyiwo; gake woƒe dzi te ɖa xaa tso gbɔnye. 
MRK.7.7	Ke dzodzroe wole subɔyem, hele nufiafia, siwo nye amewo ƒe sededewo la fiãm.“ 
MRK.7.8	Miegblẽ Mawu ƒe se la ɖi, eye mielé amewo ƒe kɔnyinyi me ɖe asi le zewo kple kplu wo kɔklɔ me; eye nu bubu geɖe, siwo le abe esiawo ene la, miewɔna. 
MRK.7.9	Eye wògblɔ na wo bena: Mieɖe Mawu ƒe se la ɖa nyuie, bena mianyi mia ŋutɔwo ƒe kɔ. 
MRK.7.10	Elabena Mose gblɔ bena: „Bu fofowò kple dawo; eye amesi ke gblɔa nya vɔ̃ ɖe fofoa kple dadaa ŋuti la, ku ke woaku;“ 
MRK.7.11	ke miawo la miegblɔ be: Ne amea ɖe lagblɔ na fofoa alo dadaa bena: Nusi ke nate ŋu akpɔ tso gbɔnye la, nanye korban (esi gome enye nunana na Mawu), 
MRK.7.12	miena mee be, wòagawɔ naneke na fofoa alo dadaa o; 
MRK.7.13	eye miena Mawu ƒe nya la tsi mabumabu le miaƒe ka, si mieɖo anyi la ŋuti; eye nusiawo tugbe geɖe miewɔna.
MRK.7.14	Eye wògayɔ ameha la va egbɔ, gblɔ na wo bena: Mi katã miɖo tom, ne miase nu gome. 
MRK.7.15	Naneke meli, si atso gota ayi ɖe ame me, si ate ŋu aƒo ɖii o; ke boŋ nusiwo le go dom tso ame me la, woawoe nye nusiwo ƒoa ɖi ame. 
MRK.7.16	Ne amea ɖe to senu ti nɛ la, nesee! 
MRK.7.17	Eye esi wòdzo le ameha la gbɔ yi ɖe aƒe me la, eƒe nusrɔ̃lawo bia lo la gɔmee. 
MRK.7.18	Eye wògblɔ na wo bena: Ale miawo hã mienye ame masenugɔmewoe nye esi mahã? Alo miedze sii kpɔ bena, nusianu, si tsoa gota yina ɖe ame me la, mate ŋu aƒo ɖii o; 
MRK.7.19	elabena menye eƒe dzi me wòyina ɖo o, hafi boŋ eƒe dɔ me wòyina ɖo, eye wòɖadena ɖe kpɔxa, le esia me nuɖuɖuawo katã ŋuti kɔna lena o mahã? 
MRK.7.20	Eye wògblɔ bena: Nusi ke doa go tsoa ame me la, eya ƒoa ɖi ame. 
MRK.7.21	Elabena tso ame ƒe dzi me ke nu vɔ̃ɖi susuwo doa go tsona, matrewɔwɔwo, fififiwo, amewuwuwo, 
MRK.7.22	ahasiwɔwɔwo, ŋubiabiãwo, nu vɔ̃ɖi wɔwɔwo, beble, ahiãdzedze, ŋku vɔ̃ɖi, busubɔbɔ, dàda, movidzɔdzɔ; 
MRK.7.23	nu vɔ̃ɖi siawo katã doa go tsoa eme ke, eye woƒoa ɖi ame.
MRK.7.24	Eye wòdzo le afima heyi ɖe Tiro-nutoawo me. Eye wòyi ɖe aƒea ɖe me, eye melɔ̃ be, amea ɖeke nanyae o, ke mete ŋu ɣla eɖokui o. 
MRK.7.25	Elabena nyɔnua ɖe, si gbɔgbɔ makɔmakɔ le vianyɔnuvi me la, se eŋkɔ, eye wòva dze klo ɖe eƒe afɔ nu. 
MRK.7.26	Ke nyɔnu la nye Helatɔ, si wodzi le Sirofoinike; eye wòɖe kuku nɛ bena, wòanya gbɔgbɔ vɔ̃ la aɖo goe tso vianyɔnuvi la me. 
MRK.7.27	Eye wògblɔ nɛ bena; Na ɖeviwo naɖi ƒo gbɔ; elabena menyo bena, woatsɔ ɖeviwo ƒe abolo aƒu gbe na avũviwo o. 
MRK.7.28	Ke eya xɔ edzi gblɔ ne bena: Yoo, Aƒetɔ! Gake avũvi, siwo le kplɔ̃ te la, ɖua ɖeviwo ƒe abolo wuwluiwo tso. 
MRK.7.29	Eye wògblɔ nɛ bena: Le nya sia ŋuti la heyi; gbɔgbɔ vɔ̃ la do go tso viwònyɔnuvi la me. 
MRK.7.30	Eye esi wòdzo va eƒe me la, ekpɔ ɖevi la mlɔ aba dzi, eye gbɔgbɔ vɔ̃ la do go.
MRK.7.31	Esi wògado go tso Tiro-nutoawo me la, etso Sidon heto Galilea-ƒu la nu heva Dekapoli-nutoawo me ke. 
MRK.7.32	Eye wotsɔ amea ɖe, si nye tokunɔ kple aɖetututɔ la, va egbɔ, eye woɖe kuku nɛ bena, wòatsɔ eƒe asi ada ɖe edzi. 
MRK.7.33	Eye wotsɔ eyama heƒo asae tso ameha la gbɔ, eye wotsɔ eƒe asibidewo ƒo ɖe eƒe to me, eye wòɖe ta ɖo eƒe aɖe nu; 
MRK.7.34	eye esi wòle dziƒo kpɔm la, eɖe hũ, eye wògblɔ ne bena. „Hefata“, si gɔme enye: Ʋua! 
MRK.7.35	Tete eƒe to la ʋu, eye enumake eƒe aɖeka hã ɖɔ ɖo, eye wòƒo nu nyuie. 
MRK.7.36	Eye wòde se na wo bena, woagatoe na amea ɖeke o; ke geɖe alesi wòde se na wòe la, geɖe wu woyi ɖakakae. 
MRK.7.37	Eye kuvia ɖo wo ŋutɔ, eye wole gbɔgblɔm bena: Ewɔ nuwo katã nyuie, ena tokunɔwo sea nu, eye aɖetututɔwo hã ƒoa nu.
MRK.8.1	Le ŋkeke ma wo me, esi ameha gãa ɖe gava, eye naneke mele wo si, be woaɖu o la, Yesu yɔ eƒe nusrɔ̃lawo va egbɔ gblɔ na wo bena: 
MRK.8.2	Nye dɔme trɔ ɖe ameha la ŋuti; elabena egbee nye ŋkeke etɔ̃agbe wole ŋutinye, eye womekpɔ naneke, be woaɖu o; 
MRK.8.3	eye ne medo mɔ wo dɔme ɣeɣi, be woayi aƒe la, aƒetrɔ latsɔ wo le mɔ dzi, eye wo dome amea ɖewo hã tso didiƒe. 
MRK.8.4	Eye eƒe nusrɔ̃lawo xɔ edzi nɛ bena: Afika amea ɖe late ŋu akpɔ abolo atsoe le gbedzi afii, be amesiawo naɖi ƒo mahã? 
MRK.8.5	Eye wòbia wo bena: Abolo nenie le mia si mahã? Ke wogblɔ bena: Wo ame adre. 
MRK.8.6	Eye wòɖo bena, ameha la nabɔbɔ nɔ anyigba; eye wotsɔ abolo adre la, eye esi wòda akpe ɖe wo dzi la, èŋe me, eye wòtsɔe na eƒe nusrɔ̃lawo, bena woatsɔe na wo, eye wotsɔe ɖo ameha la kɔ me. 
MRK.8.7	Eye lãvi ʋeea ɖewo hã le wo si, eye esi wòyra ɖe wo dzi la, ena wotsɔ woawo hã ɖo wo kɔ me. 
MRK.8.8	Eye woɖu nu, eye woɖi ƒo, eye wòfɔ kakɛ, siwo susɔ la, wòde kevi adre. 
MRK.8.9	Ke wo nu anɔ ame akpe ene, eye wòdo mɔ wo. 
MRK.8.10	Eye enumake wòɖo ʋu kple eƒe nusrɔ̃lawo, eye wova Dalmanuta-nutoawo me.
MRK.8.11	Eye farisitɔwo do go va, eye wode asi nusese me kplii hele dzesi biamii tso dziƒo hele etem kpo. 
MRK.8.12	Eye wòɖe hũ le eƒe gbɔgbɔ la me gblɔ bena: Nukaŋuti dzidzime sia le dzesi dim mahã? Vavã mele egblɔm na mi bena: Womele dzesia ɖeke na ge dzidzime sia o. 
MRK.8.13	Eye wògblẽ wo ɖi gaɖo ʋu heyi go keme dzi.
MRK.8.14	Eye woŋlɔ abolotsɔtsɔ ɖe asi be, eye ɖeke mele wo si le ʋua me o, negbe abolo ɖeka ko. 
MRK.8.15	Eye wòde se na wo bena: Mikpɔ nyuie, eye milé be na mia ɖokui le farisitɔwo ƒe amiwo ʋaʋã kple Herodes ƒe amewo ʋaʋã la ŋuti. 
MRK.8.16	Eye wòke ɖi le wo nɔewo dome gblɔ bena: Le esi míetsɔ abolo de asi o la ŋutie. 
MRK.8.17	Eye esi wòdze sii la, egblɔ na wo bena: Nuka miele di kem be, mietsɔ abolo de asi o mahã? Ɖe miedze si nu kpo haɖe alo se nu gome hã oa, alo miaƒe dzime ɖe wògasẽ mahã? 
MRK.8.18	Ŋku li na mi, miekpɔa nu o! Eye to li na mi, miesea nu o! Eye mieɖoa ŋku nu dzi o, 
MRK.8.19	bena meŋe abolo atɔ̃ me hemã ɖe ame akpe atɔ̃ dome, eye abolo kakɛawo la kevi nenie miefɔ mahã? Wogblɔ nɛ be: Wo ame wuieve. 
MRK.8.20	Eye wo ame adre ɖe ame akpe ene dome la, kakɛawo la kevi nenie fũ miefɔ mahã? Eye wobena: Wo ame adre. 
MRK.8.21	Eye wògblɔ na wo bena: Ɖe miese nu gome haɖe ke o mahã?
MRK.8.22	Eye wòva Betsaida. Eye wokplɔ ŋkuagbãtɔa ɖe va egbɔ, eye woɖe kuku nɛ bena, wòaɖe asi eŋu. 
MRK.8.23	Eye esi wòlé ŋkuagbãtɔ la ƒe alɔnu la, ekplɔe do go tso du la me, eye esi wòɖe ta ɖe ŋku dzi nɛ, eye wòtsɔ eƒe asiwo ɖo edzi la, ebiae bena: Ele nane kpɔma? 
MRK.8.24	Esi wòwu ŋku dzi la, egblɔ bena: Mekpɔ amewo; mekpɔ wo wole abe atiwo ene hele azɔli zɔm. 
MRK.8.25	Tete wògatsɔ eƒe asiwo ɖo eƒe ŋkuwo dzi, eye wòklẽ ŋku sesĩe; eye wòɖɔe do, eye wòkpɔ nusianu nyuie. 
MRK.8.26	Eye wòdɔe ɖo ɖe eƒe me gblɔ bena: Megayi ɖe ɖu la me o.
MRK.8.27	Eye Yesu do go kple eƒe nusrɔ̃lawo heyi ɖe Kaisarea Filipi ƒe kɔƒewo me; eye le mo dzi la ebia eƒe nusrɔ̃lawo gblɔ na wo bena: Ameka amewo gblɔna bena, menye mahã? 
MRK.8.28	Ke wogblɔ nɛ bena: Yohanes mawutsidetanamelae, eye bubuwo bena: Eliya ye; ke bubuwo bena: Nyagblɔɖilawo dometɔ ɖekae. 
MRK.8.29	Eye wòbia wo bena: Ke miawo la, ameka miegblɔna bena, menye mahã? Eye Petro ɖo ŋu gblɔ nɛ bena: Wòe nye Kristo la. 
MRK.8.30	Eye wogbe nya na wo bena, woagagblɔ nya le ye ŋuti na amea ɖeke o.
MRK.8.31	Eye wòde asi wo fiafia me bena: Ele na Amegbetɔvi la bena, woakpe fu geɖe, eye amegãwo kple nunɔlagãwo kple agbalẽfialawo woado vloe, eye woawui, eye wòatsi tre le ŋkeke etɔ̃agbe. 
MRK.8.32	Eye wòto nya sia na wo faa. Tete Petro de kpoe, eye wòde asi nyagbegbe me nɛ. 
MRK.8.33	Ke etrɔ kpɔ eƒe nusrɔ̃lawo, eye wogbe nya na Petro gblɔ bena: Te ɖokuiwò ɖa yi megbenye, Satana! Elabena menye Mawu tɔ nèsusu o, negbe nusi nye amegbetɔwo tɔ la ko.
MRK.8.34	Eye wòyɔ ameha la kple eƒe nusrɔ̃lawo va egbɔ gblɔ na wo bena: Amesi ke le lɔlɔ̃m bena, yeadze yonyeme la, negbe nu le ye ŋutɔ dokui gbɔ, eye wòatsɔ eƒe atitsoga, eye wòadze yonyeme. 
MRK.8.35	Elabena amesi ke di be, yeade yeƒe agbe la, atsrɔ̃e; ke amesi atsrɔ̃ eƒe agbe le nye kple nyanyuie la ŋuti la, aɖee. 
MRK.8.36	Elabena viɖe ka wòanye na ame, ne xexeme blibo la katã zu etɔ, ke wòabu eƒe luʋɔ mahã? 
MRK.8.37	Alo nuka amegbetɔ atsɔ ana agaxɔ eƒe luʋɔ mahã? 
MRK.8.38	Elabena amesi ke kpe ŋu nye kple nye nyawo le dzidzime wɔahasi kple dzidzime wonuvɔ̃ sia dome la, Amegbetɔvi la hã akpe ŋui, ne ava le Fofoa ƒe ŋutikɔkɔe me kple mawudɔla kɔkɔeawo.
MRK.9.1	Eye wògblɔ na wo bena: Vavã mele egblɔm na mi bena: Amea ɖewo le amesiwo le tsitre le afisia la dome, siwo mele ku ɖɔ ge akpɔ o, vaseɖe esime woakpɔ Mawu ƒe fiaɖuƒe la wògbɔna kple ŋusẽ.
MRK.9.2	Ŋkeke ade megbe la Yesu ɖe Petro, Yakobo kple Yohanes kpe ɖe eɖokui ŋuti, eye wòkplɔ wo yi to kɔkɔa ɖe dzi, woawo ɖeɖe; eye eƒe nɔnɔme trɔ le woƒe ŋku me, 
MRK.9.3	eye eƒe awuwo trɔ le dzo dam hefu tititi, eye nunyãlaa ɖeke mele anyigba dzi ate ŋu awɔ wo woafu alea o. 
MRK.9.4	Eye Eliya kple Mose woɖe wo ɖokui fia wo, eye wole nu ƒom kple Yesu. 
MRK.9.5	Eye Petro xa edzi gblɔ na Yesu bena: Rabi, enyo na mi bena, miano afisia, eye miawo agbadɔ etɔ̃, tɔwò ɖeka, Mose to ɖeka kple Eliya to ɖeka. 
MRK.9.6	Elabena menya nusi wòagblɔ o, elabena wovɔ̃ ŋutɔ. 
MRK.9.7	Eye alilikpo va do vɔvɔli ɖe wo dzi, eye gbe tso alilikpo la me gblɔ bena: „Amesia enye vinye, si nyemelɔ̃a nu egbɔ o, miɖo to eyama!“ 
MRK.9.8	Eye enumake, esi wole ŋku tsam godoo la, womegakpɔ amea ɖeke o, negbe Yesu ɖeka koe le wo gbɔ.
MRK.9.9	Eye esi wole ɖiɖim tso to la dzi la, Yesu de se na wo bena, woagagblɔ nusiwo wokpɔ la, na amea ɖeke o, negbe ne Amegbetɔvi la tsi tre tso ame kukuwo dome ko. 
MRK.9.10	Eye wodzra nya la ɖo, eye wobia le wo nɔewo dome bena: Nukae nye tsitretsitsi tso ame kukuwo dome la mahã?
MRK.9.11	Eye wobiae gblɔ bena: Aleke wòle be, farisitɔwo kple agbalẽfialawo gblɔ bena: Ele na Eliya be, wòava gbãgbiagbã mahã? 
MRK.9.12	Ke egblɔ na wo bena: Eliya gbɔna gbãgbiagbã, eye wòaɖo nuwo katã ɖo; eye aleke woŋlɔ ɖi le Amegbetɔvi la ŋuti bena, akpe fu geɖe, eye woado vloe mahã? 
MRK.9.13	Gake mele egblɔm na mi bena: Eliya va xoxo, eye wowɔ nusi wolɔ̃ la, ɖe eŋuti, abe alesi woŋlɔ ɖi le eŋuti ene.
MRK.9.14	Eye esi wòva nusrɔ̃lawo gbɔ la, ekpɔ ameha gãa ɖe ƒo xlã wo, eye agbalẽfialawo le nu sẽm kpli wo. 
MRK.9.15	Eye enumake, esi ameha la katã kpɔe la, dzidzi ƒo wo ŋuta, eye wosi du yi egbɔ hedo gbe nɛ. 
MRK.9.16	Eye wòbia wo bena: Nuka miele nu sẽm kpli wo? 
MRK.9.17	Eye lãme ɖeka tso ameha la dome ɖo eŋu nɛ bena: Nufiala, mekplɔ vinyeŋutsuvi, si me gbɔgbɔ maƒonu le la, va gbɔwò; 
MRK.9.18	eye afisi ke wòlée le la, enyamanɛ, eye futukpɔ dona le enu, eye woɖua aɖukli, eye wòɖia ku; megblɔ na wò nusrɔ̃lawo bena, woanyãe ado goe, eye womete ŋui o. 
MRK.9.19	Eye wòdo eŋu na wo gblɔ bena: O, dzidzime maxɔse! Ɣekaɣi mana anyi kpli mi ase ɖo? Eye ɣekaɣi mado dzi ahe mi ase do mahã? Mikplɔe va gbɔnye! 
MRK.9.20	Eye wokplɔe va egbɔ; esi wòkpɔe la, enumake gbɔgbɔ la nyamae, eye wòtsyɔ kplo hele dablibɛ ƒom le futukpɔ ɖem. 
MRK.9.21	Eye wòbia fofoa bena: Ɣekaɣi nusia va edzi mahã? Eye wòbena: Tso keke eƒe ɖevime kee. 
MRK.9.22	Eye enuenu wòtsɔnɛ ƒua dzo me kple to me, bena yeawui; ke ne ate ŋu awɔ nane la, kpɔ miaƒe nublanui, ne naxa na mi. 
MRK.9.23	Eye Yesu gblɔ nɛ bena: Ne ate ŋui! Amesi xɔe se la, ate ŋu awɔ nusianu. 
MRK.9.24	Enumake ɖevia fofo do ɣli gblɔ bena: Mexɔe se, xɔ na nye maxɔse la! 
MRK.9.25	Ke esi Yesu kpɔ bena, ameha la le ɖu ƒum gbɔna la, ewo ɖe gbɔgbɔ makɔmakɔ la ta gblɔ bena: Wò gbɔgbɔ maƒonu kple tokunɔ, mede se na wò, do go le eme, eye tso esia dzi la megayi ɖe eme o! 
MRK.9.26	Eye wòdo go kple ɣlidodo hele enyamam ŋutɔ, eye wòzu abe ɖe woku ene; ale bena ame geɖewo gblɔ bena: Eku. 
MRK.9.27	Ke Yesu lé eƒe alɔnu hekɔe ɖe dzi, eye wòtsi tre. 
MRK.9.28	Eye esi wòva aƒea me la, eƒe nusrɔ̃lawo ɖeɖe va egbɔ biae bena: Aleke wɔ míawo miete ŋu nyae do go o mahã? 
MRK.9.29	Eye wògblɔ na wo bena: Esia ƒomevi la mate ŋu ado go to naneke me o, negbe to gbedodoɖa kple nutsitsidɔ me ko.
MRK.9.30	Eye esi wodze le afima la, wotso Galilea me yi, eye melɔ̃ bena, amea ɖeke nanya ye o. 
MRK.9.31	Elabena efia nu eƒe nusrɔ̃lawo, eye wògblɔ na wo bena: Woade Amegbetɔvi la asi na amewo, eye woawui, eye ne wowui la, agatsi tre le ŋkeke etɔ̃agbe. 
MRK.9.32	Ke woawo la womese nya sia gɔme o, eye wova le ebiabia ŋuti.
MRK.9.33	Eye wòva Kapernaum. Esi wòva aƒe me la, ebia wo bena: Nuka miele ɖi kem le mia nɔewo dome le mɔ dzi mahã? 
MRK.9.34	Ke wozi kpi; elabena wole nya ʋlim le wo nɔewo dome le mɔ dzi bena: Amekae nye gãtɔ mahã? 
MRK.9.35	Eye esi wòbɔbɔ na anyi la, eya ame wuieveawo, eye wògblɔ na wo bena: Ne amea ɖe ɖi bena, yeanye gbãtɔ la, nanye wo katã ƒe mlɔetɔ kple wo katã ƒe subɔla. 
MRK.9.36	Eye wotsa ɖevi suea ɖe ɖo wo titina, eye wòlée ɖe eƒe akɔnu gblɔ na wo bena: 
MRK.9.37	Amesi ke laxɔ ɖevi siawo dometɔ ɖeka le nye ŋkɔ dzi la, nyee wòxɔ, eye amesi ke laxɔm la, menye nye wòxɔ o, ke boŋ amesi dom lae. 
MRK.9.38	Yohanes gblɔ ne bena: Nufiala, miekpɔ amea ɖe, si le gbɔgbɔ vɔ̃wo nyãm le go dom le wò ŋkɔ la dzi, eye miegbe nɛ, elabena mele mía yome o. 
MRK.9.39	Eye Yesu gblɔ bena: Migagbe ne o! Elabena amea ɖeke meli, si awɔ ŋusẽdɔ le nye ŋkɔ la dzi, eye wòate ŋu agble nya vɔ̃ enumake ɖe ŋunye o. 
MRK.9.40	Elabena amesi ke meto vo ɖe mia ŋuti o la, eya le mía dzi. 
MRK.9.41	Elabena amesi ke ana tsi kplu ɖeka mi be, miano le nye ŋkɔ me, esi wònye Kristo tɔ míenye ŋuti la, vava mele egblɔm na mi bena: Eƒe fetu la mele eŋu tsi ge o. 
MRK.9.42	Ke amesi ke laɖia ɖevi sue, siwo xɔa dzinye sena, dometɔ ɖeka nu la, enyo nɛ wu bena, woatso té atsi ɖe ka ne, eye woatsɔe aƒu gbe ɖe ƒu me. 
MRK.9.43	Eye ne wò asi ɖia nu wò la, lae ɖa; enyo na wò bena, nayi ɖe agbe la me kple asikpo, wu esi asi eve nanɔe na wò, eye nayi ɖe dzomavɔʋe la me, 
MRK.9.44	afisi woƒe nyẽ mekuna le o, eye dzo la hã metsina le o. 
MRK.9.45	Ke ne wò afɔ ɖia nu wò la, lae ɖa; enyo na wò be, nayi ɖe agbe la me kple afɔkpo, wu esi afa eve nanɔe na wò, eye woatsɔ wò aƒu gbe ɖe dzomavɔʋe la me, 
MRK.9.46	afisi woƒe nyẽ mekuna le o, eye dzo la hã metsina le o. 
MRK.9.47	Eye ne wò ŋku ɖia nu wò la, hoe le eme; enyo na wò bena, nayi ɖe mawufiaɖuƒe la me kple ŋku ɖeka, wu esi ŋku eve nanɔe na wò, eye woatsɔ wò aƒu gbe ɖe dzomavɔʋe la me, 
MRK.9.48	afisi woƒe nyẽ mekuna le o, eye dzo la hã metsina le o. 
MRK.9.49	Elabena amesiame la woatso dzo ade dzee, eye vɔsasa sia vɔsasa la woatso dze adee. 
MRK.9.50	Dze la nu nyui wònye; ke ne dze bu eƒe vivi la, nuka tsɔ ge míala ado vivii mahã? Mina dze naɖo mi, eye ŋutifafa nanɔ mia dome.
MRK.10.1	Eye esi wòdzo le afima la, eva Yudea-nutoawo me kple Yordan godo, eye amehawo gava ƒo ƒu ɖe egbɔ, eye abe alesi wònɔa wɔwɔm ene la, egafia nuwo. 
MRK.10.2	Eye farisitɔwo va egbɔ, eye wobiae hele etem kpɔ bena: Alo woɖe ma na ŋutsu bena, wòaɖe asi le srɔ̃a ŋu mahã? 
MRK.10.3	Eye wòɖo ŋu na wo bena: Aleke Mose de see na mi mahã? 
MRK.10.4	Ke wogblɔ bena: Mose ɖe mɔ bena, woaŋlɔ srɔ̃gbegbalẽ, eye woaɖe asi le eŋu. 
MRK.10.5	Eye Yesu gblɔ na wo bena: Le miaƒe dzimesesẽ ŋuti woŋlɔ se sia ɖi na mi ɖo. 
MRK.10.6	Tso nuwɔwɔ ƒe gɔmedzedzea me ke la atsu kple asi wòwɔ wòe. 
MRK.10.7	Le esia ta ame agblẽ fofoa kple dadaa ɖi, eye wòalé ɖe srɔ̃nyɔnua ŋuti, 
MRK.10.8	eye wo kpakple eve woanye ŋutilã ɖeka, ale bena tso esia dzi yina la womeganye ame eve o, negbe ŋutilã ɖeka ko. 
MRK.10.9	Azɔ nusi ke Mawu bla ɖekae la, ame nagamã me o. 
MRK.10.10	Eye le aƒea me la nusrɔ̃lawo gabia le nya sia ŋuti. 
MRK.10.11	Eye wògblɔ na wo bena: Amesi ke aɖe asi le srɔ̃a ŋuti, eye wòaɖe bubu la, ewo ahasi ɖe eyama ŋuti; 
MRK.10.12	eye ne nyanu agbe srɔ̃a, eye wòaɖe bubu la, ewo ahasi.
MRK.10.13	Eye wotsɔ ɖevi suewo va egbɔ be, woada asi ɖe wo dzi; ke nusrɔ̃lawo blu ɖe amesiwo tso wo ve la ta. 
MRK.10.14	Ke esi Yesu kpɔe la, menyo eŋu o, eye wògblɔ na wo bena: Mina ɖeviwo nava gbɔnye, eye migaxe mɔ na wo o; elabena nenem mewo tɔ enye mawufiaɖuƒe la. 
MRK.10.15	Vavã mele egblɔm na mi bena: Amesi ke mexɔ mawufiaɖuƒe la abe ɖevi ene o la, mele eme yi ge o. 
MRK.10.16	Eye esi wòlé wo ɖe eƒe akɔnu la, eyra wo, le esime wòda asi ɖe wo dzi.
MRK.10.17	Eye esi wòdze mɔ dzi la, amea ɖe si du va dze klo ɖe eƒe akɔ me, eye wòbiae bena: Nufiala nyui, nuka mawɔ, bena manyi agbe mava la dome mahã? 
MRK.10.18	Eye Yesu gblɔ nɛ bena: Nuka nèle yɔyem bena nyui mahã? Amea ɖeke mele nyui o, negbe Mawu ɖeka ko. 
MRK.10.19	Enya seawo bena: „Megawɔ ahasi o. Megawu ame o. Megafi fi o. Megaɖi aʋatsoɖase o. Megaba ame o. Bu fofowò kple dawò. 
MRK.10.20	Ke egblɔ nɛ bena: Nufiala, mewo nusiawo katã dzi tso nye ɖevime ke. 
MRK.10.21	Ke Yesu kpɔe du, eye wòlɔ̃e, gblɔ ne bena: Nu ɖeka susɔ na wò; heyi ɖadzra nusiwo le asiwò, eye natsɔ wo ana ame dahewo; ekema kesinɔnu anɔ dziƒo na wò, eye nava anɔ yonyeme, eye natsɔ atitsoga la. 
MRK.10.22	Ke eto mo le nya sia ŋuti hedzo kple nuxaxa; elabena nu geɖewo le esi.
MRK.10.23	Eye Yesu tsa ŋku godoo gblɔ na eƒe nusrɔ̃lawo bena: Aleke gbegbe wosẽ na amesiwo si kesinɔnuwo le la, bena wòayi ɖe mawufiaɖuƒe la mee! 
MRK.10.24	Ke nusrɔ̃lawo tsi yaa le eƒe nyawo ŋuti. Eye Yesu gaxɔ edzi gblɔ na wo bena: Viwo, esẽ bena, amesiwo ɖoa dzi ɖe kesinɔnuwo ŋuti la, nayi ɖe mawufiaɖuƒe la me! 
MRK.10.25	Ele bɔbɔe na kposɔ be, wòato abi ƒe vo me, wu alesi kesinɔtɔwo nayi ɖe mawufiaɖuƒe la mee. 
MRK.10.26	Eye kuvia ɖo wo ŋuta, eye wogblɔ na wo nɔewo bena: Ekema ameka gɔ̃e ate ŋu akpɔ ɖeɖe mahã? 
MRK.10.27	Eye Yesu kpɔ wo du gblɔ bena: Amegbetɔwo gbɔ la womate ŋu awɔ esia o; gake Mawu gbɔ la woate ŋui; elabena woate ŋu awɔ nusianu le Mawu gbɔ.
MRK.10.28	Petro de asi gbɔgblɔ me nɛ bena: Kpɔ ɖa, miawo la miegblẽ nuwo katã ɖi, eye miedze yowòme. 
MRK.10.29	Yesu gblɔ bena: Vavã mele egblɔm na mi bena: Amea ɖeke meli, si gblẽ xɔ alo nɔviŋutsuwo alo nɔvinyɔnuwo alo fofo alo dada alo srɔ̃ alo viwo alo agblewo ɖi le nye kple nyanyuie la ŋuti, 
MRK.10.30	ne menye bena, ɖe wòaxɔ teƒeɖoɖo alafa le ɣeyiɣi sia me o: Xɔwo kple nɔviŋutsuwo kple nɔvinyɔnuwo kple dadawo kple viwo kple agblewo hekpe ɖe yometitiwo ŋuti, kple agbe mavɔ le xexe, si gbɔna la me. 
MRK.10.31	Ke ame geɖe, siwo nye mlɔetɔwo, lazu gbãtɔwo, eye gbãtɔwo lazu mlɔetɔwo.
MRK.10.32	Eye esi wole mo dzi yina Yerusalem la, Yesu dze wo ŋgɔ, eye woƒe mo wɔ yaa, ke amesiwo dze eyome la, wovɔ̃. Eye esi wògayɔ ame wuieveawo va egbɔe la, ede asi nusiwo le edzi va ge la, gbɔgblɔ me na wo bena: 
MRK.10.33	Kpɔ ɖa, mieyina Yerusalem, eye woade Amegbetɔvi la asi na nunɔlagãwo kple agbalẽfialawo, eye woatso kufia nɛ, eye woatsɔe ade asi na trɔ̃subɔlawo; 
MRK.10.34	eye woaɖu fewu le eŋuti, eye woaɖe ta ɖe eŋu, eye woaƒoe kple atam, eye woawui, eye ŋkeke etɔ̃agbe la atsi tre.
MRK.10.35	Eye Yakobo kple Yohanes, siwo nye Zebedeo viwo la, va egbɔ gblɔ nɛ bena: Nufiala, miele didim bena, nusi ke míabia wò la, nawɔe na mí. 
MRK.10.36	Eye wògblɔ na wo bena: Nuka dim miele be, mawo na mi mahã? 
MRK.10.37	Ke wogblɔ nɛ bena: Na bena, mia dome ame ɖeka nabɔbɔ nɔ anyi ɖe wò nuɖusi me, eye ɖeka hã nanɔ wò mia me le wò ŋutikɔkɔe la me. 
MRK.10.38	Ke Yesu gblɔ na wo bena: Mienya nusi biam miele o. Alo miate ŋu ano kplu, si no ge nye ŋutɔ malaa? Alo woade mawutsi ta na mi kple mawutsi, si woatsɔ ade ta na nye ŋuta mahã? 
MRK.10.39	Eye wogblɔ nɛ bena: Miate ŋui. Ke Yesu gblɔ na wo bena: Kplu, si ke nye ŋutɔ miano la, mianoe, eye mawutsi, si woatsɔ aɖe ta na nye ŋuta la, woatsɔ ade ta na mi; 
MRK.10.40	ke anyinɔnɔ ɖe nye nuɖusi kple mia me la, menye tɔnye be, mana o, negbe amesiwo wodzrɛ ɖo ɖi na la ko.
MRK.10.41	Eye esi ame ewo la see la, ede asi dɔmeveve me na wo le Yakobo kple Yohanes ŋuti. 
MRK.10.42	Eye Yesu ya wo va egbɔ gblɔ na wo bena; Mienyae bena, amesiwo ŋu bubu le bena, woaɖu dukɔwo dzi la, woawoe ɖua aƒetɔ ɖe wo dzi, eye woƒe amegãwo kpɔa ŋusẽ ɖe wo dzi. 
MRK.10.43	Ke neganɔ nenema le mia dome o; ke boŋ amesi di bena, yeazu gã le mia dome la, nanye miaƒe subɔla; 
MRK.10.44	eye amesi ke di bena, yeanye gbãtɔ le mia dome la, nanye amewo katã ƒe dɔla. 
MRK.10.45	Elabena Amegbetɔvi la hã menye ɖe wòva bena, woasubɔ ye o; ke boŋ bena, yeasubɔ, eye bena, yeatsɔ yeƒe agbe la ana le ame geɖewo ƒe xɔxɔ ta.
MRK.10.46	Eye wova Yerixo; eye esi wòdo go tso Yerixo kple eƒe nusiawo kple ameha gã la, Bartimeo, Timeo vi, si nye nubiala ŋkuagbãtɔ la, bɔbɔ nɔ anyi ɖe mɔ to. 
MRK.10.47	Eye esi wose bena, Yesu, Nazaretetɔ lae la, eɖe asi ɣlidodo me le gbɔgblɔm bena: Yesu, Dawid vi la, kpɔ ye nublanui! 
MRK.10.48	Eye ame geɖewo blu ɖe eta, bena wòazi ɖoɖoe; ke egado ɣli geɖe wu tsãtɔ bena: Dawid vi la, kpɔ ye nublanui! 
MRK.10.49	Tete Yesu tɔ ɖe tsitre gblɔ bena: Miyɔe ɖa. Eye esi woyɔ ŋkuagbãtɔ la la, wogblɔ nɛ bena: Na wò dzi nadze eme! Tsi tre, ele yɔwòm. 
MRK.10.50	Ke esi wòɖe eƒe awu ƒu gbe la, etso hiã va Yesu gbɔ. 
MRK.10.51	Eye Yesu xɔ dzi gblɔ nɛ bena: Nuka dim nèle be, mawɔ na wòa? Eye ŋkuagbãtɔ la gblɔ nɛ bena: Rabuni, bena makpɔ nu. 
MRK.10.52	Eye Yesu gblɔ nɛ bena: Heyi, wò xɔse la ɖe wò! Eye enumake la wòkpɔ nu, eye wòdze eyome le mɔ la dzi.
MRK.11.1	Eye esi wogogo Yerusalem te ɖe Betfage kple Betania ŋu le Amito la ŋuti la, edo eƒe nusrɔ̃lawo dome ame eve; 
MRK.11.2	eye wògblɔ na wo bena: Miyi ɖe kɔƒe, si le mia ŋgɔ la me, eye enumake, ne míage ɖe eme la, míakpɔ tedzivi, si wode kae, esi dzi amea ɖeke menɔ kpɔ o; mitui, eye mikplɔe vɛ. 
MRK.11.3	Eye ne amea ɖe lagblɔ na mi bena: Nukaŋuti miele esia wɔm mahã la, migblɔ be: Aƒetɔ la le ehiãm, eye enumake aɖoe ɖe afisia. 
MRK.11.4	Tete wodzo yi, eye wokpɔ tedzivi la, wode kae ɖe agbo la nu le xexe le mɔ to, eye wotui. 
MRK.11.5	Eye amesiwo le tsitre ɖe afima la, dometɔa ɖewo bia wo bena: Nuka wɔ, eye miele tedzivi la tum mahã? 
MRK.11.6	Eye wogblɔ na wo, abe alesi Yesu gblɔ la ene; eye woɖe mɔ le eŋu na wo. 
MRK.11.7	Tete wokplɔ tedzivi la va Yesu gbɔ, eye wotsɔ woƒe avɔwo ɖo edzi; eye wòbɔbɔ nɔ edzi. 
MRK.11.8	Eye ame geɖewo keke woƒe avɔwo ɖe mɔ la dzi, ke bubuwo ya gbewo tso agblewo me. 
MRK.11.9	Eye amesiwo le eŋgɔ kple esiwo le eyome la, do ɣli gblɔ bena: Hosana! Woayra amesi gbɔna le Aƒetɔ la ƒe ŋkɔa me. 
MRK.11.10	Woayra mía fofo Dawid ƒe fiaɖuƒe, si gbɔna la! Hosana le dziƒo ʋĩ!
MRK.11.11	Eye wòyi Yerusalem ɖe mawuƒe la me, eye esi wòtsa ŋku nuwo katã godoo, eye fiẽsi le ɖoɖom la, eyi ɖe Betania kple ame wuieve la.
MRK.11.12	Eye esi ŋu ke wodo go tso Betania la, dɔ wui. 
MRK.11.13	Eye esi wòkpɔ gbotia ɖe le adzɔge, si dzi aŋgbawo le la, eyi bena ɖewohĩ yeakpɔ nane le edzi; eye esi wote ɖe eŋu la, mekpɔ naneke o, negbe aŋgbawo ko, elabena gbotiwo tseɣi meɖo haɖe o. 
MRK.11.14	Eye wòde asi gbɔgblɔ me nɛ bena; Tso esia dzi yina la amea ɖeke maɖu wò kutsetsea ɖeke o halase tegbetegbe. Eye eƒe nusiawo see.
MRK.11.15	Eye wova Yerusalem; eye esi wòyi ɖe mawuƒe la me la, ede asi amesiwo le nu dzram kple amesiwo le nu ƒlem le mawuƒe la me la, nyanyã me do goe, eye wòmũ gaɖuɖɔlawo ƒe kplɔ̃wo kple amesiwo le ahɔ̃newo dzram la, ƒe zikpuiwo ƒu anyi. 
MRK.11.16	Eye meɖe mɔ bena, amea ɖeke netso goe ato mawuƒe la me o. 
MRK.11.17	Eye wòfia nu gblɔ na wo bena: Alo womeŋlɔ ɖi bena: Woayɔ nye aƒe la be gbedoxɔ na dukɔwo katã oa? Ke miawo la mietsɔe wɔ adzodalawo ƒe ɖoe. 
MRK.11.18	Eye nunɔlagãwo kple agbalẽfialawo see, eye wodi, alesi woawɔ awui, elabena wovɔ̃e; elabena kuvia ɖo ameha blibo la katã le eƒe nufiafia la ŋuti.
MRK.11.19	Eye ne fiẽsi ɖo la, edoa go le dua me. 
MRK.11.20	Eye esi wòva yina le ŋdi me la, wokpɔ gboti la yrɔ su tso keke eƒe ke te. 
MRK.11.21	Eye Petro ɖo ŋku edzi gblɔ nɛ bena: Rabi, kpɔ ɖa, gboti, si neƒo fi ɖee la yrɔ. 
MRK.11.22	Eye Yesu xa dzi gblɔ na wo bena: Mawu dzi xɔse nenɔ mia si! 
MRK.11.23	Vavã mele egblɔm na mi bena: Amesi ke lagblɔ na to sia bena: Ho, ne nayi aɖadze ƒu me, eye mekea ɖi le eƒe dzi me o, hafi boŋ wòxɔnɛ sena bena, nusi gblɔm yele, le eme va ge la, ava ve me ne. 
MRK.11.24	Eyaŋuti mele egblɔm na mí bena: Nusianu, si ke ta míado gbe ɖa le, eye míabia la, mixɔe se bena, asu mia si, eye ava ve me na mi. 
MRK.11.25	Eye ne miele tsitre le gbe ɖom ɖa, eye nyaa ɖe le miaƒe dzi me ɖe amea ɖe ŋu la, mitsɔe kee, bena mia Fofo, si le dziƒowo la, natsɔ miaƒe vodadawo hã ake mi. 
MRK.11.26	Ke ne mietsɔe ke o la, ekema mia Fofo, si le dziƒowo la, matsɔ miaƒe vodadawo hã ake mi o.
MRK.11.27	Eye wogava Yerusalem; eye esi wòle tsatsam le mawuƒe la me la, nunɔlagãwo kple agbalẽfialawo kple dumegãwo va egbɔ; 
MRK.11.28	eye wogblɔ nɛ bena: Ŋusẽ ka nètso wɔ esiawoe; alo ameka tsɔ ŋusẽ sia na wò be, nawɔ esiawoe mahã? 
MRK.11.29	Eye Yesu gblɔ na wo bena: Nye hã mabia nya ɖeka mi, ne mieɖo eŋu nam la, nye hã magblɔ ŋusẽ, si metsɔ wɔ esiawoe la, na mi. 
MRK.11.30	Yohanes ƒe mawutsidedetaname la ɖe, dziƒo wòtso loo, alo amewo gbɔ wòtso mahã? Miɖo eŋu nam! 
MRK.11.31	Eye wòke ɖi le wo nɔewo dome bena: Ne míegblɔ bena: Dziƒo wòtso la, agble bena: Nukaŋuti miexɔ edzi se o mahã? 
MRK.11.32	Alo ɖe miagblɔ bena: Amewo gbɔ wotsoa? — Woyɔ dukɔ la; elabena ameawo katã bua Yohanes bena, nyagblɔɖila ŋutɔŋutɔ wònye. 
MRK.11.33	Eye woxɔ edzi gblɔ na Yesu bena: Míenyae o. Eye Yesu gblɔ na wo bena: Ekema nye hã nyemagblɔ ŋusẽ, si metsɔ wɔ esiawoe la, na mi o.
MRK.12.1	Eye wòde asi nuƒoƒo me na wole lododowo me bena: Amea ɖe de weingble, eye wòtɔ kpɔ ɖe eŋu godoo, eye wòwɔ weinfiãnu ɖe eme, eye wòtu mɔ̃ ɖe eme, eye wòtsɔe ɖe asi na agbledelawo heyi nugbe. 
MRK.12.2	Eye esi ɣeyiɣia ɖo la, edo dɔla ɖo ɖe agbleŋlɔlawo gbɔ bena, yeaxɔ agble la me kutsetsea ɖewo tso eŋlɔlawo si me. 
MRK.12.3	Eye wòlée, eye woƒoe, eye woɖoe ɖa asi ƒuƒlu. 
MRK.12.4	Eye wògadɔ dɔla bubu ɖo ɖe wo gbɔ; eye wode abi eya ƒe ta ŋu, eye wodo ŋukpee. 
MRK.12.5	Eye wògadɔ bubu ɖa; eye wowu eya kple ame bubu geɖewo, eye woƒo ɖewo, eye wowu ɖewo. 
MRK.12.6	Azɔ esi vi ɖeka, si melɔ̃a nu egbɔ o la, gale esi la, mlɔeba la edɔ eya hã ɖo ɖe wo gbɔ gblɔ bena: Wòasi vinyeŋutsuvi la ɖa. 
MRK.12.7	Tete agbledela mawo gblɔ na wo nɔewo bena: Esiae nye domenyila la, miva, ne miawui, eye domenyinyi la nazu mia to. 
MRK.12.8	Eye esi wòlée la, wowui, eye wokɔe ƒu gbe ɖe weingble la xa. 
MRK.12.9	Azã nuka weingble la ƒe aƒetɔ awɔ mahã? Ava, eye woatsrɔ̃ agbledelawo, eye wòatsɔ weingble la aɖe asi na ame bubuwo. 
MRK.12.10	Ɖe miexlẽ ŋɔŋlɔ sia hã kpɔ bena: „Kpe, si xɔtulawo gbe la, eya ke trɔ zu dzogoekpe; 
MRK.12.11	Aƒetɔ la gbɔ esia tso, eye wònye nukunu le míaƒe ŋkuwo me“ o mahã? 
MRK.12.12	Eye wodi bena, yewoalée, ke wovɔ̃ ameha la; elabena wonyae bena, yewo ŋu wòdo lo sia ɖo; eye wogblẽe ɖi hedzo.
MRK.12.13	Eye woɖo farisitɔwo kple Herodiatɔwo dome amea ɖewo ɖo ɖe egbɔ, bena ne woalée le nya me. 
MRK.12.14	Eye esi wova la, wobiae bena: Nufiala, míenyae bena, nyateƒetɔ nènye, eye amea ɖeke ƒe nya meɖia wò o; elabena mèkpɔa ame ŋku me o; hafi boŋ nèle Mawu ƒe mɔ fiãm le nyateƒe nu. Woɖe mɔ bena, woana nudzodzo kaisaro loo, alo womeɖe mɔ oa? Ɖe miana loo, alo miana o mahã? 
MRK.12.15	Ke esi wòdze si woƒe alakpadada la, egblɔ na wo bena: Nuka miele teyem kpɔ mahã? Mitsɔ denario la vɛ, ne makpɔ! 
MRK.12.16	Eye wotsɔe vɛ. Eye wògblɔ na wo bena: Ameka ƒe tata kple ŋɔŋlɔ enye sia mahã? Eye wogblɔ nɛ bena: Kaisaro tɔe. 
MRK.12.17	Eye Yesu gblɔ na wo bena: Nusi nye kaisaro ta la, mitsɔe na kaisaro, eye nusi nye Mawu tɔ la, na Mawu. Eye woƒe mo wɔ yaa ŋutɔ le eŋuti.
MRK.12.18	Eye zadukitɔwo, amesiwo gblɔna bena, tsitretsitsi meli o la, hã va egbɔ, eye wobiae bena: 
MRK.12.19	Nufiala, Mose ŋlɔ ɖi na mi bena: Ne amea ɖe nɔviŋutsu ku, eye wògblẽ srɔ̃a ɖi, eye viwo mele esi o la, nɔvia naɖe srɔ̃a, eye wòado ƒome ɖi na nɔvia. 
MRK.12.20	Azɔ nɔviŋutsu adre nɔ anyi; gbãtɔ ɖe srɔ̃, eye woku, megblẽ viwo ɖi o. 
MRK.12.21	Eye evelia ɖee, eye woku, megblẽ viwo ɖi o, eye etɔ̃lia hã nenema ke; 
MRK.12.22	eye wo ame adreawo katã megblẽ viwo ɖi o. Le wo katã megbe la nyɔnu la hã ku. 
MRK.12.23	Le tsitresitsi la me la, wo dometɔ ka tɔ nyɔnu la azu mahã? Elabena wo ame adreawo katã ɖee kpɔ. 
MRK.12.24	Yesu gblɔ na wo bena: Alo ɖe menye esia ta míeɖa ƒu, elabena mienyã ŋɔŋlɔawo kple Mawu ƒe ŋusẽ la o mahã? 
MRK.12.25	Elabena ne woatsi tre atso ame kukuwo dome la, womaɖe srɔ̃ alo woana bena, woaɖe wo o; hafi boŋ wole abe mawudɔla, siwo le dziƒowo la ene. 
MRK.12.26	Ke le ame kukuwo gome, bena woatsi tre la, ɖe miexlẽ le Mose ƒe agbalẽ la me, alesi Mawu ƒo nu nɛ le ŋuve la me bena: „Nyee nye Abraham ƒe Mawu kple Isak ƒe Mawu kpakple Yakob ƒe Mawu“ la o mahã? 
MRK.12.27	Mawu menye ame kukuwo ƒe Mawu wònye o; ke boŋ ame gbagbewo tae; mietra ŋutɔ!
MRK.12.28	Eye agbalẽfialawo dometɔ ɖeka va, amesi se woƒe nusesẽwɔwɔ la; esi wonyae bena, eɖo ŋu na wo nyuie la, ebiae bena: Seawo katã dome la kae nye gbãtɔ mahã? 
MRK.12.29	Yesu ɖo eŋu bena: Gbãtɔ enye: Israel, ɖo to, Aƒetɔ, miaƒe Mawu la, Aƒetɔ ɖeka wònye. 
MRK.12.30	Eye nalɔ̃ Aƒetɔ, wò Mawu la, kple wò dzi blibo kple wò luʋɔ blibo kple wò tamesusu blibo kpakple wò ŋusẽ blibo, esia nye se gbãtɔ. 
MRK.12.31	Evelia nye esia bena: Nalɔ̃ hawòvi abe ɖokuiwò ene. Se bubua ɖeke meli, si lolo wu esiawo o. 
MRK.12.32	Eye agbalẽfiala la gblɔ nɛ bena: Nufiala, ègblɔe nyuie le nyateƒe nu bena: Ɖeka eli, eye bubua ɖeke meli o, negbe eya ko; 
MRK.12.33	eye be woalɔ̃e kple dzi blibo kple gɔmesese blibo kple luʋɔ blibo kple ŋusẽ blibo, eye be woalɔ̃ ame havi abe ame ŋutɔ ɖokui ene la, le wu numemewo kple vɔsasawo katã. 
MRK.12.34	Esi Yesu kpɔ bena, eɖo ŋu na ye nunyatɔe la, egblɔ nɛ bena: Wò la mèle adzɔge tso mawufiaɖuƒe la gbɔ o. Tso esia dzi la amea ɖeke medo dzi bia nyaa ɖekee o.
MRK.12.35	Eye esi Yesu le nu fiãm le mawuƒe la me la, exɔ dzi gblɔ bena: Aleke wɔ, eye agbalẽfialawo le gbɔgblɔm bena, Kristo la nye Dawid vi mahã? 
MRK.12.36	Dawid ŋutɔ gblɔ le Gbɔgbɔ kɔkɔe la me bena: Aƒetɔ la gblɔ na nye Aƒetɔ bena: Bɔbɔ nɔ anyi ɖe nye nuɖusi me, vaseɖe esime matso wò ketɔwo awɔ wò afɔɖodzinui. 
MRK.12.37	Dawid ŋuta yɔe be Aƒetɔ, eye afika gɔ̃ wòtso wònye via mahã? Eye ameha gã la ɖo toe dzidzɔtɔe.
MRK.12.38	Eye le eƒe nufiafia me la egblɔ bena: Mikpɔ mia ɖokui dzi le agbalẽfialawo ŋuti, amesiwo lɔ̃a tsaɖiɖi le awu ʋlayawo me kple gbedoname le ablɔawo me 
MRK.12.39	kple nɔƒe gbãlɔwo nɔnɔ le ƒuƒoƒewo kple kplɔ̃tanɔnɔ le nuɖuƒewo; 
MRK.12.40	amesiwo mia ahosiwo ƒe aƒewo, eye wodaa alakpa nɔa gbe didiwo dom ɖa; amesiawo ƒe ʋɔnudɔdrɔ̃ le sesẽ ge awu.
MRK.12.41	Eye esi wòbɔbɔ nɔ anyi hedze ŋgɔ nudzɔɖaka la, ekpa alesi amewo le ga dam ɖe nudzɔɖaka la me; eye kesinɔtɔ geɖewo tsɔ geɖe da ɖe eme. 
MRK.12.42	Eye ahosi dahea ɖe va tsɔ lepta eve da ɖe eme, siwo ƒe home enye hoka eve. 
MRK.12.43	Eye wòyɔ eƒe nusiawo va egbɔ gblɔ na wo bena: Vavã mele egblɔm na mi bena; Ahosi dahe sia ƒe nusi wòtsɔ da ɖe eme la, wu nusi ame siawo tsɔ da ɖe nudzɔɖaka la me; 
MRK.12.44	elabena wo katã wotsɔ woƒe agbɔsɔsɔ vivivo la ƒe ɖe da ɖe eme; ke eya la tso eƒe ahedada la me wòtsɔ nusiwo katã le esi na eƒe agbenɔnɔ la, da ɖe eme.
MRK.13.1	Eye esi wòdo go tso mawuƒe la me la, eƒe nusrɔ̃lawo dometɔ ɖeka gblɔ nɛ bena: Nuxala, kpɔ ale kpe siawo kple ale xɔtutu siawo ɖa! 
MRK.13.2	Eye Yesu gblɔ nɛ bena: Ele xɔtutu gã siawo kpɔm mahã? Womele kpe gblẽ ge ɖe kpe dzi, si womatu asii aƒu anyi o.
MRK.13.3	Eye esi wòbɔbɔ nɔ anyi ɖe Amito la dzi hedze ŋgɔ mawuƒea la, Petro kple Yakobo kple Yohanes kpakple Andrea, woawo ɖeɖe biae bena: 
MRK.13.4	Gblɔ ɣeyiɣi, si dzi nusiawo lava la, na mí, eye nuka lanye dzesi na ɣeyiɣi, si me nusiawo katã lawu nu mahã? 
MRK.13.5	Eye Yesu de asi gbɔgbɔ me na wo bena: Mikpɔ nyuie, bena amea ɖeke nagaflu mi o. 
MRK.13.6	Ame geɖewo ava le nye ŋkɔa dzi agblɔ bena: Nyee nye si! Eye woaflu ame geɖewo. 
MRK.13.7	Ke ne miase aʋawo kple aʋaŋutiɣliwo la, migaɖi vo o, ele be, esia nava me tsã; gake nuwuwu la meɖo haɖe o. 
MRK.13.8	Elabena dukɔ latsi tre ɖe dukɔ ŋuti, eye fiaɖuƒe ɖe fiaɖuƒe ŋuti, eye anyigbaʋuʋuwo lava teƒeteƒewo, eye dɔwuame lava; nusiawo nye fuɖuame ƒe gɔmedzedze. 
MRK.13.9	Ke miawo la mikpɔ mia ɖokui dzi nyuie; elabena woade mi asi na ʋɔnudrɔ̃lawo, eye woaƒo mi le ƒuƒoƒewo; eye míatsi tre ɖe mɔ̃mefiawo kple fiawo ŋku me le tanye, be wòanye ɖaseɖiɖi na wo. 
MRK.13.10	Eye ele be, woaɖe gbe ƒã nyanyuie la afia dukɔwo katã gbãgbiagbã. 
MRK.13.11	Eye ne wokplɔ mi de asi la, migatsi dzimaɖi da ɖi ɖe nusi gblɔ ge miala ŋuti o; ke boŋ nusi woana mi le gaƒoƒo ma dzi la, eya miagblɔ; elabena menye miawoe nye amesiwo le nu ƒom o; ke boŋ Gbɔgbɔ kɔkɔe lae. 
MRK.13.12	Eye nɔvi lade nɔvi ku me, eye fofo lade via asi, eye ɖeviwo latsi tre ɖe dzilawo ŋuti, eye woatsɔ wo ana woawui. 
MRK.13.13	Eye amewo katã wòalé fu mi le nye ŋkɔ la ŋuti; ke amesi ado dzi vaseɖe nuwuwu la, eya lakpɔ ɖeɖe.
MRK.13.14	Ke gbesigbe miakpɔ aƒedo ƒe ŋunyɔnu, si nyagblɔɖila Daniel gblɔ ɖi la, wòanɔ tsitre ɖe afisi mele nɛ be, wòatsi tre ɖo o la — amesi le exlẽm la, nèse egɔme — ekema amesiwo le Yudea la, nasi ayi towo dzi; 
MRK.13.15	ke amesi le xɔta la, nagaɖi va anyi alo wòayi aɖatsɔ nane atso eƒe xɔ me o; 
MRK.13.16	eye amesi le abɔ me la, nagatrɔ ava tsɔ eƒe avɔ ayii o. 
MRK.13.17	Ke baba na amesiwo fu le wo ƒo kple amesiwo le notsi nam le ŋkeke mawo me! 
MRK.13.18	Ke mido gbe ɖa bena, miaƒe sisi nagadze vuvɔŋɔli dzi o. 
MRK.13.19	Elabena ŋkeke mawo lanye xaxa, si tɔgbe meva kpɔ tso nuwɔwɔ, si Mawu wɔ la, ƒe gɔmedzedze vaseɖe egbegbe o, eye megale vava ge akpɔ o. 
MRK.13.20	Eye ne menye bena, ɖe Aƒetɔ la ɖe ŋkekeawo dzi o la, ŋutilãa ɖeke makpɔ ɖeɖe o; gake le ame tiatia, siwo wotia ŋuti la, eɖe ŋkekeawo dzi. 
MRK.13.21	Eye le ɣemaɣi me, ne amea ɖe lagblɔ na mi bena: Kpɔ ɖa, Kristo la le afii alo kpɔ da, ele afime la, migaxɔe se oa. 
MRK.13.22	Ke aʋatsokristowo kple aʋatsonyagblɔɖilawo latsi tre, eye woawɔ dzesi wo kple nukunuwo bena, ne woate ŋui la, ne woaflu ame tiatiawo hã. 
MRK.13.23	Ke miawo la mikpɔ nyuie! Kpɔ ɖa, megblɔ nuwo katã ɖi na mi!
MRK.13.24	Ke le ŋkeke mawo ƒe xaxa megbe la ɣe la ado viviti, eye ɣleti megale ɖiɖi ge o; 
MRK.13.25	ɣletiviwo lage tso dziƒo, eye dziƒowo ƒe ŋusẽwo aʋuʋu. 
MRK.13.26	Eye ekema woakpɔ Amegbetɔvi la le alilikpowo me gbɔna kple ŋusẽ kpakple ŋutikɔkɔe geɖe. 
MRK.13.27	Tete wòadɔ eƒe dɔlawo ɖa, eye woaƒo ame tiatiawo nu ƒu tso ya eneawo dzi, tso anyigba seƒe vaseɖe dziƒo seƒe. 
MRK.13.28	Ke misrɔ̃ lododo la le gboti la ŋuti: Ne tsi ɖo eƒe alɔwo me, eye wòto aŋgbawo la, ekema midze sii bena, dzomeŋɔli le ɖoɖo ge; 
MRK.13.29	nenema ke miawo hã, ne miekpɔ nusiawo le eme vam la, midze sii bena, egogo agbo la nu. 
MRK.13.30	Vavã mele egblɔm na mi bena: Dzidzime sia nu mele yiyi ge, vaseɖe esime nusiawo katã, nava ve me o. 
MRK.13.31	Dzi kple anyigba nu lava yi, ke nye nyawo nu mele yiyi ge akpɔ o. 
MRK.13.32	Ke le ŋkeke ma alo gaƒoƒo ma ŋuti la amea ɖeke menyae o, mawudɔla, siwo le dziƒo, hã menyae o, Vi la ŋutɔ hã menyae o, negbe Fofo la ko. 
MRK.13.33	Mikpɔ nyuie, eye minɔ ŋudzɔ; elabena mienya ɣekaɣi azãgbe la le edzi su ge o. 
MRK.13.34	Ele abe amea ɖe, si yi nugbe, egblẽ eƒe aƒe eɖi, eye wòna ŋusẽ eƒe dɔlawo, amesiame xɔ eƒe dɔwɔwɔ, eye wòde se na xɔnuvi la bena, wòanɔ ŋudzɔ la ene. 
MRK.13.35	Azɔ la minɔ ŋudzɔ. Elabena mienya ɣekaɣi dzi Aƒetɔ la le vava ge o, eɖanye fiẽ alo zã titina alo koklo kuatɔ alo ŋdi o, 
MRK.13.36	bena ne eƒe vava ɖi ɖe mi la, ne megakpɔ mi le alɔ̃ me o. 
MRK.13.37	Ke nusi gblɔm mele na mi la, mele egblɔm na amewo katã bena: Minɔ ŋudzɔ!
MRK.14.1	Eye wòsusɔ ŋkeke eve, ne ŋutitoto kple abolo maʋamaʋã ƒe ŋkekenyuie la naɖo; eye nunɔlagãwo kple agbalẽfialawo ɖi alesi woawɔ alée le aɖaŋu me, ne woawui; 
MRK.14.2	elabena wogblɔ bena: Menye ŋkekenyuie la dzi o, bena zi nagatɔ le dukɔ la dome o.
MRK.14.3	Eye esi wòle Betania le Simon, dzɔbutɔ la, ƒe me le nuɖuƒe la, nyɔnua ɖe va kple alabastrogoe, si me nardomi nyuitɔ, si ƒe asi sẽ ŋutɔ la le, eye wogbã goe la hetrɔe kɔ ɖe eƒe ta me. 
MRK.14.4	Ke eve dɔme na wo dometɔa ɖewo, eye wogblɔ bena: Amigbegblẽ sia gɔme ɖe? 
MRK.14.5	Elabena ɖe wònye be, wodzra ami sia la, ne axɔ asi awu denario alafa etɔ̃, si woatsɔ ana ame dahewo. Eye woblu ɖe eta li liʋiliʋi le eŋuti. 
MRK.14.6	Ke Yesu gblɔ bena: Mina mɔe; nuka ƒe fu ɖem miele nɛ mahã? Dɔ nyui wòwɔ nam. 
MRK.14.7	Elabena ame dahewo le mia gbɔ ɖaasi, eye ɣesiaɣi, si mielɔ̃ la, miate ŋu awɔ nyuie na wo; ke nye la nyemeli kpli mi ɖaa o. 
MRK.14.8	Ewo nusi wòate ŋui; edze ŋgɔgbe va si ami na nye ŋutilã la hena ɖiɖi. 
MRK.14.9	Vavã mele egblɔm na mi bena: Afisi ke woaɖe gbe ƒã nyanyuie la afia le, le xexe blibo la katã la, woaƒo nu le nusi nyanu sia wo la hã ŋuti hena ŋkuɖoɖo edzi.
MRK.14.10	Eye Yuda Iskariot, ame wuieveawo dometɔ ɖeka la, tɔ edzi yi ɖe nunɔlagãwo gbɔ, bena yeade eyama asi na wo. 
MRK.14.11	Ke esi wosee la, dzi dza wo, eye wodo ga ŋugbe nɛ be, yewoanae. Eye wòle asinu nyuia ɖe dim be, yeadee asi.
MRK.14.12	Eye abolo maʋamaʋã ƒe ŋkeke gbãtɔ, si dzi wowua ŋutitotolẽvi la le la, eƒe nusrɔ̃lawo gblɔ nɛ bena: Afika dim nèle be, miayi aɖadzra do, ne naɖu ŋutitotolẽvi la le mahã? 
MRK.14.13	Eye wòdo eƒe nusrɔ̃lawo dome ame eve gblɔ na wo bena: Miyi ɖe dua me, eye amea ɖe, si tsɔ tsize la, akpe mi, midze eyome; 
MRK.14.14	eye afisi ke wòayi ɖe eme le la, migblɔ na aƒeatɔ bena: Nufiala be: Afika dzenyeƒe le, afisi mia kple nye nusrɔ̃lawo miaɖu ŋutitotolẽvi la le mahã? 
MRK.14.15	Eye eya ŋutɔ afia xɔ gãa ɖe mi le dziƒoxɔ me, si me woɖo nuwo ɖo, eye midzra afima do na mi. 
MRK.14.16	Eye nusrɔ̃lawo dzo heyi, eye wova dua me, eye wokpɔe, abe alesi wògblɔ na wo la ene; eye wodzra ŋutitotolẽvi la ɖo.
MRK.14.17	Eye esi fiẽsi ɖo la, eya kple ame wuieveawo wova. 
MRK.14.18	Eye esi Wobɔbɔ nɔ anyi le nua ɖum la, Yesu gblɔ bena: Vavã mele egblɔm na mi bena: Mia dome ame ɖeka, si le nua ɖum kplim la, ladem asi. 
MRK.14.19	Eye wode asi nuxaxa me le ebiam ɖekaɖeka bena: Nyee loo? 
MRK.14.20	Ke egblɔ na wo bena: Enye ame wuieveawo dometɔ ɖeka, amesi ƒe asi le agba me dem kplim. 
MRK.14.21	Ke Amegbetɔvi la le yiyim, abe alesi woŋlɔ di le eŋuti ene; gake baba na ame ma, si dzi woato ade Amegbetɔvi la asi! Enyo na ame ma bena, womegaxae dzi o.
MRK.14.22	Ke esi wole nua dum la, etsɔ abolo ɖe asi, eye esi wògblɔ akpedanya la, eŋe me, eye wòtsɔe na wo gblɔ bena: Mixɔe ɖu, esia nye nye ŋutilã. 
MRK.14.23	Eye wòtso kplu ɖe asi, eye esi wòda akpe le eta la, etsɔe na wo, eye wo katã wono le enu. 
MRK.14.24	Eye wògblɔ na wo bena; Esia nye nye nubabla yeye ƒe ʋu, si wokɔ ɖe anyi le ame geɖewo ta. 
MRK.14.25	Vavã, vavã mele egblom na mi bena: Tso esia dzi la nyemegale weintsetsea ɖeke me tsi no ge o vaseɖe ŋkeke ma dzi, esime mano yeye le mawufiaɖuƒe la me.
MRK.14.26	Eye esi wodzi akpedaha vɔ la, woɖo go yi ɖe Amito la ŋu. 
MRK.14.27	Eye Yesu gblɔ na wo bena: Mi katã miele nuɖiaɖia kpɔ ge le ŋutinye le zã sia me; elabena woŋlɔ ɖi bena: „Mele alẽkplɔla ƒo ge, eye alẽawo laka ahlẽ.“ 
MRK.14.28	Gake ne metsi tre megbe la, madze mia ŋgɔ ayi Galilea. 
MRK.14.29	Ke Petro gblɔ nɛ bena: Ne wo katã woakpe nuɖiaɖia hã la, menye nye o. 
MRK.14.30	Eye Yesu gblɔ nɛ bena: Mele egblom na wò bena: Egbe ƒe zã sia me ke, hafi koklo naku atɔ zi eve la, agbe nu zi etɔ̃ le gbɔnye. 
MRK.14.31	Eye wòƒo nu kple kakaɖedzi wu bena: Ne anɔ nam be, maku kpli wò hã la, nyemele nu gbe ge le gbewo akpɔ o. Nenema ke wo katã hã wogblɔ.
MRK.14.32	Eye wova ɖo teƒea ɖe, si ŋkɔ enye Getsemane; eye wògblɔ na eƒe nusrɔ̃lawo bena: Mibɔbɔ nɔ afisia, vaseɖe esime mado gbe ɖa. 
MRK.14.33	Eye wòɖe Petro, Yakobo kple Yohanes kpe ɖe eɖokui ŋuti, eye dzidzi ƒoe, eye wòde asi dzodzo me nyanyanya. 
MRK.14.34	Eye wògblɔ na wo bena: Nye luʋɔ le nu xam kakaka vaseɖe ku me; minɔ afisia, eye minɔ ŋudzɔ! 
MRK.14.35	Eve wote yi ŋgɔ ʋee, eye wòdze klo tsyɔ mo anyi, eye wòdo gbe ɖa bena, ne ate ŋu ava me la, ne gaƒoƒo sia nato ye ŋu ayi. 
MRK.14.36	Eye wòbena: Aba, Fofo! Etea ŋu wɔa nuwo katã; tsɔ kplu sia yii le gbɔnye; gake menye nusi nye ŋutɔ melɔ̃ o, negbe nusi wò nèlɔ̃ ko. 
MRK.14.37	Eye wòva kpɔ wo wole alɔ̃ me, eye wògblɔ na Petro bena: Simon, alɔ̃ dɔm nèlea? Màte ŋu anɔ ŋudzɔ gaƒoƒo ɖeka oa? 
MRK.14.38	Minɔ ŋudzɔ, eye mido gbe ɖa, bena miagadze tetekpɔ me o! Gbɔgbɔ la le lɔlɔ̃m, gake ŋutilã la gbɔdzɔ. 
MRK.14.39	Eye wògadzo yi ɖaɖo gbe ɖa, eye wògblɔ nya ma ke. 
MRK.14.40	Eye esi wògatrɔ va la, egakpɔ wo le alɔ̃ me; elabena woƒe ŋkuwo dzi wɔ dɔ̃, eye womenya nya, si woaɖo eŋu nɛ o. 
MRK.14.41	Eye wòva zi etɔ̃lia gblɔ na wo bena: Miyi alɔ̃dɔdɔ dzi azɔ, eye migbɔ ɖe eme! Esɔ gbɔ, gaƒoƒo la ɖo vɔ! Kpɔ ɖa, woatsɔ Amegbetɔvi la ade nuvɔ̃wɔlawo si me. 
MRK.14.42	Mitsi tre, mina midzo! Kpɔ ɖa, amesi le yonyeme mɔ fiãm la, egogo!
MRK.14.43	Eye enumake esi wògale nuƒoƒoa dzi ko la, Yuda, ame wuieveawo dometɔ ɖeka la, va do, eye ame geɖewo le eyome kple yiwo kpakple kpowo tso nunɔlagãwo kple agbalẽfialawo kple amegãwo gbɔ. 
MRK.14.44	Ke eyomemɔfiala ɖo dzesi ɖi na wo gblɔ bena: Amesi ke ƒe nu gbugbɔ ge mala la, eyae; milée, eye mikplɔe yi kɔ. 
MRK.14.45	Eye esi wova la, enumake wote ɖe eŋu gblɔ bena: Rabi! eye wògbugbɔ nu nɛ. 
MRK.14.46	Ke woawo la wotsɔ woƒe asiwò ɖo edzi, eye wòlée. 
MRK.14.47	Ke amesiwo le tsitre de egbɔ la, dometɔ ɖeka ɖi yi heda nunɔlagã la ƒe dɔla, eye wòkpa to nɛ. 
MRK.14.48	Eye Yesu xɔ edzi gblɔ na wo bena: Alesi wotsona de adzodala ŋuti la, nenema mieva lé ye ge kple yiwo kpakple kpowo. 
MRK.14.49	Gbawotsyogbe menɔa mawuƒe la me kpli mi nɔa nu fiãm, ke mielém o; gake wowɔ esia, bena woawu ŋɔŋlɔawo nu. 
MRK.14.50	Eye wo katã wogblẽe di hesi. 
MRK.14.51	Eye ɖekakpuia de, si ta aklala ko la, kplɔe do, eye wòlée; 
MRK.14.52	ke egblẽ aklala la ɖi hesi dzo amama le wo gbɔ.
MRK.14.53	Eye wokplɔ Yesu yi ɖe nunɔlagã la gbɔ, eye nunɔlagãwo kple amegãwo kpakple agbalẽfialawo katã ƒo ƒu ɖe eŋuti. 
MRK.14.54	Eye Petro le eyome ʋĩ gbɔna vaseɖe nunɔlagã la ƒe mɔ̃ me, eye wòbɔbɔ nɔ dɔlawo gbɔ le dzo ƒum.
MRK.14.55	Ke nunɔlagãwo kple ʋɔnudrɔ̃lawo katã di ɖaseɖiɖi de Yesu ŋuti, bena yewoawui, eye womekpɔ ɖeke o. 
MRK.14.56	Elabena ame geɖewo va ɖi aʋatsoɖase ɖe eŋuti, eye woƒe ɖaseɖiɖia ɖeke mesɔ o. 
MRK.14.57	Eye amea ɖewo tsi tre, eye woɖi aʋatsoɖase ɖe eŋuti bena: 
MRK.14.58	Míese wògblɔ bena: Magbã mawuxɔ sia, si wotsɔ asi wɔe la, eye ŋkeke etɔ̃agbe la magatu bubu, si wometsɔ asi wɔe o. 
MRK.14.59	Eye ale woƒe ɖaseɖiɖi la hã mesɔ o. 
MRK.14.60	Eye nunɔlagã la tsi tre ɖe wo titina, eye wòbia Yesu bena: Mèle nyaa ɖeke tso ge aɖo nya, si gblɔm amesiawo le ɖe ŋuwò la ŋu o mahã? 
MRK.14.61	Ke ezi kpi, eye meɖo nyaa ɖeke ŋu nɛ o. Nunɔlagã la gabiae gblɔ nɛ bena: Alo wòe nye Kristo, Mawu, si wokafuna la, ƒe Vi mahã? 
MRK.14.62	Eye Yesu gblɔ bena: Nyee! Eye miakpɔ Amegbetɔvi la wòanɔ anyi ɖe ŋusẽ ƒe nuɖusi me gbɔna kple dziƒo ƒe alilikpowo. 
MRK.14.63	Tete nunɔlagã la dze eƒe awu ʋlaya la gblɔ bena: Ɖaseɖila kawoe gahiã mi mahã? 
MRK.14.64	Miese eƒe busunya la, nuka susum miele mahã? Ke wo katã wobu fɔe be: Edze ku. 
MRK.14.65	Eye amea ɖewo de asi taɖeɖe me ɖe eŋu, eye wotsyɔ nu mo nɛ, eye wotu kɔe, eye wogblɔ nɛ bena Fia amesi ƒo wò; eye dɔlawo ƒo tome nɛ.
MRK.14.66	Eye esi Petro le mɔ̃ la me le anyigba la, nunɔlagã la ƒe nyɔnudɔlawo dometɔ ɖeka gbɔna, 
MRK.14.67	eye esi wòkpɔ Petro le dzo ƒum la, ekpɔe dũ hebena: Wò hã ena Yesu Nazaretetɔ la gbɔ kpɔ. 
MRK.14.68	Ke esẽ nu gblɔ bena; Nyemenya alo se nya, si gblɔm nèle la gome o; eye wòdo go yi ɖe akpala la nu; tete koklo ku atɔ. 
MRK.14.69	Eye esi dɔlanyɔnu la gakpɔe la, egade asi gbɔgblɔ me na amesiwo le tsitre le afima la, bena: Amesia enye wo dometɔ ɖeka. Ke egasẽ nu. 
MRK.14.70	Eye emegbe ʋee la amesiwo le tsitre le afima la gagblɔ na Petro bena: Vavã wo dometɔ ɖeka nènye elabena Galileatɔ hã nènye. 
MRK.14.71	Ke ede asi fiƒoƒode kple atamkaka me bena: Nyemenya amesia, si ŋuti miele nu ƒom le la o. 
MRK.14.72	Eye enumake la koklo ku atɔ zi evelia. Eye Petro ɖo ŋku nya la dzi, alesi Yesu gblɔ nɛ bena: Hafi koklo naku atɔ zi eve la, agbe nu le gbɔnye zi etɔ̃. Eye wòƒu du do go, eye wòfa avi.
MRK.15.1	Eye enumake le ŋdikanya, esi nunɔlagãwo kple dumegãwo kple agbalẽfialawo kpakple ʋɔnudrɔ̃lawo katã de adaŋu la, wòbia Yesu, eye wokplɔe yi ɖade asi na Pilato. 
MRK.15.2	Eye Pilato biae bena: Wòe nye Yudatɔwo ƒe fia la mahã? Eye wòɖo eŋu nɛ gblɔ bena: Wòe gblɔe. 
MRK.15.3	Eye nunɔlagãwo tso enu le nu geɖe ŋuti. 
MRK.15.4	Eye Pilato gabiae bena Mèle nyaa ɖeke ŋu ɖo ge o mahã? Kpɔ alesi wole nuwò tsom le nu geɖewo ŋuti ɖa! 
MRK.15.5	Ke Yesu megaɖo nyaa ɖeke ŋu o, ale bena Pilato ƒe mo wɔ yaa.
MRK.15.6	Eye le ŋkekenyuie dzi la eɖea asi le gatɔ ɖeka ŋu na wo godoo, amesi ke wobiae. 
MRK.15.7	Ke gatɔ ɖeka li, si woyɔna be Baraba, hekpe ɖe amesiwo na zi to la ŋuti: amesiwo do hlɔ̃ le zitɔtɔ la me. 
MRK.15.8	Eye ameha la yi dzi de asi biabia me bena, newɔ na yewo, abe alesi wònɔa wɔwɔm tsã la ene. 
MRK.15.9	Ke Pilato ɖo eŋu na wo gblɔ bena: Ɖe miele didim bena, maɖe asi le Yudatɔwo ƒe fia la ŋuti na mi mahã? 
MRK.15.10	Elabena edze sii bena, ŋuʋaʋã ŋutie nunɔlagãwo tsɔe de asi ɖo. 
MRK.15.11	Ke nunɔlagãwo ƒoe ɖe ameha la nu bena, wòaɖe asi le Baraba boŋ ŋuti na wo. 
MRK.15.12	Eye Pilato gaxɔ edzi gblɔ na wo bena: Ekema nuka gɔ̃ miele ɖiɖim bena, mawo amesi mieyɔna be Yudatɔwo ƒe fia la mahã? 
MRK.15.13	Ke woawo gado ɣli bena: Klãe ɖe ati ŋuti! 
MRK.15.14	Eye Pilato gblɔ na wo bena: Nuvɔ̃ ka gɔ̃ wòwɔ mahã? Ke wogado ɣli sesĩe wu bena: Klãe ɖe ati ŋuti! 
MRK.15.15	Eye esi Pilato lɔ̃ bena, yeawu ameha la ƒe lɔlɔ̃nu la, eɖe asi le Baraba ŋuti na wo, eye Yesu la, esi wòna woƒoe kple atam la, etsɔe de asi, bena woaklãe ɖe ati ŋuti.
MRK.15.16	Ke asrafoawo kplɔe yi ɖe xɔ gã, si nye ʋɔnuɖrɔ̃ƒe la me, eye woyɔ asrafoha blibo la katã ƒo ƒu. 
MRK.15.17	Eye wotsɔ awu dzi ʋlaya hedo nɛ, eye wotsɔ ŋu he tsihe ɖɔ nɛ; 
MRK.15.18	eye wode asi gbedodo me nɛ bena: Eme nefa na wò loo, Yudatɔwo ƒe fia! 
MRK.15.19	Eye woƒo tame nɛ kple ayeti, eye woɖe ta ɖe eŋuti, eye wodze klo nɛ hede ta agu nɛ.
MRK.15.20	Eye esi woɖu fewu le eŋuti vɔ la, woɖe awu dzi la le eŋu, eye wogatsɔ ye ŋutɔ ƒe awuwo do nɛ, eye wokplɔe do goe, bena woaklãe ɖe ati ŋuti. 
MRK.15.21	Eye wozi Simon, Kirenetɔ, Aleksandro kple Rufo fofo, amesi tso agbleta va to wo ŋuti yina la dzi bena, wòatsɔ eƒe atitsoga la. 
MRK.15.22	Eye wokplɔe yi ɖe teƒe, si woyɔna be Golgata, si gome nye ametakoliƒe. 
MRK.15.23	Eye wotsɔ aha tsitsi kple mire tɔtɔ hekpe nɛ, gake mexɔe o. 
MRK.15.24	Eye woklãe ɖe ati ŋuti, eye wòmã eƒe awuwo, esi wodzidze nu ɖe wo dzi, bene woakpɔ nusi ke ɖesiaɖe laxɔ. 
MRK.15.25	Eye le gaƒoƒo etɔ̃lia dzi woklãe ɖe ati ŋuti. 
MRK.15.26	Eye woŋlɔ eƒe nutsotso heɖo eƒe tagba bena: Yudatɔwo ƒe fia la.
MRK.15.27	Eye woklã adzodala eve hã kpe ɖe eŋuti, ɖeka le eƒe nuɖusi me, eye ɖeka le eƒe mia me. 
MRK.15.28	Eye wowu ŋɔŋlɔ, si woŋlɔ ɖi la nu bena: „Wobui kpe ɖe vodalawo ŋuti.“ 
MRK.15.29	Eye amesiwo le eŋuti tom le yiyim la, do ɖiŋu nɛ hele ta ʋuʋum, eye wole gbɔgblɔm bena: Hoo na wò, wò amesi le mawuxɔ la gbãm, eye nègale etum le ŋkeke etɔ̃agbe la; 
MRK.15.30	ɖe ɖokuiwò, eye naɖi le atitsoga la ŋuti! 
MRK.15.31	Nenema ke nunɔlagãwo kple agbalẽfialawo hã le fewu ɖum le wo nɔewo dome bena: Ame bubuwo la, eɖea wo, eye mate ŋu aɖe eɖokui o. 
MRK.15.32	Kristo, Israel ƒe fia la, azɔ ɖi le atitsoga la ŋuti, bena míakpɔe, eye miaxɔ ase! Eye amesiwo woklã ɖe ati ŋuti kpe ɖe eŋuti la, woawo hã dzui.
MRK.15.33	Eye esi gaƒoƒo adelia ɖo edzi la, zãdokeli do ɖe anyigba blibo la katã dzi vaseɖe gaƒoƒo asiekelia dzi. 
MRK.15.34	Eye le gaƒoƒo asiekelia dzi Yesu do ɣli kple gbe sesĩe bena: Eli, eli, lama sabaxtani? Esi, ne woɖe egɔme la, enye: Nye Mawu, nye Mawu, nukaŋuti nègblẽm ɖi mahã? 
MRK.15.35	Eye amesiwo le tsitre ɖe egbe la, dometɔa ɖewo, esi wosee la, wogblɔ bena: Kpɔ ɖa, ele Eliya yɔm. 
MRK.15.36	Eye ame ɖeka ƒu du, eye wòkɔ aha tsitsi ɖe ƒumekutsa me, eye wòtsɔe ɖo ayeti nu hekpe ne gblɔ bena: Miɖe asi le eŋu; mina míakpɔ be, Eliya ava ɖee ɖe anyi hã. 
MRK.15.37	Ke Yesu gado ɣli kple gbe sesĩe, eye wòtsɔ eƒe gbɔgbɔ la hena. 
MRK.15.38	Eye mawuxɔmetsovɔ la dze ɖe eve tso tagbɔ vaseɖe egɔme. 
MRK.15.39	Ke esi aʋafia, si le tsitre dze ŋgɔe la, kpɔ bena, etsɔ eƒe gbɔgbɔ la na ale la, egblɔ bena: Nyateƒe, nenem me sia enye Mawuvi.
MRK.15.40	Eye nyɔnuwo hã le tsitre, le nu kpɔm le adzɔge; amesiawo dome Maria, Magdalatɔ, kple Maria, Yakobo suetɔ kple Yose dada, kpakple Salome wole; 
MRK.15.41	amesiawo hã dze eyome, le esime wònɔ Galilea, eye wosubɔe kpe ɖe nyɔnu bubu geɖe, siwo va Yerusalem kpakplii la ŋuti.
MRK.15.42	Eye esi fiẽsi ɖo la, elabena enye dzadzraɖoŋkeke, si dze Sabat ŋgɔ, 
MRK.15.43	Yosef tso Arimatia, si nye adaŋudela ŋkutatɔ, amesi ŋutɔ hã le mɔ kpɔm na Mawu ƒe fiaɖuƒe la va, eye wòdo dzi yi ɖe Pilato gbɔ ɖabia Yesu ƒe kukua. 
MRK.15.44	Ke Pilato ƒe mo wo yaa be, eku xoxo; eye esi wòyɔ aʋafia la vɛ la, ebiae be, ɖe woku xoxo mahã? 
MRK.15.45	Eye esi wosee tso aʋafia la nu la, etso ame kuku la na Yosef. 
MRK.15.46	Eye wòƒle aklala, eye esi woɖee ɖe anyi la, exatsa aklala ɖe eŋuti, eye wòtsɔe mlɔ yɔdo, si woɖe ɖe kpe gbadza me la me; eye wòmli kpe ɖo yɔdoa nu. 
MRK.15.47	Eye Maria, Magdalatɔ kple Maria, Yose dada, wokpɔ afisi wotsɔe mlɔ.
MRK.16.1	Eye esi Sabat la nu yi vɔ la, Mana, Magdalatɔ, kple Maria, Yakobo dada, kple Salome woƒle atike ʋeʋẽe lilili, bena yewoasi nɛ. 
MRK.16.2	Eye le kwasiɖa ƒe ŋkeke gbãtɔ ƒe ŋdikanya, esi agu dze la, wova yɔdo la gbɔ. 
MRK.16.3	Eye wogblɔ le wo nɔewo dome bena: Ameka amii kpe la ɖa le yɔdo la nu na mí mahã? 
MRK.16.4	Eye esi wowu mo dzi la, wokpe bena, wòmũ kpe la ɖe megbe xoxo; elabena elolo akpa. 
MRK.16.5	Eye esi woyi ɖe yɔdo la me la, wokpe ɖekakpuia ɖe le nuɖusi gome le anyinɔƒe, eye wòdo awu ɣi ʋlaya, eye dzidzi ƒo wo. 
MRK.16.6	Eye wògblɔ na wo bena: Dzidzi megaƒo mi o! Yesu, Nazaretetɔ, amesi woklã ɖe ati ŋuti la, dim miele; etsi tre, mele afisia o, mikpɔ afisi wotsɔe mlɔ la ɖa! 
MRK.16.7	Ke miheyi ɖagblɔe na eƒe nusrɔ̃lawo kple Petro hã bena: Edze mia ŋgɔ yina Galilea, afima miakpɔe le, abe alesi wogblɔ ɖi na mi la ene. 
MRK.16.8	Eye esi wodo go la, wòsi tso yɔdo la gbɔ; elabena dzodzo nyanyanya kple ŋɔdzi lé wo, eye womegblɔ nyaa ɖeke na amea ɖeke o; elabena wovɔ̃.
MRK.16.9	Ke esi Yesu tsi tre le kwasiɖa gbãtɔ ƒe ŋdikanya la, eɖe eɖokui fia Maria, Magdalatɔ gbã, amesi me wonyã gbɔgbɔ vɔ̃ adre do go le. 
MRK.16.10	Eya la yi ɖaka eta na amesiwo li kpakplii tsã la, siwo le konyi fam, eye wole avi fam la! 
MRK.16.11	Eye woawo la, esi wose bena, ele agbe, eye wokpɔe la, womexɔe se o.
MRK.16.12	Ke nusiawo megbe la eɖe eɖokui fia wo dome ame eve, siwo le tsa ɖim yina agbleta la, le nɔnɔme bubu me. 
MRK.16.13	Eye woawo hã wodzo yi ɖaka eta na ame mamlewo; gake womexɔ woawo hã dzi se o.
MRK.16.14	Eya megbe la eɖe eɖokui fia ame wuiɖekɛawo ŋuta, esi wole nuɖuƒe; eye wòhe nya ɖe wo ŋu le woƒe dzimaxɔse kple dzimesesẽ la ŋuti bena, womexɔ amesiwo kpoe wòtsi tre la, dzi se o. 
MRK.16.15	Eye wògblɔ na wo bena: Miheyi ɖe xexe la me katã, eye miɖe gbe ƒã nyanyuie la na amewo katã. 
MRK.16.16	Amesi ke xɔe se, eye wode mawutsi ta nɛ la, woaxɔe ɖe agbe; ke amesi ke mexɔe se o la, wòabu fɔe. 
MRK.16.17	Ke dzesi siawo lakplɔ amesiwo xɔe se la ɖo: Le nye ŋkɔ la me wòanyã gbɔgbɔ vɔ̃wo ado goe, eye woaƒo nu kple aɖe yeyewo. 
MRK.16.18	Woalé dawo, eye ne wono nu wuame hã la, mele wo si ge o; woatsɔ woƒe asiwo aɖo dɔlélawo dzi, eye woƒe lãme lasẽ.
MRK.16.19	Esi Aƒetɔ la ƒo nu na wo vɔ megbe la, wokɔe tẽ yi dziƒo, eye wòbɔbɔ nɔ anyi ɖe Mawu ƒe nuɖusi me. 
MRK.16.20	Ke woamawo yi ɖaɖe gbe ƒã nya la fia le afisiafi, eye Aƒetɔ la le dɔ wɔm kpli wo, le ŋusẽ dom nya la to dzesi, siwo kpe ɖe wo ŋu la me.
LUK.1.1	Esi ame geɖewo tso asi de nyatotoa ɖoɖo me le nyadzɔdzɔ, siwo nu wowu le mía dome la ŋuti, 
LUK.1.2	abe alesi amesiwo kpɔ eteƒe kple ŋku tso gɔmedzedzea me ke, eye wonye nya la ƒe dɔlawo, tsɔe de asi na mí ene la, ta la, 
LUK.1.3	enyo nye hã ŋu, esi medzro wo katã me kpɔ tsitotsito vaseɖe egɔme ke bena, maŋlɔe na wò ɖekaɖeka, amegã Teofil, 
LUK.1.4	bena nadze si nya, siwo wofia wò la, ƒe nyateƒenyenye.
LUK.1.5	Le Herodes, si nye Yudea-fia, ƒe ŋkekewo me la mawununɔlaa ɖe li, eŋkɔ enye Zaxarya, si tso Abiya ƒe ŋkekeɖoɖo me, eye srɔ̃a tso Aron ƒe vinyɔnuviwo dome, eye eƒe ŋkɔ enye Elisabet. 
LUK.1.6	Eye woa kple eve la katã wonye ame dzɔdzɔewo le Mawu ƒe ŋku me, eye wozɔna le Aƒetɔ la ƒe seawo kple eƒe ɖoɖoa wo katã nu mo makamakae. 
LUK.1.7	Ke vi mele wo si o, elabena Elisabet tsi ko, eye woa kple eve la siaa woxɔ ƒe geɖe.
LUK.1.8	Ke eva me bena, esime wòle nunɔnɔdɔ wɔm le edzidzedze ƒe ŋkekeɖoɖo la nu le Mawu ƒe ŋku me 
LUK.1.9	le nunɔnɔdɔ ƒe kɔa nu la, nudzidze dze edzi bena, wòayi ɖe Aƒetɔ la ƒe xɔa me, eye wòamè nu. 
LUK.1.10	Eye ameha blibo la katã le gbe dom ɖa le gota le numeɣi la. 
LUK.1.11	Ke Aƒetɔ ƒe dɔla ɖe eɖokui fiae, le tsitre ɖe numemlekpui la ƒe nuɖusi me. 
LUK.1.12	Eye esi Zaxarya kpɔe la, eɖi vo, eye vɔvɔ̃ dze edzi. 
LUK.1.13	Ke dɔla la gblɔ nɛ bena: Megavɔ̃ o, Zaxarya; elabena wose wò kukuɖeɖe la, eye srɔ̃wò Elisabet adzi ŋutsuvi na wò, eye nayɔ eƒe ŋkɔ be Yohanes. 
LUK.1.14	Eye wòanye dzidzɔ kple aseyetsotso na wò, eye ame geɖewo adzo dzi le eƒe dzidzi ŋuti. 
LUK.1.15	Elabena anye gã le Aƒetɔ la ŋku me, eye mele wein alo aha sesẽ no ge o, eye Gbɔgbɔ kɔkɔe ayɔe fũ tso keke dadaa ƒe dɔ me ke. 
LUK.1.16	Eye wòatrɔ Israel-viwo dome ame geɖewo ava Aƒetɔ, woƒe Mawu la gbɔ. 
LUK.1.17	Eye wòanɔ eŋgɔ le Eliya ƒe gbɔgbɔ kple ŋusẽ me be, wòatrɔ fofowo ƒe dziwo ava ɖeviwo gbɔ kple tosẽlawo ɖe ame dzɔdzɔewo ƒe nunya me, ne wòadzra dukɔ la ɖo ɖi woasu te na Aƒetɔ la. 
LUK.1.18	Eye Zaxarya gblɔ na dɔla la bena: Nuka me madze si nusia le mahã? Elabena nye la amegã ɖeɖi menye, eye srɔ̃nye hã xɔ ƒe geɖe. 
LUK.1.19	Eye dɔla la ɖo eŋu nɛ bena: Nyee nye Gabriel, si nɔa tsitre ɖe Mawu ŋku me, eye wòdɔm ɖa, be maƒo nu na wò, eye magblɔ nya nyui sia fia wò 
LUK.1.20	Eye kpɔ ɖa, wò aɖe latu, eye mele ŋute ge aƒo nu o, halase ŋkeke, si dzi nusiawo ava ve me, le esi mèxɔ nye nya, siwo nu woawu le woƒe ɣeyiɣi me la, dzi se o la ŋuti. 
LUK.1.21	Eye dukɔ la le Zaxarya lalam, eye woƒe mo wɔ yaa le eƒe mawuxɔ me tsitsi la ŋuti. 
LUK.1.22	Ke esi wòɖo go la, mete ŋu ƒo nu na wo o, eye wodze sii bena, ekpe nu le mawuxɔ la me, eye wòmia asi wo, eye wòtsi nu maƒomaƒo. 
LUK.1.23	Eye wòva me bena, esime wowu eƒe subɔsubɔ ŋkekeawo nu la, edzo yi eƒe me. 
LUK.1.24	Eye le ŋkeke siawo megbe la srɔ̃a Elisabet fɔ fu, eye wòɣla eɖokui ɣleti atɔ̃ hegblɔ bena: 
LUK.1.25	Elabena ale Aƒetɔ la wɔ nam le ŋkeke, siwo me wòkpɔm ɖa, be wòaɖe nye ŋukpe ɖa le amewo dome.
LUK.1.26	Eye le ɣleti adelia me la Mawu dɔ dɔla Gabriel ɖo ɖe Galilea-dua ɖe, si ŋkɔ enye Nazaret la me, 
LUK.1.27	ɖe ɖetugbi, si ŋugbe wodo na ŋutsua ɖe, si ŋkɔ nye Yosef, tso Dawid ƒe me la gbɔ, eye ɖetugbi la ŋkɔe nye Maria. 
LUK.1.28	Eye esi mawudɔla va me le egbɔ la, egblɔ nɛ bena: Medo gbe na wò, wò amesi nu wòve! Aƒetɔ la li kpli wò. 
LUK.1.29	Ke eƒe dzi lã kpo le nya la ŋuti, eye wòde ŋugble sẽ bena: Nuka gbedoname gɔ̃ enye esi! 
LUK.1.30	Eye dɔla la gblɔ nɛ bena: Megavɔ̃ o, Mana! Elabena èkpɔ amenuveve le Mawu gbɔ. 
LUK.1.31	Eye kpɔ ɖa, èle fu fɔ ge, eye nadzi ŋutsuvi, eye nayɔ eƒe ŋkɔ be Yesu. 
LUK.1.32	Eya la anye gã, eye woayɔe be dziƒoxɔ la ƒe Vi, eye Aƒetɔ Mawu la atsɔ fofoa Dawid ƒe fiazikpui la anae; 
LUK.1.33	eye wòaɖu fia le Yakob ƒe aƒe dzi tegbetegbe, eye nuwuwu manɔe na eƒe fiaɖuƒe la o. 
LUK.1.34	Eye Maria gblɔ na dɔla la bena: Aleke nusia lava mee, esi nyemenya ŋutsu o mahã? 
LUK.1.35	Eye dɔla la ɖo eŋu gblɔ nɛ bena: Gbɔgbɔ kɔkɔe ava dziwò, eye dziƒoʋitɔ ƒe ŋusẽ ado vɔvɔli ɖe dziwò, eyaŋuti nusi dzi ge nala la, woayɔe be kɔkɔe, Mawu viŋutsuvi. 
LUK.1.36	Eye kpɔ ɖa, Elisabet, wò ƒometɔ la, fɔ fu le ŋutsuvi dzi ge le eƒe nyagãkuku me, eye ɣleti sia enye adelia na eya, amesi woyɔna be konɔ. 
LUK.1.37	Elabena naneke mese na Mawu o. 
LUK.1.38	Eye Maria gblɔ bena: Kpɔ ɖa, Aƒetɔ la ƒe dɔlanyɔnu menye, ava me nam le wò nya la nu. Eye mawudɔla dzo le egbɔ.
LUK.1.39	Eye Maria tsi tre le ŋkeke siawo me, eye wòɖe abla yi to la dzi, ɖe Yuda-dua ɖe me; 
LUK.1.40	eye woge ɖe Zaxarya ƒe me, eye wòdo gbe na Elisabet. 
LUK.1.41	Eye wòva me bena, esi Elisabet se Mana ƒe gbedoname ko la, via ho le eƒe dɔ me; eye Gbɔgbɔ kɔkɔe yɔ Elisabet fũ, 
LUK.1.42	eye wòdo ɣli kple gbe sesẽ gblɔ bena: Woayra wò le nyɔnuwo dome, eye woayra wò dɔmevi la! 
LUK.1.43	Eye afika gɔ̃ nusia tso bena, nye Aƒetɔ la dada va gbɔnye mahã? 
LUK.1.44	Elabena kpɔ ɖa, esi wò gbedoname ɖi ɖe nye to me la, ɖevi la ho le nye dɔ me le dzidzɔ ŋuti. 
LUK.1.45	Eye Woayra wò, amesi xɔe se, elabena woawu nusiwo wogblɔ na wò tso Aƒetɔ gbɔ la nu.
LUK.1.46	Eye Maria gblɔ bena: Nye luʋɔ do Aƒetɔ la ɖe dzi, 
LUK.1.47	eye nye gbɔgbɔ tso aseye le Mawu, nye xɔla ŋuti, 
LUK.1.48	bena ekpɔ eƒe dɔlanyɔnu ƒe bɔbɔnyenye ɖa; elabena kpɔ ɖa, tso esia dzi la ƒomewo katã woayɔm be yayrame, 
LUK.1.49	bena ŋusẽtɔ la wɔ nu dzɔtsuwo nam, eye kɔkɔe nye eƒe ŋkɔ. 
LUK.1.50	Eye eƒe nublanuikpɔkpɔ li tso dzidzime vaseɖe dzidzime na amesiwo vɔ̃nɛ. 
LUK.1.51	Ewɔ nu sesẽ kple eƒe abɔ; ekaka amesiwo ɖo wo ɖokui ɖe dzi le woƒe dzimesusuwo me la me. 
LUK.1.52	Etu asi ŋusẽtɔwo ƒu anyi tso fiazikpuiwo dzi, eye wòdo ame bɔbɔɖanyiwo ɖe dzi. 
LUK.1.53	Eya dɔwuitɔwo kple nu nyuiwo, eye kesinɔtɔwo la eɖo wo ɖa ƒuƒlu. 
LUK.1.54	Ede eƒe dɔla Israel dzi hena ŋkuɖoɖo nublanuikpɔkpɔ dzi; 
LUK.1.55	ate alesi wòƒo nu na mía fofowo ene, na Abraham kple eƒe ƒome vaseɖe mavɔ me. 
LUK.1.56	Eye Maria nɔ egbɔ anɔ ɣleti etɔ̃; eye wògbugbɔ yi ye ŋutɔ ƒe me.
LUK.1.57	Azɔ la Elisabet ƒe vidziɣi ɖo, eye wòdzi ŋutsuvi. 
LUK.1.58	Eye esi eƒe aƒelikawo kple eƒe ƒometɔwo se bena, Aƒetɔ kpɔ nublanui geɖe nɛ la, wokpɔ dzidzɔ kpakplii. 
LUK.1.59	Eye wòva ve me le ŋkeke enyilia dzi bena, wova aʋa tso ge na ɖevi la, eye wotsɔ fofoa ŋkɔ Zaxarya nɛ. 
LUK.1.60	Eye dadaa xa edzi gblɔ bena: O! Ɖeko woayɔe be Yohanes. 
LUK.1.61	Eye wogblɔ nɛ bena: Amea ɖeke mele wò ƒome, si wotsɔ ŋkɔ sia na o. 
LUK.1.62	Eye wòmia asi fofoa, alesi wòdi be, woayɔ nɛ. 
LUK.1.63	Eye wòbia nuŋlɔkpe suea ɖe, eye wòŋlɔ bena: Yohanes enye eƒe ŋkɔ. Tete wo katã ƒe mo wo yaa. 
LUK.1.64	Eye eƒe nu ke enumake, eye eƒe ade trɔ, eye wòƒo nu le Mawu kafum. 
LUK.1.65	Eye vɔvɔ̃ va amesiwo katã ɖe aƒelika kpli wo la dzi, eye woƒo nu le nyadzɔdzɔ siawo katã ŋuti le Yudea-tonyigba blibo la katã dzi. 
LUK.1.66	Eye amesiwo katã see la, wòlée ɖe ta me le gbɔgblɔm bena: Nuka gɔ̃ ɖevi sia ava zu mahã? Elabena Aƒetɔ la ƒe asi hã li kplii.
LUK.1.67	Eye fofoa Zaxarya yɔ fũ kple Gbɔgbɔ kɔkɔe, eye wògblɔ ɖe anyi bena: 
LUK.1.68	Woakafu Aƒetɔ, Israel ƒe Mawu la, elabena eva kpɔ eƒe dukɔ ɖa, eye wòwɔ ɖeɖe nɛ, 
LUK.1.69	eye wòna xɔxɔ ƒe dzo do na mí le Dawid, eƒe dɔla, ƒe me; 
LUK.1.70	abe alesi wòƒo nu to eƒe nyagblɔɖila kɔkɔe, siwo li tso blema ke la, ƒe nu me ene: 
LUK.1.71	Ɖeɖe tso miaƒe futɔwo kple amesiwo katã léa fu mi la, ƒe asi me; 
LUK.1.72	be yeakpɔ nublanui na mía fofowo, eye yeaɖo ŋku yeƒe nubabla kɔkɔe, 
LUK.1.73	atamkaka, si wòka na mia fofo Abraham la dzi? 
LUK.1.74	be esi wòɖe mi tso miaƒe futɔwo si me la, wòana miasubɔe kple mavɔ̃mavɔ̃ 
LUK.1.75	le kɔkɔenyenye kple dzɔdzɔenyenye me, miaƒe ŋkekewo katã le eƒe ŋku me. 
LUK.1.76	Ke wò, ɖevi la, woayɔ wò be dziƒoʋitɔ ƒe nyagblɔɖila; elabena àdze Aƒetɔ la ŋgɔ, be nadzra eƒe mowo ɖo, 
LUK.1.77	be nana xɔxɔ ƒe nyanya le woƒe nuvɔ̃tsɔtsɔke me 
LUK.1.78	le míaƒe Mawu ƒe dɔmetɔtrɔ kple nublanuikpɔkpɔ ŋuti, esime kekeli dze tso dziƒo ʋĩ va kpɔ mí ɖa, 
LUK.1.79	be wòaklẽ na amesiwo bɔbɔ nɔ viviti kple ku ƒe vɔvɔli me, be wòaɖo míaƒe afɔwo ŋutifafa ƒe mɔ dzi.
LUK.1.80	Eye ɖevi la tsi, eye wòva sẽ ŋu le gbɔgbɔ la me; eye wòle gbedzi vaseɖe eɖeɖefia Israel ŋkeke dzi.
LUK.2.1	Eye wòva ve me le ŋkeke mawo me be, sedede tso kaisaro Augusto gbɔ bena, woaxlẽ xexeame katã aŋlɔ. 
LUK.2.2	Ŋɔŋlɔ gbãtɔ sia va me, esime Kirenio le mɔ̃mefia ɖum le Siria. 
LUK.2.3	Eye amewo katã dze mo heyi be, wòaŋlɔ woƒe ŋkɔwo, amesiame yi ɖe ye ŋuta ƒe du me. 
LUK.2.4	Eye Yosef hã dzo le Galilea, tso Nazaret-du la me heyi Yudea ɖe Dawid du, si woyɔna be Betlexem la me, elabena etso Dawid ƒe me kple eƒome la me, 
LUK.2.5	be woaŋlɔ eya kple Mana, amesi ŋugbe wodo nɛ, si nye funɔ la, ƒe ŋkɔ. 
LUK.2.6	Eye esi wole afima la, eva ve me be, eƒe ŋkeke la de be, wòadzi vi. 
LUK.2.7	Eye wòdzi ŋutsuvi, si nye eƒe ŋgɔgbevi, eye wòxatsa avɔ ɖe eŋu, eye wòtsɔe mlɔ lãnuɖunu me; elabena womekpɔ teƒe le amedzrodzeƒe o.
LUK.2.8	Eye alẽnyilawo le nuto ma ke me le gbedzi, eye wole woƒe alẽha ŋuti dzɔm le zã me. 
LUK.2.9	Eye Aƒetɔ ƒe dɔlaa ɖe tsi tre ɖe wo gbɔ, eye Aƒetɔ ƒe ŋutikɔkɔe klẽ ƒo xlã wo, eye wovɔ̃ ŋutɔŋutɔ. 
LUK.2.10	Eye dɔla la gblɔ na wo bena: Migavɔ̃ o! Elabena kpɔ ɖa, meva dzidzɔ gã ŋutinya gblɔ ge fia mi, esi lanye na dukɔ blibo la katã; 
LUK.2.11	elabena wodzi xɔla, si nye Kristo, Aƒetɔ la, na mi egbe le Dawid dua me. 
LUK.2.12	Eye esia anye dzesi na mi: Míakpɔ vidzĩe, si woxatsa avɔ ɖe eŋu, eye wòmia lãnuɖunu me. 
LUK.2.13	Eye kasia dziƒoʋakɔha gãa ɖe kpe ɖe mawudɔla la ŋuti, wole Mawu kafum le gbɔgblɔm bena: 
LUK.2.14	Ŋutikɔkɔe woana Mawu le dziƒo boo, eye ŋutifafa ava anyigba dzi; amegbetɔwo ŋu woakpɔ ŋudzedze nyui le.
LUK.2.15	Eye wòva me, esime mawudɔlawo dzo le wo gbɔ heyi dziƒo la, alẽnyilawo gblɔ na wo nɔewo bena: Mina ne miayi Betlexem, aɖakpɔ nusia, si va dzɔ, esi Aƒetɔ la na mienya. 
LUK.2.16	Eye woɖe abla va, eye wokpɔ Mana kple Yosef kpakple vidzĩe, si le anyimlɔƒe le lãnuɖunu me. 
LUK.2.17	Esi wokpɔe la, wokaka nya, si wogblɔ na wo le ɖevi sia ŋuti. 
LUK.2.18	Eye amesiwo katã see la, woƒe mo wɔ yaa le nya, siwo alẽnyilawo gblɔ na wo la ŋuti. 
LUK.2.19	Ke Mana lé nya siawo katã ɖe ta me, eye wobu wo ŋuti le eƒe dzi me. 
LUK.2.20	Eye alẽnyilawo gbugbɔ, eye wole ŋutikɔkɔe kple kafukafu tsɔm na Mawu le nusiwo katã wose, eye wokpɔ la ŋuti, abe alesi wogblɔ na wo la ene.
LUK.2.21	Eye esi wotso aʋa nɛ le ŋkeke enyilia dzi la, wotsɔ ŋkɔ nɛ be Yesu, abe alesi mawudɔla yɔe ɖi, hafi wòfɔ eƒe fu ene.
LUK.2.22	Eye esi wowu woƒe ŋutikɔklɔŋkekeawo nu le Mose ƒe se la nu la, wotsɔe yi Yerusalem, be woatsɔe aɖo Aƒetɔ ŋku me, 
LUK.2.23	abe alesi woŋlɔ ɖi le Aƒetɔ ƒe se la me ene bena: „Atsu sia atsu, si ʋu dɔnu la, woayɔ eya kɔkɔe na Aƒetɔ la“; 
LUK.2.24	eye be woana numeme, abe alesi wogblɔ le Aƒetɔ ƒe se la me ene bena: „Akpakpa eve alo ahɔ̃nevi eve.“
LUK.2.25	Eye kpɔ ɖa, amea ɖe le Yerusalem, si ŋkɔ enye Simeon: amesia enye ame dzɔdzɔe kple mawumeme, si le Israel aƒe akɔfafa lalam, eye Gbɔgbɔ kɔkɔe le eyama dzi. 
LUK.2.26	Eye Gbɔgbɔ kɔkɔe la ɖee fiae bena, mele kuku ge, hafi akpɔ Aƒetɔ la ƒe Kristo o. 
LUK.2.27	Eye wòle Gbɔgbɔ la me va mawuxɔa me; eye esi dzilawo yi ɖe eme kple ɖevi Yesu, bena woawɔ nɛ le se la ƒe kɔa nu la, 
LUK.2.28	eya hã xɔe ɖe eƒe abɔwo dome, eye wòkafu Mawu hegblɔ bena: 
LUK.2.29	Aƒetɔ, azɔ èɖo mɔ wò dɔla le ŋutifafa me le wò nya la nu; 
LUK.2.30	elabena nye ŋkuwo kpɔ wò xɔxɔ, 
LUK.2.31	si nèdzra ɖo ɖe dukɔwo katã ƒe ŋku me; 
LUK.2.32	kekeli ƒe nyaɖeɖefia na trɔ̃subɔlawo kple wò dukɔ Israel ƒe ŋutikɔkɔe. 
LUK.2.33	Eye fofoa kple dadaa ƒe mo wɔ yaa le nya, siwo wògblɔ le eyama ŋuti la ta. 
LUK.2.34	Eye Simeon yra wo, eye wògblɔ na dadaa Mana bena: Kpɔ ɖa, woɖo amesia anyi na ame geɖewo ƒe anyidzedze kple tsitretsitsi le Israel, kple dzesi, si woagblɔ nya ɖe eŋuti; 
LUK.2.35	ke wò la, yi ato wò ŋutɔ wò luʋɔ me, bena woaɖe ame geɖewo ƒe dzimesusuwo afia. 
LUK.2.36	Eye Hana, nyɔnu nyagblɔɖilaa ɖe li, enye Fanuel ƒe nyɔnuvi tso Aser-ƒome me, si xɔ ƒe geɖe ŋutɔ, eye wònɔ anyi kple srɔ̃a ƒe adre tso eƒe ɖetugbi me; 
LUK.2.37	eye wònye ahosi, si xɔ ƒe blaenyi vɔ ene, eye medzona le mawuƒe la me o hele Mawu subɔm kple nutsitsiɖɔ kpakple kukuɖeɖe zã kple keli. 
LUK.2.38	Eya hã va tsi tre le gaƒoƒo ma ke dzi, le Aƒetɔ kafum, eye wòƒo nu le eŋuti na amesiwo katã le Yerusalem ƒe ɖeɖe lalam.
LUK.2.39	Eye esi wowu nuwo katã nu le Aƒetɔ ƒe sea nu la, wògatrɔ yi Galilea ɖe woawo ŋutɔ ƒe du Nazaret la me. 
LUK.2.40	Eye ɖevi la tsi, eye wòva sẽ ŋu, eye nunya yɔe fũ, eye Mawu ƒe amenuveve le edzi?
LUK.2.41	Eye eƒe dzilawo yia Yerusalem ƒe sia ƒe ɖe ŋutitotoŋkekenyuieɖuƒe. 
LUK.2.42	Eye esi wòxɔ ƒe wuieve la, woyi Yerusalem le ŋkekenyuie ƒe koa nu. 
LUK.2.43	Eye esi wowu ŋkekeawo nu la, Yesu ɖevi la tsi megbe le Yerusalem le woƒe tɔtrɔgbɔ me, eye eƒe dzilawo menye o. 
LUK.2.44	Ke esi wobu xa bena, ana mɔzɔha la dome la, wozɔ ŋkeke ɖeka ƒe mɔ, eye woɖii le woƒe ƒomeawo kple ame nyanyɛawo dome, 
LUK.2.45	eye esi womekpɔe o la, wògatrɔ yi Yerusalem le edim. 
LUK.2.46	Eye le ŋkeke etɔ̃ megbe la eva ve me bena, wokpɔe le mawuƒe la me le anyinɔƒe le nusiawo dome, hele to ɖom wo, eye wòle nya biam wo; 
LUK.2.47	eye amesiwo katã see la, woƒe mo wɔ yaa le eƒe nugɔmesese kple eƒe ŋuɖoɖowo ŋuti. 
LUK.2.48	Eye esi wokpɔe la, kuvia ɖo wo, eye dadaa gblɔ nɛ bena: Vinye, nukaŋuti newɔ ɖe mia ŋu ale? Kpɔ ɖa, mia kple fofowò miedi wò kple nuxaxa. 
LUK.2.49	Eye wògblɔ na wo bena: Nuka wɔ miedim ma? Ɖe mienya bena, ele nam be, manɔ nusiwo nye fofonye tɔ me o mahã? 
LUK.2.50	Eye womese nya, si wògblɔ na wo la gɔme o. 
LUK.2.51	Eye wòyi kpli wo, eye wòva Nazaret, eye wòbɔbɔ eɖokui na wo, eye dadaa tsɔ nya siawo katã dzra ɖo ɖe eƒe dzi me. 
LUK.2.52	Eye Yesu tsi ɖe dzi le nunya kple tsitsi kple amenuveve le Mawu kple amewo gbɔ la me.
LUK.3.1	Eye le kaisaro Tiberio ƒe fiaɖuɖu ƒe ƒe wuiatɔ̃lia me, esi Pontio Pilato le mɔ̃mefia ɖum le Yudea, eye Herodes enye dziɖula le Galilea, eye nɔvia Filipo enye dziɖula le Iturea kple Traxoniti-nyigbawo dzi, eye Lisania enye dziɖula le Abilene, 
LUK.3.2	eye Hana kple Kayafa wonye nunɔlagãwo la, Mawu ƒe nya va Yohanes, Zaxarya vi la gbɔ le gbedzi. 
LUK.3.3	Eye wòva Yordan-nutowo katã me godoo hele gbe ƒã ɖem dzimetɔtrɔ ƒe mawutsidedetaname hena nuvɔ̃wo ƒe keke; 
LUK.3.4	alesi woŋlɔ ɖi le nyagblɔɖila Yesaya ƒe nyagblɔɖigbalẽ me bena: „Amesi le ɣli dom le gbeadzi ƒe gbe enye esi: Midzra Aƒetɔ ƒe mɔ la ɖo, miwɔ eƒe mɔtatawo dzɔdzɔe. 
LUK.3.5	Woaxe ʋe sia ʋe, eye woabɔbɔ to sia to kple togbɛ sia togbɛ ɖe anyi, eye mɔ gɔglɔ̃wo lazu dzɔdzɔe, eye mɔ tsakliwo lazu zɔzrɔ̃e! 
LUK.3.6	Eye ŋutilã katã akpɔ Mawu ƒe xɔxɔ la.
LUK.3.7	Azɔ egblɔ na ameha, siwo do go, bena wòaɖe mawutsi ta na yewo la bena: Dawo ƒe dzidzimewo! Amekae gblɔe fia mi bena, miasi atso dɔmedzoe, si gbɔna la nu mahã? 
LUK.3.8	Azɔ mitse ku, siwo dze dzimetɔtrɔ, eye migade asi gbɔgblɔ me le mia ɖokui me bena: Abraham ye nye mía fofo o; elabena mele egblɔm na mi bena: Mawu ate ŋu anyɔ viwo atso kpe siawo me ke na Abraham. 
LUK.3.9	Ke wotsɔ fia ɖo atiwo ƒe ke dzi gɔ̃ hã xoxo; azɔ ati sia ati, si metsea ku nyui o la, wolãnɛ, eye wotsɔnɛ ɖea dzo me. 
LUK.3.10	Eye amehawo biae bena: Ekema nuka wɔ ge míala? 
LUK.3.11	Eye wòɖo ŋu gblɔ na wo bena: Amesi awu eve le esi la, nena amesi ɖeke mele esi o, eye amesi nunyiame le esi la, newɔ nenema ke. 
LUK.3.12	Eye nudzɔlawo hã va be, wòade mawutsi ta na yewo, eye wogblɔ nɛ bena: Nufiala, nuka wɔ ge míala? 
LUK.3.13	Eye wògblɔ na wo bena: Nusi ke woɖo na mi la, migaxɔ xɔɖedzi o.“ 
LUK.3.14	Eye asrafowo hã biae gblɔ bena: Miawo hã nuka wo ge míala? Eye wògblɔ na wo bena: Migado ŋɔdzi na amea ɖeke xɔ nu le esi o, eye migatso amea ɖeke nu hã dzro o, eye miaƒe fetu nadze mia ŋu!
LUK.3.15	Ke esi dukɔ la le nukpɔkpɔ me, eye wo katã wole ɖi kem le woƒe dzi me le Yohanes ŋuti be, ɖewo mahĩ eyae nye Kristo la la, 
LUK.3.16	Yohanes ɖo ŋu gblɔ na wo bena: Nye la metsɔ tsi de mawutsi ta na mi; ke amesi tri akɔ wum, amesi ƒe atokotawo nu ka medzem be, matui o la, eya ŋutɔ gbɔna be, wòatsɔ Gbɔgbɔ kɔkɔe kple dzo ade mawutsi ta na mi; 
LUK.3.17	amesi si lugbɔnu le, be wòakplɔ eƒe lugbɔƒe keŋkeŋ, eye wòaƒo lu la ƒu alɔ ɖe eƒe ava me; ke tsroa la, wòatsɔ dzo matsimatsi atɔe.
LUK.3.18	Eye wògblɔ nyanyuie fia dukɔ la hele nu xlɔ̃m wo le nu bubu ƒomevi geɖewo hã ŋuti; 
LUK.3.19	ke dziɖula Herodes, si wogbe nya na le Herodia, nɔvia srɔ̃ kple nu vɔ̃ɖi, siwo katã Herodes wɔ la ŋuti la, 
LUK.3.20	etsɔ Yohanes de gaxɔ me hekpe ɖe nusiawo katã ŋuti.
LUK.3.21	Eye esi wòde mawutsi ta na dukɔ la katã, eye woɖee na Yesu hã la, edo gbe ɖa, eye wòva ve me bena, dziƒo ʋu, 
LUK.3.22	eye Gbɔgbɔ kɔkɔe la ɖi le nɔnɔmekpɔkpɔ me abe akpakpa ene ɖe, eyama dzi, eye gbe ɖi tso dziƒo gblɔ bena: Wòe nye vinye, si gbɔ nyemelɔ̃a nu le o, wò me mekpɔa ŋudzedze lena.
LUK.3.23	Eye Yesu ŋutɔ, esi wòdze ɖɔ gɔme la, exɔ ƒe anɔ ƒe blaetɔ̃, eye wònye — le amewo ƒe susu nu — Yosef vi, amesi nye Eli vi, 
LUK.3.24	amesi nye Mata vi, amesi nye Lewi vi, amesi nye Melxi vi, amesi nye Yona vi, amesi nye Yosef vi, 
LUK.3.25	amesi nye Matatia vi, amesi nye Amos vi, amesi nye Nahum vi, amesi nye Esli vi, amesi nye Nagae vi, 
LUK.3.26	amesi nye Mahat vi, amesi nye Matatia vi, amesi nye Semei vi, amesi nye Yosef vi, amesi nye Yuda vi, 
LUK.3.27	amesi nye Yohanan vi, amesi nye Resa vi, amesi nye Zerubabel vi, amesi nye Salatiel vi, amesi nye Neri vi, 
LUK.3.28	amesi nye Melxi vi, amesi nye Adi vi, amesi nye Kosam vi, amesi nye Elmadam vi, amesi nye Er vi, 
LUK.3.29	amesi nye Yose vi, amesi nye Eliezer vi, amesi nye Yorim vi, amesi nye Matat vi, amesi nye Lewi vi, 
LUK.3.30	amesi nye Simeon vi, amesi nye Yuda vi, amesi nye Yosef vi, amesi nye Yonan vi, amesi nye Eliakim vi, 
LUK.3.31	amesi nye Melea vi, amesi nye Mena vi, amesi nye Matata vi, amesi nye Natan vi, amesi nye Dawid vi, 
LUK.3.32	amesi nye Isai vi, amesi nye Obed vi, amesi nye Boaz vi, amesi nye Salmon vi, amesi nye Nahason vi, 
LUK.3.33	amesi nye Aminadab vi, amesi nye Aram vi, amesi nye Esron vi, amesi nye Fares vi, amesi nye Yada vi, 
LUK.3.34	amesi nye Yakob vi, amesi nye Isak vi, amesi nye Abraham vi, amesi nye Tara vi, amesi nye Nahor vi, 
LUK.3.35	amesi nye Seruk vi, amesi nye Regu vi, amesi nye Peleg vi, amesi nye Eber vi, amesi nye Sala vi, 
LUK.3.36	amesi nye Kainan vi, amesi nye Arfaksad vi, amesi nye Sem vi, amesi nye Noa vi, amesi nye Lamex vi, 
LUK.3.37	amesi nye Metusala vi, amesi nye Enox vi, amesi nye Yared vi, amesi nye Mahalaleel vi, amesi nye Kainan vi, 
LUK.3.38	amesi nye Enos vi, amesi nye Set vi, amesi nye Adam vi, amesi nye Mawu tɔ.
LUK.4.1	Eye Yesu, esi wòyɔ fũ kple Gbɔgbɔ kɔkɔe la, egbugbɔ tso Yordan nu, eye Gbɔgbɔ la kplɔe yi gbedzi, 
LUK.4.2	eye Abosam le etem kpɔ ŋkeke blane sɔŋ. Eye meɖu naneke le ŋkeke mawo me o, eye esi ŋkekeawo wu nu la, dɔ wui. 
LUK.4.3	Eye Abosam gblɔ nɛ bena: Nenye Mawuvi nènye la, ekema gblɔ na kpe sia, ne wòatrɔ zu abolo. 
LUK.4.4	Eye Yesu xɔ edzi gblɔ nɛ bena: Woŋlɔ ɖi bena: „Menye abolo ɖeɖeko ŋuti ame lanɔ agbe ɖo o, negbe le Mawu ƒe nya sia nya ŋuti.“ 
LUK.4.5	Eye esi wòkplɔe yi to kɔkɔa ɖe dzi la, eɖe xexeme fiaɖuƒewo katã fiae le aɖabaƒoƒo ɖeka me. 
LUK.4.6	Eye Abosam gblɔ ne bena: Wòe matsɔ ŋusẽ sia katã kple woƒe ŋutikɔkɔe ana; elabena nyee wotsɔe de asi na, eye matsɔe ana amesi ke melɔ̃. 
LUK.4.7	Azɔ wò ta, ne ède ta agu nam la, wo katã lazu tɔwo. 
LUK.4.8	Eye Yesu xɔ edzi gblɔ nɛ bena: Woŋlɔ ɖi bena: „Aƒetɔ, wò Mawu la, naɖe la agu na, eye eya ɖeka ko nasubɔ.“ 
LUK.4.9	Tete wòkplɔe yi Yerusalem, eye wòtsɔe ɖo mawuxɔ ƒe tsutsuẽƒe, eye wògblɔ nɛ bena: Nenye Mawuvi nènye la, ekema tsɔ ɖokuiwò xlã ɖe anyi tso afisia: 
LUK.4.10	elabena woŋlɔ ɖi bena: „Ade se na eƒe dɔlawo le ŋutiwò bena, woakpɔ tawò nyuie, 
LUK.4.11	eye woƒe asiwò me woatsɔ wò aɖo, bena nagatsɔ wò afɔ axlã de kpea ɖeke o.“ 
LUK.4.12	Eye Yesu xɔ edzi nɛ bena: Wogblɔ ɖi bena: „Megate Aƒetɔ, wò Mawu la, kpɔ o!“ 
LUK.4.13	Eye esi Abosam wu tetekpɔwo katã nu la, ete ɖa le egbɔ gbɔ.
LUK.4.14	Eye Yesu gbugbɔ yi Galilea le Gbɔgbɔ la ƒe ŋusẽ me; eye eƒe ŋkɔ ɖi hoo le afima nutoawo katã me godoo. 
LUK.4.15	Eye wòfiã nu le woƒe ƒuƒoƒewo, eye wo katã wokafui.
LUK.4.16	Eye wòva Nazaret, afisi wonyii le, eye le eƒe kɔa nu la eyi ɖe ƒuƒoƒe la le Sabat-ŋkeke dzi, eye wòtsi tre be, yeaxlẽ agbalẽ. 
LUK.4.17	Eye wotso nyagblɔɖila Yesaya ƒe agbalẽ nɛ, eye esi wòdu agbalẽa la, ekpɔ teƒe, afisi woŋlɔ ɖo bena: 
LUK.4.18	Aƒetɔ ƒe Gbɔgbɔ le dzinye, le esi ta wosi ami nam ɖo, bena magblɔ Nyanyuie afia ame dahewo, edɔm, bena mayɔ dɔ amesiwo ƒe dzi gbã, 
LUK.4.19	eye be maɖe gbe ƒã ɖokuisinɔnɔ na aboyomewo kple nukpekpe na ŋkuagbãtɔwo, be mana amesiwo wole funyafunya wɔmi la, nanɔ wo ɖokui si, eye be maɖe gbe ƒã Aƒetɔ ƒe ƒe nyui la.“ 
LUK.4.20	Eye esi wòtu agbalẽa la, etsɔe na dɔla la, eye wòbɔbɔ nɔ anyi, eye amesiwo katã le ƒuƒoƒea la, fɔ ŋku ɖe edzi dzoɣlii. 
LUK.4.21	Eye wòde asi gbɔgblɔ me na wo bena: Egbe wowu ŋɔŋlɔ sia nu le miaƒe towo me. 
LUK.4.22	Eye ameawo katã ɖi ɖase nɛ, eye woƒe mo wo yaa le amenuvevenya, siwo do go tso eƒe nu me lã ŋuti, eye wogblɔ bena: Alo amesia la menye Yosef vie o ɖe? 
LUK.4.23	Eye wògblɔ na wo bena: Míado lo sia nam tsã be: „Gbedala, da gbe ɖokuiwò ŋu!“ Nusiwo miese bena, nèwɔ le Kapernaum la, wɔe le mía ɖe afisia hã. 
LUK.4.24	Eye wògblɔ bena: Vavã mele egblɔm na mi bena: Nyagblɔɖilaa ɖeke medzea ye ŋutɔ detɔwo ŋu o. 
LUK.4.25	Ke nyateƒe gblɔm mele na mi bena: Ahosi geɖewo le Israel le Eliya ƒe ŋkekewo me, esime wotu dziƒo nu ƒe etɔ̃ kple ɣleti ade, eye dɔwuame gãa ɖe va anyigba la katã dzi; 
LUK.4.26	eye womeɖo Eliya ɖe wo dometɔa ɖeke gbɔ o, negbe ɖe Sarepta le Zidon-nyigba dzi de nyanu ahosia ɖe gbɔ ko. 
LUK.4.27	Eye anyidzela geɖewo le Israel le nyagblɔɖila Elisa gali, eye womeklɔ wo dometɔa ɖeke ŋuti o, negbe Naeman, Siriatɔ la ko. 
LUK.4.28	Eye esi amesiwo katã le ƒuƒoƒe la, se nusiawo la, dome ve wo ŋutɔ; 
LUK.4.29	eye wotsi tre, eye wotu asi ʋume nɛ do go le dua me, eye wokplɔe vaseɖe to, si dzi wotso woƒe dua ɖo la, ƒe abunu, bena woatrɔ gboe aƒu abu me. 
LUK.4.30	Ke eto wo titina ke heyi kɔ̃.
LUK.4.31	Eye wòɖi va Kapernaum, si nye Galilea-du la me. Eye wòle nu fiam wo le Sabat-ŋkeke dzi; 
LUK.4.32	eye kuvia ɖo wo le eƒe nufiafia la ŋuti, elabena egblɔ nya ŋusẽtɔe.
LUK.4.33	Eye ŋutsua ɖe le ƒuƒoƒe la, amesi me Abosam ƒe gbɔgbɔ bliba le, eye wòdo ɣli kple gbe sesĩe bena: 
LUK.4.34	Ago gbɔ, nya kae le mía kpli wò dome, wò Yesu, Nazaretetɔ? Ɖe nèva mía tsrɔ̃ gea? Menya wò amesi nènye: Mawu ƒe kɔkɔetɔ la nènye. 
LUK.4.35	Eye Yesu wo ɖe eta gblɔ bena: Mia wò nu, eye naɖo go le eme! Eye esi Abosam la tsoe xlã ɖe titina la, eɖo go le eme, eye mewo nu ve-via ɖekee o. 
LUK.4.36	Eye kuvia ɖo wo katã, eye wogblɔ le wo nɔewo dome bena: Nuka nyae nye esi ma? Elabena ekpɔ mɔ kple ŋusẽ hedea se na gbɔgbɔ blibawo, eye woɖoa go. 
LUK.4.37	Eye eƒe ŋkɔ ɖi hoo le afima nutowo katã me godoo.
LUK.4.38	Ke esi wòtsi tre la, edo go le ƒuƒoƒe la heyi ɖe Simon ƒe me. Eye Simon lɔ̃xo le ŋudza sesẽa ɖe lém, eye woɖe kuku nɛ ɖe eta. 
LUK.4.39	Eye esi wòtsi tre bi ɖe edzi la, ewo ɖe ŋudza la ta, eye wòdzo le edzi; ke etsi tre enumake, eye wòsubɔ wo.
LUK.4.40	Eye esime ɣe le to ɖom la, amesiwo katã si dɔléla bubu ƒomeviwo le la, wotsɔ wo va egbɔ, eye wòda asiwo ɖe wo dome ɖesiaɖe dzi ɖekaɖeka heda gbe wo ŋu. 
LUK.4.41	Eye gbɔgbɔ vɔ̃wo hã do go le ame geɖewo me, eye wole ɣli dom le gbɔgblɔm bena: Wòe nye Mawu ƒe Vi la. Eye wòwona ɖe wo ta, eye mena mo wo be, woaƒo nu o, elabena wonyae bena, eyae nye Kristo la.
LUK.4.42	Eye esi ŋu eke la, edo go heyi gbedzi, eye amehawo dii, eye wova egbɔ, eye wosikae ɖi, bena megadzo le yewo gbɔ o. 
LUK.4.43	Ke egblɔ na wo bena: Ele nam be, magblɔ mawufiaɖuƒe la ŋu nyanyuie afia du bubuawo hã; elabena eyata wodɔm ɖo. 
LUK.4.44	Eye wòle nya gblɔm le Galilea ƒuƒoƒeawo.
LUK.5.1	Eye wòva ve me, esi ameha la mimii ɖo, be wòase mawunya la bena, ye ŋutɔ le tsitre ɖe Genezaret-ta la nu; 
LUK.5.2	eye wòkpɔ ʋu eve le ta la nu; ke ɖɔkplɔlawo do go tso wo me, eye wole woƒe dɔwo kpalam. 
LUK.5.3	Eye esi woge ɖe ʋu ɖeka, si enye Simon tɔ me la, eɖe kuku nɛ be, wòatee ayii atso go ŋu ʋee. Eye esi wòbɔbɔ nɔ ʋua me la, efiã nu ɖo ɖe amehawo. 
LUK.5.4	Eye esi wòdzudzɔ nuƒoƒo la, egblɔ na Simon bena: Mite yi tɔ ƒo, eye miɖi miaƒe ɖɔwo, ne miaɖe lã. 
LUK.5.5	Eye Simon xɔ edzi gblɔ nɛ bena: Amegã, míedze agbagba zã blibo la katã, eye miekpɔ naneke o, gake le wò nya nu la maɖi ɖɔwo. 
LUK.5.6	Eye esi wowɔ esia la, woɖe lã geɖe ŋutɔ, eye woƒe ɖɔwo le dzedzem; 
LUK.5.7	eye wòmia asi wo tɔ, siwo le ʋu bubu me la bena, woava ade asi eme na yewo. Eye wova, eye woyɔ ʋuawo kple eve fũ, ale be woɖe asi toyiyi me. 
LUK.5.8	Eye esi Simon Petro kpɔe la, edze klo ɖe Yesu ƒe afɔ nu gblɔ bena: Aƒetɔ, do go le gbɔnye, elabena ame wɔnuvɔ̃ menye. 
LUK.5.9	Elabena kuvia ɖoe kple amesiwo katã kpe ɖe eŋuti, le ɖɔɖiɖi zi ɖeka ƒe lã, si woɖe la ŋuti; 
LUK.5.10	nenema ke hãe nye Yakobo kple Yohanes, Zebedeo ƒe viwo, amesiwo nye Simon ƒe hadɔwɔlawo. Eye Yesu gblɔ na Simon bena: Megavɔ̃ o! Tso esia dzi yina la èle amewo ɖe ge. 
LUK.5.11	Eye esi woku ʋuawo va ƒo ɖe go la, wogblẽ nuwo katã ɖi, eye wodze eyome.
LUK.5.12	Eye wòva ve me bena, esime wòle duawo dometɔ ɖeka me la, kpɔ ɖa, ŋutsua ɖe li, si ŋu yɔ fũ kple anyi, ke esi wòkpɔ Yesu la, edze klo tsyɔ mo anyi, eye wòɖe kuku nɛ bena: Aƒetɔ, ne èlɔ̃ ko, àte ŋu aklɔ ŋutinye. 
LUK.5.13	Eye wòdo abɔ da hede asi eŋu gblɔ bena: Melɔ̃, ŋutiwò nakɔ! Eye enumake anyi la vɔ nɛ. 
LUK.5.14	Eye wòde se nɛ be: Megagblɔe na amea ɖeke o, ke boŋ heyi ɖatsɔ ɖokuiwò fia nunɔla, eye namè nu le wò ŋutikɔklɔ la ŋuti, ɖe alesi Mose de se la nu, wòanye ɖaseɖiɖi na wo. 
LUK.5.15	Ke geɖe wu nya la de dzi le eŋuti, eye ameha geɖewo va ƒo ƒu be, yewoase nya, eye be wòada gbe yewo ŋu le yewoƒe dɔlélewo me. 
LUK.5.16	Ke ete eɖokui heyi gbedzi, eye wòdo gbe ɖa.
LUK.5.17	Eye gbe ɖeka la eva ve me bena, esi wòle nu fiãm, eye farisitɔwo kple sefiala, siwo tso Galilea kple Yudea-duwo katã me kpakple Yerusalem va la, wobɔbɔ nɔ afima, eye Aƒetɔ ƒe ŋusẽ ti be, wòada gbe le wo ŋu. 
LUK.5.18	Eye kpɔ ɖa, ŋutsua ɖewo tsɔ amea ɖe, si nye lãmetututɔ la, ɖe aba dzi ve, eye wodi alesi woawɔ atsɔe ayi ɖe eme, eye be woatsɔe aɖo eƒe ŋku me. 
LUK.5.19	Eye esi womekpɔ alesi woawɔ atsɔe vɛ le ameha la ŋuti o la, woyi ɖe xɔta, eye woɖiɖii ɖe anyi to mɔ, si woɖe la me kple eƒe aba la ɖe titina ɖe Yesu ŋku me. 
LUK.5.20	Eye esi wòkpɔ woƒe xɔse la, egblɔ bena: Ame, wotsɔ wò nuvɔ̃wo ke wò! 
LUK.5.21	Eye agbalẽfialawo kple farisitɔwo de asi ɖikeke me gblɔ bena: Ameka enye esia, si gblɔ busunyawo? Ameka ate ŋu atsɔ nuvɔ̃wo ake, ne menye Mawu ɖeka ko oa? 
LUK.5.22	Eye esi Yesu dze si woƒe ɖikekewo la, exɔ dzi gblɔ na wo bena: Nuka ɖi kem miele le miaƒe dzi me mahã? 
LUK.5.23	Kae bɔbɔ wu, be woagblɔ: wotsɔ wò nuvɔ̃wo ke wò loo, alo woagblɔ bena: Tsi tre, eye nazɔ azɔli mahã? 
LUK.5.24	Ke ne mianyɛ bena, ŋusẽ le Amegbetɔvi la si be, wòatsɔ nuvɔ̃wo ake le anyigba dzi, — egblɔ na lãmetututɔ la bena: Mele egblɔm na wò bena: Tsi tre, eye nakɔ wò aba dzi, eye nayi aƒewò me. 
LUK.5.25	Eye enumake wòtsi tre le woƒe ŋku me, eye esi wòkɔ nusi dzi wòmlɔ la, edzo yi eƒe me hele Mawu kafum. 
LUK.5.26	Eye kuvia ɖo wo katã, eye wokafu Mawu, eye woyɔ fũ kple vɔvɔ̃ hegblɔ bena: Miekpɔ nu makpɔgbeɖewo egbe.
LUK.5.27	Eye nusiawo megbe la edo go, eye wòkpɔ nudzɔlaa ɖe, eŋkɔ enye Lewi, le anyinɔƒe le nudzɔƒe, eye wògblɔ nɛ bena: Dze yonyeme. 
LUK.5.28	Eye wògblẽ nuwo katã ɖi, eye wòtsi tre dze eyome. 
LUK.5.29	Eye Lewi ɖo kplɔ̃ gãa ɖe ne le eƒe me: eye nudzɔlawo kple ame bubuwo ƒe ha gãa ɖe bɔbɔ nɔ anyi ɖe nuaɖuƒe kpli wo. 
LUK.5.30	Eye farisitɔwo kple woƒe agbalẽfialawo li liʋiliʋi ɖe eƒe nusrɔ̃lawo ŋuti gblɔ bena. Nukaŋuti mieɖua nu, eye mienoa nu kple nudzɔlawo kpakple nuvɔ̃wɔlawo mahã? 
LUK.5.31	Eye Yesu ɖo eŋu gblɔ na wo bena: Menye lãmesesẽtɔwoe hiãa gbedala o, negbe dɔlélawo ko. 
LUK.5.32	Nyemeva ame dzɔdzɔewo yɔ ge o, negbe nuvɔ̃wɔlawo ko hena dzimetɔtrɔ.
LUK.5.33	Ke woawo la wogblɔ nɛ bena: Yohanes ƒe nusrɔ̃lawo tsia nu dɔna atraɖi, eye wonɔa gbe ɖom ɖa, nenema ke farisitɔwo tɔwo hã wɔna; ke tɔwòwo ɖua nu, eye wonoa nu. 
LUK.5.34	Eye Yesu gblɔ na wo bena: Alo ɖe ŋugbetɔsrɔ̃ la ƒe xɔlɔ̃wo ate ŋu atsi nu adɔ, esime ŋugbetɔsrɔ̃ la li kpli wo mahã? 
LUK.5.35	Ke ŋkekewo gbɔna, esime woatsɔ ŋugbetɔsrɔ̃ la ayii le wo gbɔ; ekema woatsi nu adɔ le ŋkeke mawo me. 
LUK.5.36	Eye wòdo lo hã na wo gblɔ bena: Amea ɖeke metsɔa avɔnuɖeɖi yeye kaa avɔ xoxo o; ke ne menye nenem o la, yeye la hã adze, eye yeye la ƒe nuɖeɖi mawɔ ɖeka kple xoxo la o. 
LUK.5.37	Eye amea ɖeke metsɔa aha yeye dea lãgbalẽgolo xoxowo me o, ke ne menye nenem o la, aha yeye la awo lãgbalẽgoloawo, eye eya ŋutɔ aƒu gbe, eye lãgbalẽgoloawo agblẽ 
LUK.5.38	ke boŋ woatsɔ aha yeye aɖe lãgbalẽgolo yeyewo me, eye wo kpakple eve la siaa woanɔ dedie. 
LUK.5.39	Eye amea ɖeke menɔa wein xoxo nom tso, eye wògadia yeye o; elabena egblɔ be: Xoxo la enyo wu.
LUK.6.1	Eye wòva ve me le Sabat evelia, si dze gbãtɔ yome la dzi bena, eto lugbleawo me yi, eye eƒe nusrɔ̃lawo ŋe Iutiawo, eye wotugui kple asiwo heɖu. 
LUK.6.2	Ke farisitɔa ɖewo gblɔ bena: Nukaŋuti miewɔ nusi mele se la nu be, woawɔ le Sabat-ŋkeke dzi o mahã? 
LUK.6.3	Eye Yesu ɖo ŋu na wo bena: Alo miexlẽ nusi Dawid wɔ, esime dɔ wu eya kple amesiwo kpe ɖe eŋuti, 
LUK.6.4	alesi wòyi ɖe mawuxɔ la me, eye wotsɔ ŋkumeɖobolo, eye woɖu, eye wòna amesiwo kpe ɖe eŋuti hã, si womeɖe mɔ be, woaɖu o, negbe nunɔlawo ɖeɖeko la, kpɔ o mahã?! 
LUK.6.5	Eye wògblɔ na wo bena: Amegbetɔvi lae nye Sabat la ƒe Aƒetɔ.
LUK.6.6	Eye wòva ve me le Sabat bubu dzi bena, eyi ɖe ƒuƒoƒe la, be yeafia nu; eye amea ɖe le afima, si titi lé nuɖusi na. 
LUK.6.7	Ke agbalẽfialawo kple farisitɔwo le ŋudzɔ nɛ be, ɖewohĩ ada gbe le eŋu le Sabat dzi, bena yewoakpɔ nya atso enu. 
LUK.6.8	Ke enya woƒe tamesusuwo, eye wògblɔ na ŋutsu, si titi lé asi na la bena: Tso, eye natsi tre ɖe titina. Eye wòtso ɖe tsitrenu. 
LUK.6.9	Eye Yesu gblɔ na wo bena: Mabia mi: Ɖe woɖe mɔ be, woawɔ nu nyui alo woawɔ nuvɔ̃ le Sabat dzi, be woaɖe agbe alo woatsrɔ̃e mahã? 
LUK.6.10	Eye wòkpɔ wo katã godoo hegblɔ nɛ bena: Mlo wò asi! Eye wòwɔe, eye eƒe asi la gaɖɔ ɖo. 
LUK.6.11	Ke woawo la movidzɔdzɔ yɔ wo fũ, eye woƒo nu na wo nɔewo, nusi woate ŋu awɔ Yesu.
LUK.6.12	Eye wòva ve me le ŋkeke siawo me bena, eɖo go yi to la dzi be, yeado gbe ɖa, eye wòdo ŋu hele gbe ɖom ɖa na Mawu. 
LUK.6.13	Eye esi ŋu ke la, eya eƒe nusrɔ̃lawo va egbɔ, eye wòtia ame wuieve le wo dome, amesiwo wòyɔ hã bena apostolowo: 
LUK.6.14	Simon, si woyɔna hã be Petro, kple nɔvia Andrea, Yakobo kple Yohanes, Filipo kple Bartolomeo, 
LUK.6.15	Mateo kple Toma, Yakobo, Alfeovi kple Simon, si woyɔna be Zelotes, 
LUK.6.16	Yuda, Yakobo vi, kpakple Yuda Iskariot, si zu yomemɔfiala.
LUK.6.17	Eye esi wòɖi kpli wo la, etsi tre ɖe gbadzaƒea ɖe, eye eƒe nusrɔ̃lawo ƒe ha gãa ɖe kple amewo ƒe ha gãa ɖe, si tso Yudea katã kple Yerusalem kple Tiro kpakple Sidon-ƒuta la, va be woaɖo toe, eye be woada gbe le yewo ŋu le woƒe dowo me; 
LUK.6.18	eye wòda gbe le amesiwo gbɔgbɔ blibawo le fu ɖem na la ŋu. 
LUK.6.19	Eye ameha la katã ɖi be, yewoado asi eŋu, elabena ŋusẽ do go tso eme, eye wòda gbe le wo katã ŋu.
LUK.6.20	Eye wowu eƒe mo dzi ɖe eƒe nusrɔ̃lawo dzi gblɔ bena; Woayra mi, amesiwo nye ame dahewo; elabena miawo toe nye mawufiaɖuƒe la. 
LUK.6.21	Woayra mi, amesiwo dɔ le mia wum azɔ la, elabena míaɖi ƒo. Woayra mi, amesiwo le avi fam azɔ la, elabena miako nu. 
LUK.6.22	Woayra mi, ne amewo alé fu mi, eye woaɖe mi le woƒe ha me, eye woadzu mi, eye woatso miaƒe ŋkɔ aƒu gbe abe vɔ̃ ene le Amegbetɔvi la ta. 
LUK.6.23	Dzi nadza mi le ŋkeke ma me, eye midzo kpo, elabena kpɔ ɖa, miaƒe fetu lolo le dziƒo, elabena nenema ke wo fofowo wo nya gblɔɖilawoe. 
LUK.6.24	Gake baba na mi kesinɔtɔwo; elabena miekpɔ miaƒe akɔfafa la xoxo. 
LUK.6.25	Baba na mi, amesiwo ƒe ƒodo yɔ; elabena dɔ awu mi. Baba na mi amesiwo le nu kom azɔ la, elabena miafa konyi, eye miafa avi. 
LUK.6.26	Baba na mi, ne amewo katã aƒo nu nyuie le mía ŋuti; elabena nenema ke wo fofowo wo na aʋatsonyagblɔɖilawo.
LUK.6.27	Ke mi, amesiwo le to ɖom la, mele egblɔm na mi bena; Milɔ̃ miaƒe ketɔwo, miwo nyuie na amesiwo lé fu mi; 
LUK.6.28	miyra amesiwo ƒo fi ɖe mi, miɖo gbe ɖa ɖe amesiwo ƒo ɖi mi la ta. 
LUK.6.29	Amesi ƒo tome ɖeka na wò la, nyẽ ekeme hã nɛ, eye amesi tso wò awu la, megagbe wò avɔ hã tsɔtsɔ nɛ o. 
LUK.6.30	Na nu amesiame, si le biawòm, eye amesi tso wò nu la, megabia ta se o. 
LUK.6.31	Eye alesi miedi bena, amewo nawɔ na mi la, miawo hã miwo na wo nenema ke. 
LUK.6.32	Eye ne mielɔ̃a amesiwo lɔ̃a mi la, akpedada kae li na mi? Elabena nuvɔ̃wɔlawo hã lɔ̃a amesiwo lɔ̃a wo. 
LUK.6.33	Elabena ne miewɔ nu nyui na amesiwo woa nu nyui na mi la, akpedada kae li na mi? Nuvɔ̃wɔlawo hã woa nenema ke. 
LUK.6.34	Eye ne mieɖo nu na amesiwo miele mɔ kpɔm na be, woagaxee na mi la, akpedada kae li na mi? Nuvɔ̃wɔlawo hã ɖoa nu na nuvɔ̃wɔlawo, be woagakpɔ nenema nu ke. 
LUK.6.35	Gake milɔ̃ miaƒe ketɔwo, eye miwo nu nyui, miɖo nu, eye migakpɔ mo na exɔxɔ o, ekema miaƒe fetu alolo, eye mianye dziƒoʋitɔ la ƒe viwo, elabena eya hã ƒe dɔme nyo na ame madakpewo kple ame vɔ̃ɖiwo. 
LUK.6.36	Mizu nublanuikpɔlawo, abe alesi mia Fofo hã nye nublanuikpɔla ene. 
LUK.6.37	Migadɔ ʋɔnu, eye woagadrɔ̃ ʋɔnu mi o; migabu fɔ, eye woagabu fɔ mi o, miɖe asi le amewo ŋu, eye woaɖe asi le mia ŋu; 
LUK.6.38	mina, eye woana mi, dzidzenu nyui, si wote, eye woʋuʋu wògbã go la, woatsɔ aɖo miaƒe akɔ; elabena dzidzenu, si mietsɔ dzidze la, eya ke woatsɔ adzidze na miawo hã.
LUK.6.39	Eye wòdo lo hã na wo bena: Ɖe ŋkuagbãtɔ ate ŋu akplɔ ŋkuagbãtɔa? Alo ɖe wo ame eve la katã madze do me o mahã? 
LUK.6.40	Nusrɔ̃la mewua eƒe nufiala o, ke amesiame, si wofia nui la, lanɔ abe eƒe nufiala ene. 
LUK.6.41	Ke nukaŋuti nèkpɔ ati fefee le nɔviwò ƒe ŋku me, eye mèdzea si atikpo, si le wò ŋutɔ wò ŋku me la o mahã? 
LUK.6.42	Aleke lawɔ nate ŋu agblɔ na nɔviwò bena: Nɔvinye, na mɔm, ne maɖe ati fefee, si le wò ŋku me, esi wò ŋutɔ mèkpɔ atikpo, si le wò ŋku me la o mahã? Alakpatɔ, ɖe atikpo la le wò ŋku me gbã, eye ekema nakpɔ nyuie be, naɖe ati fefee, si le nɔviwò ƒe ŋku me. 
LUK.6.43	Elabena ati nyuia ɖeke meli, si tsea ku manyomanyo o, eye ati manyomanyoa ɖeke hã metsea ku nyui o. 
LUK.6.44	Elabena ati sia ati ŋutɔ ƒe tsetse wotsɔna dzea sii; elabena womegbea gbowo le ŋutiwo dzi o, alo wotsoa weinkpo le ŋuve me o. 
LUK.6.45	Ame nyui la ɖea nu nyui doa go tsoa eƒe dzi ƒe nu nyui dzraɖoƒe; eye ame vɔ̃ɖi la ɖea nu vɔ̃ɖi doa go tsoa eƒe nu vɔ̃ɖi dzraɖoƒe; elabena nya, si, ke wu dzi la, eyae nu gblɔna.
LUK.6.46	Ke nukaŋuti miele yɔyem bena: Aƒetɔ, Aƒetɔ, eye miewɔ nusiwo megblɔ na mi la dzi o mahã? 
LUK.6.47	Amesiame, si va gbɔnye, eye wose nye nyawo, eye wòwɔ wo dzi la, mafia mi, amesi wòɖi: 
LUK.6.48	Eɖi amea ɖe, si le xɔ; tum, amesi ku do wògoglo, eye wòɖo egɔme anyi ɖe kpe gbadza dzi; ke esi to ɖo, eye tɔsisi ƒo ɖe xɔ ma ŋu la, mete ŋu ʋuʋui o le eƒe tutu nyui ta. 
LUK.6.49	Ke amesi senɛ, eye mewɔa edzi o la, eɖi amea ɖe, si tu xɔ ɖe anyigba, eye meɖo egɔme anyi o, eye tɔsisi ƒo ɖe eŋu, eye wòmu enumake, eye xɔ ma ƒe atidzedze ɖi gblo.
LUK.7.1	Esi wowu eƒe nyawo katã nu le dukɔ la ƒe to me la, eyi ɖe Kapernaum. 
LUK.7.2	Eye aʋafiaa ɖe ƒe dɔla, si nye ame vevi nɛ la, le dɔ lém ɖo kudo nu. 
LUK.7.3	Eye esi wose Yesu ŋkɔ la, edɔ Yudatɔwo ƒe amegãwo ɖo ɖe egbɔ ɖe kuku nɛ bena, wòava ɖe eƒe dɔla. 
LUK.7.4	Eye woawo la, esi wova Yesu gbɔ la, woɖe kuku nɛ vevie gblɔ bena: Edzee be, nawɔ esia nɛ; 
LUK.7.5	elabena elɔ̃ miaƒe dukɔ la, eye eya kee tu miaƒe ƒuƒoƒe la na mi. 
LUK.7.6	Eye Yesu yi kpli wo. Ke esi eya, kple aƒe la dome megadidi o la, aʋafia la dɔ eƒe xɔlɔ̃wo ɖe egbɔ gblɔ bena: Aƒetɔ, megaɖe fu na ɖokuiwò o; elabena medzem bena, nava nye xɔ te o; 
LUK.7.7	eyaŋuti nyemebu ɖokuinye hã bena, edzem be, mava gbɔwò o, ke boŋ gblɔ nya ɖeka ko, eye nye dɔla ƒe lãme asẽ. 
LUK.7.8	Elabena nye hã menye ame le ŋusẽ te, eye asrafowo le nye hã tenye, eye megblɔna na amesia be: Yi, eye wòyina, eye na ame bubu be: Va, eye wòvana, eye na nye dɔla be: Wɔ esia, eye wòwɔna. 
LUK.7.9	Eye esi Yesu se esiawo la, eƒe mo wɔ yaa le eŋuti, eye esi wòtrɔ la, egblɔ na ameha, si dze eyome la bena: Mele egblɔm na mi bena: Le Israel gɔ̃ hã la nyemekpɔ xɔse sia tɔgbe kpɔ o. 
LUK.7.10	Eye esi ame dɔdɔwo trɔ yi aƒe la, wokpɔ dɔla la bena, eƒe lãme sẽ.
LUK.7.11	Eye esi ŋu eke la, eva me bena, eyi ɖe dua ɖe, si woyɔna be Nain la me; eye eƒe nusrɔ̃la geɖeawo kple ameha gãa ɖe kpe ɖe eŋuti yi. 
LUK.7.12	Ke esi wògogo du la ƒe agbo nu la, kpɔ ɖa, wotsɔ ame kukua ɖe, si nye tenuvi na dadaa, si nye ahosi la, le go domi, eye duametɔ geɖewo kpe ɖe eŋuti. 
LUK.7.13	Eye esi Aƒetɔ la kpɔ ahosi la la, eƒe dɔme trɔ ɖe eŋuti, eye wògblɔ nɛ bena: Megafa avi o! 
LUK.7.14	Eye esi wote va la, ede asi aɖaka la ŋuti; eye etsɔlawo tɔ ɖe tsitre. Eye wògblɔ bena: Ɖekakpui, mele egblɔm na wò bena: Tsi tre! 
LUK.7.15	Eye ame kuku la fɔ bɔbɔ nɔ anyi, eye wòde asi nuƒoƒo me, eye wòtsɔe na dadaa. 
LUK.7.16	Eye vɔvɔ̃ lé wo katã, eye wokafu Mawu gblɔ bena: Nyagblɔɖila gãa ɖe tsi tre le mia dome, eye Mawu kpɔ eƒe dukɔ la ɖa. 
LUK.7.17	Eye nya sia ɖi hoo le eŋuti le Yudea blibo la kple nutoawo katã me godoo.
LUK.7.18	Eye Yohanes ƒe nusrɔ̃lawo va gblɔ nusiawo katã fiɛ. 
LUK.7.19	Eye Yohanes yɔ eƒe nusrɔ̃lawo dome lãme eve va egbɔ, eye wòdɔ wo do ɖe Aƒetɔ la gbɔ gblɔ bena: Alo wòe nye amesi gbɔna loo, alo ame bubua ɖee míakpɔ mɔ na mahã? 
LUK.7.20	Eye esi ŋutsuawo va egbɔ la, wogblɔ bena: Yohanes, mawutsidetanamelae do mí ɖo ɖe gbɔwò bena: Wòe nye amesi gbɔna loo, alo ame bubua ɖee míakpɔ mɔ na mahã? 
LUK.7.21	Eye le gaƒoƒo ma dzi la eda gbe le dɔléla geɖewo kple fukpelawo kple amesiwo me gbɔgbɔ vɔ̃wo le la ŋu, eye wòna ŋkuagbãtɔ geɖewo kpɔ nu. 
LUK.7.22	Eye Yesu ɖo eŋu gblɔ na wo bena: Miheyi ɖagblɔ nusi miekpɔ kple nusi miese la, fia Yohanes bena: Ŋkuagbãtɔwo le nu kpɔm, tekunɔwo le azɔli zɔm, eye anyidzelawo ŋuti le kɔkɔm; tokunɔwo le nu sem, ame kukuwo le tsitre tsim, eye wole nyanyuie la gblɔm fia ame dahewo. 
LUK.7.23	Eye Woayra amesi mekpɔ nuɖiaɖia le ŋutinye o.
LUK.7.24	Ke esi Yohanes ƒe ame dodowo dzo yina la, ede asi gbɔgblɔ me na amehawo le Yohanes ŋuti bena: Nuka kpo ge mieɖo go yi gbedzi mahã? Alo ayeti, si ya le ʋuʋum la mahã? 
LUK.7.25	Alo nuka gɔ̃ kpɔ ge mieɖo go yie? Alo amesi ɖo awu bɔbɔea? Kpɔ ɖa, amesiwo le awu ŋɔŋɔewo me, eye wole agbe vivi nom la, woawoe le fiamɔ̃wo me. 
LUK.7.26	Ekema nuka gɔ̃ kpɔ ge miedo go yie? Nyagblɔɖilaea? Ẽ, mele egblɔm na mi bena: Ewu nyagblɔɖila hã. 
LUK.7.27	Esia enye amesi ŋuti woŋlɔ ɖo bena: „Kpɔ ɖa, mele ye dɔla dɔm ɖe ŋgɔwò, amesi adzra wò mɔ la ɖo le ŋgɔwò.“ 
LUK.7.28	Mele egblɔm na mi bena: Le amesiwo nyɔnuwo dzi dome la, ɖeke mewu Yohanes o: ke amesi nye suetɔ le mawufiaɖuƒe la me la, wu eyama. 
LUK.7.29	Eye esi dukɔ la katã kple nudzɔlawo see la, wotso afia na Mawu, eye wona wotsɔ Yohanes ƒe mawutsi de ta na wo. 
LUK.7.30	Ke farisitɔ kple sefiala, siwo mede mawutsi ta na o la, wowɔ Mawu ƒe lɔlɔ̃nu numaɖinui na wo ɖokui. 
LUK.7.31	Ameka gɔ̃ ŋuti matsɔ dzidzime sia ƒe amewo aɖoe, eye ameka woɖi mahã? 
LUK.7.32	Woɖi ɖevi, siwo bɔbɔ nɔ anyi ɖe asi me, eye wole wo nɔewo yɔm gblɔ bena: Mieku dze na mi, eye mieɖu ɣe o; míedzi konyifaha na mi, eye miefa avi o. 
LUK.7.33	Elabena Yohanes, mawutsidetanamela va, meɖua abolo o, menoa aha o, eye miegblɔ bena: Gbɔgbɔ vɔ le eme. 
LUK.7.34	Amegbetɔvi la va, ɖua nu, noa nu, eye miegblɔ bena: Nutsuɖula kple ahatsunola, nudzɔlawo kple nuvɔ̃wɔlawo ƒe xɔlɔ̃. 
LUK.7.35	Eye nunya la ƒe viwo katã tso afia nɛ.
LUK.7.36	Eye farisitɔa ɖe kpee be, wòaɖu nu kplii. Eye esi wòyi ɖe farisitɔ la ƒe me la, ebɔbɔ nɔ kplɔ̃ ŋuti. 
LUK.7.37	Eye kpɔ ɖa, nyɔnu nuvɔ̃wɔla ɖe le dua me, eye esi wònye bena, ele kplɔ ŋuti le farisitɔ la ƒe me la, etsɔ alabastrogoe, si me ami le la vɛ, 
LUK.7.38	eye wòtsi tre ɖe emegbe le eƒe afɔ nu hele avi fam, eye wòde asi aɖatsifafa me ɖe eƒe afɔwo dzi, eye wòtutu wo kple taɖa, eye wòɖuɖɔ eƒe afɔwo ŋuti, eye wotsɔ ami la hesi na wo. 
LUK.7.39	Ke esi farisitɔ, si kpee la, kpɔ esia la, egblɔ le ye ŋutɔ ɖokui me bena: Ɖe amesia nye nyagblɔɖila la, anya amesi kple amesi ƒomevi nye nyɔnu sia, si le asi dem eŋu; elabena nuvɔ̃wɔla wònye. 
LUK.7.40	Eye Yesu xɔ dzi gblɔ nɛ bena: Simon, nyaa ɖe le asinye, be magblɔ na wò. Eye wògblɔ bena: Nufiala, gblɔe. 
LUK.7.41	Fenyila eve wole fetɔ ɖeka si; ɖeka nyi denario alafa atɔ̃, ke bubu nyi blaatɔ̃. 
LUK.7.42	Esi naneke mele wo si be, woaxee o la, etsɔe ke wo ame eve la katã. Azɔ wo dometɔ kae alɔ̃e awu mahã? 
LUK.7.43	Simon ɖo ŋu gblɔ bena: Mebu xa bena: Amesi wotsɔ geɖe wu kee lae. Eye wògblɔ nɛ bena: Ebui nyuie. 
LUK.7.44	Eye esi wòtrɔ ɖe nyɔnua gbɔ la, egblɔ na Simon bena: Ele nyɔnu sia kpɔma? Meva aƒewò me, eye mèna tsim be, maklɔ nye afɔwo ŋuti o, ke eya la fa aɖatsi ɖe nye afɔwo dzi, eye wòtsɔ eƒe taɖa hetutu wòe. 
LUK.7.45	Mèɖuɖɔ nu nam o; ke eya la tso esime wòva eme la, medzudzɔ nye afɔwo gbugbɔgbugbɔ o. 
LUK.7.46	Mesi ami ɖe ta nam o; ke eya la tsɔ ami hesi ɖe nye afɔwo ŋuti. 
LUK.7.47	Eyaŋuti mele egblɔm na wò bena: Wotsɔ eƒe nuvɔ̃, siwo sɔ gbɔ la kee, elabena elɔ̃ geɖe; ke amesi wotsɔ ʋee kee la, ʋee ko wolɔ̃na. 
LUK.7.48	Eye wògblɔ nɛ bena: Wotsɔ wò nuvɔ̃wo ke wò! 
LUK.7.49	Tete amesiwo le kplɔ̃a ŋuti kplii ta, de asi gbɔgbɔ me le woa ŋutɔ ɖokui me bena: Amekae nye esia, si tsɔa nuvɔ̃wo hã kena mahã? 
LUK.7.50	Eye wògblɔ na nyɔnua bena: Wò xɔse la ɖe wò; yi ɖe ŋutifafa me!
LUK.8.1	Eye wòva ve me le esia megbe ʋee la bena, eyi ɖato duawo kple kɔƒeawo me, hele mawufiaɖuƒe ŋu nyanyuie gblɔm fia; eye ame wuieveawo le eŋu 
LUK.8.2	kple nyɔnua ɖewo, amesiwo wòɖe tso gbɔgbɔ vɔ̃wo kple dɔlélewo me: Maria, si woyɔna be Magdalene, amesi me gbɔgbɔ vɔ̃ adre do go le 
LUK.8.3	kple Yohana, Kuza, si nye Herodes ƒe xɔnuvi la srɔ̃, kple Susana kple ame bubu geɖe, siwo tso woƒe nuwo subɔ wòe.
LUK.8.4	Ke esi ameha gã va ƒo ƒu, eye wotso du sia du me va egbɔ la, eƒo nu le lododo me bena: 
LUK.8.5	Nukuwula do go yi eƒe nuku wu ge; eye esi wòle ewum la, ɖewo ge ɖe mo to, eye woɖo afɔ edzi, eye dziƒoxeviwo va mii. 
LUK.8.6	Eye bubu ge ɖe kpe gbadza dzi, eye wòmie, eye wòyrɔ, elabena mekpɔ vɔnyigba o. 
LUK.8.7	Ke bubu ge ɖe ŋuwo me, eye ŋua wo mie kplii, eye wovu tsyo edzi. 
LUK.8.8	Eye bubu ge ɖe anyigba nyui la dzi, eye womie, eye wòtse teƒe alafa. Eye esi wògblɔ esiawo la, edo ɣli bena: Amesi to senu li nɛ la, nesee!
LUK.8.9	Eye eƒe nusrɔ̃lawo biae bena: Nuka lo nye esia? 
LUK.8.10	Ke egblɔ bena: Miawo la wona mi bena, mianya mawufiaɖuƒe ƒe nu ɣaɣlawo, ke na ame bubuwo la le lododowo me bena, esi wole nu kpam la, ne woagakpɔe o, eye ne wole nu sem la, ne woagase egɔme o. 
LUK.8.11	Ke lo lae nye esi: Nuku la enye Mawu ƒe nya. 
LUK.8.12	Ke esiwo le mɔ to la, woawo nye amesiwo le esem; tete Abosam vana, eye wòɖea nya la le woƒe dzi me yine, bena woagaxɔ ase, eye woakpɔ ɖeɖe o. 
LUK.8.13	Eye esiwo le kpe gbadza dzi la, woawo nye amesiwo, ne wole esem la, woxɔa nya la kple dzidzɔ, eye esiawo la ke meli na wo o, esiwo xɔna sena ɣeyiɣia ɖe, eye le tetekpɔ ƒe ŋkekewo me la woɖea megbe. 
LUK.8.14	Eye esi ge ɖe ŋuwo me la, woawo nye amesiwo see, eye wodzo heyi, eye agbagbadzedze kple kesinɔnuwo kple agbe ƒe dzidzɔwo vu tsyɔ wo dzi, eye wometsena ɖina o. 
LUK.8.15	Eye esi le anyigba nyui la me la, woawo nye amesiwo se nya la kple dzi nyui, si dza, eye wòlé eme ɖe asi sesĩe, eye wotsena le dzigbɔɖanyi me.
LUK.8.16	Ke amea ɖeke mesia akaɖi ɣlana ɖe ze te alo tsɔnɛ dana ɖe abati te o, ke boŋ wotsɔnɛ dana ɖe akaɖiti dzi, bena amesiwo ge ɖe eme la, nakpɔ keklẽ. 
LUK.8.17	Elabena naneke mele ɣaɣla, si womelé ɖeɖe ge ɖe go o, eye naneke hã mele vivi me, si womelé nyanya ge alo le kekeli me va ge o. 
LUK.8.18	Eyaŋuti mikpɔ nyuie, alesi miese; elabena amesi nu le esi la, woanae; eye amesi nu mele esi o la, woaxɔ nusi wòsusu be, ele ye si hã le esi.
LUK.8.19	Eye dadaa kple nɔviawo va egbɔ, eye womete ŋu te ɖe eŋu o le ameha la ŋuti. 
LUK.8.20	Eye wogblɔ nɛ bena: Dawò kple nɔviwòwo le tsitre le xexe le didim be, yewoakpɔ wò. 
LUK.8.21	Eye wòɖo eŋu na wo bena: Danye kple nɔvinyewo nye esiawo, amesiwo le mawunya la Sem, eye wole edzi wɔm.
LUK.8.22	Ke eva ve me le ŋkeke mawo dome ɖeka dzi bena, eya ŋutɔ kple eƒe nusrɔ̃lawo yi ɖe ʋua ɖe me, eye wògblɔ na wo bena: Mina ne míayi ta la godo, eye woɖe ʋu yi. 
LUK.8.23	Eye esi woɖe ʋua la, edɔ alɔ̃, eye ahom tu le ta la dzi, eye woƒe ʋu la yɔ, eye woɖo xaxa me. 
LUK.8.24	Ke wova egbɔ, eye wonyae gblɔ bena: Amegã, amegã, miele tsɔtsrɔ̃m! Eye wòfɔ blu ɖe ya kple ƒutsotsoeawo ta, eye wodzudzɔ, eye ɖoɖoe zi kpoo. 
LUK.8.25	Eye wògblɔ na wo bena: Afika miaƒe xɔse le? Eye esi wole vɔvɔ̃m la, woƒe mo wɔ yaa wole gbɔgblɔm na wo nɔewo bena: Ameka gɔ̃e nye esia? Elabena ede se na ya wo kple tsi, eye woɖo toe.
LUK.8.26	Eye wòɖo Gadaratɔwo ƒe anyigba, si le Galilea kasa la dzi. 
LUK.8.27	Eye esi wòɖi go la, ŋutsua ɖe, si gbɔgbɔ vɔ̃wo le eme, eye megado awu kpɔ o, eye menɔa aƒe me o, negbe yɔdowo me ko la, do go tso dua me va kpee. 
LUK.8.28	Ke esi wòkpɔ Yesu la, edo ɣli, eye wòdze klo nɛ hegblɔ kple gbe sesẽ bena: Nya ka le mía kpli wò domea? Yesu, Mawu, dziƒovĩtɔ la ƒe Vi! Meɖe kuku na wò, megawɔ funyafunyam o. 
LUK.8.29	Elabena ede se na gbɔgbɔ bliba la be, wòado go tso ame la me Elabena enyamanɛ enuenu, eye esi wole eŋu dzɔm la, wobiae kple kɔsɔkɔsɔ, eye wode kunyowu eƒe afɔwo, eye wòŋe gãwo, eye gbɔgbɔ vɔ̃ la nyae ɖe gbe. 
LUK.8.30	Eye Yesu biae bena: Ŋkɔwò ɖe? Eye wògblɔ bena: Legio, elabena gbɔgbɔ vɔ̃ geɖe yi ɖe eme. 
LUK.8.31	Eye woɖe kuku nɛ bena, megade se na yewo be, yewoayi ɖe do globo la me o. 
LUK.8.32	Eye aƒeha geɖewo le afima le gbe: ɖum le to la dzi, eye woɖe kuku nɛ bena, wòaɖe mɔ na yewo be, yewoayi ɖe woawo me. Eye wòɖe mɔ na wo. 
LUK.8.33	Eye gbɔgbɔ vɔ̃wo do go tso ame la me heyi ɖe hawo me, eye hawo si du kplikplikpli tso to la kɔgo ge ɖe ƒu la me, eye wono tsi ku. 
LUK.8.34	Ke esi wo kplɔlawo kpɔ nusi va ve me la, wosi, eye wògblɔe fia le dua me kple agbletawo. 
LUK.8.35	Eye wodo go, be woakpɔ nusi va ve me, eye esi wova Yesu gbɔ la, wokpɔ amesi me gbɔgbɔ vɔ̃wo do go le la, ta ava hele anyinɔƒe le Yesu ƒe afɔ nu, eye eƒe mo ko, eye wovɔ̃. 
LUK.8.36	Ke amesiwo kpɔe la, gblɔe na wo, alesi woɖe gbɔgbɔ vɔ̃ to la. 
LUK.8.37	Tete eye Gadara nutometɔwo katã va ɖe kuku nɛ be, wòadzo le yewo gbɔ; elabena vɔvɔ̃ gã lé wo; eye eya la, esi wòɖo ʋua la, egagbugbɔ. 
LUK.8.38	Eye ŋutsu, si me gbɔgbɔ vɔ̃wo ɖo go le la, ɖe kuku nɛ bena, yeana egbɔ; ke edo mɔe gblɔ bena: 
LUK.8.39	Trɔ yi aƒewò me, eye naxlẽ nusiwo Mawu wo na wò la afia. Eye wòdzo yi hele gbe ƒã ɖem nusiwo Yesu wo nɛ la, to ɖu blibo la katã me.
LUK.8.40	Ke esi Yesu tra va la, ameha la xɔe kple dzidzɔ; elabena wo katã wole elalam. 
LUK.8.41	Eye kpɔ ɖa, ŋutsua ɖe, si ŋkɔ enye Yairo, amesi nye ƒuƒoƒe ƒe amegã la va, eye wòdze klo ɖe Yesu ƒe afɔ nu hele kuku ɖem ne be, wòava ye ƒe me; 
LUK.8.42	elabena vianyɔnuvi ɖeka pɛ, si xɔ ƒe anɔ ƒe wuieve la, le esi, eye eya le kudɔ ƒom. Ke esi wòyina la, ameha la mimii ɖo. 
LUK.8.43	Eye nyɔnua ɖe, si le ʋusisidɔ lém ƒe wuieve sɔŋ, amesi gblẽ eƒe agbemenuwo katã na gbedalawo, eye ɖeke mete ŋu da gbe eŋu o la, 
LUK.8.44	va te ɖe eŋu le emegbe, eye wòde asi eƒe awu to ŋu; eye enumake eƒe ʋusisi la nu tso. 
LUK.8.45	Eye Yesu gblɔ bena: Amekae nye amesi de asi ŋutinye mahã? Eye esi wo katã wosẽ nu la, Petro kple amesiwo kpe ɖe eŋu la, gblɔ bena: Amegã, amehawo mimi wò ɖo, eye wote ɖe dziwò, eye nèle gbɔgblɔm bena: Amekae de asi nunyea? 
LUK.8.46	Ke Yesu gblɔ bena: Amea ɖe de asi ŋunye; elabena medze sii bena, ŋusẽ do go tso menye. 
LUK.8.47	Ke esi nyɔnua kpɔ bena, womeɣla ye o la, eva kple dzodzo nyanyanya, eye wòdze klo ne, eye woxlẽ nusi ŋuti wòde asi eŋu, kple alesi eƒe lãme sẽ enumake la, fia le ameha la katã ƒe ŋku me. 
LUK.8.48	Eye wògblɔ ne bena; Vinyɔnuvi, wò xɔse la ɖe wò, yi ɖe ŋutifafa me!
LUK.8.49	Esi wogale nuƒoƒo dzi la, amea ɖe tso ƒuƒoƒemegã la ƒe me va gblɔ bena: Wò nyɔnuvi la ku, megaɖe fu na nufiala o! 
LUK.8.50	Eye esi Yesu see la, exɔ dzi ne bena: Megavɔ̃ o, xɔe se ko, eye wòaɖee! 
LUK.8.51	Eye esi wòva aƒea me la, meɖe mɔ na amea ɖeke be, wòava me kplii o, negbe Petro kple Yohanes kple Yakobo kpakple ɖevi la fofo kple dada ko. 
LUK.8.52	Eye wo katã wole avi fam, eye wole konyi fam nɛ. Ke egblɔ bena: Migafa avi o! Meku o, alɔ̃ ko dɔm wòle. 
LUK.8.53	Eye wokoe, esi wonyã bena, eku. 
LUK.8.54	Eye esi wonyã wo katã do go la, elé eƒe alɔnu, eye wòyɔe gblɔ bena: Ɖevi, tsi tre! 
LUK.8.55	Eye eƒe gbɔgbɔ la gagbugbɔ, eye wòtsi tre enumake, eye wòɖo bena, woana wòaɖu nu. 
LUK.8.56	Eye kuvia ɖo eƒe dzilawo; ke egbe nya na wo be, woagagblɔ nusi va ve me la, na amea ɖeke o.
LUK.9.1	Eye wòyɔ nusrɔ̃la wuieveawo ƒo ƒu, eye wòna ŋusẽ kple mɔ wo ɖe gbɔgbɔ vɔ̃wo katã dzi, eye be, woaɖe dɔlélewo ɖa. 
LUK.9.2	Eye wòdɔ wo ɖa be, woaɖe gbe ƒã mawufiaɖuƒe la, eye be woada gbe dɔlélawo ŋu. 
LUK.9.3	Eye wògblɔ na wo bena: Migatsɔ naneke ɖe asi hena mɔzɔzɔ o, ati loo, alo kotoku alo abolo alo klosalo alo awu eve o. 
LUK.9.4	Eye aƒe, si ke me miage ɖo la, minɔ afima, eye miagadze mɔ atso afima. 
LUK.9.5	Eye amesiwo mexɔ mi o la, ne miele dzodzo ge le du ma me la, miʋuʋu ke le miaƒe afɔwo ŋuti hena ɖaseɖiɖi ɖe wo ŋuti. 
LUK.9.6	Eye esi wodzo la, woyi ɖato kɔƒeawo me hele nyanyuie la gblɔm fia, eye wole gbe dam le amewo ŋu le afisiafi.
LUK.9.7	Ke esi dziɖula Herodes se nusiwo katã wòwɔ la, etsi dzodzodzoe, elabena amea ɖewo gblɔ be: Yohanes tsi tre tso ame kukuwo dome; 
LUK.9.8	eye ɖewo hã gblɔ bena: Eliya ɖe eɖokui fia; eye ame bubuwo gblɔ bena: Blema nyagblɔɖilaa ɖe gatsi tre. 
LUK.9.9	Ke Herodes gblɔ bena: Yohanes la, metso ta le enu, ke ameka nye esia, amesi ŋuti mese nusiawo tɔgbe le mahã? Eye wòdi be, yeakpɔe.
LUK.9.10	Eye esi apostoloawo tro va la, woxlẽ nusiwo wowɔ la fiae. Eye wòtso wo kpe ɖe eɖokui ŋu hekplɔ wo ɖe aga ɖe dua ɖe, si woyɔna be Betsaida la me. 
LUK.9.11	Ke esi amehawo dze sii la, wodze eyome, eye wòxɔ wo, eye wòƒo nu na wo le mawufiaɖuƒe ŋuti, eye amesiwo hiã gbedala la, eda gbe le wo ŋu. 
LUK.9.12	Eye esi fiẽ le ɖoɖom la, ame wuieveawo va egbɔ gblɔ ne bena: Ɖe asi le ameha la ŋu, bena wòayi ɖe kɔƒeawo me kple agbleta, siwo ƒo xlã mi la, eye wòadze afima, eye woakpɔ nuɖuɖu, elabena gbedzi míele le afisia. 
LUK.9.13	Ke egblɔ na wo bena: Miawo la mina nu wo, ne woaɖu. Eye wogblɔ bena: Naneke mele mia si wu abolo atɔ̃ kple tomelã eve o; negbe ɖeko míayi aɖa ƒle nuɖuɖu na ameha sia katã. 
LUK.9.14	Ke wo nu anɔ ŋutsu akpe atɔ̃. Eye wògblɔ na eƒe nusrɔ̃lawo bena: Mina woabɔbɔ nɔ anyi le hahawo me, ɖesiaɖe blaatɔ̃. 
LUK.9.15	Eye wowɔ nenema, eye wona wo katã bɔbɔ nɔ anyi. 
LUK.9.16	Eye wòtsɔ abolo atɔ̃ la kple lã eveawo, eye esi wòkpo dziƒo la, eyra ɖe wo dzi, eye wòŋe wo me hetsɔe na nusrɔ̃viwo be, woatsɔ wo ana ameha la. 
LUK.9.17	Eye woɖu nu, eye wo katã woɖi ƒo; eye wofa kakɛ, siwo susɔ la, ɖe kevi wuieve me heyii.
LUK.9.18	Eye wòva ve me bena, esi eya ɖeka le gbe dom ɖa la, nusrɔ̃lawo le eŋu, eye wòbia wo bena: Ameka amehawo gblɔna bena, menye mahã? 
LUK.9.19	Eye woɖo ŋu gblɔ bena: Yohanes mawutsidetanamelae, ke bubuwo bena: Eliya, eye ame bubuwo bena: Blema nyagblɔɖilaa ɖe gatsi tre. 
LUK.9.20	Eye wògblɔ na wo bena: Ke miawo la, ameka miegblɔna bena, menye mahã? Eye Petro ɖo ŋu gblɔ bena: Mawu ƒe Kristo la. 
LUK.9.21	Ke egbe nya na wo, eye wòɖe se na wo bena, woagagblɔ esia na amea ɖeke o 
LUK.9.22	hegblɔ bena: Ele na Amegbetɔvi la be, woakpe fu geɖe, eye amegãwo kple nunɔlagãwo kple agbalẽfialawo aɖo vloe, eye woawui, eye ŋkeke etɔ̃agbe la atsi tre.
LUK.9.23	Eye wògblɔ na wo katã bena: Ne amea ɖe le didim be, yeadze yonyeme la, negbe nu le ye ŋutɔ gbɔ, eye wòatsɔ eƒe atitsoga gbawotsyogbe, eye wòadze yonyeme. 
LUK.9.24	Elabena amesi ke ɖi bena, yeaɖe yeƒe agbe la, atsrɔe, ke amesi ke atsrɔ̃ eƒe agbe le tanye la, aɖee. 
LUK.9.25	Elabena viɖe ka wòanye na ame, ne xexeme blibo la katã zu etɔ, eye woatsrɔ̃, alo wòabu ye ŋutɔ ɖokui mahã? 
LUK.9.26	Elabena amesi ke kpe ŋu nye kple nye nyawo la, Amegbetɔvi la akpe ŋu eya hã, ne ava le eya ŋutɔ kple Fofoa kple mawudɔla kɔkɔeawo ƒe ŋutikɔkɔe la me. 
LUK.9.27	Ke mele egblɔm na mi nyateƒelɔe bena: Amea ɖewo le amesiwo le tsitre le afisia dome, esiwo mele ku ɖɔ ge akpɔ, vaseɖe esime woakpɔ mawufiaɖuƒe la o.
LUK.9.28	Eye wòva ve me anɔ ŋkeke enyi le nya siawo megbe bena, esi wòɖe Petro kple Yohanes kple Yakobo kpe ɖe eɖokui ŋu la, eyi to la dzi, be yeado gbe ɖa. 
LUK.9.29	Eye esime wòle gbe dom ɖa la, eƒe mo ƒe dzedzeme trɔ, eye eƒe awu fu tititi hele dzo dam kaŋkaŋ. 
LUK.9.30	Eye kpɔ ɖa, ŋutsu eve wole dze ɖom kplii, amesiwo nye Mose kple Eliya; 
LUK.9.31	amesiawo ɖe wo ɖokui fia le ŋutikɔkɔe me, eye woƒo nu le eƒe gododo, si nu wu ge wòala le Yerusalem la ŋuti. 
LUK.9.32	Eye alɔ̃ tsɔ Petro kple amesiwo kpe ɖe eŋu la ŋutɔ, ke esi woƒe mo kɔ keŋ la, wokpɔ eƒe ŋutikɔkɔe la kple ŋutsu eve, siwo le tsitre ɖe egbɔ. 
LUK.9.33	Eye wòva ve me, esi wole dzodzom le egbɔ la, Petro gblɔ na Yesu bena; Amegã, enyo na mí bena, mianɔ afisia; eye míawɔ agbadɔ etɔ̃, tɔwo ɖeka, Mose tɔ ɖeka, kple Eliya tɔ ɖeka; eye menya nusi gblɔm wòle o. 
LUK.9.34	Ke esi wòle nusiawo gblɔm la, alilikpo va, eye wòdo vɔvɔli ɖe wo dzi; ke wovɔ̃, esi woyi ɖe alilikpo la me. 
LUK.9.35	Eye gbe ɖi tso alilikpo la me gblɔ bena: Amesia enye vinye tiatia, miɖo to eyama! 
LUK.9.36	Eye esi gbe la ɖi la, wokpɔ Yesu ɖeka ko. Eye wozi kpi, eye wometo nusiwo wokpɔ la ƒe ɖeke na amea ɖeke le ŋkeke mawo me o.
LUK.9.37	Esi ŋu eke, eye wole ɖiɖim tso to la dzi la, eva ve me bena, ameha gãa ɖe va kpee. 
LUK.9.38	Eye kpɔ ɖa, ŋutsua ɖe tso ameha la me do ɣli bena: Nufiala, meɖe kuku na wò be, nakpɔ vinyeŋutsuvi ɖa, elabena nye tenu wònye; 
LUK.9.39	eye kpɔ ɖa, gbɔgbɔa ɖe lénɛ, eye kasia wòdoa ɣli, eye wònyamanɛ ale bena, futukpɔ dona le enu, eye bebli hafi wòdzona le edzi, eye wògbãa lãme nɛ bliblibli. 
LUK.9.40	Eye meɖe kuku na wò nusrɔ̃lawo be, woanyãe do goe, eye womete ŋui o. 
LUK.9.41	Eye Yesu xɔ edzi gblɔ bena: O, dzidzime maxɔse kple dzidzime totro kpaɖikpaɖi! Ɣekaɣi dzi manɔ anyi kpli mi, eye mado dzi ahe mi ase ɖo mahã? Kplɔ viwò la va afisi. 
LUK.9.42	Eye esi wògbɔna la, gbɔgbɔ la hee ƒu anyi, eye wònyamae ŋutɔ. Ke Yesu wo ɖe gbɔgbɔ bliba la ta, eye wòda gbe le ɖevi la ŋu, eye wòtsɔe na fofoa. 
LUK.9.43	Eye kuvia ɖo wo katã le Mawu ƒe gãnyenye ŋuti.
LUK.9.43	Ke esi wo katã ƒe mo wɔ yaa le nusiwo katã wòwɔ ŋuti la, egblɔ na eƒe nusrɔ̃lawo bena: 
LUK.9.44	Miawo la milé nya sia ɖo miaƒe towo me; elabena wole Amegbetɔvi la de ge asi na amewo. 
LUK.9.45	Ke woawo la womese nya sia gɔme o, eye wòle ɣaɣla ɖe wo bena, ne womagadze sii o, eye wova le nya sia biabia ŋuti.
LUK.9.46	Eye nusesẽa ɖe ɖo wo dome bena, yewo dometɔ kae nye gã wu? 
LUK.9.47	Ke esi Yesu kpo woƒe dzimesusuwo la, etso ɖevia ɖe ɖo exa; 
LUK.9.48	eye wògblɔ na wo bena: Amesi ke axa ɖevi sia le nye ŋkɔ dzi la, nyee wòxɔ, eye amesi ke axɔm la, exɔ amesi dom la; elabena amesi ke nye suetɔ le mi katã dome la, eyae nye gatɔ. 
LUK.9.49	Eye Yohanes xɔ dzi gblɔ bena: Amegã, miekpɔ amea ɖe le gbɔgbɔ vɔwo nyẽm le go dom le wò ŋkɔ dzi; eye miegbe nɛ, elabena mele mía yome o. 
LUK.9.50	Ke Yesu gblɔ ne bena: Migagbe nɛ o; elabena amesi meto vo ɖe mía ŋuti o la, eya le mía dzi.
LUK.9.51	Ke eva ve me, esime ŋkekeawo le enu wu ge be, woakɔe ayi dziƒo la, eya ŋutɔ tsɔ eƒe ŋku ɖo Yerusalem yiyi dzi; 
LUK.9.52	eye wòdɔ dɔlawo ɖo ɖe eŋgɔ, eye esi wole yiyim la, wova ge ɖe Samariatɔwo ƒe dua ɖe me, be yewoadzra dzeƒe ɖo ɖi nɛ. 
LUK.9.53	Eye womexɔe o, elabena Yerusalem yiyi ɖo eƒe ŋku me. 
LUK.9.54	Ke esi nusrɔ̃lawo, Yakobo kple Yohanes, kpɔe la, wogblɔ bena: Aƒetɔ, èlɔ̃ bena, miana dzo natso dziƒo, eye wòafiã wo mahã? 
LUK.9.55	Ke etrɔ, eye wòblu ɖe wo ta gblɔ bena: Alo mienyã gbɔgbɔ ka ƒomevi tɔ míenye o ba? 
LUK.9.56	Elabena Amegbetɔvi la meva, be wòagblẽ amewo ƒe agbe o; ke boŋ, bena wòaɖe wo. Eye wodzo yi ɖe kɔƒe bubu me.
LUK.9.57	Ke esi wole mɔ dzi yina la, amea ɖe gblɔ nɛ bena: Aƒetɔ, afisi ke nayi ɖo la, manɔ yowòme. 
LUK.9.58	Eye Yesu gblɔ nɛ bena: Abeiwo kpɔ dowo, eye dziƒoxeviwo hã kpɔ atɔwo; ke Amegbetɔvi la mekpɔ afisi wòatsɔ ta aziɔ ɖo o. 
LUK.9.59	Eye wògblɔ na ame bubu bena: Dze yonyeme! Ke eya gblɔ bena: Aƒetɔ, ɖe mɔ nam, be mayi aɖaɖi fofonye hafi. 
LUK.9.60	Ke egblɔ ne bena: Na ame kukuawo naɖi woa ŋutɔwo ƒe kukuawo; ke wò la yi ɖagblɔ mawufiaɖuƒe la fia. 
LUK.9.61	Eye ame bubu hã gblɔ bena: Aƒetɔ, manɔ yowòme; gake ɖe mɔ nam, be mayi aɖaklã amesiwo le aƒenye me hafi. 
LUK.9.62	Ke Yesu gblɔ nɛ bena: Amesi tsɔ eƒe asi ɖa ɖe kodzi dzi, eye wogale megbe kpɔm la, medze mawufiaɖuƒe la o.
LUK.10.1	Ke nusiawo megbe la Aƒetɔ la ɖo ame blaadre bubu, eye wòdɔ wo eveveve ɖo ɖe eŋgɔ ɖe du kple kɔƒe, siwo katã me to ge ye ŋutɔ gbɔna la me. 
LUK.10.2	Eye wògblɔ na wo bena: Nuŋeŋe la sɔ gbɔ, ke dɔwɔlawo meɖe ha o; eyaŋuti miɖe kuku na nuŋeŋe la ƒe Aƒetɔ bena, wòadɔ dɔwɔlawo aɖo ɖe eƒe nuŋeŋe la me. 
LUK.10.3	Miheyi! Kpɔ ɖa, mele mia dɔm abe alẽviwo ene ɖo ɖe amegãxiwo dome. 
LUK.10.4	Migatsɔ gakotoku alo mɔzɔkotoku alo atokotawo o, eye migado gbe na amea ɖeke le mɔ dzi o. 
LUK.10.5	Eye aƒe, si ke me miayi ɖo la, gbã migblɔ bena: Ŋutifafa na aƒe sia! 
LUK.10.6	Eye ne ŋutifafamea ɖe le afima la, miaƒe ŋutifafa anɔ edzi; ke ne menye nenem o la, agagbugbɔ ava mia dzi. 
LUK.10.7	Eye aƒe ma me ke mianɔ, aɖu, eye ano nusi ke le wo si; elabena dɔwɔla dze eƒe fetu. Migatso aƒe me yi aƒe me o. 
LUK.10.8	Eye ɖu, si ke me mieyi ɖo, eye woxɔ mi la, miɖu nusiwo ke wotsɔ ɖo mia kɔme, 
LUK.10.9	eye mida gbe le dɔléla, siwo le eme la ŋu, eye migblɔ na wo bena: Mawufiaɖuƒe la gogo mi vɔ! 
LUK.10.10	Ke du, si ke me miege ɖo, eye womexɔ mi o la, miyi ɖe eƒe ablɔwo me, eye migblɔ bena: 
LUK.10.11	Mieʋuʋu miaƒe ɖu me ʋuʋudedi, si ke lé ɖe miaƒe afɔwo ŋuti, gɔ̃ hã ɖi na mi; gake minya esia bena, mawufiaɖuƒe la gogo. 
LUK.10.12	Ke mele egblɔm na mi bena: Mele sesẽ ge na Sodom le ŋkeke ma dzi abe du ma ene o. 
LUK.10.13	Baba na wò, Korazin! Baba na wò, Betsaida! Elabena ɖe wowɔ ŋusẽdɔ, siwo wowɔ le mia dome la, le Tiro kple Zidon la, ne wotrɔ le woƒe dziwo me le akpanya kple afi me nɔnɔ me. 
LUK.10.14	Gake mele sesẽ ge na Tiro kple Zidon le ʋɔnudɔdrɔ̃ la me abe miawo ene o. 
LUK.10.15	Eye wò, Kapernaum, alo menye ɖe wokɔ wò ɖe dzi yi ɖatɔ dziŋgɔli me oa! Woate wò ɖe to vaseɖe tsiẽƒe ke. 
LUK.10.16	Amesi ɖoa to mi la, nyee wòdoa toe, eye amesi gbea mi la, nyee wògbena; ke amesi le gbeyem la, ele amesi dɔm ɖa la gbem.
LUK.10.17	Eye ame blaadre la gbugbɔ va kple dzidzɔ gblɔ bena: Aƒetɔ, gbɔgbɔ vɔ̃wo ke hã doa to mi le wò ŋkɔ la dzi. 
LUK.10.18	Eye wògblɔ na wo bena: Mekpɔ Satana abe dzikedzo ene ge tso dziƒo. 
LUK.10.19	Kpɔ ɖa, mena ŋusẽ mi be, míado afɔ dawo kple dzidegbewo kpakple ketɔ la ƒe ŋusẽ katã dzi, eye naneke meli, si awɔ vɔ̃ mi gbeɖe o. 
LUK.10.20	Gake migakpɔ dzidzɔ bena, gbɔgbɔawo ɖoa to mi o; ke mikpɔ dzidzɔ bena, woŋlɔ miaƒe ŋkɔwo ɖi le dziƒowo.
LUK.10.21	Le gaƒoƒo ma ke dzi la etso aseye le Gbɔgbɔ kɔkɔe la me gblɔ bena: Fofo, dziƒo kple anyigba ƒe Aƒetɔ, mekafu wò, elabena ètsɔ nusiawo ɣla ɖe nunyalawo kple nugɔmeselawo, eye nèɖe wo fia vidzĩewo; ẽ, Fofo, elabena nenemae nyoa ŋuwò. 
LUK.10.22	Eye wòtrɔ ɖe nusrɔ̃lawo ŋu gblɔ bena: Fofonye tsɔ nuwo katã de asi nam; eye amea ɖeke menya amesi enye Vi la o, negbe Fofo la ko, kple amesi enye Fofo la o, negbe Vi la ko kple amesi ke Vi la lɔ̃ be, yeaɖee afiae. 
LUK.10.23	Eye wòtrɔ ɖe eƒe nusrɔ̃lawo ɖeɖe ŋu gblɔ bena: Woayra ŋku, siwo le nusiwo kpɔm miele la kpɔm; 
LUK.10.24	elabena mele egblɔm na mi bena: Nyagblɔɖila kple fia geɖewo ɖi bena, yewoakpɔ nusiwo kpɔm miawo miele, eye womekpɔe o, eye be, yewoase nusiwo sem miele, eye womesee o.
LUK.10.25	Eye kpɔ ɖa, sefialaa ɖe tsi tre le etem kpɔ gblɔ bena: Nufiala, nuka mawɔ, be manyi agbe mavɔ dome mahã? 
LUK.10.26	Eye wògblɔ nɛ bena: Nuka woŋlɔ ɖe segbalẽa me mahã? Aleke xlẽm nèlea? 
LUK.10.27	Eye wòɖo ŋu nɛ bena: Nalɔ̃ Aƒetɔ, wò Mawu, kple wò dzi blibo kple wò luʋɔ blibo kple wò ŋusẽ blibo kple wò tamesusu blibo, kpakple hawòvi, abe alesi nèlɔ̃a wò ŋutɔ ɖokuiwò ene. 
LUK.10.28	Eye wògblɔ nɛ bena: Eɖo ŋu nyuie; wɔ esia, eye nakpɔ agbe. 
LUK.10.29	Ke eya la, esi wòle didim be, yeatso afia na eɖokui la, egblɔ na Yesu bena; Amekae nye hanyevi mahã? 
LUK.10.30	Eye Yesu xɔ dzi gblɔ bena: Amea ɖe tso Yerusalem heyina Yerixo; eye wòɖaɖze adzodalawo si me, eye woɖe eƒe awu le eŋu, eye esi woɖe abi eŋu la, wodzo hegblẽe ɖi woku afã kple afã. 
LUK.10.31	Ke eva ve me bena, mawununɔlaa ɖe va to mɔ ma yina, eye esi wòkpɔe la, eto eŋu heyi. 
LUK.10.32	Nenema ke Lewitɔa ɖe hã, esi wòva ɖo teƒe la, eye wòkpɔe la, eto eŋu heyi. 
LUK.10.33	Ke Samariatɔa ɖe le mɔ zɔm va ɖo afisi wòle, eye esi wòkpɔe la, eƒe dome trɔ ɖe eŋu; 
LUK.10.34	eye esi wòva egbɔ la, etsɔ ami kple wein hekɔ ɖe eƒe abiawo me, eye wòbia wo, eye esi wòtsɔe ɖo ye ŋutɔ ƒe lã dzi la, ekplɔe yi amedzrodzeƒe, eye wòkpɔ edzi. 
LUK.10.35	Eye esi ŋu eke la, etso denario eve na aƒeatɔ, eye wògblɔ bena: Kpɔ edzi, eye nusi ke nagagblẽ ɖe edzi la, nye la le nye tɔtrɔgbɔ me la maɖo eteƒe na wò. 
LUK.10.36	Ame etɔ̃ siawo dome la kae nèsusu be, ezu havi na amesi dze adzodalawo si me mahã? 
LUK.10.37	Eye wògblɔ bena: Amesi kpɔ nublanui nɛ lae. Ke Yesu gblɔ nɛ bena: Heyi, eye nawɔ nenema ke.
LUK.10.38	Eye wòva ve me le woƒe mɔzɔzɔ me bena, eyi ɖe kɔƒea ɖe me; eye nyɔnua ɖe, si ŋkɔ nye Marta la, xɔe ɖe eƒe me. 
LUK.10.39	Eye nɔvinyɔnu, si woyɔna be Maria la, le esi, eye eya bɔbɔ nɔ Aƒetɔ la ƒe afɔ nu, eye wòse eƒe nyawo. 
LUK.10.40	Ke Marta le sreɖi dzem le subɔsubɔ geɖe ŋuti, eye wòva tsi tre gblɔ bena: Aƒetɔ, de mètsɔ ɖeke le eme bena, nɔvinye gblẽ nye ɖeka ɖi na subɔsubɔ o mahã? Gblɔe nɛ azɔ, ne woakpe asi ɖe eŋu nam. 
LUK.10.41	Ke Aƒetɔ la xɔ edzi gblɔ nɛ bena: Marta, Marta, èle agbagba dzem, eye nèle fu ɖem na ɖokuiwò le nu geɖewo ŋuti, ke nu ɖeka koe le vevie; 
LUK.10.42	elabena Maria lia nyuia gome, si womele xɔxɔ ge le esi o.
LUK.11.1	Eye wòva ve me bena, esi wòle gbe ɖom ɖa le teƒea ɖe, eye wòdzudzɔ la, eƒe nusrɔ̃lawo dometɔ ɖeka gblɔ nɛ bena: Aƒetɔ, fia gbedodoɖa mi, abe alesi Yohanes fia eƒe nusrɔ̃lawo ene. 
LUK.11.2	Eye wògblɔ bena: Ne miele gbe dom ɖa la, migblɔ bena: Mía Fofo, si le dziƒowo, wò ŋkɔ ŋuti nakɔ! Wò fiaɖuƒe nava! Woawɔ wò lɔlɔ̃nu le anyigba dzi, sigbe alesi wowɔna le dziƒo ene! 
LUK.11.3	Na miaƒe abolo, si asu mia nu gbesiagbe la mi! 
LUK.11.4	Eye tsɔ miaƒe nuvɔ̃wo ke mí; elabena mía ŋutɔwo hã mietsɔnɛ kea amesiame, si nyia fe le mia si! Eye megalala mí yi ɖe tetekpɔa me o, ke ɖe mí tso vɔ̃ɖitɔ la si me!
LUK.11.5	Eye wògblɔ na wo bena; Mia dometɔ ka si xɔlɔ̃ anɔ, eye wòayi egbɔ le zãtitina, eye wòagblɔ na bena; Xɔ̃, do abolo etɔ̃ nam; 
LUK.11.6	elabena xɔ̃nyea ɖe tso mo dzi va gbɔnye, ke naneke mele asinye maɖo ekɔme o; 
LUK.11.7	eye ɖe ame ma aɖo eŋu nɛ le xɔa me agblɔ bena: Megaɖe fu nam o; ʋɔ la le tutu xoxo, eye vinyewo le aba dzi kplim, nyemate ŋu afɔ ana wò o mahã? 
LUK.11.8	Mele egblɔm na mi bena: Ne mefa, eye wònae le xɔlɔ̃, si wònye nɛ ta o la, ekema le fu, si ɖem wòle nɛ ta la ato, eye wòanae alesi nu dim wòle. 
LUK.11.9	Eye nye la mele egblɔm na mi bena: Mibia nu, eye woana mi; midi nu, eye miakpɔ; miƒo ʋɔa, eye woaʋui na mi. 
LUK.11.10	Elabena amesiame, si le nu biam la, exɔna: eye amesi le nu dim la, ekpɔna; eye amesi le ʋɔa ƒom la, woʋunɛ nɛ. 
LUK.11.11	Ke fofo ka le mia dome, si via abia aboloe, eye wòana kpee, alo tɔmelã, eye wòana dae de tomelã teƒe mahã? 
LUK.11.12	Alo ne abia koklozi la, wòana dziɖegbee mahã? 
LUK.11.13	Azɔ mí, amesiwo nye ame vɔ̃ɖiwo, mienya alesi miana nunana nyui mia viwo, ʋuu keke Fofo, si le dziƒo la, mana Gbɔgbɔ kɔkɔe amesiwo bianɛ la o mahã? Yesu he nya ɖe farisitɔ, siwo di bena, yewoado vloe bebia dzesi tso dziƒo la ŋuti.
LUK.11.14	Eye wòle gbɔgbɔ vɔ̃ maƒo nu nyãm. Eye wòva ve me, esi gbɔgbɔ vɔ̃ la do go la, ame maƒonu la ƒo nu, eye amehawo ƒe mo wɔ yaa. 
LUK.11.15	Ke wo dometɔa ɖewo gblɔ bena: Enyã gbɔgbɔ vɔ̃wo do go to Beelzebul, si nye gbɔgbɔ vɔ̃wo ƒe fia la dzi. 
LUK.11.16	Eye bubuwo le etem kpɔ hele dzesi dim tso egbɔ tso dziƒo. 
LUK.11.17	Ke esi wonyã woƒe tamesusuwo la, egblɔ na wo bena: Fiaɖuƒe sia fiaɖuƒe, si ma ɖe ye ŋutɔ ɖokui ŋuti la, ezu aƒedo, eye xɔ mũ dze xɔ dzi. 
LUK.11.18	Eye ne Satana hã ma ɖe ye ŋutɔ ŋuti la, aleke eƒe fiaɖuƒe la anɔ anyii mahã? Elabena miegblɔ bena, menya gbɔgbɔ vɔ̃wo ɖo goe to Beelzebul dzi. 
LUK.11.19	Eye nye la, ne menya gbɔgbɔ vɔ̃wo ɖo goe to Beelzebul dzi la, ekema mia viwo la, ameka dzie woto nyã wo do goe mahã? Le esia ta woawo azu miaƒe ʋɔnudrɔ̃lawo. 
LUK.11.20	Ke ne menya gbɔgbɔ vɔ̃wo do go to Mawu ƒe asibide dzi la, ekema mawufiaɖuƒe la ɖi ɖe mi. 
LUK.11.21	Ne ŋusẽtɔ la ɖo aʋawɔnuwo me hele eƒe mɔ̃ ŋuti dzɔm la, eƒe nuwo nɔa dedie; 
LUK.11.22	ke ne ŋusẽtɔ wu eya va dze edzi, eye woɖu edzi la, atsɔ eƒe aʋawɔnu blibo, si ŋu wòle dzi ɖom ɖo la, le egbɔ, eye wòamã eƒe aboyonuwo me. 
LUK.11.23	Amesi ke mele dzinye o la, eya tsi tre ɖe ŋunye; eye amesi ke meƒoa ƒu kplim o la, ekana hlẽna. 
LUK.11.24	Esi gbɔgbɔ bliba la do go le ame la me la, eyi ɖato ƒuƒuiƒewo le dzudzɔ dim: eye esi mekpɔe o la, egblɔ bena: Magbugbɔ ayi ɖe aƒe, si me metso va la me. 
LUK.11.25	Eye esi wòva la, ekpɔe wòle kpɔkplɔ, eye woɖo atsyɔ̃ nɛ. 
LUK.11.26	Tete la wòdzo heyi ɖatsɔ gbɔgbɔ bubu adre, siwo vɔ̃ɖi wu ye ŋutɔ hekpe ɖe eɖokui ŋuti, eye woyi ɖe eme, eye wonɔ afima, eye amesia ƒe anyinɔnɔ mlɔetɔ va vɔ̃ɖi wu gbãtɔ.
LUK.11.27	Eye wòva ve me, esi wògblɔ nusiawo la, nyɔnua ɖe kɔ eƒe gbe dzi le ameha la dome gblɔ nɛ bena: Woayra dɔ, si me nènɔ, kple no, si nènɔ. 
LUK.11.28	Ke eya gblɔ bena: Ẽ, Woayra amesiwo le mawunya la sem, eye wole edzi wɔm la boŋ.
LUK.11.29	Eye esi amehawo le ƒu ƒom ɖe egbɔ la, ede asi gbɔgblɔ me bena: Dzidzime sia enye dzidzime vɔ̃ɖi; ele dzesi ɖim, eye womele dzesia ɖeke na gee o, negbe Yona ƒe dzesi la ko. 
LUK.11.30	Elabena sigbe alesi Yona zu dzesi na Niniwe-tɔwo la, nenema ke Amegbetɔvi la hã lanyee na dzidzime sia. 
LUK.11.31	Dziehe-fianyɔnu la atsi tre le ʋɔnudɔdrɔ̃ la me kple dzidzime sia ƒe ŋutsuwo, eye wòabu fɔ wo; elabena etso anyigba seƒe ke va Salomo ƒe nunya se ge; eye kpɔ ɖa, amesi wu Salomo, le afisi! 
LUK.11.32	Niniwe-ŋutsuwo atsi tre le ʋɔnudɔdrɔ̃ la me kple dzidzime sia, eye woabu fɔe; elabena wotrɔ le woƒe dzi me le Yona ƒe gbeƒãɖeɖe nu, eye kpɔ ɖa, amesi wu Yona, le afisi!
LUK.11.33	Eye amea ɖeke mesia akaɖi dana ɖe ɣaɣlaƒe alo afianu te o, ke ɖe akaɖiti dzi boŋ, bena amesiwo le yiyim ɖe eme la, nakpɔ kekeli. 
LUK.11.34	Ŋutilã ƒe akaɖi enye wò ŋku; ne wò ŋku dzi dza la, wò ame blibo la katã hã me lakɔ; ke ne evɔ̃ɖi la, wò ame blibo la katã hã me lado viviti. 
LUK.11.35	Eyaŋuti kpɔ nyuie, bena kekeli, si le mewò la, naganye viviti o. 
LUK.11.36	Azɔ, ne wò ŋutilã blibo la me klẽ, eye afia ɖeke medo viviti o la, eme; blibo la katã laklẽ, abe alesi akaɖi kple eƒe keklẽ klẽna na wò ene.
LUK.11.37	Eye esi wòle nu ƒom la, farisitɔa ɖe de kuku nɛ be, wòava ɖu nu le ye gbɔ, eye esi wòyi ɖe eme la, ebɔbɔ nɔ anyi. 
LUK.11.38	Ke esi farisitɔ la kpɔe la, eƒe mo wɔ yaa bena, mele tsi gbã, hafi le nua ɖu ge o. 
LUK.11.39	Eye Aƒetɔ la gblɔ nɛ bena: Mi egbe farisitɔwo, mieklɔa kplu kple agba ŋuti, ke mia me yɔ fũ kple adzodada kple vɔ̃ɖinyenye. 
LUK.11.40	Mi movitɔwo! Alo ɖe menye amesi wɔ eŋuti la, wɔ eme hã o mahã? 
LUK.11.41	Gake mietsɔ nusiwo le eme la, wɔ nunana na ame dahewo, eye kpɔ ɖa, nuwo katã le dzadze na mi. 
LUK.11.42	Ke baba na mi farisitɔwo! Elabena mienaa ahamee kple ƒãglo kpakple ama bubu ƒomeviwo katã ƒe ewolia, eye mietoa ʋɔnudɔdrɔ̃ kple Mawu ƒe lɔlɔ̃ ŋuti; ke esiawo le be, miawo, eye miagagblẽ ekeme hã ɖi mawɔmawɔ o. 
LUK.11.43	Baba na mi farisitɔwo! Elabena mielɔ̃a nɔƒe gbãtɔwo nanɔ le ƒuƒoƒewo, kple gbedonamewo le ablɔwo me. 
LUK.11.44	Baba na mi! Elabena miele abe yɔdo, siwo mele dzedzem o ene, eye amesiwo le wo dzi zɔm la, womenyɛ o.
LUK.11.45	Ke sefialawo dometɔ ɖeka: xɔ dzi gblɔ nɛ bena: Nufiala, esi nègblɔ esiawo la, èdzu miawo hã. 
LUK.11.46	Eye wògblɔ bena: Baba na mi sefialawo hã! Elabena mietsɔa agba kpekpe, siwo wu tsɔtsɔ la, ɖoa amewo dzi, eye mia ŋutɔwo la mietsɔa miaƒe asibide ɖeka ka agbawo ŋu o. 
LUK.11.47	Baba na mi! Elabena mieɖɔa nyagblɔɖilawo ƒe yɔdowo ɖo, ke mia fofowoe wui wo. 
LUK.11.48	Ale míenye ɖaseɖilawo, eye miefiaa kpɔɖeŋu be, mia fofowo ƒe nuwɔwɔ la nyo mia ŋu; elabena woawoe wu wo, ke miawoe ɖoa woƒe yɔdowo ɖo. 
LUK.11.49	Le esia ta hã Mawu ƒe nunya gblɔ bena: Madɔ nyagblɔɖilawo kple apostolowo aɖo ɖe wo gbɔ, eye woawu wo dome ɖewo, eye woati wo yome, 
LUK.11.50	bena woabia nyagblɔɖila, siwo katã ƒe ʋu woda, ahe tso xexeme ƒe gɔmedzedze ta, atso dzidime sia si me 
LUK.11.51	tso Abel ƒe ʋu dzi vaseɖe Zaxarya, amesi wowu le vɔsamlekpui kple xɔ la domee la, ƒe ʋu la dzi. Ẽ, mele egblɔm na mi bena: Woabiae atso dzidzime sia si me. 
LUK.11.52	Baba na mi sefialawo! Elabena mietsɔ nunya ƒe safui la dzoe, mia ŋutɔwo mieyi ɖe eme o, eye amesiwo le yiyim ɖe eme la, miexe mɔ na wo.
LUK.11.53	Eye esi wòdo go tso afima la, agbalẽfialawo kple farisitɔwo lée ɖe do me vevie ŋutɔ, eye wole aɖe dem nu me nɛ le nu geɖewo ŋuti, 
LUK.11.54	hele eŋu dzɔm, be woadi nyaa ɖe atso eƒe nu me.
LUK.12.1	Esi ameha, si ƒe xexlẽme ade akpeakpewo, va ƒo ƒu ale bena, wole afɔ ɖom wo nɔewo dzi la, ede asi gbɔgblɔ me na eƒe nusrɔ̃lawo gbã bena: Mikpɔ mia ɖokui dzi nyuie le farisitɔwo ƒe amɔwɔ ʋaʋã, si nye alakpadada la, ŋuti. 
LUK.12.2	Ke wometsyɔ nu naneke dzi, si womele ɖeɖe ge ɖe go o, eye naneke mele ɣaɣla, si womele nyanya ge o. 
LUK.12.3	Eyaŋuti nusianu, si ke miegblɔ le viviti me la, woasee le kekeli me, eye nusi miegblɔ ɖe to me le xɔgã me la, woaɖe gbe ƒãe le xɔwo ta me. 
LUK.12.4	Ke mele egblɔm na mi, xɔ̃nyewo, bena: Migavɔ̃ amesiwo wua ŋutilã, eye esia megbe la naneke megale wo si wu bena, woawɔ o la o. 
LUK.12.5	Ke mafia amesi miavɔ̃ la mi: Miva amesi, ne ewu ame, emegbe la ŋusẽ le esi be, wòatsɔe aƒu gbe ɖe dzomavɔʋe me; ẽ, mele egblɔm na mi bena: Eyama miavɔ̃! 
LUK.12.6	Alo womedzraa atsutsre atɔ̃ xɔa hotakpo oa? Eye womeŋlɔ wo dometɔa ɖeke be le Mawu ƒe ŋku me o. 
LUK.12.7	Ke woxlẽ miaƒe taɖawo katã hã. Migavɔ̃ o; mia tɔ vena wua atsutsre geɖewo tɔ. 
LUK.12.8	Ke mele egblɔm na mi bena: Amesiame, si ke atsɔm aʋu me le amewo ƒe ŋku me la, Amegbetɔvi la hã aʋu eyama me le mawudɔlawo ƒe ŋku me; 
LUK.12.9	ke amesi ke gbe nu le gbɔnye le amewo ƒe ŋku me la, woagbe nu le eya hã gbɔ le mawudɔlawo ƒe ŋku me. 
LUK.12.10	Eye amesiame si agblɔ nya ɖe Amegbetɔvi la ŋuti la, woatsɔe akee; ke amesi agblɔ busunya ɖe Gbɔgbɔ kɔkɔe la ŋuti la, womele etsɔ ge akee o. 
LUK.12.11	Eye ne wokplɔ mi yi ɖe ƒuƒoƒewo kple dziɖulawo kple ŋusẽtɔwo ƒe ŋku me la, migatsi dzimaɖi be, aleke miawɔ alo nuka tsɔ ge míala aɖe mia ɖokui nu alo agblɔ o; 
LUK.12.12	elabena Gbɔgbɔ kɔkɔe la afia nusi miagblɔ la mi le gaƒoƒo ma dzi.
LUK.12.13	Eye amea ɖe tso ameha la me gblɔ nɛ bena: Nufiala, gblɔ na nɔvinye be, wòamã domenyinyi la me kplim. 
LUK.12.14	Eye wògblɔ nɛ bena: Ame, amekae ɖom ʋɔnudrɔ̃la alo numãla ɖe mia dzi mahã? 
LUK.12.15	Eye wògblɔ na wo bena: Mikpɔ nyuie, eye milé be na mia ɖokui le ŋukeklẽ ŋuti; elabena ame ƒe agbe menɔa eƒe nukpɔkpɔ vivivo la me o. 
LUK.12.16	Eye wòdo lo na wo gblɔ bena: Ŋutsu kesinɔtɔa ɖe ƒe anyigba wɔ nu geɖe; 
LUK.12.17	eye wobu le eɖokui me bena: Nuka wɔ ge mala? Elabena nyemekpɔ afisi maƒo nye kutsetsewo nu ƒu ɖo o. 
LUK.12.18	Eye wògblɔ bena: Esia mawɔ: mamũ nye avawo, eye matu gatɔwo, eye afima maƒo nye nukuwo kple nye nu nyuiwo nu ƒu ɖo. 
LUK.12.19	Eye magblɔ na nye luʋɔ bena: Luʋɔ, èkpɔ nu nyui geɖe, siwo nèdzra ɖo hena ƒe geɖewo: gbɔ ɖe me, ɖu nu, no nu, na dzi nadzɔ wò. 
LUK.12.20	Ke Mawu gblɔ ne bena: Ame tsibome, zã sia me ke woabia wò agbe le asiwò me; ke nusiwo nèdzra ɖo la, ameka tɔ woazu mahã? 
LUK.12.21	Ale amesi le nu nyuiwo dzram ɖo na eɖokui, eye kesinɔnuwo mele esi le Mawu gome o la, le enye si.
LUK.12.22	Eye wògblɔ na eƒe nusrɔ̃lawo bena: Le esia ta mele egblɔm na mi bena: Migatsi dzimaɖi le miaƒe agbe ŋuti nusi miaɖu o, alo le miaƒe ŋutilã ŋuti nusi míado o. 
LUK.12.23	Agbe la wu nunyiame, eye ŋutilã wu nutata. 
LUK.12.24	Mibu akpaviãwo ŋu bena, womeƒãa nu, alo ŋea nu o, eye nudzraɖo ƒe alo ava mele wo si o, ke Mawu nyia wo; miawo la mia tɔ vena wua xewo tɔ. 
LUK.12.25	Eye ameka le mia dome, ne ele fu ɖem na eɖokui la, wòate ŋu atsɔ abɔ ɖeka akpe ɖe eƒe agbenɔɣi ŋu mahã? 
LUK.12.26	Azɔ, esi miate ŋu le nu suetɔ wɔm o la, nukaŋuti miele fu ɖem na mia ɖokui le nu mamleawo ŋuti mahã? 
LUK.12.27	Mibu dzogbenyãwo ŋu, alesi wowɔnae: Wometrea ɖeti, alo lɔ̃a avɔ o: ke mele egblɔm na mi bena: Salomo gɔ̃ hã le eƒe ŋutikɔkɔe katã me meɖo atsyɔ̃ abe esiawo dometɔ ɖeka ene o. 
LUK.12.28	Ke ne Mawu ɖo atsyɔ̃ alea na gbe, si le gbedzi egbe, eye etsɔ woatsɔe aƒu gbe ɖe kpodzo me la, geɖe wu wòawɔe na miawo, mi xɔseʋeetɔwo! 
LUK.12.29	Eye miawo la, migadi nusi miaɖu alo nusi miano o, eye miaƒe tamesusu naganyama mi o. 
LUK.12.30	Elabena nusiawo katã yome xexeame dukɔwo dina; ke mia Fofo nya bena, nusiawo hiã mi. 
LUK.12.31	Ke boŋ midi eƒe fiaɖuƒe la, eye woatsɔ nusiawo katã akpe ɖe eŋuti na mi. 
LUK.12.32	Ha sue, megavɔ̃ o! Elabena edze mia Fofo la ŋu be, yeatsɔ fiaɖuƒe la na mi. 
LUK.12.33	Midzra nusi le mia si, eye mina nu ame dahewo; miwɔ kotoku, siwo medo xoxo o la, na mia ɖokui, nu nyui, siwo nu metsina o la, ɖe dziƒo, afisi fiafitɔ megogo o, eye agbagblaʋui hã megblẽa nu le o. 
LUK.12.34	Elabena afisi miaƒe nu nyui le la, afima miaƒe dzi hã lanɔ.
LUK.12.35	Mina miaƒe aliwo dzi nanɔ babla, eye miaƒe akaɖiwo nanɔ bibim; 
LUK.12.36	eye miawo la miɖi amesiwo le mɔ kpɔm na woƒe aƒetɔ bena, ne adzo le srɔ̃ɖeƒe, eye wòava aƒo nɔa la, ne woaʋui nɛ enumake. 
LUK.12.37	Woayra dɔla ma, siwo, ne aƒetɔ la va la, akpɔ wo le ŋudzɔ; vavã mele egblɔm na mi bena: Asa avɔ ɖe ali, eye wòana be, woanɔ kplɔ ŋuti, eye wòatsa wo dzi asubɔ wo. 
LUK.12.38	Eye ne ava le ŋudzɔɣi evelia kple etɔ̃lia me, eye wòakpɔ wo nenema la, woayra woamawo. 
LUK.12.39	Ke minya esia bena, ne aƒeatɔ anya gaƒoƒo, si dzi fiafitɔ ava la, anɔ ŋudzɔ, eye mana mɔe be, wòadze kpɔ age ɖe eƒe aƒe me o. 
LUK.12.40	Eyaŋuti miawo hã minɔ dzadzraɖoɖi; elabena Amegbetɔvi la ava le gaƒoƒo, si miele mɔ kpɔm ne o la dzi.
LUK.12.41	Tete Petro gblɔ nɛ bena: Aƒetɔ, miawoe nèle lo sia dom na loo, alo na wo katã hã mahã? 
LUK.12.42	Eye Aƒetɔ la gblɔ bena: Azɔ amekae nye xɔnuvi nuteƒewɔla kple nunyala, amesi eƒe aƒetɔ aɖo eƒe aƒemetɔwo dzi be, wòana woƒe nuɖuɖu wo le ɣeyiɣi nyui dzi mahã? 
LUK.12.43	Woayra dɔla ma, si, ne eƒe aƒetɔ va la, akpɔe be, èwɔ nenema. 
LUK.12.44	Vavã mele egblɔm na mi bena, aɖoe eƒe nuwo katã dzi. 
LUK.12.45	Ke ne dɔla ma gblɔ le eƒe dzi me bena: Nye aƒetɔ la ƒe vava he ɖe megbe, eye wòaɖe asi dɔlaŋutsuwo kple dɔlanyɔnuwo ƒoƒo me, eye wòaɖu nu, ano nu, eye wòamu aha; 
LUK.12.46	dɔla ma ƒe aƒetɔ ava le ŋkeke, si mele mɔ kpɔm ne o kple gaƒoƒo, si menya o la dzi, eye wòafee ɖe eve, eye wòana eƒe gomee akpe ɖe ame mawɔnuteƒewo ŋu. 
LUK.12.47	Eye dɔla ma, si nya eƒe aƒetɔ ƒe lɔlɔ̃nu, eye medzrae do alo wɔ eƒe lɔlɔ̃nu o la, woaƒoe geɖe; 
LUK.12.48	eye amesi menyae o, ke wòwɔ nusi dze ƒoƒo la, woaƒoe ʋee. Eye amesiame, si wona nu geɖee la, woabia nu geɖe le esi; eye amesi wode nu geɖe, esi la, woabia nu geɖe wu le esi.
LUK.12.49	Meva dzo da ge ɖe anyigba dzi, eye nuka dim mele wu eƒe xoxo xoxo mahã? 
LUK.12.50	Ke ele nam be, woade mawutsi ta nam kple mawutsia ɖe, eye ale wotee ɖe ŋunye, vaseɖe esime woawu enu! 
LUK.12.51	Miebu xa bena, ŋutifafa na ge meva le anyigba dzi mahã? Kpao, mele egblɔm na mi bena, memamã boŋ ye; 
LUK.12.52	elabena tso esia dzi yina la ame atɔ̃ ano aƒe ɖeka me, eye woamã wo me, etɔ̃ atsi tre ɖe eve ŋuti, eye eve atsi tre ɖe eta ŋuti. 
LUK.12.53	Woamã fofo kple viŋutsu me, eye viŋutsu kple fofo me, ɖada kple vinyɔnu me, eye vinyɔnu kple ɖada me; lɔ̃xo kple visrɔ̃ me, eye visrɔ̃ kple lɔ̃xo me.
LUK.12.54	Eye egblɔ na amehawo hã bena: Ne miekpɔ alilikpo le ɖoɖom le ɣetoɖoƒe la, enumake miegblɔna bena: Tsi gbɔna, eye wòva vea me nenema. 
LUK.12.55	Eye ne dzieheya le ƒoƒom la, miegblɔna bena: Xexeme le dzo xɔ ge, eye wòva vea me. 
LUK.12.56	Alakpatɔwo! Mienya alesi miaɖo anyigba kple dziƒo ƒe ŋku me akpɔ: ke aleke wɔ, bena mienya alesi míado ɣeyiɣi sia akpɔ o mahã? 
LUK.12.57	Eye nukaŋuti miekpɔa nusi dzɔ la me le mia ŋutɔwo mia ɖokui si o mahã?
LUK.12.58	Elabena ne mia kple wò ketɔ miele fia ƒe ŋku me yim la, dze agbagba le mo dzi be, naɖe ɖokuiwò le esi me; ne menye nenem o la, ahe wò ayi ʋɔnudrɔ̃la gbɔ, eye ʋɔnudrɔ̃la aɖe wò asi na atikplɔtɔ, eye atikplɔtɔ la ade wò gaxɔ me. 
LUK.12.59	Mele egblɔm na wò bena: Màdo go le afima o, vaseɖe esime naxe ho mlɔetɔ.
LUK.13.1	Ke le ɣemaɣi me la amea ɖewo le afima, siwo ka Galileatɔ, siwo ƒe ʋu Pilato tɔtɔ kple woƒe numemewo la, ŋutinya ta nɛ. 
LUK.13.2	Eye wòxɔ dzi gblɔ na wo bena: Ɖe miesusu bena, Galileatɔ siawo nye nuvɔ̃wɔlawo wu Galileatɔwo katã, elabena wokpe fu siawo mahã? 
LUK.13.3	Gbeɖe, ke boŋ mele egblɔm na mi bena: Ne mietrɔ le miaƒe dzi me o la, mi katã miatsrɔ̃ nenema ke. 
LUK.13.4	Alo ame wuienyi ma, siwo dzi Siloamɔ̃ mu dze, eye wowu wo la, ɖe miesusu bena, woawoe nye tenyilawo wu amesiwo katã no Yerusalem mahã? 
LUK.13.5	Gbeɖe, ke boŋ mele egblɔm na mi bena: Ne mietrɔ le miaƒe dzi me o la, mi katã miatsrɔ̃ nenema ke.
LUK.13.6	Eye wòdo lo sia bena: Amea ɖe do gboti ɖe eƒe weingble me, eye wòva ɖi kutsetsewo le edzi, eye mekpe ɖeke o. 
LUK.13.7	Eye wògblɔ na agbledela bena: Kpɔ ɖa, ƒe etɔ̃ sɔŋ mele vavam le kutsetse dim le gboti sia dzi, eye nyemekpɔ ɖeke o: lae ƒu anyi, nukaŋuti woxe mo na anyigba la mahã? 
LUK.13.8	Eye wòxɔ edzi gblo nɛ bena: Aƒetɔ, na wòanɔ anyi ƒe sia hã, vaseɖe esime maɖe ɖo aƒo xlãe, eye maku aɖu ɖe eŋu; 
LUK.13.9	ɖewohĩ ava tse ku; ke ne mele nenema o la, nalãe aƒu anyi.
LUK.13.10	Eye wòle nu fiãm le ƒuƒoƒeawo dometɔ ɖeka me le Sabat dzi. 
LUK.13.11	Eye kpɔ ɖa, nyɔnua ɖe, si me dɔléamegbɔgbɔa de le ƒe wuienyi, eye wòxa godã, eye metea ŋu koa eɖokui de dzi kulẽ o la, le afima. 
LUK.13.12	Eye esi Yesu kpoe la, eyae va egbe, eye wògblɔ ne bena: Nyɔnu, wotu wò tso wò dɔléle la me! 
LUK.13.13	Tete wòtsɔ eƒe asiwò do edzi, eye wòdzo enumake, eye wòkafu Mawu. 
LUK.13.14	Ke ƒuƒoƒemegã, si dome ve le Yesu ƒe gbedada le Sabat dzi ŋuti la, xɔ dzi gblɔ na ameha la bena: Ŋkeke aɖee li, siwo dze be, amewo nawɔ dɔ le me: eyaŋuti le woawo me la miva, be woada gbe le mia ŋu, ke menye le Sabat ƒe ŋkeke la dzi o. 
LUK.13.15	Tete Aƒetɔ la xɔ dzi gblo ne bena: Alakpatɔwo! Ɖe mia dome amesiame metua eƒe nyi alo tedzi le lãnuɖunu la ŋuti le Sabat dzi, be wòakplɔe ayi tsinoƒe o mahã? 
LUK.13.16	Ke Abraham ƒe vinyɔnu sia, si Satana bla, kpɔ ɖa, ƒe wuienyi sɔŋ la, ɖe medze be, woatui le babla sia me le Sabat ŋkeke dzi o mahã? 
LUK.13.17	Eye esi wògblɔ esiawo la, ŋukpe lé eƒe adikãtɔwo katã, eye ameha la katã kpɔ dzidzɔ le ŋutikɔkɔedɔ, siwo katã wòwɔ la ŋuti.
LUK.13.18	Eye wògblɔ bena: Nuka mawufiaɖuƒe la ɖi, eye nuka ŋu matsɔe aɖo mahã? 
LUK.13.19	Eɖi logoku, si amea ɖe tso ƒã ɖe eƒe abɔ me, eye wòtsi zu ati, eye dziƒoxeviwo va wɔ atɔ ɖe eƒe siawo me. 
LUK.13.20	Eye wògagblɔ bena: Nuka ŋu matso mawufiaɖuƒe la aɖoe mahã? 
LUK.13.21	Eɖi amɔwɔ ʋaʋã, si nyɔnua ɖe tso de amɔwɔ dzidzenu etɔ̃ me, vaseɖe esime wo katã ʋã.
LUK.13.22	Eye wòyi ɖato duwo kple kɔƒewo me hele nu fiãm, eye wòle mɔ zɔm yina Yerusalem. 
LUK.13.23	Eye amea ɖe gblɔ nɛ bena: Aƒetɔ, ame ʋeea ɖewo koe akpɔ ɖeɖe mahã? Eye wògblɔ na wo bena: 
LUK.13.24	Miʋli be, miayi ɖe agbo bii la me, elabena mele egblɔm na mi bena: Ame geɖewo ladi be, wòayi ɖe eme, eye womate ŋui o. 
LUK.13.25	Tso esia dzi, ne aƒetɔ la tsi tre, eye wòtu ʋɔa, eye ne míetsi tre ɖe egodo, de asi ʋɔtrua ƒoƒo me gblɔ bena: Aƒetɔ, Aƒetɔ, nui na mí la, axɔ dzi agblɔ na mi bena: Nyemenya mi, afisi mietso o, 
LUK.13.26	ekema miade asi gbɔgblɔ me bena: Mieɖu nu, eye mieno nu le ŋkuwò me, eye nèfia nu le míaƒe ablɔwo me. 
LUK.13.27	Eye wòagblɔ bena: Mele egblɔm na mi bena: Nyemenya mi, afisi mietso o; mite ɖa le gbɔnye, mi nu madzɔmadzɔ wɔlawo katã! 
LUK.13.28	Afima avifafa kple aɖukliɖuɖu lanɔ, ne miakpɔ Abraham kple Isak kple Yakob kple nyagblɔɖilawo katã le mawufiaɖuƒe la me, ke wotsɔ miawo ya ƒu gbe ɖe egodo. 
LUK.13.29	Eye woatso ɣedzeƒe kple ɣetoɖoƒe kple anyiehe kple dziehe ava, eye woanɔ kplɔ̃ ŋu le mawufiaɖuƒe la me. 
LUK.13.30	Eye kpɔ ɖa, mlɔetɔwo li, siwo azu gbãtɔwo, eye gbãtɔwo li, siwo azu mlɔetɔwo.
LUK.13.31	Le gaƒoƒo ma me ke farisitɔa ɖewo va gblɔ nɛ bena: Do go, eye nadzo le afisia; elabena Herodes le didim be, yeawu wò. 
LUK.13.32	Eye wògblɔ na wo bena: Miheyi ɖagblɔ na abei sia bena: Kpɔ ɖa, mele gbɔgbɔ vɔ̃wo nyãm, eye mele gbe dam amewo ŋu egbe kple etsɔ, eye ŋkeke etɔ̃lia dzi la mawu enu. 
LUK.13.33	Gake ele nam be, mazɔ mɔ egbe kple etso kple ŋkeke, si dze eyome; elabena womeɖe mɔ be, woawu nyagblɔɖilaa ɖe le afia ɖeke o, negbe le Yerusalem ko. 
LUK.13.34	Yerusalem, Yerusalem, si wu nyagblɔɖilawo, eye wòƒu kpe amesiwo wodɔ ɖo ɖe egbɔ! Zi nenie medi be, maƒo viwòwo nu ƒu, abe alesi koklonɔ ƒoa viawo nu ƒu ɖe eƒe aʋala le ene, eye mielɔ̃ o! 
LUK.13.35	Kpɔ ɖa woagblẽ miaƒe aƒe ɖi na mi aƒeɖoe. Mele egblɔm na mi bena: Miegale kpɔ ye ge o, vaseɖe esi me miagblɔ bena: Woayra amesi gbɔna le Aƒetɔ ƒe ŋkɔa me.
LUK.14.1	Eye wòva ve me, esi wòyi ɖe farisitɔwo ƒe amegãwo dometɔ ɖeka ƒe me le Sabat dzi, be yeaɖu abolo la, wole ŋudzɔ ne. 
LUK.14.2	Eye kpɔ ɖa, ame tetea ɖe le eƒe ŋku me. 
LUK.14.3	Eye Yesu xa dzi gblo na sefialawo kple farisitɔwo bena: Woɖe mo be, woada gbe le Sabat dzi loo, alo womeɖe mɔ o mahã? Ke woawo la wozi kpi. 
LUK.14.4	Eye esi wòde asi eŋu la, eda gbe le eŋu, eye wòdo mɔe. 
LUK.14.5	Eye wògblɔ na woawo bena: Ameka le mia dome, ne via alo eƒe nyi ge ɖe vudo me la, maɖee le eme enumake le Sabat ŋkeke dzi o mahã? 
LUK.14.6	Eye womete ŋu gaɖo nusiawo ŋu o.
LUK.14.7	Eye esi wòdze si, alesi ame kpekpeawo tia nɔƒe gbãtɔwo la, edo lo na wo gblo bena: 
LUK.14.8	Ne amea ɖe kpe wò va srɔ̃ɖeƒe la, meganɔ nɔƒe gbãtɔ o; ɖewohĩ wokpe ame ŋkuta wu wò vɛ: 
LUK.14.9	eye amesi kpe mia kple ame ma la, ava gblɔ na wò bena: Tsɔ nɔwòƒe na amesia, eye ekema ade asi nɔƒe mlɔetɔ tsɔtsɔ me kple ŋukpe. 
LUK.14.10	Ke boŋ, ne wokpe wò la, yi ɖanɔ nɔƒe mlɔetɔ bena, ne amesi kpe wò va la, agblɔ na wò bena: Xɔ̃, te yi kplɔ̃ ta; ekema anye bubu na wò le amesiwo katã le kplɔ̃a ŋuti la, ƒe ŋku me. 
LUK.14.11	Elabena amesiame, si ado eɖokui ɖe dzi la, woabɔbɔe ɖe anyi, eye amesi abɔbɔ eɖokui ɖe anyi la, woadoe ɖe dzi. 
LUK.14.12	Eye wògblɔ na amesi kpee hã bena: Ne èɖo ŋdɔ- alo fiẽkplɔ̃ la, megayɔ xɔ̃wòwo alo nɔviwòwo, alo wò ƒometɔwo, alo hawòvi kesinɔtɔwo o, bena woawo hã nagakpe wò, eye woaɖo eteƒe na wò o. 
LUK.14.13	Ke boŋ, ne èɖo kplɔ la, yɔ ame dahewo, nuwɔametɔwo, bunɔwo, ŋkuagbãtɔwo, 
LUK.14.14	eye nazu yayrame, esi naneke mele wo si be, woaɖo eteƒe na wò o ŋuti; ke woaɖo eteƒe na wò le ame dzɔdzɔewo ƒe tsitretsitsi la me.
LUK.14.15	Eye esi kplɔ̃ ŋuti nɔlawo dometɔ ɖeka se nusiawo la, egblɔ bena: Woayra amesi aɖu abolo le mawufiaɖuƒe la me! 
LUK.14.16	Eye wògblɔ nɛ bena: Amea ɖe ɖo fiẽkplɔ̃ gãa ɖe, eye wokpe ame geɖewo; 
LUK.14.17	eye esi fiẽnuɖuɣi la ɖo la, edɔ eƒe dɔla la be, woagblɔ na amesiwo wokpe la bena: Miva, elabena nuawo sɔ gbe vo. 
LUK.14.18	Eye ameawo katã de asi taflatsedodo me kple tame ɖeka. Gbãtɔ gblɔ ne bena: Meƒle anyigba, eye wòle vevie nam be, mayi aɖakpɔe ɖa; meɖe kuku na wò, bui taflatse nam. 
LUK.14.19	Bubu gblɔ bena: Meƒle nyi eveveve teƒe atɔ̃, eye meyina be, mado woakpɔ; meɖe kuku na wò, bui taflatse nam. 
LUK.14.20	Eye bubu gblɔ bena: Meɖe srɔ̃; eyata nyemate ŋu ava o. 
LUK.14.21	Eye esi dɔla la trɔ va la, exlẽ nusiawo fia eƒe aƒetɔ. Tete aƒetɔ la ɖo dɔmedzoe, eye wògblɔ na eƒe ɖɔla la bena: Do go kaba yi ɖe ɖu la ƒe ablɔwo me kple kpɔdomiwo, eye nakplɔ ame dahewo kple nuwɔametɔwo kple ŋkuagbãtɔwo kple bunɔwo va afii. 
LUK.14.22	Eye ɖɔla la gblɔ bena: Aƒetɔ, wowɔ se, si nède la dzi, eye gake nɔƒe gali. 
LUK.14.23	Eye aƒetɔ la gblɔ na dɔla la bena: Do go yi mɔ gãwo dzi kple kpɔwo godo, eye nazi wo dzi be, woava me, bena nye aƒe la nayɔ fũ. 
LUK.14.24	Elabena mele egblɔm na mi bena: Ŋutsu mawo, siwo wokpe la, dometɔa ɖeke maɖɔ nye fiẽnuɖuɖu la akpɔ o.
LUK.14.25	Eye ameha geɖewo yi kplii, eye wòtrɔ gblɔ na wo bena: 
LUK.14.26	Ne amea ɖe va gbɔnye, eye melé fu fofoa kple dadaa kple srɔ̃a kple viawo kple nɔviaŋutsuwo kple nɔvianyɔnuwo, ẽ, ye ŋutɔ ƒe agbe gɔ̃ hã o la, mate ŋu anye nye nusrɔ̃la o. 
LUK.14.27	Amesi ke metsɔ eƒe atitsoga, eye wòva dze yonyeme o la, mate ŋu anye nye nusrɔ̃la o. 
LUK.14.28	Elabena ameka le mia dome, ne ele didim be, yeatu mɔ̃ la, mabɔbɔ nɔ anyi gbã, eye wòabu eŋu kɔnta, ne nu le esi, be wòawu enu la o mahã? 
LUK.14.29	Menye bena, ne eɖo egɔme anyi tso, eye mete ŋu wu enu o la, ne amesiwo katã kpɔe la, nade asi fewuɖuɖu me le eŋuti o, 
LUK.14.30	agblɔ bena: Amesia de asi matutu me, eye mete ŋu wu enu o. 
LUK.14.31	Alo fia ka li, si, ne eyina aʋa kpe ge kple fia bubu la, mabɔbɔ nɔ anyi, eye woade adaŋu, ne ate ŋu atsɔ akpe ewo akpe amesi tsɔ akpe blaave gbɔna edzi dze ge la, o mahã? 
LUK.14.32	Ke ne mele nenema o la, adɔ dɔlawo aɖo ɖe amesi le mɔ dzi ʋĩ gbɔna la gbɔ, be wòabia tomefafa. 
LUK.14.33	Azɔ nenema ke mia dome amesiame, si megbe nusiwo katã le esi la o la, mate ŋu anye nye nusrɔ̃la o. 
LUK.14.34	Dze la, nu nyui ye; ke ne dze hã bu eƒe vivi la, nuka woatsɔ ado vivi nɛ mahã? 
LUK.14.35	Menyo na anyigba alo na aɖukpo dzi hã o; ɖeko woatsɔe aƒu gbe. Amesi to senu li ne la, nesee.
LUK.15.1	Ke nudzɔlawo kple nuvɔ̃wɔlawo katã nɔa egbɔ vam nɔa to ɖomii. 
LUK.15.2	Eye farisitɔwo kple agbalẽfialawo li liʋiliʋi gblɔ bena: Amesia xɔa nuvɔ̃wɔlawo, eye woɖua nu kpli wo.
LUK.15.3	Ke edo lo sia na wo gblɔ bena: 
LUK.15.4	Ameka le mia dome, ne alẽ alafa le esi, eye wo dometɔ ɖeka bu ɖee la, ɖe magblẽ blaasieke vɔ asieke la ɖe gbeadzi, eye wòaɖi esi bu la, vaseɖe esime wòakpɔe o mahã? 
LUK.15.5	Eye ne ekpɔe la, akɔe ada ɖe eƒe abɔta kple dzidzɔ. 
LUK.15.6	Eye ne eva aƒe la, ayɔ xɔlɔ̃awo kple aƒelikawo aƒo ƒu, agblɔ na wo bena: Mikpɔ dzidzɔ kplim, elabena mekpɔ nye alẽ, si bu la. 
LUK.15.7	Mele egblɔm na mi bena: Nenema ke wòanye dzidzɔ le dziƒo le nuvɔ̃wɔla ɖeka, si trɔ le dzi me la ŋuti wu ame dzɔdzɔe blaasieke vɔ asieke, siwo mehiã dzimetɔtrɔ o la.
LUK.15.8	Alo nyɔnu ka si klosalo ewo le, ne ebu ɖeka la, ɖe masi akaɖi, eye wòakplɔ xɔa me, eye wòaɖi vevie, vaseɖe esime wòakpɔe o mahã? 
LUK.15.9	Eye ne ekpɔe la, ayɔ xɔlɔ̃awo kple aƒelikawo aƒo ƒu, agblɔ na wo bena: Mikpɔ dzidzɔ kplim, elabena mekpɔ klosalo, si mebu la. 
LUK.15.10	Mele egblɔm na mi bena: Nenema ke wòanye dzidzɔ le mawudɔlawo ƒe ŋku me le nuvɔ̃wɔla ɖeka, si trɔ le dzi me la ŋuti.
LUK.15.11	Eye wògblɔ bena: Ŋutsuvi eve le amea ɖe si; 
LUK.15.12	eye wo dome ɖevitɔ gblɔ na fofoa bena: Fofo, tsa nuawo ƒe akpa, si nye tɔnye la nam. Eye wòmã nuawo me na wo. 
LUK.15.13	Eye mede ŋkeke geɖea ɖeke o, ŋutsuvi ɖevitɔ la ƒo eƒe nuwo katã nu ƒu, eye woʋu heyi anyigba didia ɖe dzi, eye afima wògblẽ eƒe nuwo le kple agbe baɖabaɖa nɔnɔ. 
LUK.15.14	Ke esi wògblẽ wo katã vɔ la, dɔwuame sesẽa ɖe va anyigba ma katã dzi, eye hiã de asi etutu me. 
LUK.15.15	Eye wòyi ɖatsɔ eɖokui lé ɖe anyigba ma ƒe dumetɔa ɖe ŋu, eye wòdɔe ɖe eƒe abɔ me, be wòanyi hawo. 
LUK.15.16	Eye wòdi be, yeatsɔ akanyi, si hawo ɖuna la, ade yeƒe dɔ me, ke amea ɖeke menae a: 
LUK.15.17	Ke, esi wòyi eɖokui me la, egblɔ bena: Fofonye ƒe agbatedɔwɔla nenie kpɔ abolo sɔ gbɔ, ke nye la mele tsɔtsrɔ̃m le dɔwuame ta. 
LUK.15.18	Matsi tre, eye mayi fofonye gbɔ, eye magblɔ nɛ bena: Fofo, mewɔ nuvɔ̃ ɖe dziƒo ŋu kple ŋutiwò. 
LUK.15.19	Nyemegadze be, nayɔm be viwò o; wɔm abe wò dɔlawo dometɔ ɖeka ene. 
LUK.15.20	Eye wòtsi tre va fofoa gbɔ. Ke esi wòle mɔ dzi ʋĩ gbɔna la, fofoa kpɔe, eye eƒe dɔme trɔ ɖe eŋu, eye wòƒu du ɖadze eƒe kɔ dzi, eye wòɖuɖɔ nu nɛ. 
LUK.15.21	Ke ɖevi la gblɔ ne bena: Fofo, mewɔ nuvɔ̃ ɖe dziƒo ŋu kple ŋutiwò, eye nyemegadze be, nayɔm be viwò o. 
LUK.15.22	Ke fofoa gblɔ na eƒe dɔlawo bena: Miyi ɖatsɔ awu nyuitɔ vɛ, be miado nɛ, eye miɖe asigɛ asi nɛ, kple atokotawo ɖe eƒe afɔwo; 
LUK.15.23	eye milé nyivi dami la ve, miwui, eye mina míaɖu nu, eye míakpɔ dzidzɔ; 
LUK.15.24	elabena vinyeŋutsuvi sia ku, eye wògagbɔ agbe; ebu, eye wogakpɔe. Eye wode asi dzidzɔkpɔkpɔ me. 
LUK.15.25	Ke viaŋutsuvi xoxoetɔ le agble me; eye esi wòva tu aƒe la, ese saŋkuɖiɖi kple ɣeɖuɖu. 
LUK.15.26	Eye wòyɔ dɔlawo dometɔ ɖeka va egbɔ, eye wòbiae bena: Nukawo nye nu siawo mahã? 
LUK.15.27	Eye wògblɔ ne bena: Nɔviwò va, eye fofowò wu nyivi dami; elabena egakpɔe dedie. 
LUK.15.28	Eye wòbi dzi, eye melɔ̃ be, yeayi ɖe aƒea me o. Ke fofoa ɖo go va ɖe kuku ne. 
LUK.15.29	Eye wòɖo ŋu gblɔ na fofoa bena: Kpɔ ɖa, nenem ƒe geɖe siawo mesubɔ wò, eye nyemeda wò seawo dzi kpɔ o, ke nye la mena gbɔ̃ tatam kpɔ bena, mía kple xɔ̃nyewo míakpɔ dzidzɔ o: 
LUK.15.30	ke esi viwòŋutsuvi sia, si gblẽ wò nuwo kple nyɔnu wɔahasiwo la, va ko la, nèwu nyivi dami nɛ. 
LUK.15.31	Eye wògblɔ nɛ bena: Vinye, wò la èle gbɔnye ɣesiaɣi, eye nusiwo katã nye tanye la, tɔwòe. 
LUK.15.32	Ke ele be, dzi nadza wò; elabena nɔviwò sia ku, eye wògagbɔ agbe; ebu, eye wogakpɔe.
LUK.16.1	Eye wògblɔ na nusrɔ̃lawo hã bena: Ŋutsu kesinɔtɔa ɖe li, si xɔnuvi le esi, eye wotso eyama nu nɛ bena, ele eƒe nuwo gblẽm. 
LUK.16.2	Eye wòyɔe gblɔ nɛ bena: Aleke wɔ, eye mese esia le ŋuwò mahã? Bu akɔnta le wò xɔnuvinyenye la ŋuti, elabena megale ŋu te ge anye xɔnuvi gbeɖe o. 
LUK.16.3	Ke xɔnuvi la gblɔ le ye ŋutɔ ɖokui me bena: Nuka wɔ ge mala? Elabena nye aƒetɔ le xɔnuvinyenye la xɔm le asinye, nyemate ŋu ade agble o, eye migabia kpea ŋu nam. 
LUK.16.4	Menya nusi mawɔ bena, ne woɖem ɖa le xɔnuvinyenye la nu la, ne woaxɔm ɖe woƒe aƒewo me. 
LUK.16.5	Eye esi wòyɔ eƒe aƒetɔ ƒe fenyilawo katã va egbɔ ɖekaɖeka la, egblɔ na gbãtɔ bena: Ho nenie nènyi le nye aƒetɔ si mahã? 
LUK.16.6	Eye wògblɔ bena: Amigo alafa. Tete wògblɔ ne bena: Tsɔ wò fegbalẽ nabɔbɔ nɔ anyi, eye naŋlɔ kaba be blaatɔ̃. 
LUK.16.7	Eya yome wògblɔ na ame bubu bena: Ke wò ɖe, ho nenie nènyi? Eye wògblɔ bena: Bli golo alafa. Egblɔ nɛ bena: Tso wò fegbalẽ, eye naŋlɔ blaenyi. 
LUK.16.8	Eye aƒetɔ la kafu xɔnuvi madzɔmadzɔ la, elabena ewo nu le aɖaŋu me. Elabena xexe sia me viwo dze adaŋu wu kekeliviwo hena woa ŋutɔwo ƒe dzidzimeviwo. 
LUK.16.9	Eye nye hã mele egblɔm na mi bena: Mitso anyigbadzinu madzɔmadzɔwo dze xɔlɔ̃woe na mia ɖokui bena, ne wo nu tsi la, woaxɔ mi ɖe agbadɔ mavɔwo me. 
LUK.16.10	Amesi wɔa nuteƒe le nu suetɔ ke me la, enyea nuteƒewɔla le nu geɖewo hã me, eye amesi woa nu madzɔmadzɔ le nu suetɔ ke me la, enyea nu madzɔmadzɔ wola le nu geɖewo hã me. 
LUK.16.11	Eyaŋuti, ne miezu nuteƒewɔlawo le anyigbadzinu madzɔmadzɔwo me o la, ameka atso nyateƒenu ade mia si mahã? 
LUK.16.12	Eye ne míenye nuteƒewolawo le ame tutɔ ƒe nuwo me o la, ameka atso mia ŋutɔwo tɔ ana mi mahã? 
LUK.16.13	Dɔlaa ɖeke mate ŋu asubɔ aƒetɔ eve o; elabena ɖewo alé fu ɖeka, eye woalɔ̃ evelia, alo aku ɖe ɖeka ŋuti, eye wòado vlo evelia. Miate ŋu asubɔ Mawu kple anyigbadzinuwo o.
LUK.16.14	Eye farisitɔwo, siwo nye galɔ̃lawo la, se nusiawo katã, eye woɖo hehe ɖe eta. 
LUK.16.15	Eye wògblɔ na wo bena: Miawoe nye amesiwo le afia tsom na mia ŋu tɔwo mia ɖokui le amewo ƒe ŋku me, gake Mawu nya miaƒe dziwo me; elabena nusi nye nu gã le amewo dome la, enye ŋunyɔnu le Mawu ƒe ŋku me. 
LUK.16.16	Se la kple nyagblɔɖilawo nɔ anyi vaseɖe Yohanes dzi; tso ekema dzi la wole mawufiaɖuƒe ƒe nyanyuie la gblɔm fia, eye amesiame yi ɖe eme sesẽtɔe. 
LUK.16.17	Ke ele bɔbɔe, be dziƒo kple anyigba nu nayi wu esi se la ƒe ŋɔŋlɔdzesi ɖeka natsi anyi. 
LUK.16.18	Amesiame, si aɖe asi le srɔ̃a ŋu, eye wòaɖe bubu la, ewo ahasi; eye amesi aɖe esi ŋu ŋutsua ɖe ɖe asi le la, ewo ahasi.
LUK.16.19	Eye ŋutsu kesinɔtɔa ɖe li, si doa awu dzi kple aklalabiɖibiɖiwu, eye woɖua agbe gbesiagbe le dzidzɔ me; 
LUK.16.20	ke ame dahea ɖe, si ŋkɔ nye Lazaro la, mlɔ eƒe agbo nu, eye abiwo yɔ eŋuti fũ; 
LUK.16.21	eye wòle ɖiɖim be, yeaɖu nusiwo le dudum le kesinɔtɔ la ƒe kplɔ̃ dzi la, aɖi ƒo; ke avũwo hã va, eye woɖuɖɔ eƒe abiwo mo nɛ. 
LUK.16.22	Eye wòva ve me bena, ame dahe la ku, eye mawudɔlawo tsɔe yi ɖada ɖe Abraham akɔnu; eye kesinɔtɔ la hã ku, eye woɖii. 
LUK.16.23	Eye le tsieƒe, esi wòle fukpekpe me la, ewu eƒe mo dzi, eye wòkpɔ Abraham ɖa ʋĩ, eye Lazaro le eƒe akɔnu. 
LUK.16.24	Eye wòdo ɣli gblɔ bena: Fofo Abraham, ve nunye, eye nadɔ Lazaro ɖa bena woatsɔ eƒe asibidenu ata tsi me, eye wòafa aɖe nam, elabena mele fu kpem le dzo ƒe aɖe sia me. 
LUK.16.25	Ke Abraham gblɔ bena: Vinye, ɖo ŋku edzi bena, exɔ wò nu nyuiwo vo le wò agbenɔɣi me, eye nenema ke Lazaro xɔ vɔ̃awo; ke azɔ la wole akɔ fam nɛ le afii, eye wò la èle fu kpem. 
LUK.16.26	Eye kpe ɖe nusiawo katã ŋuti la ʋe gãa ɖe le mia kple miawo dome, ale bena, ne amewo le didim be, woatso afii ayi mia gbɔ la, womate ŋui o, eye afimatɔwo hã mate ŋu ava mia gbɔ o. 
LUK.16.27	Eye wògblɔ bena: Ekema meɖe kuku na wò, fofo bena, nadɔe ɖe fofonye ƒe me; 
LUK.16.28	elabena nɔvi atɔ̃ le asinye, bena wòaɖi ɖase na wo, bena woawo hã nagava fukpeƒe sia o. 
LUK.16.29	Ke Abraham gblo bena: Mose kple nyagblɔɖilawo le wo si: woaɖo to woamawo! 
LUK.16.30	Eye wògbɔ bena: Gbeɖe, fofo Abraham; ke boŋ ne amea ɖe tso ame kukuwo dome yi wo gbɔ la, wòatrɔ le woƒe dziwo me. 
LUK.16.31	Ke egblɔ nɛ bena: Ne womeɖo to Mose kple nyagblɔɖilawo o la, ne amea ɖe tsi tre tso ame kukuwo dome hã la, mele ŋu te ge aƒoe ɖe wo nu o.
LUK.17.1	Eye wògblɔ na eƒe nusrɔ̃lawo bena: Womate ŋu axe mo na nuɖiaɖiawo ƒe vava o; gake baba na amesi dzi woato ava. 
LUK.17.2	Enyo nɛ be, woatsɔ té atsi ɖe ko ne, eye woatsɔe aƒu gbe ɖe atsiaƒu me wu esi wòaɖia ɖevi sue siawo dometɔ ɖeka nu. 
LUK.17.3	Mikpɔ mia ɖokui dzi! Ne nɔviwò wo nuvɔ̃ la, ka ŋku me nɛ; eye ne etrɔ le eƒe dzi me la, tsɔe kee. 
LUK.17.4	Eye ne ewo nuvɔ̃ ɖe ŋuwò zi adre le ŋkeke ɖeka dzi, eye wògatrɔ zi adre va ɖe kuku na wò la, tsoe kee.
LUK.17.5	Eye apostoloawo gblɔ na Aƒetɔ la bena: Na miaƒe xɔse nadzi ɖe edzi na mí. 
LUK.17.6	Eye Aƒetɔ la gblɔ bena: Ne xɔse le mia si abe logoku ene la, miagblɔ na gboti sia bena: Ho ɖokuiwò naɖaɖo ɖe atsiaƒu me! eye aɖo to mi. 
LUK.17.7	Ke mia dome ameka ƒe dɔla le agble ŋlɔm alo le lã nyim, eye ne etso agble va aƒe la, wòagblɔ nɛ bena: Va kaba, eye nabɔbɔ nɔ anyi mahã? 
LUK.17.8	Alo menye ɖe wòagblɔ nɛ bena: Dzra nusi maɖu la ɖo, nasa avɔ ɖe ali asubɔm, vaseɖe esime meɖu nu, eye meno nu, eye esia megbe wò hã naɖu nu, eye nano nu o mahã? 
LUK.17.9	Alo ɖe woada akpe na dɔla la bena, ewɔ nusiwo ƒe se wòde nɛ la dzi mahã? 
LUK.17.10	Nenema ke miawo hã, ne miewɔ nusiwo katã woɖo na mi la, migblɔ bena: Dɔla madzemadzewo míenye; nusi le na mi be, miawo la, eya koe miewɔ.
LUK.17.11	Eye wòva ve me, esi wole mo dzi yina Yerusalem la bena, eto Samaria kple Galilea titina. 
LUK.17.12	Eye esi wòyi ɖe kɔƒea ɖe me la, ŋutsu ewo, siwo nye anyidzelawo la, va kpee, eye wotsi tre ɖe adzɔge; 
LUK.17.13	eye wokɔ woƒe gbewo dzi gblɔ bena: Yesu, amegã, kpɔ mia nublanui! 
LUK.17.14	Eye esi wòkpɔ wo la, egblɔ na wo bena: Miheyi ɖatsɔ mia dokui tia nunɔlawo. Eye wòva ve me, esi woyina la, wo ŋuti kɔ. 
LUK.17.15	Ke wo dometɔ ɖeka, esi wòkpɔ bena, woda gbe le ye ŋu la, egbugbɔ le Mawu kafum kple gbe sesẽ, 
LUK.17.16	eye wòdze klo tsyɔ mo anyi de eƒe afɔ nu hele akpe dam nɛ; eye eya la Samariatɔ wònye. 
LUK.17.17	Eye Yesu xɔ dzi gblo bena: Alo menye ame ewo ŋutie ko o mahã? Ke afika wo ame asieke la le? 
LUK.17.18	Alo amesiwo atrɔ atsɔ bubu na Mawu la meli o, negbe amedzro sia ko mahã? 
LUK.17.19	Eye wògblɔ nɛ bena: Tsi tre, nadzo, wò xɔse la de wò.
LUK.17.20	Eye esi farisitɔwo bia ɣeyiɣi, si dzi mawufiaɖuƒe la ava lae la, eɖo eŋu na wo gblɔ bena: Mawufiaɖuƒe la megbɔna kple zi, 
LUK.17.21	alo woagblɔ bena: kpɔ ɖa, afii alo afimee o; elabena kpɔ ɖa, mawufiaɖuƒe la le mia dome.
LUK.17.22	Eye wògblɔ na nusrɔ̃lawo bena: Ŋkekewo gbɔna, le esi me miadi be, míakpɔ Amegbetɔvi la ƒe ŋkekewo dometɔ ɖeka, eye míakpɔe o. 
LUK.17.23	Eye woagblɔ na mi bena: Kpɔ ɖa, afimee, kpɔ ɖa, afii! Migayi o, eye migadze wo yome o! 
LUK.17.24	Elabena alesi dzikedzo, ne eke dzo le dziƒo ƒe go ɖeka me, wòklẽna de dziƒo ƒe go keme dzii la, nenema Amegbetɔvi la lanɔ le eƒe ŋkeke la dzi. 
LUK.17.25	Gake ele nɛ gbã be, wòakpe fu geɖe, eye dzidzime sia lado vloe. 
LUK.17.26	Eve alesi wòva ve me le Noa ƒe ŋkekeawo mee la, nenema wòanɔ le Amegbetɔvi la ƒe ŋkekeawo hã me. 
LUK.17.27	Wole nuɖuɖu dzi, wole nunono dzi, wole srɔ̃ɖeɖe dzi, eye wole wo tsɔm na, be woaɖe, vaseɖe ŋkeke, si dzi Noa yi de aɖakaʋu la me, eye tsiɖɔɖɔ va, eye wotsrɔ̃ wo katã. 
LUK.17.28	Alesi ke wòva ve me le Lot ƒe ŋkekeawo me: Wole nuɖuɖu dzi, wole nunono dzi, wole nuƒeƒle dzi, wole nudzadzra dzi, wole nukuwo dodo dzi, wole xɔtutu dzi; 
LUK.17.29	ke le ŋkeke, si dzi Lot do go tso Sodom la, dzo kple dzokpe wu tso dziƒo, eye wotsrɔ̃ wo katã: 
LUK.17.30	nenema ke wòanɔ le ŋkeke, si dzi Amegbetɔvi la laɖe eɖokui afia. 
LUK.17.31	Le ŋkeke ma dzi la amesi lanɔ xɔta, eye eƒe nuwo le xɔ me la, magaɖi be, wòatsɔ wo ayii o, eye nenema ke amesi le agble mè la, megagbugbɔ de nusiwo le emegbe la ŋuti o? 
LUK.17.32	Mido ŋku Lot srɔ̃ dzi! 
LUK.17.33	Amesi ke le didim be, yeaɖe yeƒe agbe la, abui, eye amesi ke labui la, agaxɔe agbagbee. 
LUK.17.34	Mele egblɔm na mi bena: Le zã ma me la ame eve woanɔ aba ɖeka dzi, woaxɔ ɖeka, eye woagblẽ ekeme ɖi. 
LUK.17.35	Nyɔnu eve lanɔ teƒo, woaxɔ ɖeka, eye woagblẽ ekeme ɖi. 
LUK.17.36	Ame eve lanɔ abɔ me, woaxɔ ɖeka, eye woagblẽ ekeme ɖi. 
LUK.17.37	Eye woxɔ dzi gblɔ nɛ bena: Afikae, Aƒetɔ? Eye wògblɔ na wo bena: Afisi nu kuku le la, afima hɔ̃wo ƒoa ƒu ɖo.
LUK.18.1	Eye wòdo lo na wo, le alesi wòle na wo be, woaɖo gbe ɖa ɖaa, eye ɖeɖi nagate wo ŋu o la ŋuti, 
LUK.18.2	gblɔ bena: ʋɔnudrɔ̃laa ɖe nɔ dua ɖe me, amesi mevɔ̃a Mawu o, eye mesia ame hã o. 
LUK.18.3	Ke ahosia ɖe nɔ du ma me, eye wòvaa egbɔ enuenu gblɔna bena: Ɖem le nye ketɔ si me. 
LUK.18.4	Eye melɔ̃ o eteƒe didi; ke esiawo megbe la egblɔ le ye ŋutɔ ɖokui me bena: Esi nyemevɔ̃a Mawu o, eye nyemesia ame hã o la, 
LUK.18.5	gake le esi ahosi sia le fu ɖem nam ŋuti la, maɖee, bena mlɔeba la wòagava ade fe ŋku me nam o. 
LUK.18.6	Eye Aƒetɔ la gblɔ bena: Mise nusi ʋɔnudrɔ̃la madzɔmadzɔ la gblɔ. 
LUK.18.7	Ke ɖe Mawu maɖe eƒe ame tiatia, siwo le ɣli ɖom nɛ ŋkeke kple zã, eye magbɔ dzi ɖi na wo o mahã? 
LUK.18.8	Mele egblɔm na mi bena: Aɖe wo kaba. Gake ne Amegbetɔvi la va la, ɖe wòakpɔ xɔse la le anyigba la dzi mahã?
LUK.18.9	Eye wòɖo lo sia na amea ɖewo, siwo ɖo dzi ɖe woa ŋutɔwo ɖokui ŋu bena, yewonye ame dzɔdzɔewo, eye wobu ame bubuwo be, womenye naneke o la bena: 
LUK.18.10	Ame eve yi mawuxɔ me, be yewoado gbe ɖa; ɖeka nye farisitɔ, eye evelia nye nudzɔla. 
LUK.18.11	Farisitɔ la le tsitrenu, eye wòdo gbe ɖa ɖe ta me be: Mawu, meda akpe na wò bena, nyemele abe ame bubuawo, adzodalawo, ame madzɔmadzɔwo, ahasiwɔlawo, alo abe nudzɔla sia hã ene o. 
LUK.18.12	Metsia nu dɔna zi eve le kwasiɖa ɖeka me, eye metsɔa nusiwo katã sua asinye la, ƒe ewolia nana. 
LUK.18.13	Ke nudzɔla la tsi tre le adzɔge ke, eye melɔ̃ be, yeawu eƒe mo hã dzi akpɔ dziƒo o; ke boŋ eƒo akɔta gblɔ bena: Mawu, kpɔ nublanui na nye, nuvɔ̃wɔla! 
LUK.18.14	Mele egblɔm na mi bena: Amesia la wotso afia nɛ, eye wòtre aƒemeyiyi na ame keme; elabena amesiame, si doa eɖokui ɖe dzi la, woabɔbɔe ɖe anyi; ke amesi bɔbɔa eɖokui ɖe anyi la, woadoe ɖe dzi.
LUK.18.15	Eye wotsɔ vidzĩewo hã va egbɔ, bena wòada asi ɖe wo dzi; ke esi nusrɔ̃lawo kpɔe la, woblu ɖe wo ta. 
LUK.18.16	Eye Yesu yɔ wo va egbɔ gblɔ bena: Mina ɖeviawo nava gbɔnye, eye migaxe mɔ na wo o; elabena nenem mewo tɔe nye mawufiaɖuƒe la. 
LUK.18.17	Vavã mele egblɔm na mi bena: Amesi ke mexɔ mawufiaɖuƒe la abe ɖevi ene o la, mele eme yi ge o.
LUK.18.18	Eye amegãa ɖe va biae bena: Nufiala nyui, nuka mawɔ, be manyi agbe mavɔ la dome mahã? 
LUK.18.19	Ke Yesu gblɔ nɛ bena: Nuka nèle yɔyem be nyui mahã? Amea ɖeke mele nyui o, negbe Mawu ɖeka ko. 
LUK.18.20	Enya seawo bena: Megawɔ ahasi o; megawu ame o; megafi fi o; megaɖi aʋatsoɖase o; bu fofowò kple dawò. 
LUK.18.21	Ke eya gblɔ bena: Mewɔ nusiawo katã dzi tso nye ɖevime ke. 
LUK.18.22	Eye esi Yesu see la, egblɔ ne bena: Egasusɔ nu ɖeka na wò; dzra nusiwo katã le asiwò la, eye namã wo na ame dahewo, eye nu nyui anɔ dziƒo na wò; eye nava adze yonyeme. 
LUK.18.23	Ke esi wòse esiawo la, evee ŋutɔ; elabena kesinɔtɔ ŋutɔ wònye. 
LUK.18.24	Eye esi Yesu kpɔe la, egblɔ bena: Ale wòsẽ na amesiwo si nu le la be, wòayi ɖe mawufiaɖuƒe la me enye esi. 
LUK.18.25	Elabena ele bɔbɔe na kposɔ be, wòato abi ƒe vo me wu alesi kesinɔtɔ nayi ɖe mawufiaɖuƒe la mee. 
LUK.18.26	Ke amesiwo see la, gblɔ bena: Ekema ameka gɔ̃e ate ŋu akpɔ ɖeɖe mahã? 
LUK.18.27	Eye wògblɔ bena: Nusiwo womate ŋu awɔ le amegbetɔwo gbɔ o la, woate ŋu awɔe le Mawu gbɔ. 
LUK.18.28	Ke Petro gblɔ bena: Kpɔ ɖa, miawo la miegblẽ míaƒe nuwo ɖi, eye miedze yowòme. 
LUK.18.29	Eye wògblɔ na wo bena: Vavã mele egblɔm na mi bena: Amea ɖeke meli, si gblẽ aƒe alo srɔ̃ alo nɔviŋutsuwo alo dzilawo alo viwo ɖi le mawufiaɖuƒe la ŋuti, 
LUK.18.30	eye wòado kpo teƒeɖoɖo geɖe xɔxɔ awu le ɣeyiɣi sia me kple agbe mavɔ la xɔxɔ le xexe, si lava va la me o.
LUK.18.31	Eye wòyɔ ame wuieveawo va egbɔ gblɔ na wo bena: Kpɔ ɖa, mieyina Yerusalem, eye woawu nusiwo katã woŋlɔ ɖi to nyagblɔɖilawo dzi le Amegbetɔvi la ŋuti la nu. 
LUK.18.32	Elabena woadee asi na trɔ̃subɔlawo, eye woaɖu fewu le eŋuti, eye woaɖo vloe, eye woaɖe ta ɖe eŋu; 
LUK.18.33	eye woaƒoe kple atam, eye woawui, eye ŋkeke etɔ̃agbe la wòatsi tre. 
LUK.18.34	Eye womese nusiawo dometɔa ɖeke gɔme o, eye nya sia le ɣaɣla ɖe wo, eye womedze si nusiwo wògblɔ la o.
LUK.18.35	Eye wòva ve me, esi wògogo Yerixo la bena, ŋkuagbãtɔa ɖe bɔbɔ nɔ mɔ to le nu biam; 
LUK.18.36	ke esi wòse bena, ameha le eŋuti tom yina la, ebia be: Nukae nye esia? 
LUK.18.37	Eye woto nɛ bena: Yesu, Nazaretetɔ lae le eŋuti tom. 
LUK.18.38	Eye wòdo ɣli gblɔ bena: Yesu, Dawid vi la, kpɔ nye nublanui! 
LUK.18.39	Eye amesiwo dze ŋgɔ la, blu ɖe eta bena, wòazi ɖoɖoe: ke eya do ɣli wu tsãtɔ bena: Dawid vi lee, kpɔ nye nublanui! 
LUK.18.40	Eye Yesu tɔ ɖe tsitre, eye wòde se be, woakplɔe ava ye gbɔe: eye esi wòte va egbɔ la, ebiae bena: 
LUK.18.41	Nuka dim nèle, be mawɔ na wò mahã? Eye wògblɔ bena: Aƒetɔ, bena makpe nu! 
LUK.18.42	Eye Yesu gblo nɛ bena: Kpɔ nu, wò xɔse la ɖe wò. 
LUK.18.43	Eye enumake wòkpɔ nu, eye wòdze eyome le Mawu kafum, eye dukɔ la katã, esi wokpɔe la, wotsɔ kafukafu na Mawu.
LUK.19.1	Eye esi wòva Yerixo la, etso me yi. 
LUK.19.2	Eye kpɔ ɖa, ŋutsua ɖe, si ŋkɔ woyɔna be Zaxeo la li, eye wònye nudzɔlawo ƒe amegã ganye kesinɔtɔ hã. 
LUK.19.3	Eye wòɖi be, yeakpɔ Yesu, amesi wònye, eye mete ŋui o le ameha la ŋuti; elabena ame kpui wònye. 
LUK.19.4	Eye wòƒu du dze ŋgɔ ɖaha gbotia ɖe dzi, be yeakpɔe, elabena egbɔna afima to ge. 
LUK.19.5	Eye esi Yesu va ɖo teƒea la, ewu mo dzi gblɔ nɛ bena: Zaxeo, ɖi kaba; elabena ele nam egbea be, manɔ aƒewò me. 
LUK.19.6	Eye wòɖi kaba, eye wòxɔe kple dzidzɔ. 
LUK.19.7	Eye esi wokpɔe la, wo katã woli liʋiliʋi gblɔ bena: Eyina ŋutsu, si nye nuvɔ̃wɔla gbɔ dze ge. 
LUK.19.8	Eye Zaxeo tsi tre gblɔ na Aƒetɔ la bena: Kpɔ ɖa, Aƒetɔ, metsɔ nye nuwo ƒe afã na ame dahewo, eye ne medzɔ nu le amea ɖe si dzro la, meɖoa eteƒe ne zi ene. 
LUK.19.9	Eye Yesu gblɔ ne bena: Egbe xɔxɔ va aƒe sia me, ɖe esi eya hã nye Abraham vi ŋuti. 
LUK.19.10	Elabena Amegbetɔvi la va, be yeaɖi, eye yeaɖe amesiwo bu la.
LUK.19.11	Eye esi wole nusiawo sem la, edo lo ƒu dzi na wo, elabena egogo Yerusalem, eye woawo bu xa bena, mawufiaɖuƒe la le dodo ge enumake. 
LUK.19.12	Eyaŋuti wògblɔ bena: Ame ŋkutaa ɖe yi ɖe anyigba didia ɖe dzi be, yeaxɔ fiaɖuƒe na ye ɖokui, eye yeagatrɔ agbɔ. 
LUK.19.13	Eye esi wòyɔ eƒe dɔlawo dome ame ewo ve la, etsɔ pounde ewo na wo, eye wògblɔ na wo bena: Mitrɔ le wo dzi, vaseɖe esime magagbɔ. 
LUK.19.14	Ke eƒe dumetɔwo lé fui, eye wodɔ ame ɖe eyome gblɔ bena: Mielɔ̃ bena, amesia naɖu fia ɖe mia dzi o. 
LUK.19.15	Eye wòva ve me, esi wòxɔ fiaɖuƒe la vɔ, eye wòtrɔ gbɔ la, bena ena woyɔ dɔla siawo, amesiwo si wòtsɔ ga ɖee la, vɛ nɛ, bena wòanya amesi ɖe vi, kple vi, si wòɖe. 
LUK.19.16	Eye gbãtɔ va do gblɔ bena: Aƒetɔ, wò pounde la ɖe vi pounde ewo ɖe edzi. 
LUK.19.17	Eye wògblɔ ne bena: Ehẽ, ɖɔla nyui, esi nèzu nuteƒewɔla le nu suetɔ me ŋuti la, ŋusẽ anɔ asiwò ɖe du ewo dzi. 
LUK.19.18	Eye evelia va gblɔ bena: Aƒetɔ, wò pounde la ɖe vi pounde atɔ̃. 
LUK.19.19	Eye wògblɔ na eya hã bena: Wò hã ànɔ du atɔ̃ dzi. 
LUK.19.20	Eye bubu va gblɔ bena: Aƒetɔ, kpɔ ɖa, wò pounde, si metsɔ dzra ɖo ɖe taku nu la, nye esi; 
LUK.19.21	elabena mevɔ̃ wò, esi nènye ame sẽŋuta ŋuti, ètsɔa nusi mèda ɖi o, eye nèŋea nusi mèƒã o. 
LUK.19.22	Egblɔ ne bena: Wò ŋutɔ wò numenya metsɔ drɔ̃ ʋɔnu wò, dɔla vɔ̃ɖi! Enyae bena, nye la ame sẽŋuta menye, metsɔa nusi nyemeda ɖi o, eye meŋea nusi nyemeƒã o la, 
LUK.19.23	nukaŋuti mètsɔ nye ga na gasitsalawo, eye nye la le nye vava me la, ne maxɔe kple deme o mahã? 
LUK.19.24	Eye wògblɔ na amesiwo le tsitre le egbɔ la bena: Mixɔ pounde la le esi, eye mitsɔe na amesi pounde ewo le esi! 
LUK.19.25	Eye wogblɔ nɛ bena: Aƒetɔ, pounde ewo le esi! 
LUK.19.26	Mele egblɔm na mi bena: Amesiame, si nu le esi la, woana nui; ke amesi nu mele esi o la, nusi le esi hã la, woaxɔe le esi. 
LUK.19.27	Gake nye ketɔ ma, siwo melɔ̃ be, maɖu fia ɖe wo dzi o la, atikplɔ wo va afii, eye miwu wo le ŋkunye me. 
LUK.19.28	Eye esi wògblɔ esiawo la, edze ŋgɔ yina Yerusalem.
LUK.19.29	Eye wòva ve me, esi wògogo Betfage kple Betania le to, si woyɔna be Amito la ŋuti la, edo eƒe nusrɔ̃lawo dome ame eve 
LUK.19.30	gblo bena: Miyi kɔƒe, si le mia ŋgɔ la me, eye ne miege ɖe eme la, miakpɔ tedzivi le ka me, esi dzi amea ɖeke menɔ kpɔ o; mitui, eye mikplɔe vɛ. 
LUK.19.31	Eye ne amea ɖe bia mi bena: Nukaŋuti miele etum hã la, migblɔ ale: Aƒetɔ la le ehiãm. 
LUK.19.32	Eye esi ame dodowo yi la, wokpɔ alesi wògblɔ na wo. 
LUK.19.33	Ke esi wole tedzivi la tum la, nuatɔwo gblɔ na wo bena: Nukaŋuti miele tedzivi la tum? 
LUK.19.34	Eye wogblɔ bena: Aƒetɔ la le ehiãm. 
LUK.19.35	Eye wokplɔe vɛ na Yesu; eye wotsɔ woƒe avɔwo ɖo tedzivi la dzi, eye wokɔ Yesu ɖo edzi. 
LUK.19.36	Eye le eƒe yiyi me la wotsɔ woƒe avɔwo keke de mɔƒo me. 
LUK.19.37	Ke esi wògogo va do afisi woɖia Amito la ƒe abu lena la, nusrɔ̃lawo ƒe ha blibo la katã de asi dzidzɔkpɔkpɔ kple mawukafukafu me kple gbe sesẽ le ŋusẽdɔwɔwɔ, siwo katã wokpɔ la ŋuti 
LUK.19.38	gblo bena: Woayra fia, si gbɔna le Aƒetɔ la ƒe ŋkɔa me; ŋutifafa le dziƒo, eye ŋutikɔkɔe le dziƒo boo! 
LUK.19.39	Eye farisitɔwo dometɔa dewo tso ameha la dome gblo ne bena: Nufiala, gbe nya na wò nusrɔ̃lawo. 
LUK.19.40	Eye wòxɔ edzi gblɔ na wo bena: Mele egblɔm na mi bena: Ne amesiawo zi kpi la, kpewo ado ɣli.
LUK.19.41	Eye esi wòte va, eye wòkpɔ dua la, efa avi ɖe eŋuti 
LUK.19.42	gblɔ bena: Wò hã, ɖe nènya nusi na ŋutifafa wò le wò ŋkeke sia me: ke azɔ la eɣla ɖe wò ŋkuwo! 
LUK.19.43	Elabena ŋkekewo ava dziwò, eye wò ketɔwo aƒu kpo ɖe ŋuwò, eye woaɖe to aƒo xlã wò, eye woaxaxa wò ɖe eme le goawo katã dzi, 
LUK.19.44	eye woaxlã wo kple viwò, siwo le mewo la, ɖe anyi, eye womele kpe gblẽ ge ɖe kpe dzi le mewo o, le esi mèdze si wò kpɔkpɔɖaɣi o la ta.
LUK.19.45	Eye esi wòyi ɖe mawuƒe la me la, ede asi amesiwo le nu dzram kple amesiwo le nu ƒlem la nyãnyã me do goe 
LUK.19.46	gblɔ na wo bena: Woŋlɔ ɖi bena: „Eye nye aƒe la lanye gbedoxɔ; ɖee mia wo miewɔe adzodalawo ƒe do.“ 
LUK.19.47	Eye wòle nu fiãm le mawuƒe la me gbesiagbe. Ke nunɔlagãwo kple agbalẽfialawo kple dumegãwo di be, yewoawui; 
LUK.19.48	eye womekpɔ alesi woawɔ o; elabena dukɔ la katã ku de eŋu hele to ɖomii.
LUK.20.1	Eye le ŋkekeawo dometɔ ɖeka dzi, esi wòle nu fiam, eye wòle nyanyuie la gblɔm na dukɔ la le mawuƒe me la, eva ve me bena, nunɔlagãwo kple agbalẽfialawo kpakple amegãwo va tsi tre, 
LUK.20.2	eye wogblɔ nɛ bena: Gblɔe na mi, ŋusẽ ka nètsɔ wɔ esiawoe? Alo amekae tsɔ ŋusẽ sia na wò mahã? 
LUK.20.3	Eye wòɖo eŋu gblɔ na wo bena: Nye hã mabia nya ɖeka mi, ne miagblɔe nam; 
LUK.20.4	Yohanes ƒe mawutsidedetaname la, dziƒo wòtso loo, alo amewo gbɔ wòtso mahã? 
LUK.20.5	Ke woawo la woke ɖi kple wo nɔewo gblɔ bena: Ne miegblɔ bena: Dziƒo wòtso la, agblɔ bena: Ekema nukaŋuti miexɔ edzi se oa? 
LUK.20.6	Ke ne miegblɔ bena: Amewo gbɔ wòtso la, ekema dukɔ la katã laƒu kpe mí; elabena wokpɔ kakaɖedzi bena, Yohanes enye nyagblɔɖila. 
LUK.20.7	Eye woɖo ŋu bena, yewomenya afisi wòtso o. 
LUK.20.8	Eye Yesu gblɔ nɛ wo bena: Ekema nye hã nyemagblɔ ŋusẽ, si metso wɔ nusiawo na mi o.
LUK.20.9	Eye wòde asi lo sia dodo me na dukɔ la bena: Amea ɖe de weingble, eye woɖee asi na agbleŋlɔlawo, eye wòyi nugbe eteƒe didi. 
LUK.20.10	Eye le ɣeyiɣi nyui la dzi la edo dɔla ɖo ɖe agbledelawo gbɔ, bena woatsɔ weingble la ƒe kutsetsea ɖewo anɛ, ke agbledelawo ƒoe, eye wodoe ɖa asi ƒuƒlu. 
LUK.20.11	Eye wògadɔ dɔla bubu ɖa; ke woƒo eya hã, eye esi wodo ŋukpee la, wodɔe ɖa asi ƒuƒlu. 
LUK.20.12	Eye wògadɔ etɔ̃lia ɖa, ke esi woɖe abi eya ŋu la, wokɔe ƒu gbe. 
LUK.20.13	Ke weingble la ƒe aƒetɔ gblɔ bena: Nuka wɔ ge mala? Madɔ vinye lɔlɔ̃tɔ ɖa; ɖewohĩ wòasi eya ŋku me ɖa. 
LUK.20.14	Ke esi agbledelawo kpɔe la, wode adaŋu kple wo nɔewo gblɔ bena: Esia nye domenyila la, mina miawui, bena domenyinyi la nazu mía tɔ. 
LUK.20.15	Eye esi wokɔe ƒu gbe ɖe weingble la xa la, wowui. Azɔ nuka weingble la ƒe aƒetɔ awɔ wo mahã? 
LUK.20.16	Ava, eye wòatsrɔ̃ agbledela siawo, eye wòade agble la asi na ame bubuwo. Ke esi wose esia la, wogblɔ bena: Kpao, meganɔ nenema o! 
LUK.20.17	Eye wòkpɔ wo dũ gblo bena: Nuka gɔ̃e nye esia, si woŋlɔ ɖi bena: „Kpe, si xɔtulawo gbe la, eya ke tro zu dzogoekpe“ mahã? 
LUK.20.18	Amesiame, si adze kpe ma dzi la, aŋe gudugudu; ke amesi dzi wòadze la, atui memie. 
LUK.20.19	Eye agbalẽfialawo kple nunɔlagãwo di bena, yewoalée le gaƒoƒo ma me, ke wovɔ̃ dukɔ la, elabena wodze sii bena, edo lo sia ɖe yewo ŋu.
LUK.20.20	Eye wole eŋu dzɔm, eye wodo adzamenɔla, siwo da alakpa be, yewonye ame dzɔdzɔewo la ɖa, bena woalée le nya me, ne yewoadee asi na fia kple mɔ̃mefia ƒe ŋusẽ? 
LUK.20.21	Eye wobiae gblo bena: Nufiala, míenyae bena, nègblɔa nya, eye nefia nu ɖe eteƒe, eye mèkpɔa ame ŋku me o; ke boŋ nèle Mawu ƒe ma la fiãm le nyateƒe me. 
LUK.20.22	Woɖe mɔ bena, miadzɔ nu na kaisaro loo, alo womeɖe mɔ oa? 
LUK.20.23	Eye esi wòdze si woƒe aɖaŋu vɔ̃a la, egblɔ na wo bena: Nuka miele teyem kpɔ mahã? 
LUK.20.24	Mifia denario lam: ameka ƒe tata kple ŋɔŋlɔe le edzi mahã? Eye wogblɔ bena: Kaisaro tɔe. 
LUK.20.25	Eye wògblɔ na wo bena: Eyaŋuti mitsɔ nusi nye kaisaro tɔ la, na kaisaro, eye nusi nye Mawu tɔ la, na Mawu! 
LUK.20.26	Eye womete ŋu lée le eƒe nya me le dukɔ la ƒe ŋku me o, eye woƒe mo wɔ yaa le eƒe ŋuɖoɖo la ŋuti, eye wozi kpi.
LUK.20.27	Tete zadukitɔwo dometɔa ɖewo, siwo sẽa nu le tsitretsitsi ŋuti bena, meli o la, va biae bena: 
LUK.20.28	Nufiala, Mose ŋlɔ ɖi na mí bena: Ne amea ɖe nɔviŋutsu, tsi srɔ̃ le esi la ku, eye megblẽ viwo ɖi o la, nɔvia naɖe srɔ̃a, eye wòado ƒome ɖi na nɔvia. 
LUK.20.29	Azɔ nɔviŋutsu adre li, eye esi gbãtɔ ɖe srɔ̃ la, eku megblẽ viwo ɖi o; 
LUK.20.30	eye evelia 
LUK.20.31	kple etɔ̃lia hã ɖee, eye nenema ke wo ame adre la katã megblẽ viwo ɖi o, eye woku. 
LUK.20.32	Emegbe la nyɔnu la hã ku. 
LUK.20.33	Azɔ le tsitretsitsi la me ɖee, wo dometɔ ka srɔ̃ nyɔnu la azu mahã? Elabena wo ame adre la katã ɖee kpɔ. 
LUK.20.34	Eye Yesu gblɔ na wo bena: Xexe sia me viwo ɖea srɔ̃, eye wotsɔa wo nana, be woaɖe; 
LUK.20.35	ke amesiwo dze be, woƒe asi nasu xexe keme kple ame kukuwo ƒe tsitretsitsi dzi la, womeɖea srɔ̃ o, eye wometsɔa wo nana, be woaɖe hã o, 
LUK.20.36	elabena womagate ŋu aku o; elabena woɖi mawudɔlawo, eye wonye Mawu kple tsitretsitsi la ƒe viwo. 
LUK.20.37	Ke bena ame kukuwo atsi tre la, Mose hã gblɔe fia le ŋuve la gbɔ, esi wòyɔ Aƒetɔ la bena: „Abraham ƒe Mawu kple Isak ƒe Mawu kple Yakob ƒe Mawu.“ 
LUK.20.38	Ke Mawu la, menye ame kukuwo ƒe Mawu wònye o, ke boŋ ame gbagbewo tɔe; elabena wo katã wole agbe nɛ. 
LUK.20.39	Eye agbalẽfialawo dometɔa ɖewo xɔ edzi gblɔ bena: Nufiala, ègblɔe nyuie. 
LUK.20.40	Eye womegado dzi bia nyaa ɖekee o.
LUK.20.41	Eye wògblɔ na wo bena: Aleke wɔ miegblɔ bena: Kristo la nye Dawid vi mahã? 
LUK.20.42	Elabena Dawid ŋutɔ gblɔ le Psalmo ƒe agbalẽ me bena: Aƒetɔ la gblɔ na nye Aƒetɔ bena: „Bɔbɔ nɔ nye nuɖusi me, 
LUK.20.43	vaseɖe esime matso wò ketɔwo awɔ wò afɔɖodzinu.“ 
LUK.20.44	Azɔ ne Dawid yɔnɛ be Aƒetɔ la, aleke wo wònye via mahã?
LUK.20.45	Ke esi dukɔ la katã le to ɖomii la, egblɔ na nusrɔ̃lawo bena; 
LUK.20.46	Mikpɔ mia ɖokui dzi nyuie le agbalẽfialawo ŋuti, amesiwo lɔ̃a tsatsa le awu ʋlayawo me kple gbeɖonamewo le ablɔwo me kple nɔƒe gbãtɔwo nɔnɔ le ƒuƒoƒewo kpakple kplɔ̃ta nɔnɔwo le nuɖuƒewo; 
LUK.20.47	amesiwo mia ahosiwo ƒe aƒewo, eye wodaa alakpa nɔa gbe ɖiɖiwo dom ɖa; amesiawo laxɔ fɔbubu sesẽtɔ awu.
LUK.21.1	Eye wòfɔ kɔ te kpɔ kesinɔtɔ, siwo tso woƒe nunanawo le dadam ɖe nudzɔɖaka la me. 
LUK.21.2	Eye wòkpɔ ahosi dahea ɖe, si tso lepta eve da ɖe eme le afima. 
LUK.21.3	Eye wògblɔ bena: Mele egblɔm na mi nyateƒetɔe bena: Ahosi dahe sia tsɔ geɖe de eme wu wo katã; 
LUK.21.4	elabena nenem me siawo katã ƒe nunana la nye woƒe nukpɔkpɔ vivivo la ƒe ɖe; ke eya la, tso eƒe ahedada la me wòtsɔ nusiwo katã le esi la, heda ɖe eme.
LUK.21.5	Eye esi amea ɖewo le nu ƒom le mawuxɔ la ŋuti, alesi woɖo atsyɔ̃ nɛ kple kpe nyuiwo kpakple nunana, siwo ŋuti wokɔ na Mawu la, egblɔ bena: 
LUK.21.6	Nusiawo, siwo ke kpɔm miele la, ŋkekewo gbɔna, le esiwo me womele kpe gblẽ ge ɖe kpe dzi, si womatu asii aƒu anyi o. 
LUK.21.7	Eye wobiae gblo bena: Nufiala, ekema ɣekaɣi nusiawo lava, eye nuka anye dzesi na ɣeyiɣi, si dzi nusiawo lava me mahã?
LUK.21.8	Eye wògblɔ bena: Mikpɔ nyuie, bena woagaflu mi o! Elabena ame geɖewo lava le nye ŋkɔ la dzi agblɔ bena: Nyee nye esi, eye azãgbe la ɖo vɔ! Migadze wo yome o. 
LUK.21.9	Ke ne miase atiawo kple zitɔtɔwo la, migaɖi vo o; elabena ele be, nusiawo nava ve me gbã; gake nuwuwu la maɖo enumake o. 
LUK.21.10	Tete wògblɔ na wo bena: Dukɔ latsi tre ɖe dukɔ ŋuti, eye fiaɖuƒe ɖe fiaɖuƒe ŋuti, 
LUK.21.11	eye anyigbaʋuʋu gã kple dɔwuame kple dɔvɔ̃wo lava teƒeteƒewo, eye ŋɔdzidonuwo kple dzesi gãwo latso dziƒo. 
LUK.21.12	Ke le nusiawo katã ŋgɔ la woaɖo woƒe asiwo mia dzi, eye woati mia yome, akplɔ mi ayi ɖe ƒuƒoƒewo kple gaxɔwo me, be woade mi asi na fiawo kple mɔ̃mefiawo le nye ŋkɔ la ŋuti. 
LUK.21.13	Esia ava mia dzi hena ɖaseɖiɖi. 
LUK.21.14	Azɔ la miɖo le miaƒe dzi me be, miagasusu gbã alesi miaɖe mia ɖokui nu o; 
LUK.21.15	elabena nye la mana nu kple nunya mi, si ŋuti miaƒe ketɔwo katã mate ŋu atsi tre alo aƒo nu ɖo o. 
LUK.21.16	Gake dzilawo kple nɔviŋutsuwo kple ƒometɔwo kple xɔlɔ̃wo ade mi asi, eye woawu mia dometɔa ɖewo. 
LUK.21.17	Eye amewo katã woalé fu mi le nye ŋkɔ la ŋuti. 
LUK.21.18	Eye miaƒe taɖa ɖeka mele tsɔtsrɔ̃ ge o.
LUK.21.19	Le miaƒe dzigbɔɖanyi me la miaɖe miaƒe luʋɔwo. 
LUK.21.20	Ke ne miekpɔ aʋakɔwo ɖe to ɖe Yerusalem ŋu la, ekema midze sii bena, eƒe aƒedozuɣi ɖo vo. 
LUK.21.21	Ekema amesiwo le Yudea la, nasi ayi towo dzi, eye amesiwo le etitina la, nadzo ayi, eye amesi wo le agbletawo la, nagayi ɖe eme o. 
LUK.21.22	Elabena ŋkeke siawo nye hlɔ̃biabiaŋkekewo, bena woawu nusiwo katã woŋlɔ ɖi la nu. 
LUK.21.23	Ke baba na amesiwo fu le wo ƒo kple amesiwo le notsi nam le ŋkeke mawo me; elabena hiãkame gã lava anyigba la dzi kple dɔmedzoe na dukɔ sia. 
LUK.21.24	Eye wòadze yi nu, eye woaɖe wo aboyo ayi ɖe dukɔwo katã dome, eye trɔ̃subɔlawo latu afɔ Yerusalem dzi, halase esime woawu trɔ̃subɔlawo ƒe ɣeyiɣi la nu. 
LUK.21.25	Eye dzesiwo lado ɖe ɣe kple ɣleti kple ɣletiviwo me, eye le anyigba dzi la vɔvɔ̃ laɖo dukɔwo, eye woawo dzodzodzoe le atsiaƒu ƒe gbeɖeɖe kple eƒe agbodzedze la ŋuti; 
LUK.21.26	eye amewo ƒe gbɔgbɔ nu latsi le vovɔ̃ kple mɔkpɔkpɔ na nusiwo le anyigba blibo la katã dzi vam la ŋuti; elabena woaʋuʋu dziƒowo ƒe ŋusẽwo. 
LUK.21.27	Eye ekema woakpɔ Amegbetɔvi la wògbɔna le alilikpo me kple ŋusẽ kple ŋutikɔkɔe geɖe. 
LUK.21.28	Ke ne nusiawo ɖe asi emevava me la, ekema miwu mo dzi, eye mikɔ miaƒe tawo ɖe dzi, elabena miaƒe ɖeɖe la gogo.
LUK.21.29	Eye wòdo lo na wo gblɔ bena: Mikpɔ gboti la kple atiwo katã ɖa: 
LUK.21.30	ne woto aŋgbawo la, míakpɔe adze sii le mia ɖokui si bena, dzomeŋɔli le ɖoɖom. 
LUK.21.31	Nenema ke miawo hã, ne miekpɔ nusiawo le eme vam la, midze sii bena, mawufiaɖuƒe la gogo. 
LUK.21.32	Vavã mele egblɔm na mi bena: Dzidzime sia nu mele yiyi ge akpɔ o, vaseɖe esime woawu nusiawo katã nu. 
LUK.21.33	Dzi kple anyigba nu lava yi, ke nye nyawo nu mele yiyi ge akpɔ o.
LUK.21.34	Ke mikpɔ mia ɖokui dzi nyuie, bena nutsuɖuɖu kple ahamumu kple dzimaɖitsitsi ɖe nuɖuɖu ŋu nagate miaƒe dzi ɖe to o, eye ŋkeke ma nagalili mi abe mɔ̃ ene o; 
LUK.21.35	elabena adze amesiwo katã nɔ anyigba blibo la ƒe ŋku me la dzi. 
LUK.21.36	Eyaŋuti minɔ ŋudzɔ le ɣeawo katã yi me kple gbedodoɖa, bena miate ŋu asi le nusiawo katã, siwo le eme va ge la nu, eye be míatsi tre ɖe Amegbetɔvi la ŋku me.
LUK.21.37	Ke le ŋkeke me la ebaa nu le mawuƒe la me, eye le zã me la edoa go yina ɖadɔa to, si woyɔna be Amito la dzi. 
LUK.21.38	Eye dukɔ la katã vaa egbe ŋdikanya le mawuƒe la me, be yewoaɖo toe.
LUK.22.1	Eye abolo maʋãmaʋã ƒe ŋkekenyuie, si woyɔna be ŋutitoto la ɖo. 
LUK.22.2	Eye nunɔlagãwo kple agbalẽfialawo di alesi woawɔ awui, elabena wovɔ̃ dukɔ la. 
LUK.22.3	Ke Satana yi ɖe Yuda, ame wuieveawo dometɔ ɖeka, si woyɔna be Iskariot la me. 
LUK.22.4	Eye wòdzo heyi ɖaƒo nu kple nunɔlagãwo kple aʋafiawo, alesi woawɔ aɖe eyama asi na wo. 
LUK.22.5	Eye dzi dzo wo, eye wodo ŋugbe nɛ be, yewoana gae. 
LUK.22.6	Eye wòlɔ̃ edzi na wo, eye wòle asinu nyuia ɖe dim be, yeadee asi na wo zimatɔmatɔe.
LUK.22.7	Eye abolo maʋamaʋã ƒe ŋkeke la ɖo, esi dzi wòle be, woawu ŋutitotolẽvi la le. 
LUK.22.8	Eye wòdɔ Petro kple Yohanes gblɔ bena: Miheyi ɖadzra ŋutitotolẽvi la ɖo na mi, be miaɖu. 
LUK.22.9	Ke wogblɔ nɛ bena: Afika dim nèle bena, míadzra ɖo mahã? 
LUK.22.10	Eye wògblɔ na wo bena: Kpɔ ɖa, ne miede dua me la, amea ɖe, si tso tsikplu la, akpe mi; midze eyome yi aƒe, si ke me wòyi ɖo la me. 
LUK.22.11	Eye miagblɔ na aƒeatɔ bena: Nufiala gblɔ na wò bena: Afika dzeƒe le, afisi mía kple nye nusrɔ̃lawo míaɖu ŋutitotolẽvi la le mahã? 
LUK.22.12	Eye ame ma afia xa gãa ɖe, si me woɖo nuwoe la mi le dziƒo, midzrɛ ɖo le afima. 
LUK.22.13	Eye esi woyi la, wokpɔe, abe alesi wògblɔ na wo la ene; eye wodzra ŋutitotolẽvi la o.
LUK.22.14	Eye esi gaƒoƒo la de la, ebɔbɔ nɔ anyi, eye apostoloawo kpe ɖe eŋuti. 
LUK.22.15	Eye wògblɔ na wo bena: Medi vevie ŋuta bena, maɖu ŋutitotolẽvi sia kpli mi, hafi ne makpe fu; 
LUK.22.16	elabena mele egblɔm na mi bena: Nyemegale ɖeke ɖu ge akpɔ o, vaseɖe esime woawu enu le mawufiaɖuƒe la me. 
LUK.22.17	Eye esi wòtso kplu ɖe asi la, eda akpe ɖe edzi hegblɔ bena: Mixa esia, eye mimã me le mia nɔewo dome; 
LUK.22.18	elabena mele egblɔm na mi bena: Tso esia dzi la nyemegale weintsetsea ɖeke me tsi no ge akpɔ o, vaseɖe esime mawufiaɖuƒe la ava. 
LUK.22.19	Eye esi wòtsɔ abolo ɖe asi la, eda akpe ɖe edzi, eye wòŋe eme hetsɔe na wo gblɔ bena: Esiae nye nye ŋutilã, si wona le mia ta: miwɔ esia hena ŋkuɖoɖo dzinye. 
LUK.22.20	Eye nenema ke wòtsɔ kplu la le fiẽnuɖuɖu la megbe hegblɔ bena: Kplu sia enye nubabla yeye le nye ʋu me, si woka ɖe anyi le mia ta. 
LUK.22.21	Ke kpɔ ɖa, yonyememɔfiala ƒe asi le kplɔ̃a dzi kplim. 
LUK.22.22	Elabena ele eme bena, Amegbetɔvi la le yiyim le ɖoɖo la nu; gake baba na ame ma, si dzi wòato aɖee asi! 
LUK.22.23	Eye wode asi biabia me le wo nɔewo dome bena, yewo dometɔ ka gɔ̃e le nusia wo ge mahã?
LUK.22.24	Ke dzre hã ɖo wo dome bena, yewo dometɔ kae nye gãtɔ mahã? 
LUK.22.25	Eye wògblɔ na wo bena: Dukɔwo ƒe fiawo ɖu aƒetɔwo ɖe wo dzi, eye amesiwo kpɔ ŋusẽ ɖe wo dzi la, woyɔ wo bena amenuvelawo. 
LUK.22.26	Ke miawo la miganɔ nenema o; hafi boŋ amesi nye gãtɔ le mia dome la, nazu abe suetɔ ene; eye amesi nye amegã la, nazu abe subɔla ene. 
LUK.22.27	Elabena amekae nye gã wu, amesi bɔbɔ nɔ kplɔ̃ ŋuti loo, alo amesi le subɔsubɔm mahã? Menye amesi bɔbɔ nɔ kplɔ̃ ŋuti oa? Ke nye la mele mia titina abe subɔla ene. 
LUK.22.28	Ke miawo la mieɖo dzi nɔ anyi kplim le nye tetekpɔwo me; 
LUK.22.29	eye nye la mele fiaɖuƒe ɖom ɖi na mi, abe alesi Fofonye hã ɖoe ɖi nam ene, 
LUK.22.30	bena miaɖu nu, eye miano nu le nye kplɔ̃ ŋu le nye fiaɖuƒe la me, eye miabɔbɔ nɔ fiazikpuiwo dzi, be miadrɔ̃ ʋɔnu Israel-ƒome wuieveawo.
LUK.22.31	Ke Aƒetɔ la gblɔ bena: Simon, Simon, kpɔ ɖa, Satana le mia dim, bena yeagbɔ mi, abe alesi wogbɔa lu ene; 
LUK.22.32	ke nye la meɖe kuku ɖe tawò, bena wò xɔse nu nagatsi o; eye wò la, gbesigbe nètrɔ la, nado ŋusẽ nɔviwòwo! 
LUK.22.33	Eye wògblɔ ne bena: Aƒetɔ, mesu te be, mia kpli wò míayi gaxɔ me kple ku me. 
LUK.22.34	Eye wògblɔ bena: Petro, mele egblɔm na wò bena: Koklo mele atɔ ku ge egbea, hafi nasẽ nu zi etɔ̃ bena, yemenyam o.
LUK.22.35	Eye wògblɔ na wo bena. Esi medɔ mi, gakotoku kple mɔzɔkotoku kple atokotawo manɔ mia sii la, ɖe nane hiã mi mahã? Eye wogblɔ bena: Naneke mehiã mí o. 
LUK.22.36	Egblɔ na wo bena: Ke azɔ la, amesi gakotoku le esi la, netsɔe, nenema ke mɔzɔkotoku hã; eye amesi si mele o la, nedzra eƒe avɔ, eye wòaƒle yi. 
LUK.22.37	Elabena mele egblɔm na mi bena: Ele be, woawu nusia, si woŋlɔ ɖi la nu ɖe ŋunye bena: „Eye wobui ɖe vodalawo dome;“ elabena nusi wogblɔ ɖi le ŋutinye la, le enu wu ge. 
LUK.22.38	Eye wogblɔ bena: Aƒetɔ, kpɔ ɖa, yi evee nye esi! Eye wògblɔ na wo bena: Esɔ gbɔ.
LUK.22.39	Eye abe alesi wònɔa wɔwɔm ene la, edo go yi ɖe Amito la ŋu, eye nusrɔ̃lawo hã kplɔe ɖo. 
LUK.22.40	Ke esi wòɖo teƒea la, egblɔ na wo bena: Mido gbe ɖa bena, miagadze tetekpɔa me o. 
LUK.22.41	Eye wòdzo le wo gbɔ anɔ abe kpedadadzeƒe ene, eye wòdze klo do gbe ɖa gblɔ bena: 
LUK.22.42	Fofo, ne èlɔ̃ la, tsɔ kplu sia yii le gbɔnye; gake menye nye lɔlɔ̃nu o, ke boŋ tsiwo woawɔ. 
LUK.22.43	Ke mawudɔla ɖe tso dziƒo ɖe eɖokui fiae hele ŋusẽ domii. 
LUK.22.44	Eye le eƒe ʋiʋli me la edo gbe ɖa vevie gawu, eye wòva ve me bena, eƒe fifia le abe ʋukɔwo ene hele gegem ɖe anyigba toŋtoŋ. 
LUK.22.45	Eye esi wòtsi tre tso gbedodoɖa me la, eva nusrɔ̃lawo gbɔ, eye wòkpɔ wo le alɔ̃ dɔm le nuxaxa ta; 
LUK.22.46	eye wògblɔ na wo bena: Nukaŋuti miele alɔ̃ dɔm? Mitsi tre, ne míado gbe ɖa, bena miagadze tetekpɔ me o!
LUK.22.47	Esi wogale nuƒoƒo dzi la, kpɔ ɖa, amehaa ɖe kple ame wuieveawo dometɔ ɖeka, si woyɔna be Yuda la, le ŋgɔ na wo; eye wote ɖe Yesu ŋu, be yeagbugbɔ nu ne. 
LUK.22.48	Ke Yesu gblɔ nɛ bena: Yuda, nugbugbɔ nètsɔ le Amegbetɔvi la ɖem asi mahã? 
LUK.22.49	Eye esi amesiwo le eŋu la, kpɔ nusi le dzɔdzɔ ge la, wogblɔ bena: Aƒetɔ, ɖe miadza wo kple yi mahã? 
LUK.22.50	Eye wo dometɔ ɖeka da yi nunɔlagã la ƒe dɔla, eye wòkpa eƒe nuɖusimeto. 
LUK.22.51	Ke Yesu xɔ dzi gblɔ bena: Mina mɔ wo, be woayi dzi nenema. Eye wòde asi eƒe to ŋu, eye wòda gbe eŋu. 
LUK.22.52	Eye Yesu gblɔ na nunɔlagãwo kple mawuxɔdzikpɔlawo kpakple amegã, siwo va dze edzi la bena: Mietso ɖe ŋunye kple yiwo kple kpowo, abe alesi wotsona ɖe adzodala ŋu ene. 
LUK.22.53	Gbawotsyogbe menɔ mawuxɔ la me kpli mi, eye mieɖo miaƒe asiwò ɖe gbɔnye kpɔ o; ke esia enye miaƒe gaƒoƒo kple viviti ƒe ŋusẽ.
LUK.22.54	Eye esi wòlée la, wokplɔe heyi ɖe nunɔlagã la ƒe me. Ke Petro dze eyome ʋi gbɔna. 
LUK.22.55	Eye esi wodo dzo ɖe mɔ̃ la titina, eye woƒo ƒu ɖe egbɔ la, Petro bɔbɔ nɔ wo dome. 
LUK.22.56	Eye esi dɔlanyɔnua ɖe kpɔe le anyinɔƒe ɖe dzo la gbɔ la, ekpɔe du gblɔ bena: Amesia hã nɔ egbɔ kpɔ. 
LUK.22.57	Ke egbe nu le egbɔ gblɔ bena: Nyɔnu, nyemenya eyama o. 
LUK.22.58	Eye emegbe ʋee la ame bubu kpɔe, eye wògblɔ bena: Wò hã wo dometɔ ɖeka nènye. Ke Petro gblɔ bena: Ame, menye nyee o. 
LUK.22.59	Eye ana gaƒoƒo ɖeka megbe la ame bubua ɖe va ɖo kpe edzi gblɔ bena: Nyateƒee, amesia hã no egbo kpo; elabena Galileatɔ hã wònye. 
LUK.22.60	Ke Petro gblɔ bena: Ame, nyemenya nusi gblɔm nèle o. Eye esi wògale nuƒoƒo dzi la, kasia koklo ku atɔ. 
LUK.22.61	Eye Aƒetɔ la trɔ kpɔ Petro dũ. Eye Petro ɖo ŋku Aƒetɔ la ƒe nya dzi, alesi wògblɔ nɛ bena: Hafi koklo naku atɔ egbe sia la, agbe nu le gbɔnye zi etɔ̃. 
LUK.22.62	Eye Petro do go, eye wòfa avi vevie.
LUK.22.63	Eye ŋutsu, siwo lé Yesu ɖe asi la, woɖu fewu le eŋuti, eye woƒoe. 
LUK.22.64	Eye esi wotsyɔ nu mo nɛ la, wobiae gblɔ bena: Amekae nye amesi ƒo wò, gblɔe fia mí! 
LUK.22.65	Eye wogblɔ busunya bubu ƒomevi geɖewo ɖe eŋu.
LUK.22.66	Eye esi ŋu ke la, dumegãwo kple nunɔlagãwo kpakple agbalẽfialawo ɖi anyi, eye wokplɔe heyi ɖe woƒe takpekpe la me gblɔ bena: Nenye wòe nye Kristo la, gblɔe na mi. 
LUK.22.67	Eye wògblɔ na wo bena: Ne megblɔe na mi la, miele exɔ ge ase o; 
LUK.22.68	eye ne mebia nyaa ɖe mi la, miele eŋu ɖo ge nam o; eye miele asi hã ɖe ge le ŋunye o. 
LUK.22.69	Tso esia dzi la Amegbetɔvi la anɔ anyi ɖe Mawu ƒe ŋusẽ ƒe nuɖusi me. 
LUK.22.70	Eye wo katã gblɔ bena: Ekema Mawuvi nènye mahã? Eye wògblɔ na wo bena: Miawoe le egblɔm bena: Nyee. 
LUK.22.71	Tete woawo gblɔ bena: Ɖaseɖiɖi ka gahiã mí? Elabena mía ŋutɔwo miesee tso eya ŋutɔ ƒe nu me.
LUK.23.1	Eye woƒe ha blibo la katã tsi tre, eye wokplɔe yi Pilato gbɔ. 
LUK.23.2	Tete wode asi enutsotso me gblɔ bena: Míekpɔ amesia wòle miaƒe dukɔ la ƒe tame trɔm, eye wògbe na amewo bena, woagadzɔ nu na kaisaro o hele gbɔgblɔm bena, ye ŋutɔe nye Kristo, fia la. 
LUK.23.3	Eye Pilato biae gblɔ bena: Wòe nye Yudatɔwo ƒe fia la mahã? Eye wòɖo ŋu nɛ gblɔ bena: Wòe le egblɔm. 
LUK.23.4	Eye Pilato gblɔ na nunɔlagãwo kple amehawo bena: Nyemekpɔ vɔ̃a ɖeke le amesia ŋu o. 
LUK.23.5	Ke wogatsi edzi gblɔ bena: Ede zi dukɔ la me hele nu fiãm to Yudea katã me, eye wòdze gɔme tso Galilea vaseɖe afisia. 
LUK.23.6	Eye esi Pilato se Galilea ŋkɔ la, ebia be, Galileatɔ enye ame la mahã? 
LUK.23.7	Eye esi wòdze sii bena, Herodes ɖe ŋusẽ te wòtso la, eɖoe ɖe Herodes gbɔ, amesi ŋuta hã le Yerusalem le ŋkeke siawo me.
LUK.23.8	Eye esi Herodes kpɔ Yesu la, ekpɔ dzidzɔ ŋutɔ; elabena edi xoxoxo be, yeakpɔe, le nusi wose le eŋu la ta, eye wòkpɔ mɔ be, awo dzesia ɖe yeakpɔ. 
LUK.23.9	Eye wòbia nya geɖewoe, ke eya la meɖo ɖeke ŋu nɛ o. 
LUK.23.10	Eye nunɔlagãwo kple agbalẽfialawo le tsitre hele enu tsom vevie. 
LUK.23.11	Ke Herodes kple eƒe asrafowo ɖo vloe, eye woɖu fewu le eŋu, eye esi wodo aklalabiɖibiɖiwu nɛ la, egbugbɔe ɖo ɖe Pilato gbɔ. 
LUK.23.12	Eye Herodes kple Pilato wozu xɔlɔ̃wo le ŋkeke ma ke dzi; elabena tsã la adikã nɔ wo dome.
LUK.23.13	Eye esi Pilato yɔ nunɔlagãwo kple amegãwo kpakple dukɔ la ƒo ƒu la, 
LUK.23.14	egblɔ na wo bena: Miekplɔ amesia va gbɔnye abe amesi le dukɔ la ƒe tame trɔm ene; eye kpɔ ɖa, esi medrɔ̃ ʋɔnui le miaƒe ŋku me la, nyemekpɔ vɔ̃a ɖeke le amesia ŋu, si ŋuti miele enu tsom ɖo o; 
LUK.23.15	nenema kee nye Herodes hã; elabena egbugbɔe ɖo ɖe mí; eye kpɔ ɖa, mewo naneke, si dze ku o. 
LUK.23.16	Eyaŋuti maƒoe, eye maɖe asi le eŋu. 
LUK.23.17	Ke ele nɛ be, wòaɖe asi le gatɔ ɖeka ŋu na wo le ŋkekenyuie la dzi. 
LUK.23.18	Ke wo katã do ɣli hoo gblɔ bena: Ɖe esia ɖa, eye naɖe asi le Baraba ŋuti na mí, 
LUK.23.19	amesi wòlé de gaxɔ me le zitɔtɔ le dua me kple hlɔ̃dodo ta. 
LUK.23.20	Tete Pilato gaƒo nu na wo hele didim bena, yeaɖe asi le Yesu ŋu. 
LUK.23.21	Ke woawo la wodo ɣli gblo bena: Klãe ɖe ati ŋuti, klãe ɖe ati ŋuti! 
LUK.23.22	Eye wògblɔ na wo zi etɔ̃lia ke bena: Nuvɔ̃ ka gã amesia wo mahã? Nyemekpɔ naneke le eŋu, si dze ku o; azɔ maƒoe, eye maɖe asi le eŋu! 
LUK.23.23	Ke woawo la wotee ɖe eŋu hele ebiam kple gbe sesĩe bena, ɖeko woaklãe ɖe ati ŋuti. Eye woƒe gbewo wu etɔ. 
LUK.23.24	Tete Pilato tso afia bena, woawo woƒe biabia dzi na wo. 
LUK.23.25	Nenem eye wòɖe asi le amesi wòlé de gaxɔ me le zitɔtɔ kple hlɔ̃dodo ta la ŋu na wo, amesi wòbia; ke Yesu la, edee asi na woƒe lɔlɔ̃nu.
LUK.23.26	Eye esi wokplɔe yina la, wòlé Simon, Kirenetɔa ɖe, si tso agbleta gbɔna, eye wotsɔ atitsoga la ɖo edzi, bena wòatsɔe adze Yesu yome. 
LUK.23.27	Eye ameha gãa ɖe kple nyɔnu, siwo le konyi kple avi fam ne la, kplɔe ɖo. 
LUK.23.28	Ke Yesu trɔ ɖe wo ŋu gblɔ bena: Yerusalem vinyɔnuviwo, migafa avi nam o; ke boŋ miafa avi na mia ŋutɔwo mia ɖokui kple mia viwo. 
LUK.23.29	Elabena kpɔ ɖa, ŋkekewo gbɔna, le esiwo me woagblɔ bena: Woayra konɔwo kple dɔ, siwo medzi vi o, kple no, siwo mena notsi kpɔ o la. 
LUK.23.30	Ekema woade asi gbɔgblɔ me na towo bena: Midze mía dzi! eye na togbewo bena: Mitsyɔ mía dzi! 
LUK.23.31	Elabena ne wole nusiawo wɔm ɖe ati mumu ŋuti la, ekema nuka wo ge wòala de ƒuƒua ŋuti mahã? 
LUK.23.32	Eye wokplɔ vɔ̃wɔla bubu eve hã, be woawu akpe ɖe eŋu.
LUK.23.33	Eye esi wova teƒe, si woyona be ametakoliƒe la, woklãe ɖe ati ŋuti le afima kple vɔ̃wɔlawo, ɖeka le nuɖusi me, eye ɖeka le mia me. 
LUK.23.34	Eye Yesu gblɔ bena: Fofo, tsɔe ke wo, elabena womenya nusi wɔm wole o. Eye esi wòmã eƒe awuwo me la, wodzidze nu ɖe wo dzi. 
LUK.23.35	Eye ameha la le tsi tre le nu kpɔm ɖa. Eye dumegãwo hã ɖo hehe ɖe eta gblɔ bena: Eɖe ame bubuwo, neɖe ye ŋutɔ ɖokui hã, ne esia nye Kristo, Mawu ƒe ame tiatia la. 
LUK.23.36	Eye asrafo, siwo va egbɔ, be woatsɔ aha tsitsi nɛ la, hã ɖu fewu le eŋuti 
LUK.23.37	gblɔ bena: Nenye wòe nye Yudatɔwo ƒe fia la, ekema ɖe wò ŋutɔ ɖokuiwò. 
LUK.23.38	Eye nuŋɔŋlɔ hã le eƒe tagbɔ, esi woŋlɔ ɖe Helatɔwo, Romatɔwo kple Hebritɔwo ƒe gbe me bena: Esia nye Yudatɔwo ƒe fia la! 
LUK.23.39	Eye vɔ̃wɔla, siwo wohe ɖe ati ŋuti la, dometɔ ɖeka hã gblɔ busunya ɖe eŋu bena: De menye wòe nye Kristo la oa, ɖe wò ŋutɔ ɖokuiwò kple miawo hã. 
LUK.23.40	Tete ekeme xɔ edzi hewo ɖe eta gblɔ bena: Alo wò hã, esi nèle fɔbubu ma ke me la, ɖe meva Mawu oa? 
LUK.23.41	Ke miawo la edze mi: elabena nusi dze míaƒe nuwɔwɔwo la, eya kpɔm miele; ke amesia la mewo nu tovoa ɖeke kpɔ o. 
LUK.23.42	Eye wògblɔ bena: Yesu, ɖo ŋku dzinye, ne eva ɖo wò fiaɖuƒe la me. 
LUK.23.43	Eye wògblɔ nɛ bena: Vavã mele egblɔm na wò bena: Egbea ke nana Paradiso la me kplim.
LUK.23.44	Eye ano gaƒoƒo adelia me la zãdokeli do ɖe anyigba blibo la katã dzi vaseɖe gaƒoƒo asiekelia dzi, 
LUK.23.45	eye ɣe la ɖo viviti, eye mawuxɔmetsovɔ la dze ɖe eve kpla. 
LUK.23.46	Eye esi Yesu do ɣli kple gbe sesĩe la, egblɔ bena: Fofo, asiwò me metsɔ nye gbɔgbɔ la de; ke esi wògblɔ esia la, etsɔ gbɔgbɔ la na. 
LUK.23.47	Eye esi asrafowo dzikpɔla kpɔ nusiwo va dzɔ la, ekafu Mawu gblɔ bena: Vavã amesia nye ame dzɔdzɔe. 
LUK.23.48	Eye ameha, siwo katã va ƒo ƒu ɖe nukpɔkpɔ sia ŋu la, esi wokpɔ nusiwo va dzo la, wogbugbɔ hele woƒe akɔtawo ƒom. 
LUK.23.49	Eye eƒe ame nyanyɛwo katã kple nyɔnu, siwo dze eyome tso Galilea la, le tsitre le adzoge ke hele nusiawo kpam ɖa.
LUK.23.50	Eye kpɔ ɖa, ŋutsua ɖe, si ŋkɔ enye Yosef, amesi nye adaŋudela kple ame nyui kple ame dzɔdzɔe, 
LUK.23.51	(amesia melɔ̃ woƒe adaŋudede kple woƒe nuwɔwɔ dzi o,) etso Arimatia, si nye Yudatɔwo ƒe dua ɖe la, eye wòle mawufiaɖuƒe la lalam; 
LUK.23.52	amesia yi Pilato gbɔ ɖabia Yesu ƒe kukua. 
LUK.23.53	Eye woɖee ɖe anyi, eye wòxatsa aklala ɖe eŋu, eye wòtsɔe mlɔ yɔdo, si woɖe ɖe kpe gbadza me la me, esi me amea ɖeke memlɔ kpɔ o. 
LUK.23.54	Eye wònye dzadzraɖoŋkeke, eye Sabat tu aƒe.
LUK.23.55	Eye nyɔnu, siwo dze eyome tso Galilea va la, kpɔ yɔdo la ɖa, kple alesi wotsɔ eƒe kuku la mlɔ anyii. 
LUK.23.56	Eye wogbugbɔ yi ɖadzra atike ʋeʋẽe kple ami ɖo. Ke wodzudzɔ le Sabat dzi le se la nu.
LUK.24.1	Eye le kwasiɖa ƒe ŋkeke gbãtɔ ƒe ŋdikanya la wova yɔdo la gbɔ, eye wotsɔ atike ʋeʋẽe, si wodzra ɖo la, de asi, eye amea ɖewo hã kpe ɖe wo ŋu heva. 
LUK.24.2	Ke wokpɔ be, wòmũ kpe la ɖa le yɔdo la nu. 
LUK.24.3	Eye esi woyi de eme la, womekpɔ Aƒetɔ Yesu ƒe kuku la o. 
LUK.24.4	Eye wòva ve me, esi wotsi dzodzodzoe le esia ŋuti la, kpɔ ɖa, ŋutsu eve le tsitre de wo gbɔ le awu ʋlaya dadzowo me; 
LUK.24.5	ke esi wovɔ̃, eye wode mo to la, wogblɔ na wo bena: Nukaŋuti miele ame gbagbe dim le ame kukuwo dome mahã? 
LUK.24.6	Mele afisia o, ke boŋ etsi tre; mido ŋku edzi, alesi wògblɔ na mi, esime wogale Galilea la bena: 
LUK.24.7	Ele be, woade Amegbetɔvi la asi na nuvɔ̃wɔlawo, eye woaklãe de ati ŋuti, eye ŋkeke etɔ̃agbe la wòatsi tre! 
LUK.24.8	Eye wodo ŋku eƒe nyawo dzi, 
LUK.24.9	eye esi wogbugbɔ tso yɔdo la gbɔ la, woka nusiawo katã ta na ame wuidekɛawo kple ame mamleawo katã. 
LUK.24.10	Ke amesiwo gblɔ nusiawo na apostoloawo la, woawoe nye Maria, Magdalatɔ, kple Yohana kple Maria, Yakobo dada, kple nyɔnu mamle, siwo kpe de wo ŋuti. 
LUK.24.11	Eye nya siawo dze le woƒe ŋku me abe bometsinya ene, eye womexɔ wo dzi se o. 
LUK.24.12	Ke Petro tsi tre, eye wòƒu du yi yɔdo la gbɔ, eye esi wòdo kɔ de eme la, ekpɔ aklala ɖeɖeko, eye wòdzo yi aƒe, eye eƒe mo wo yaa le nusi va dzo la ŋuti.
LUK.24.13	Eye kpɔ ɖa, le ŋkeke ma dzi la wo dome ame eve yina de kɔƒea de, si ŋkɔ nye Emaus la me, eya kple Yerusalem dome anɔ stadio blaade. 
LUK.24.14	Eye wole dze ɖom kple wo nɔewo le nusiawo katã, siwo va dzɔ la ŋuti. 
LUK.24.15	Eye wòva ve me bena, esi wole dze ɖom, eye wole wo nɔewo biam la, Yesu ŋutɔ va tu wo hele azɔli zɔm kpli wo. 
LUK.24.16	Gake woƒe ŋkuwo dzi tsyɔ, bena womedze sii o. 
LUK.24.17	Eye wògblɔ na wo bena: Nya ka ƒomeviwo nye esi ŋuti miele dze ɖom le le mia nɔewo dome le miaƒe azɔlizɔzɔ me, eye miele nublanuinu wɔm ale? 
LUK.24.18	Eye wo dometɔ ɖeka, si ŋkɔ nye Kleopa la, do ŋu gblɔ ne bena: Alo wò ɖeka koe dze Yerusalem, eye mènya nusiwo va dzɔ le eme le ŋkeke siawo me o mahã? 
LUK.24.19	Egblɔ na wo bena: Ka wòe? Eye woɖo ŋu nɛ bena: Yesu, Nazaretetɔ la, ŋutinyae, amesi nye nyagblɔɖila ŋusẽtɔ le nuwɔwɔ kple nyagbɔgblɔ me le Mawu kple dukɔ la ƒe ŋku me; 
LUK.24.20	alesi miaƒe nunɔlagãwo kple dumegãwo ɖee asi, be woatso kufia nɛ, eye woaklãe ɖe ati ŋuti. 
LUK.24.21	Ke miawo la miekpɔ mɔ bena, eyae nye amesi le Israel ɖe ge. Kpe ɖe esiawo katã ŋuti la egbee nye ŋkeke etɔ̃lia, tso esime nusiawo va ve me. 
LUK.24.22	Gawu la mia dome nyɔnua ɖewo hã, siwo de yɔdo la gbɔ ŋdikanya la, do voɖi na mí; 
LUK.24.23	eye esi womekpɔ eƒe kukua o la, wova gblɔ bena, yewokpɔ mawudɔlawo, amesiwo gblɔ bena: Ele agbe! 
LUK.24.24	Eye mía dometɔa ɖewo yi yɔdo la gbɔ, eye wokpɔe, abe alesi nyɔnuawo gblɔ ene; ke eya ŋutɔ la womekpɔe o. 
LUK.24.25	Eye wògblɔ na wo bena: O, ame masenugɔmewo kple amesiwo ƒe dzi le blewu be, woaxɔ nusiwo katã nyagblɔɖilawo gblo ɖi la, dzi ase. 
LUK.24.26	Alo mele na Kristo be, wòakpe nusiawo ƒe fu, eye wòayi ɖe eƒe ŋutikɔkɔe la me o mahã? 
LUK.24.27	Eye esi wòdze egɔme tso Mose kple nyagblɔɖilawo katã dzi la, ede nusiwo le ŋɔŋlɔawo katã me le eŋuti la, ƒe gome fia wo. 
LUK.24.28	Eye esi wogogo kɔƒe, si me yina wole la, ewɔ abe ɖe wòle eme tsom ene. 
LUK.24.29	Eye wozi edzi gblɔ bena: Na anyi kpli mí, elabena zã le dodom, eye ŋkeke la yi vɔ. Eye wòyi de eme, be yeanɔ anyi kpli wo. 
LUK.24.30	Eye wòva ve me bena, esi eya kple wo le nuɖuƒe la, etsɔ abolo la, eye esi wòyra ɖe edzi, eye wòŋe eme la, etsɔe na wo. 
LUK.24.31	Tete woƒe ŋkuwo ʋu, eye wodze sii, eye wobu vi le wo gbɔ. 
LUK.24.32	Eye wogblɔ na wo nɔewo bena: Alo míaƒe dzi melé dzo le mia me, esi wòle nu ƒom na mi le mɔa dzi, eye wòle ŋɔŋlɔawo me ɖem na mí la o mahã? 
LUK.24.33	Eye wotsi tre le gaƒoƒo ma ke dzi, eye wogbugbɔ yi Yerusalem, eye wokpɔ ame wuiɖekɛawo kple amesiwo kpe ɖe wo ŋuti la, ƒo ƒu ɖi, 
LUK.24.34	eye wogblɔ bena: Aƒetɔ la tsi tre vavã, eye wòɖe eɖokui fia Simon. 
LUK.24.35	Eye woawo la woxlẽ nusiwo va dzo le mɔa dzi kple alesi wodze sii le aboloŋeŋe la me la, fia wo.
LUK.24.36	Ke esi wole nu ƒom le nusiawo ŋuti la, eya ŋutɔ tsi tre ɖe wo titina, eye wògblɔ na wo bena: Ŋutifafa nanɔ anyi kpli mi! 
LUK.24.37	Eye woɖi vo, eye wovɔ̃ ŋutɔ, eye wosusu bena, yewokpɔ gbɔgbɔa ɖe. 
LUK.24.38	Eye wògblɔ na wo bena: Nuka wɔ mieʋuʋu, eye nukaŋuti ɖikeke ɖo miaƒe dzi me mahã? 
LUK.24.39	Mikpɔ nye asiwo kple nye afɔwo ɖa bena, nye ŋutɔe nye esi; miƒo asi ŋunye, eye miakpɔe; elabena lã kple ƒu meli na gbɔgbɔ, abe alesi miekpɔ le ŋunye la ene o. 
LUK.24.40	Eye esi wògblɔ esia la, etso eƒe asiwo kple eƒe afɔwo hefiã wo. 
LUK.24.41	Ke esi womexɔe se o le dzi, si dzo wo kple nuku, si wòwɔ na wo ŋuti la, egblɔ na wo bena: Nuɖuɖua ɖe le mia si le afisia mahã? 
LUK.24.42	Eye wotso kalãmi kakɛa ɖe nɛ. 
LUK.24.43	Eye wòtsɔe heɖu le woƒe ŋku me. 
LUK.24.44	Eye wògblɔ na wo bena: Esiawo nye nye nya, siwo megblɔ na mi, esi megali kpli mi la bena: Ele be, woawu nusiwo katã woŋlɔ ɖe Mose ƒe se la kple nyagblɔɖilawo kpakple Psalmowo me le ŋutinye la nu. 
LUK.24.45	Tete woʋu woƒe tame, bena wòase ŋɔŋlɔawo gome; 
LUK.24.46	eye wògblɔ na wo bena: Nenema woŋlɔ ɖi bena: Kristo lakpe fu, eye wòatsi tre tso ame kukuwo dome le ŋkeke etɔ̃agbe; 
LUK.24.47	eye bena, woaɖe gbe ƒã dzimetɔtrɔ hena nuvɔ̃wo ƒe keke le eƒe ŋkɔa dzi na dukɔwo katã la, adze gɔme atso Yerusalem. 
LUK.24.48	Miawoe nye nusiawo ƒe ɖaseɖilawo. 
LUK.24.49	Eye nye la mado Fofonye ƒe ŋugbedodo la ɖe mia dzi; ke miawo la minɔ Yerusalem-du la me, vaseɖe esime woatso ŋusẽ atso dziƒo ado na mi.
LUK.24.50	Eye wòkplɔ wo do go vaseɖe Betania, eye wòkɔ eƒe asiwo dzi heyra wo. 
LUK.24.51	Eye wòva ve me, esime wòle wo yram la, wotee ɖa le wo gbɔ, eye wokɔe yi dziƒo. 
LUK.24.52	Eye esi wodze klo de ta agu nɛ la, wogbugbɔ yi Yerusalem kple dzidzɔ gã; 
LUK.24.53	eye wonɔa mawuxɔ la me ɖaa henɔa Mawu kafum.
JHN.1.1	Le gɔmedzedzea me Nya la li, eye Nya la li kple Mawu, eye Nya lae nye Mawu. 
JHN.1.2	Eya kple Mawue li le gɔmedzedzea me. 
JHN.1.3	Wowɔ nuwo katã to eyama dzi, eye eya manɔme la womewɔa naneke, si wowɔna o. 
JHN.1.4	Eya me agbe le, eye agbe la nye amewo ƒe kekeli la. 
JHN.1.5	Eye kekeli la klẽna le viviti me, eye viviti la mexɔe o. 
JHN.1.6	Amea ɖe va dzo, si Mawu do, eŋkɔe nye Yohanes. 
JHN.1.7	Amesia va le ɖaseɖiɖi ta, bena wòaɖi ɖase le kekeli la ŋuti, bena amewo katã naxɔ ase to eyama dzi. 
JHN.1.8	Menye eyae nye kekeli la o, ke boŋ bena wòaɖi ɖase le kekeli la ŋuti. 
JHN.1.9	Kekeli vavã, si klẽna ɖe amesiame me la, li gbɔna ɖe xexea me. 
JHN.1.10	Ele xexea me, eye wowɔ xexeame to eyama dzi, eye xexeame medze sii o. 
JHN.1.11	Eva ye ŋutɔ tɔwo gbɔ, eye ye ŋutɔ tɔwo mexɔe o. 
JHN.1.12	Ke ame geɖe alesinu xɔe la, ena ŋusẽ wo, be woazu mawuviwo, amesiwo xɔa eƒe ŋkɔ dzi sena, 
JHN.1.13	amesiwo womedzi tso ʋu alo tso ŋutilã ƒe lɔlɔ̃nu alo tso ŋutsu ƒe lɔlɔ̃nu me o ke boŋ Mawu me wodzi wo tso. 
JHN.1.14	Eye Nya la trɔ zu ŋutilã, eye wònɔ anyi le mia dome, eye míekpɔ eƒe ŋutikɔkɔe abe Tenuvi, si wodzi tso Fofoa gbã la, ƒe ŋutikɔkɔe ene, eye amenuveve kple nyateƒe yɔe fũ. 
JHN.1.15	Yohanes ɖi ɖase le eŋuti, eye wòdo ɣli gblɔ bena: Esia nye amesi ŋuti megblɔ le bena: Amesi, le megbenye gbɔna la, tre vava nam, elabena eli, hafi meli. 
JHN.1.16	Elabena tso eƒe agbɔsɔsɔ me la mi katã miexɔ amenuveve ɖe amenuveve dzi. 
JHN.1.17	Elabena wona se la to Mose dzi; amenuveve kple nyateƒe va to Yesu Kristo dzi. 
JHN.1.18	Amea ɖeke mekpɔ Mawu ɣeaɖekeɣi kpɔ o; Tenuvi si le Fofoa kɔme la, eya gblɔe fia mi.
JHN.1.19	Eye esia nye Yohanes ƒe ɖaseɖiɖi, esi Yudatɔwo dɔ nunɔlawo kple Lewitɔwo ɖa tso Yerusalem, bena woabiae bena: Ameka nenyea? 
JHN.1.20	Eye woʋu me, eye mese nu o, eye wòʋu me bena: Menye nyee nye Kristo la o. 
JHN.1.21	Eye wobiae bena: Ekema amekae? Eliya nenyea? Egblɔ bena: Menye nyee o. Nyagblɔɖila la nènyea? Eye wòɖo ŋu bena: O. 
JHN.1.22	Eye wogblɔ nɛ bena: Ameka gã nènye? Bena miana ŋuɖoɖo amesiwo dɔ mi ɖa. Nuka gblɔm nèle le ɖokuiwò ŋu? 
JHN.1.23	Egblɔ bena: Amesi le ɣli dom le gbeadzi la ƒe gbe menye: „Midzra Aƒetɔ ƒe mɔ la ɖo“ abe alesi nyagblɔɖila Yesaya gblɔ ene. 
JHN.1.24	Eye ame dodowo tso farisitɔwo gbɔ. 
JHN.1.25	Eye wobiae gblɔ nɛ bena: Nukaŋuti nèle mawutsi dem ta na amewo, esi menye Kristo alo Eliya alo nyagblɔɖila nènye o mahã? 
JHN.1.26	Yohanes ɖo ŋu gblɔ na wo bena: Nye la mele mawutsi ɖem ta na amewo kple tsi; amesi mienya o la, le tsitre le mia titina, 
JHN.1.27	amesi le megbenye gbɔna, amesi ƒe atokotawo nu ka medzem be, matu o. 
JHN.1.28	Nusiawo va ve me le Betania le Yordan godo, afisi Yohanes le mawutsi dem ta na amewo le.
JHN.1.29	Esi ŋu ke la, ekpa Yesu gbɔna ɖe egbɔ, eye wògblɔ bena: Kpɔ ɖa, Mawu ƒe alẽvi, si le xexeame ƒe nuvɔ̃ la tsɔm yina la, enye si! 
JHN.1.30	Nenem me sia enye amesi ŋuti megblɔ le be: Ŋutsua ele le megbenye gbɔna, si tre vava nam, elabena eli, hafi meli. 
JHN.1.31	Eye nyemenyae o, ke boŋ bena wòaɖee ɖe go afia Israel, le esia ta meva le mawutsi dem ta na amewo ɖe tsi me. 
JHN.1.32	Eye Yohanes ɖi ɖase gblɔ bena: Mekpɔ Gbɔgbɔ la le ɖiɖim tso dziƒo abe akpakpa ene, eye wònɔ edzi. 
JHN.1.33	Eye nyemenyae o; ke amesi dɔm be, made mawutsi ta na amewo kple tsi la, eya ke gblɔ nam bena: Amesi ke dzi nakpɔ Gbɔgbɔ la le ɖiɖim ɖo, eye wònɔ edzi la, eyae nye amesi le mawutsi dem ta na amewo kple Gbɔgbɔ kɔkɔe la. 
JHN.1.34	Eye nye la mekpɔe, eye meɖi ɖase bena, amesia enye Mawuvi la.
JHN.1.35	Esi ŋu gake la, Yohanes gatsi tre kple eƒe nusrɔ̃lawo dome ame eve, 
JHN.1.36	eye esi wòkpɔ Yesu, si le tsa ɖim, dzi dũ la, egblɔ bena: Kpɔ ɖa, Mawu ƒe alẽvie nye ekem. 
JHN.1.37	Eye nusrɔ̃la eveawo se eƒe nuƒoƒo, eye wodze Yesu yome. 
JHN.1.38	Eye Yesu trɔ, eye esi wòkpɔ wo le eyome dzem la, egblɔ na wo bena: Nuka ɖim miele? Eye wogblɔ nɛ bena: Rabi (si gɔmee nye nufiala), afika nenɔna? 
JHN.1.39	Egblɔ na wo bena: Miva kpɔe. Eye wova, eye wokpɔ afisi wònɔna; eye wonɔ anyi kplii le ŋkeke ma dzi, anɔ gaƒoƒo ewolia dzi. 
JHN.1.40	Eye ame eveawo dometɔ ɖeka, si se Yohanes ƒe nuƒoƒo, eye wòdze Yesu yome la, enye Andrea, Simon Petro nɔvi. 
JHN.1.41	Eya kpɔ ye ŋuta nɔvia Simon gbã, eye wògblɔ nɛ bena: Míekpɔ Mesia la, (si gome enye Kristo). 
JHN.1.42	Ekplɔe va Yesu gbɔ. Eye esi Yesu kpɔe du la, egblɔ ne bena: Wòe nye Simon, Yona vi la, woayɔ wò be Kefas, (si gome enye kpe gbadza).
JHN.1.43	Esi ŋu gake la, ele didim be, yeayi ɖe Galilea, eye wòkpɔ Filipo; eye Yesu gblɔ nɛ bena: Dze yonyeme. 
JHN.1.44	Ke Filipo tso Betsaida, Andrea kple Petro ƒe du. 
JHN.1.45	Filipo kpɔ Natanael, eye wògblɔ nɛ bena: Míekpɔ Yesu. Yosef vi tso Nazaret, amesi ŋuti woŋlɔ ɖi le le Mose ƒe se la kple nyagblɔɖilawo me. 
JHN.1.46	Natanael gblɔ nɛ bena: Ɖe nu nyuia ɖe ate ŋu atso Nazaret mahã? Filipo gblɔ nɛ bena: Va kpo. 
JHN.1.47	Yesu kpɔ Natanael gbɔna ɖe egbɔ, eye wògblɔ le eŋuti bena: Kpɔ ɖa, Israeltɔ vavãe, amesi me alakpa mele o. 
JHN.1.48	Natanael gblɔ ne bena: Afika nènyam le? Yesu ɖo ŋu gblɔ nɛ bena: Hafi Filipo yɔ wò, esime nèle gbotia te la, mekpɔ wò tso. 
JHN.1.49	Natanael ɖo ŋu nɛ bena: Rabi, wòe nye Mawu ƒe Vi, wòe nye Israel ƒe fia. 
JHN.1.50	Yesu ɖo ŋu gblɔ nɛ bena: Esi megblɔ na wò bena, mekpɔ wò le gbotia te la, èxɔe se mahã? Nu gãwo wu esiawo kpo ge nala. 
JHN.1.51	Eye wògblɔ nɛ bena: Vavã, vavã mele egblɔm na mi bena: Míakpɔ dziƒo nuvo, eye mawudɔlawo anɔ dzi liam, eye woanɔ ɖiɖim ɖe Amegbetɔvi la dzi.
JHN.2.1	Eye le ŋkeke etɔ̃agbe la woɖu srɔ̃ɖeŋkekenyuie le Kana, le Galilea, eye Yesu ɖada le afima; 
JHN.2.2	eye wokpe Yesu hã kple eƒe nusrɔ̃lawo va srɔ̃ɖeƒe. 
JHN.2.3	Eye esi wein mede wo nu o la, Yesu dada gblɔ nɛ bena: Wein mele wo si o. 
JHN.2.4	Yesu gblɔ nɛ bena: Nyɔnu, nya kae le mía kple wò dome mahã? Nye gaƒoƒo meɖo haɖe o. 
JHN.2.5	Dadaa gblɔ na subɔlawo bena: Nusi ke wòagblɔ na mi la, miwɔe. 
JHN.2.6	Woɖi kpezɔ ade ɖe afima le Yudatɔwo ƒe ŋutikɔklɔ ƒe kɔa nu; ɖesiaɖe xɔa tɔmedeze eve alo etɔ̃. 
JHN.2.7	Yesu gblɔ na wo bena: Midu tsi ɖe zɔawo me. Eye woɖui ɖe wo me vaseɖe keke wo to ke. 
JHN.2.8	Eye wògblɔ na wo bena: Azɔ mikui yi ɖana nuɖuɖudzikpɔla la. Eye wokui yi nɛ. 
JHN.2.9	Ke esi nuɖuɖudzikpɔla la ɖo tsi, si trɔ zu wein, kpɔ la, — eye menya afisi wòtso o, hafi subɔla, siwo ku tsi la vɛ la, woawo nyae — tete nuɖuɖudzikpɔla la yɔ ŋugbetɔsrɔ̃ la, 
JHN.2.10	eye wògblɔ nɛ bena: Amesiame tsoa wein nyuitɔ ɖoa anyi gbã, eye ne wonoe mu la, ekema hafi wotsɔa manyomanyotɔ la vanɛ; wò la èdzra wein nyui la ɖo vaseɖe fifi. 
JHN.2.11	Esia nye Yesu ƒe dzesiwo ƒe gɔmetoto, si wòwɔ le Kana le Galilea, eye wòɖe eƒe ŋutikɔkɔe la ɖe go fia, eye eƒe nusrɔ̃lawo xɔ edzi se. 
JHN.2.12	Esia megbe la eya kple dadaa kple nɔviawo kple eƒe nusrɔ̃lawo yi ɖe Kapernaum, eye wono afima ŋkeke geɖewo.
JHN.2.13	Eye Yudatɔwo ƒe ŋutitoto la ɖo, eye Yesu yi ɖe Yerusalem. 
JHN.2.14	Eye wòkpɔ amesiwo le nyiwo kple alẽwo kple akpakpawo dzram kpakple amesiwo le ga ɖuɖɔm la bɔbɔ nɔ anyi le mawuƒe la me. 
JHN.2.15	Eye wòtsɔ kawo tro atam, eye wonyã wo katã do go le mawuƒe la me kpe ɖe alẽwo kple nyiwo ŋu, eye wòtrɔ gaɖuɖɔlawo ƒe ga kɔ ɖe anyi, eye wòtu asi woƒe kplɔ̃wo ƒu anyi; 
JHN.2.16	eye wògblɔ na amesiwo le akpakpawo dzram la bena: Mitsɔ nusiawo dzoe le afisia, eye migatsɔ Fofonye ƒe aƒe la wo nudzraƒee o! 
JHN.2.17	Tete eye nusrɔ̃lawo ɖo ŋku nya, si woŋlɔ ɖi la dzi bena: „Wò aƒe ŋuti ŋuʋaʋã la mim.“ 
JHN.2.18	Tete Yudatɔwo xɔ dzi gblɔ nɛ bena: Dzesi kawo nèfia mí bena, èwɔ nusiawo mahã? 
JHN.2.19	Yesu ɖo ŋu, eye wògblɔ na wo bena: Mimu mawuxɔ sia, eye le ŋkeke etɔ̃agbe la magagbugbɔe atu. 
JHN.2.20	Azɔ Yudatɔwo gblɔ bena: Mawuxɔ sia tutu xɔ ƒe blane vɔ ade sɔŋ, eye wò la àgagbugbɔe atu le ŋkeke etɔ̃agbe mahã? 
JHN.2.21	Ke eya la ƒo nu le eƒe ŋutilã ƒe mawuxɔ ŋuti. 
JHN.2.22	Eye esi wòtsi tre tso ame kukuwo dome la, eƒe nusrɔ̃lawo ɖo ŋku edzi bena, egblɔ esia ɖi, eye woxɔ ŋɔŋlɔ la kple nya, si Yesu gblɔ la, dzi se.
JHN.2.23	Eye esi wòle Yerusalem le ŋutitotoŋkekenyuie la ɖuƒe la, ame geɖewo xɔ eƒe ŋkɔ dzi se, esi wokpɔ eƒe dzesi, siwo wòwɔ. 
JHN.2.24	Ke Yesu ŋutɔ medo ŋu ɖe wo ŋu o; elabena edze si wo katã; 
JHN.2.25	eye mehiã bena, amea ɖe naɖi ɖase le ame ŋuti o; elabena eya ŋutɔ dze si nusi le ame me.
JHN.3.1	Ke amea de, si tso farisitɔwo dome la li, eŋkɔe nye Nikodemo, eye wònye Yudatɔwo ƒe amegã. 
JHN.3.2	Amesia va egbɔ le zã me, eye wògblɔ nɛ bena: Rabi, mienya bena, nufiala nènye tso Mawu gbɔ va; elabena amea ɖeke mate ŋu awɔ dzesi, siwo nèwɔna o, ne menye Mawue li kplii o. 
JHN.3.3	Yesu xɔ dzi, eye wògblɔ nɛ bena: Vavã, vavã mele egblɔm na wò bena: Ne womedzi ame tso dziƒo o la, mate ŋu akpa mawufiaɖuƒe la akpɔ o. 
JHN.3.4	Nikodemo gblɔ nɛ bena: Aleke lawo woadzi amesi ku amegã mahã? Ɖe wòate ŋu ayi ɖe dadaa ƒe dome zi evelia, be woagadzia? 
JHN.3.5	Yesu ɖo ŋu bena: Vavã, vavã mele egblɔm na wò bena: Ne womedzi ame tso tsi kple Gbɔgbɔ me o la, mate ŋu ayi ɖe dziƒofiaɖuƒe la me o. 
JHN.3.6	Nusi wodzi tso ŋutilã me la, ŋutilã wònye, eye nusi wodzi tso Gbɔgbɔ me la, Gbɔgbɔ wònye. 
JHN.3.7	Megawɔ mo yaa na wò be, megblɔ na wò bena: Ele be, woadzi mi atso dziƒo o. 
JHN.3.8	Ya la le ƒoƒom, afisi ke wolɔ̃na, eye nèsea eƒe gbe, ke mènya afisi wòtso alo afisi wòyina o: nenema kee nye amesiame, si wodzi tso Gbɔgbɔ la me. 
JHN.3.9	Nikodemo xɔ dzi gblɔ ne bena: Aleke esiawo ate ŋu ava me mahã? 
JHN.3.10	Yesu ɖo ŋu gblɔ nɛ bena: Israel ƒe nufiala nènye, eye menya nusiawo o mahã? 
JHN.3.11	Vavã, vavã mele egblɔm na wò bena: Míeƒoa nu le nusi mienyã la ŋuti, eye mieɖia ɖase le nusi míekpɔ la ŋuti, eye miexɔa miaƒe ɖaseɖiɖi la o. 
JHN.3.12	Ne megblɔ anyigbadzinuwo ŋutinya na mi, eye miexɔe se o la, aleke lawɔ miaxɔ ase, ne megblɔ dziƒonuwo ŋutinya na mi mahã? 
JHN.3.13	Eye amea ɖeke melia yi dziƒo kpɔ o, negbe amesi ɖi tso dziƒo va ko, eyae nye Amegbetɔvi, si le dziƒo. 
JHN.3.14	Eye abe alesi Mose kɔ da la ɖe dzi le gbeadzi ene la, nenema ke woakɔ Amegbetɔvi la ɖe dzi tsã, 
JHN.3.15	bena amesiame, si xɔa edzi sena la, nakpɔ agbe mavɔ. 
JHN.3.16	Elabena ale gbegbe Mawu lɔ̃a xexeame bena, wòtsɔ ye ŋutɔ ƒe Tenuvi hena, bena amesiame, si xɔa edzi sena la, mele tsɔtsrɔ̃ ge o, ke boŋ wòakpɔ agbe mavɔ. 
JHN.3.17	Elabena Mawu medo via ɖe xexeame, be woadrɔ̃ ʋɔnu xexeame o; ke boŋ be woaɖe xexeame to eyama dzi. 
JHN.3.18	Amesi xɔa edzi sena la, womadrɔ̃ ʋɔnui o; ke amesi mexɔa edzi sena o la, wòdra ʋɔnui xoxo; elabena mexɔ Mawu ƒe Tenuvi ƒe ŋkɔa dzi se o. 
JHN.3.19	Ke esiae nye ʋɔnudɔdrɔ̃ la bena, kekeli va xexeame, eye amewo lɔ̃a viviti la wu kekeli la: elabena woƒe dɔwɔwɔwo vɔ̃ɖi. 
JHN.3.20	Elabena amesiame, si wɔa nu vlo la, léa fu kekeli la, eye meva kekeli la gbɔ o, bena woagahe adãnya ɖe eƒe dɔwɔwɔwo ŋu o. 
JHN.3.21	Ke amesi woa nuteƒe la, eya va kekeli la gbɔ, bena woaɖe eƒe dɔwɔwɔwo ɖe go afia; elabena Mawu me wòwɔ wo le.
JHN.3.22	Nusiawo megbe la Yesu kple eƒe nusrɔ̃lawo va Yudea-nyigba dzi, eye wònɔ afima kpli wo, eye wòde mawutsi ta na amewo. 
JHN.3.23	Ke Yohanes hã le mawutsi dem ta na amewo le Aenon, si te ɖe Salem ŋuti, elabena tsi geɖe le afima, eye amewo va, eye wona wòde mawutsi ta na wo. 
JHN.3.24	Elabena womede Yohanes gaxɔ me haɖe o. 
JHN.3.25	Azɔ nyahehe ɖo Yohanes ƒe nusiawo kple Yudatɔwo dome le ŋutikɔklɔ ŋuti. 
JHN.3.26	Eye wova Yohanes gbɔ gblɔ nɛ bena: Rabi, amesi le Yordan godo kpli wò, amesi ŋuti nèɖi ɖase le la, kpɔ ɖa, eya ke le mawutsi dem ta na amewo, eye amewo katã yi egbɔ. 
JHN.3.27	Yohanes ɖo ŋu gblɔ bena: Ame mate ŋu axa naneke o, ne menye ɖe wonae tso dziƒo o. 
JHN.3.28	Mia ŋutɔwo mieɖi ɖase nam be, megblɔ bena: Menye nyee nye Kristo la o, ke boŋ ame dodo menye le eyama ŋgɔ. 
JHN.3.29	Amesi si ŋugbetɔ le la, eyae nye ŋugbetɔsrɔ̃, ke ŋugbetɔsrɔ̃ la ƒe xɔlɔ̃, amesi le tsitre le to ɖomi la, kpɔa dzidzɔ ŋutɔ le ŋugbetɔsrɔ̃ la ƒe gbe ŋuti; azɔ nye dzidzɔ sia zu blibo. 
JHN.3.30	Eyama latsi de edzi tsã; ke nye la mayi to. 
JHN.3.31	Amesi tso dziƒo gbɔna la, eya ƒo wo katã ta; amesi tso anyigba la, anyigba wòtso, eye anyigbanuwo ŋu wò ƒoa nu lena; amesi tso dziƒo gbɔna la, eya ƒo wo katã ta. 
JHN.3.32	Nusi wòkpɔ kple nusi wòse la, eya ŋuti wòɖia ɖase lena, eye amea ɖeke mexɔa eƒe ɖaseɖiɖi la o. 
JHN.3.33	Amesi le eƒe ɖaseɖiɖi xɔm la, eya ɖo kpe edzi bena, Mawue nye nyateƒetɔ. 
JHN.3.34	Elabena amesi Mawu dɔ la, Mawu ƒe nyawo ŋuti wòƒoa nu lena; elabena mena Gbɔgbɔ la le dzidzenu nu o. 
JHN.3.35	Fofo la lɔ̃a Via, eye wòtso nuwo katã de esi me. 
JHN.3.36	Amesi xɔa Via dzi sena la, agbe mavɔ le esi; amesi meɖoa to Via o la, makpɔ agbe o, ke boŋ Mawu ƒe dɔmedzoe tsia eyama dzi.
JHN.4.1	Azɔ esi Yesu nyae bena, farisitɔwo se bena, Yesu le mawutsi dem ta na amewo, eye wòle nusrɔ̃lawo wɔm wu Yohanes la 
JHN.4.2	gake Yesu ŋutɔ mede mawutsi ta na amewo o, ke boŋ eƒe nusrɔ̃lawoe, 
JHN.4.3	egblẽ Yudea ɖi, eye wògadzo heyina Galilea. 
JHN.4.4	Ke ele nɛ be, wòato Samaria ayi. 
JHN.4.5	Ale wòva Samariatɔwo ƒe dua ɖe, si woyɔna be Sixar me, si le ɖe anyigba, si Yakob na via Yosef la ŋuti; 
JHN.4.6	eye Yakob ƒe vudo le afima. Eye esi mɔzɔzɔ te ɖeɖi Yesu ŋu la, ebɔbɔ na anyi nenema ke ɖe vudo la to, anɔ gaƒoƒo adelia me. 
JHN.4.7	Eye Samaria-nyɔnua ɖe va tsi du ge. Yesu gblɔ nɛ bena: Na ɖem mano. 
JHN.4.8	Elabena eƒe nusrɔ̃viwo yi ɖe dua me, be woaƒle nuɖuɖu. 
JHN.4.9	Samaria-nyɔnu la gblɔ nɛ bena: Aleke wò, si nye Yudatɔ la, nèle tsi biam nye, si nye Samaria-nyɔnu, be yeano mahã? — Elabena Yudatɔwo kple Samaria-tɔwo menyina o — 
JHN.4.10	Yesu ɖo ŋu gblɔ nɛ bena: Ɖe nènya Mawu ƒe nunana la kple amesi nye amesi gblɔ na wò bena: Na ɖem mano la, ne wò boŋ àbiae, eye wòana agbetsi wò. 
JHN.4.11	Nyɔnua gblɔ nɛ bena: Aƒetɔ, tsikunu mele asiwò o, eye vudoa me goglo; afika gɔ̃ nèkpɔ agbetsi la tsoe mahã? 
JHN.4.12	Alo ɖe nèwu mía fofo Yakob, amesi na vudo la mi, eye eya ŋuta kple viawo kpakple eƒe lãwo no eme tsi mahã? 
JHN.4.13	Yesu ɖo ŋu gblɔ nɛ bena: Amesiame, si le tsi sia ƒe ɖe nom la, tsikɔ agawui; 
JHN.4.14	ke amesi ke lano tsi, si nye manae ƒe ɖe la, tsikɔ megale eya wu ge akpɔ o vaseɖe mavɔmavɔ me; elabena tsi, si nye manae la, latrɔ azu tsivudo le eme, esi anɔ dzidzim ayi ɖe agbe mavɔ me. 
JHN.4.15	Nyɔnua gblɔ nɛ bena: Aƒetɔ, na tsi siam, bena tsikɔ nagawum alo mava afisia tsi du ge o. 
JHN.4.16	Egblɔ nɛ bena: Heyi ɖayɔ srɔ̃wò, eye nava afisia. 
JHN.4.17	Nyɔnua xɔ dzi, eye wògblɔ nɛ bena: Srɔ̃ mele asinye o. Yesu gblɔ nɛ bena: Egblɔe nyuie bena: Srɔ̃ mele asinye o; 
JHN.4.18	elabena ŋutsu atɔ̃ nɔ asiwò kpɔ, eye amesi le asiwò fifia la, menye srɔ̃wo wònye o; èto nyateƒe le esia me. 
JHN.4.19	Nyɔnua gblɔ nɛ bena: Aƒetɔ, medze sii bena, nyagblɔɖila nènye. 
JHN.4.20	Mia fofowo doa gbe ɖa le to sia dzi, eye miawo miegblɔ bena, teƒe le Yerusalem, afisi wòle be, woaɖo gbe ɖa le. 
JHN.4.21	Yesu gblɔ nɛ bena: Nyɔnu, xɔm se bena, gaƒoƒo gbɔna, esi menye to sia dzi alo Yerusalem miado gbe ɖa na Fofo la le o. 
JHN.4.22	Miawo la miedoa gbe ɖa na nusi mienya o; miawo la miedoa gbe da na nusi mienya; elabena xoxo la tso Yudatɔwo gbɔ. 
JHN.4.23	Gake gaƒoƒo gbɔna, eye wòde azɔ, esi nyateƒegbedoɖalawo ado gbe ɖa na Fofo la le gbɔgbɔ kple nyateƒe me; elabena Fofo la dia gbeɖoɖala siawo tɔgbe. 
JHN.4.24	Mawue nye Gbɔgbɔ, eye amesiwo le gbe dom ɖa nɛ la, ele be, woado gbe ɖa le gbɔgbɔ kple nyateƒe me. 
JHN.4.25	Nyɔnua gblɔ nɛ bena: Menyae bena, Mesia, si woyɔna be Kristo la gbɔna; ne eyama va la, agblɔ nuwo katã afia mí. 
JHN.4.26	Yesu gblɔ nɛ bena: Nye, amesi le nu ƒom kpli wò la, nyee.
JHN.4.27	Wole esia dzi eƒe nusrɔ̃lawo va, eye wòwɔ mo yaa na wo bena, ele nu ƒom kple nyɔnua ɖe, gake amea ɖeke megblɔ bena: Nuka dim nèle alo nuka nu ƒom nèle kplii mahã o. 
JHN.4.28	Tete nyɔnu la gblẽ eƒe tsize ɖi, eye wòdzo yi ɖe dua me, eye wògblɔ na ameawo bena: 
JHN.4.29	Miva kpɔ amea ɖe, si gblɔ nusiwo katã mewo kpɔ la nam; ɖe menye esia nye Kristo la oa? 
JHN.4.30	Tete wodo go le dua me, eye wova egbɔ. 
JHN.4.31	Le esia me la nusrɔ̃lawo ɖe kuku nɛ gblɔ bena: Rabi, va ɖu nu. 
JHN.4.32	Ke egblɔ na wo bena: Nye la nuɖuɖu le asinye, be maɖu, si miawo mienya o. 
JHN.4.33	Eyaŋuti nusrɔ̃lawo gblɔ na wo nɔewo bena: Ɖe amea ɖe na nanee woɖu mahã? 
JHN.4.34	Yesu gblɔ na wo bena: Nye nuɖuɖu enye bena, mawɔ amesi dom ɖa la ƒe lɔlɔ̃anu, eye mawu eƒe dɔwɔwɔ la nu. 
JHN.4.35	Menye miawoe gblɔ bena: Ɣleti ene koe susɔ, eye nuŋeɣi la laɖo o mahã? Kpɔ ɖa, mele egblɔm na mi bena: Miwu miaƒe ŋkuwo dzi, eye miakpɔ agblewo dzi ɖa bena, woƒu xoxo, eye wonyo na ŋeŋe. 
JHN.4.36	Amesi ŋea nu la, kpɔa fetu, eye wòƒoa kutsetse nu ƒu ɖe agbe mavɔ me, bena amesi ƒã nu kple amesi ŋe nu la, siaa nakpɔ dzidzɔ. 
JHN.4.37	Elabena le eya me nya, si wogblɔ ɖi be: Bu dona, bu ŋena la, enye nyateƒe. 
JHN.4.38	Nye la medo mí, be míaŋe nusi ŋuti miedze agbagba le o; ame bubuwo dze agbagba, eye miawo miege ɖe woƒe dɔwɔwɔ la me. 
JHN.4.39	Eye tso du ma me Samariatɔwo dome ame geɖe xɔ edzi se le nyɔnu, si ɖi ɖase bena: Egblɔ nusiwo katã mewɔ kpɔ la fiãm la, ƒe nya ŋuti. 
JHN.4.40	Azɔ esi Samariatɔwo va egbɔ la, woɖe kuku nɛ bena, wòanɔ yewo, gbɔ, eye wònɔ afima ŋkeke eve. 
JHN.4.41	Eye ame geɖe wu xɔ edzi se le eya ŋutɔ ƒe nya ŋuti, 
JHN.4.42	eye wogblɔ na nyɔnua bena: Azɔ menye le wò nuƒoƒo ŋuti miexɔe se ɖo o; elabena mía ŋutɔwo miese, eye mienya bena, ame siae nye xexeame xɔla vavã.
JHN.4.43	Eye le ŋkeke eve megbe la edzo le afima yi ɖe Galilea. 
JHN.4.44	Elabena Yesu ŋutɔ ɖi ɖase bena, nyagblɔɖila mekpɔa bubu le eya ŋutɔ de o. 
JHN.4.45	Azɔ esi wòva Galilea la, Galileatɔwo xɔe, esime wokpɔ nusiwo katã wòwɔ le Yerusalem le ŋkekenyuie la ɖu ƒe; elabena woawo hã de ŋkekenyuie la ɖuƒe.
JHN.4.46	Ale wògava Kana le Galilea, afisi wòtrɔ tsi wòzu wein le. Ke fiaŋutimea ɖe li, amesi ƒe vi le dɔ lém le Kapernaum. 
JHN.4.47	Esi wose bena, Yesu tso Yudea va Galilea la, eyi egbɔ, eye wòɖe kuku bena, neva, eye woada gbe le ye vi ŋu; elabena eɖo kudo nu. 
JHN.4.48	Tete Yesu gblɔ nɛ bena: Ne menye dzesiwo kple nukunuwo miekpɔ o la, miexɔnɛ sena o. 
JHN.4.49	Fiaŋutime la gblɔ nɛ bena: Aƒetɔ, va, hafi vinye la naku! 
JHN.4.50	Yesu gblɔ nɛ bena: Heyi, viwò le agbe. Eye ame la xɔ nya, si Yesu gblɔ nɛ la dzi se, eye wòyi. 
JHN.4.51	Ke esi wòyina la, eƒe dɔlawo va kpee, eye woka eta nɛ bena: Viwò la tsi agbe. 
JHN.4.52	Tete wòbia gaƒoƒo, si dzi wòka ɖe eme nɛ la wo tsitotsito. Eye wogblɔ nɛ bena: Etsɔ le gaƒoƒo adrelia dzi ŋudza la dzo le edzi. 
JHN.4.53	Tete fofoa dze sii bena, enye gaƒoƒo ma, si dzi Yesu gblɔ ne bena: Viwò la le agbe, eye eya ŋutɔ xɔe se kple eƒeme blibo katã. 
JHN.4.54	Esia nye dzesi evelia, si Yesu wɔ, esi wòtso Yudea va Galilea.
JHN.5.1	Nusia wo megbe la Yudatɔwo ƒe ŋkekenyuiea ɖe ɖo, eye Yesu yi ɖe Yerusalem. 
JHN.5.2	Ke taa ɖe le Yerusalem le alẽgboa ŋuti, si woyɔna le Hebri-gbe me bena Betesda, esi ŋu akpata atɔ̃ le. 
JHN.5.3	Akpata siawo me dɔlélawo ƒe ha: Ŋkuagbãtɔwo, xɔdrɔ̃wo, titilélawo mlɔna henɔa tsi la ƒe bublu lalam. — 
JHN.5.4	Elabena ɣeaɖewoɣi la mawudɔla ɖe ɖina ɖe ta la me, eye wòblua tsi la: eye amesi tre tsi la me dzedze le eƒe bublu megbe la, ƒe lãme sẽna tso dɔ sia dɔ, si lém wòle la me. — 
JHN.5.5	Ke amea ɖe, si le ɖɔ lém ƒe blaetɔ̃ vɔ enyi sɔŋ la, le afima. 
JHN.5.6	Esi Yesu kpɔ eyama le anyimlɔƒe, eye wonyae bena, enɔ anyi alea eteƒe didi la, egblɔ nɛ bena: Ele didim bena, wò lãme nasẽ mahã? 
JHN.5.7	Dɔnɔ la ɖo eŋu nɛ bena: Aƒetɔ, amea ɖeke mele asinye, bena ne woblu tsia la, wòakɔm ada ɖe ta la me o, ke ne megbɔna la, kasia ame bubu trea emedzedze nam. 
JHN.5.8	Yesu gblɔ nɛ bena: Tsi tre, naka wò aba dzi, eye nazɔ azɔli! 
JHN.5.9	Eye ame la ƒe lãme sẽ enumake, eye wòkɔ eƒe aba dzi hezɔ azɔli.
JHN.5.9	Ke ŋkeke ma enye Sabat. 
JHN.5.10	Eyaŋuti Yudatɔwo gblɔ na amesi ŋu woda gbe le la bena: Egbee nye Sabat, eye womeɖe mɔ na wò be, natsɔ wò aba o. 
JHN.5.11	Exɔ dzi na wo bena: Amesi na nye lãme sẽ la, eya kee gblɔ nam bena: 
JHN.5.12	Kɔ wò aba dzi, eye nazɔ azɔli. Wobiae bena: Amekae nye amesi gblɔ na wò bena: Kae dzi, eye nazɔ azɔli mahã? 
JHN.5.13	Ke amesi ŋu woda gbe le la, menya amesi wònye o; elabena Yesu ɖe eɖokui ɖa le ameha, si le afima la ta. 
JHN.5.14	Nusiawo megbe la Yesu kpɔe le mawuƒe la me, eye wògblɔ nɛ bena: Kpɔ ɖa, wò lãme sẽ, megãwɔ nuvɔ̃ azɔ o, bena ne nu vɔ̃ɖi wu esia nagawɔ wò o. 
JHN.5.15	Ame la to dzi heyi ɖagblɔ na Yudatɔwo bena, Yesu yenye amesi na yeƒe lãme sẽ. 
JHN.5.16	Eye le esia ta Yudatɔwo ti Yesu yome, eye wodi be, yewoawui; elabena ewo nusia le Sabat dzi.
JHN.5.17	Ke eɖo ŋu na wo bena; Fofonye le dɔ wɔm vaseɖe fifi, eye nye hã mele ɖo wɔm. 
JHN.5.18	Le esia ta Yudatɔwo gadii ɖe edzi wu, bena yewoawui; elabena menye ɖe wògblẽ kɔ ɖo na Sabat la ɖeɖeko o, ke boŋ eyɔ Mawu hã be eya ŋutɔ Fofoa, eye wòtsɔ eya ŋutɔ ɖokui ɖo Mawu ŋu. 
JHN.5.19	Tete Yesu ɖo ŋu, eye wògblɔ na wo bena: Vavã, vavã mele egblɔm na mi bena: Vi la mate ŋu awɔ naneke le eya ŋutɔ ɖokui si o, ne menye Fofoae le ewɔm wòkpɔ o; elabena nusiwo ke wɔm eyama le la, esiawo Vi la hã wɔna nenema ke. 
JHN.5.20	Ke Fofo la lɔ̃a Via, eye nusiwo katã wɔm eya ŋutɔ le la, efianɛ, eye wòafia dɔwɔwɔ gãwoe awu esiawo, bena miaƒe mo nawɔ yaa. 
JHN.5.21	Elabena sigbe alesi Fofo la fɔa ame kukuwo ɖe tsitre, eye wògbɔa agbe; wo la, nenema ke Vi la hã agbɔ agbe amesiwo wòlɔ̃na. 
JHN.5.22	Elabena Fofo la medrɔ̃a ʋɔnu amea ɖeke o, ke boŋ etsɔ ʋɔnudɔdrɔ̃ la katã de asi na Via, 
JHN.5.23	bena amewo katã nabu Vi la, abe alesi wòbua Fofo la ene. Amesi mele Vi la bum o la, mebua Fofo la, amesi dɔe ɖa la o. 
JHN.5.24	Vavã, vavã mele egblɔm na mi bena: Amesi le nye nya la Sem, eye wòle amesi dɔm ɖa la dzi xɔm le sesem la, agbe mavɔ le esi, eye mava ʋɔnudɔdrɔ̃ me o, elabena eto ku me yi ɖe agbe la me xoxo. 
JHN.5.25	Vavã, vavã mele egblɔm na mi bena: Gaƒoƒo gbɔna, eye wòde azɔ, esime ame kukuwo ase Mawuvi la ƒe gbe, eye amesiwo see la, woanɔ agbe. 
JHN.5.26	Elabena sigbe alesi agbe le Fofo la ŋutɔ ɖokui me la, nenema ke wòna Vi la hã be, agbe nanɔ esi le eya ŋutɔ ɖokui me: 
JHN.5.27	eye wòna ŋusẽe, be woadrɔ̃ ʋɔnu hã, elabena Amegbetɔvi wònye. 
JHN.5.28	Esia megawɔ mo yaa na mi o; elabena gaƒoƒo gbɔna, le esi me amesiwo katã le yɔdowo me la, wòase eƒe gbe: 
JHN.5.29	eye amesiwo wɔ nu nyuiwo la, woado go hena agbe ƒe tsitretsitsi, ke amesiwo wɔ nu vlowo la, hena ʋɔnudɔdrɔ̃ ƒe tsitretsitsi. 
JHN.5.30	Nyemele naneke wɔm le ɖokuinye si o; abe alesi mesena la, nenema ŋu medrɔ̃a ʋɔnu ɖo, eye nye ʋɔnudɔdrɔ̃ la le dzɔdzɔe, elabena nyemedia nye ŋutɔ nye lɔlɔ̃nu o, ke boŋ amesi dɔm ɖa la ƒe lɔlɔ̃nu ko.
JHN.5.31	Nye la, ne meɖi ɖase le ɖokuinye ŋu la, ekema nye ɖaseɖiɖi la menye nyateƒe o. 
JHN.5.32	Ame bubue nye amesi le ɖase ɖim le ŋutinye, eye menyae bena, ɖase, si ɖim wòle le ŋutinye la, enye nyateƒe. 
JHN.5.33	Miawo la mieɖo ɖo ɖe Yohanes gbɔ, eye wòɖi ɖase na nyateƒe la. 
JHN.5.34	Ke nye la nyemexɔ ɖaseɖiɖi tso amè gbɔ o, ke mele nusiawo gblɔm, bena míakpɔ ɖeɖe. 
JHN.5.35	Eyama enye akaɖi, si le bibim, eye wòle keklẽm; ke miawo la miedi be, yewoakpɔ dzidzɔ gaƒoƒo ɖeka le eƒe keklẽ la me. 
JHN.5.36	Ke nye la mexɔ ɖaseɖiɖi, si lolo wu Yohanes tɔ; elabena dɔwɔwɔ, siwo Fofo la nam, bena mawu wo nu la, dɔwɔwɔ ma, siwo ke wɔm mele la, le ɖase ɖim le ŋutinye bena, Fofo lae dɔm ɖa. 
JHN.5.37	Eye Fofo, si dɔm ɖa la, eyama ɖi ɖase le ŋutinye. Miese eƒe gbe ɣeaɖekeɣi alo kpɔ eƒe nɔnɔme hã kpɔ o. 
JHN.5.38	Eye eƒe nya menɔ mia me o; elabena amesi eyama dɔ ɖa la, eya dzie miexɔ se o. 
JHN.5.39	Miele ŋɔŋlɔawo me dzrom tsitotsito; elabena miesusu bena, miekpɔa agbe mavɔ le wo me, eye woamawo nye nusiwo le ɖase ɖim le ŋutinye; 
JHN.5.40	eye mielɔ̃ be, miava gbɔnye, bena míakpɔ agbe o. 
JHN.5.41	Nyemexɔa kafukafu tso amewo gbɔ o. 
JHN.5.42	Gake menya mi bena, Mawu ƒe lɔlɔ̃ la mele mia ŋutɔwo mia ɖokui me o. 
JHN.5.43	Nye la meva le Fofonye ƒe ŋkɔa dzi, eye miele xɔyem o; ɖe ame bubu lava le ye ŋutɔ ƒe ŋkɔa dzi la, ne eya xɔ ge miala. 
JHN.5.44	Aleke lawɔ miawo miate ŋu axɔ ase, esi miele kafukafu xɔm tso mia nɔewo gbɔ, eye kafukafu ma, si tso Mawu ɖeka gbɔ la, miedia eya o mahã? 
JHN.5.45	Migasusu bena, nye la matso mia nu na Fofo la o; amea ɖe li, si tsoa mia nu, eyae nye Mose, amesi dzi mietsɔ miaƒe nukpɔkpɔ ɖo. 
JHN.5.46	Elabena ɖe miexɔ Mose dzi se la, ne miaxɔ nye hã dzinye ase; elabena eyama ŋlɔ nya ɖi le ŋutinye. 
JHN.5.47	Ke ne miexɔ eyama ƒe ŋɔŋlɔawo dzi se o la, aleke lawɔ miaxɔ nye nyawo dzi ase mahã?
JHN.6.1	Nusiawo megbe la Yesu dzo yi ɖe Galilea-ƒu, si nye Tiberia-ƒu la godo. 
JHN.6.2	Eye ameha gãa ɖe dze eyome, elabena wokpɔ dzesi, siwo wòwɔ na dɔlélawo. 
JHN.6.3	Eye Yesu yi ɖe to la dzi, eye wòbɔbɔ nɔ afima kple eƒe nusrɔ̃lawo. 
JHN.6.4	Ke Yudatɔwo ƒe ŋutitotoŋkekenyuie la ɖo. 
JHN.6.5	Azɔ esi Yesu wu eƒe mo dzi, eye wòkpɔ bena, ameha gãa de gbɔna ɖe ye gbɔ la, egblɔ na Filipo bena: Afika míaƒle abolo le, bena amesiawo naɖu mahã? 
JHN.6.6	Ke egblɔ esia, be wòadoe akpɔ; elabena eya ŋutɔ nya nusi wɔ ge wòala. 
JHN.6.7	Filipo ɖo ŋu nɛ bena: Abolo denario alafa eve hã mele wo nu ɖe ge, bena wo dome ɖesiaɖe naxa via ɖe o. 
JHN.6.8	Eƒe nusrɔ̃lawo dometɔ ɖeka, Andrea, Simon Petro nɔvi la, gblɔ nɛ bena: 
JHN.6.9	Ɖekakpuia ɖe le afii, eye lubolo atɔ̃ kple tɔmelã memee eve le esi; gake nuka wònye na ame geɖe siawo mahã? 
JHN.6.10	Yesu gblɔ bena: Mina ameawo nabɔbɔ nɔ anyi. Ke gbe mumu geɖe le afima. Eye ŋutsu, siwo ƒe xexlẽme nu anɔ akpe atɔ̃ la, bɔbɔ nɔ anyi. 
JHN.6.11	Eye Yesu tsa aboloawo heda akpe le wo ta, eye wòtso wo na amesiwo le anyinɔƒe; nenema ke hã wòna tɔmelã memee wo geɖe alesi nu dim wole. 
JHN.6.12	Ke esi woɖi ƒo la, egblɔ na eƒe nusrɔ̃lawo bena: Miƒo kakɛ, siwo susɔ la, nu ƒu, bena naneke nagagblẽ o. 
JHN.6.13	Tete woƒo wo nu ƒu, eye lubolo atɔ̃, siwo ameawo ɖu la, ƒe kakɛ, siwo susɔ la, yɔ kevi wuieve fũ.
JHN.6.14	Azɔ esi ameawo kpɔ dzesi, si wowu la, wogblɔ bena: Vavã amesia nye nyagblɔɖila, si gbɔna ɖe xexeame. 
JHN.6.15	Eye esi Yesu dze sii bena, wole vava ge, eye woalé ye sesẽ aɖo fiae la, eɖe eɖokui ɖe aga yi de to la dzi.
JHN.6.16	Eye esi fiẽ ɖo la, eƒe nusrɔ̃lawo yi ɖe ƒu nu; 
JHN.6.17	eye woɖo ʋu heyina ƒu la godo ɖe Kapernaum. Ke zã do xoxo, eye Yesu meva wo gbɔ haɖe o. 
JHN.6.18	Eye le ya gã, si le ƒoƒom ŋuti la, ƒu la dze agbo. 
JHN.6.19	Eye esi woku ʋu la anɔ stadio blave vɔ atɔ̃ alo blaetɔ̃ la, wokpɔ Yesu le ƒua dzi zɔm gbɔna, eye wòle tetem ɖe nu la ŋu, eye wovɔ̃. 
JHN.6.20	Ke egblɔ na wo bena: Nyee nye esi, migavɔ̃ o hee! 
JHN.6.21	Eye esi woɖi bena, yewoaxɔe ɖe ʋu la me la, kasia ʋu la ɖi go ɖe anyigba, si dzi yim wole la.
JHN.6.22	Esi ŋu ke, eye ameha la le tsitre le ƒu la ƒe go keme dzi la, wokpɔ bena, ʋu bubua ɖeke megale afima o, negbe ɖeka ko, eye bena Yesu meɖo ʋua kple eƒe nusrɔ̃lawo o, ke boŋ eƒe nusrɔ̃lawo ɖeɖekoe yi, — 
JHN.6.23	eye ʋu bubuwo tso Tiberia va ɖo afisi medidi tso teƒe, si woɖu abolo, si ta Aƒetɔ la da akpe le la, gbã o. 
JHN.6.24	Azɔ esi ameha la kpɔ bena, Yesu alo eƒe nusrɔ̃lawo mele afima o la, woa ŋutɔwo ɖo duwo me, eye wova Kapernaum hele Yesu dim. 
JHN.6.25	Eye esi wokpɔe le ƒua godo la, wogblɔ nɛ bena; Rabi, ɣekaɣi nèva afisia? 
JHN.6.26	Yesu ɖo ŋu na wo, eye wògblɔ bena: Vavã, vavã mele egblɔm na mi bena: Miele diyem, menye bena, miekpɔ dzesiwo o; ke boŋ bena, mieɖu aboloawo ƒe ɖe, eye míeɖi ƒo. 
JHN.6.27	Midze agbagba, menye ɖe nuɖuɖu, si gblẽna ta o, ke boŋ ɖe nuɖuɖu, si anɔ anyi hena agbe mavɔ la ta, esi Amegbetɔvi la lana mi; elabena nenem me la ŋu Mawu Fofo la de dzesi!. 
JHN.6.28	Tete wogblɔna bena: Nuka miawo, bena mia wɔ Ma wu ƒe dɔwɔwɔwo mahã? 
JHN.6.29	Yesu ɖo ŋu gblɔ na wo bena: Esiae nye Mawu ƒe dɔwɔwɔ la bena, miaxɔ amesi wòdɔ ɖa la, dzi ase. 
JHN.6.30	Tete wogblɔ nɛ bena: Ekema dzesi ka newɔ, bena míakpɔ, eye miaxɔ dziwò ase mahã? Nuka nèwɔna? 
JHN.6.31	Mía fofowo du mana le gbeadzi, abe alesi woŋlɔ di ene bena: „Ena abolo wo tso dziƒo, be woaɖu.“ 
JHN.6.32	Yesu gblɔ na wo bena: Vavã, vavã mele egblɔm na mi bena: Menye Mose ye na abolo, si tso dziƒo la mi o, ke boŋ Fofonyee na abolo vavã mi tso dziƒo. 
JHN.6.33	Elabena Mawu ƒe abolo la enye esi ɖi tso dziƒo va, eye wòna agbe xexeame. 
JHN.6.34	Tete wogblɔ nɛ bena: Aƒetɔ, na abolo sia mí ɖaa. 
JHN.6.35	Yesu gblɔ na wo bena: Nyee nye agbebolo la, amesi vaa gbɔnye la, dɔ mele ewu ge akpɔ o; eye amesi le dzinye xɔm le sesem la, tsikɔ mele ewu ge akpɔ o. 
JHN.6.36	Gake megblɔe na mi bena, miekpɔm, eye miexɔm se o. 
JHN.6.37	Nusianu, si Fofo la tsɔ nam la, ava gbɔnye, eye amesi vaa gbɔnye la, nyemale eƒu ge gbe akpɔ o. 
JHN.6.38	Elabena medi tso dziƒo va, menye bena mawɔ nye ŋutɔ nye lɔlɔ̃nu o, negbe amesi dɔm da la ƒe lɔlɔ̃nu ko. 
JHN.6.39	Ke esia enye amesi dɔm ɖa la ƒe lɔlɔ̃nu, bena nusianu, si wotsɔ nam la, ne magabu ɖeke o, ke boŋ bena mafɔe ɖe tsitre le nuwuwuŋkeke la dzi. 
JHN.6.40	Elabena esiae nye Fofonye la ƒe lɔlɔ̃nu, bena amesiame, si le Via kpɔm, eye wòle edzi xɔm le sesem la, akpɔ agbe mavɔ, eye nye la mafɔe ɖe tsitre le nuwuwuŋkeke la dzi.
JHN.6.41	Tete Yudatɔwo li liʋiliʋi le eŋuti; elabena egblɔ bena: Nyee nye abolo, si di tso dziƒo va. 
JHN.6.42	Eye wogblɔ bena: Alo amesia la menye Yesu, Yosef vi la, amesi toto kple dada miawo mienyã lae o ɖe? Azɔ aleke wɔ amesia le gbɔgblɔm bena: Meɖi tso dziƒo va mahã? 
JHN.6.43	Yesu ɖo ŋu gblɔ na wo bena: Migali liʋiliʋi le mia nɔewo dome o. 
JHN.6.44	Amea ɖeke mate ŋu ava gbɔnye o, ne menye Fofo, si dɔm da lae hee vɛ o, eye nye la mafɔe ɖe tsitre le nuwuwuŋkeke la dzi. 
JHN.6.45	Woŋlɔ de nyagblɔlawo me bena: „Eye wo katã woanye amesiwo Mawu fia nu wo.“ Amesiame, si see le Fofoa gbɔ, eye wòsrɔ̃e la, ava gbɔnye. 
JHN.6.46	Menye bena, amea ɖee kpɔ Fofo la kpɔ o, negbe amesi tso Mawu gbɔ la, eyae kpɔ Fofo la. 
JHN.6.47	Vavã, vavã mele egblɔm na mi bena: Amesi xɔe se la, agbe mavɔ le esi. 
JHN.6.48	Nyee nye agbebolo la. 
JHN.6.49	Mia fofowo ɖu mana le gbeadzi, eye woku. 
JHN.6.50	Esiae nye abolo, si ɖi tso dziƒo va, bena ame naɖu eƒe ɖe, eye maku o.
JHN.6.51	Nyee nye agbebolo la, si ɖi tso dziƒo va; ne amea ɖe ɖu abolo sia ƒe ɖe la, anɔ agbe tegbetegbe; eye abolo, si na ge mala ɖe xexeame ƒe agbe ta la, enye nye ŋutilã. 
JHN.6.52	Azɔ Yudatɔwo he nya le wo nɔewo dome gblɔ bena: Aleke amesia ate ŋu ana eƒe ŋutilã mí, be míaɖu mahã? 
JHN.6.53	Tete Yesu gblɔ na wo bena: Vavã, vavã mele egblɔm na mi bena: Ne menye ɖe mieɖu Amegbetɔvi la ɖe ŋutilã, eye mieno eƒe ʋu o la, ekema agbea ɖeke manɔ mia me o. 
JHN.6.54	Amesi ɖua nye ŋutilã, eye wonoa nye ʋu la, agbe mavɔ le esi, eye nye la mafɔe ɖe tsitre le nuwuwuŋkeke la dzi. 
JHN.6.55	Elabena nye ŋutilã enye nuɖuɖu vavã, eye nye ʋu enye nunono vavã. 
JHN.6.56	Amesi ɖua nye ŋutilã, eye wònoa nye ʋu la, enɔa menye, eye nye hã menɔa eme. 
JHN.6.57	Sigbe alesi Fofo gbagbe la dɔm ɖa, eye nye la mele agbe le Fofoa ŋuti la, nenema ke amesi ɖuam la, eya hã anɔ agbe le ŋutinye. 
JHN.6.58	Esiae nye abolo, si ɖi tso dziƒo va, menye abe esi fofoawo du, eye woku la ene o, amesi ɖu abolo sia la, anɔ agbe tegbetegbe. 
JHN.6.59	Nusiawo wògblɔ le ƒuƒoƒe la me, le esime wòle nu fiãm le Kapernaum. 
JHN.6.60	Azɔ eƒe nusrɔlawo dome ame geɖewo, esi wose esia la, wogblɔ bena: Esia nye nya sesẽ; ameka ate ŋu asee mahã? 
JHN.6.61	Ke esi Yesu nya le ye ŋutɔ ɖokui me bena, eƒe nusrɔlawo le liʋiliʋi lim le esia ŋuti la, egblɔ na wo bena: Alo ɖe esia le nu ɖiam na mi mahã? 
JHN.6.62	Azɔ, ne míakpɔ Amegbetɔvi la le dziƒo, afisi wòtso la, yim ɖe? 
JHN.6.63	Gbɔgbɔ ta gbɔa agbe, ŋutilã menyo na naneke o; nya, siwo megblɔ na mi la, Gbɔgbɔ kple agbe wonye. 
JHN.6.64	Ke amea ɖewo le mia dome, siwo mexɔna sena o. Elabena Yesu nya tso gɔmedzedzea me wo amesiwo mexɔ edzi se o kple amesi le eyome mɔ fia ge. 
JHN.6.65	Eye wògblɔ bena: Le esia ta megblɔ na mi bena, amea ɖeke mate ŋu ava gbɔnye o, ne menye ɖe wonae tso Fofonye gbɔ o. 
JHN.6.66	Tso esia dzi la eƒe nusrɔlawo dome ame geɖewo de megbe, eye womegazɔna kpakplii o.
JHN.6.67	Tete Yesu gblɔ na ame wuieveawo bena: Alo miawo hã ɖe miele ɖiɖim be, miadzo mahã? 
JHN.6.68	Simon Petro ɖo ŋu nɛ bena: Aƒetɔ, ameka gbɔ gɔ̃ míaʋu ayi mahã? Agbe mavɔ nyawo le asiwò. 
JHN.6.69	Eye miexɔe se, eye míedze sii bena, wòe nye Kristo, Mawu ƒe kɔkɔetɔ la. 
JHN.6.70	Yesu xɔ dzi na wo bena: Menye nyee da mi ame wuieve oa? Eye mia dometɔ ɖeka nye abosam! 
JHN.6.71	Ke egblɔ esia le Yuda, Simon Iskariot vi ŋuti, elabena eyae nye amesi le eyome mɔ fia ge, eye wònye ame wuieveawo dometɔ ɖeka.
JHN.7.1	Le nusiawo megbe la Yesu tsa le Galilea; elabena melɔ̃ be, yeatsa le Yudea o, le esi Yudatɔwo ɖi be, yewoawui ta. 
JHN.7.2	Ke Yudatɔwo ƒe ŋkekenyuie, si nye agbadɔŋkekenyuie la ɖo. 
JHN.7.3	Tete la nɔviawo gblɔ nɛ bena: Dzo le afisia, eye nayi Yudea, bena wò nusrɔ̃lawo hã nakpɔ wò dɔwɔwɔ, siwo nèwɔna. 
JHN.7.4	Elabena amea ɖeke mewɔa naneke le ɣaɣlaƒe, eye wòdina be, ye ŋuta vea dze le gaglãgbe o. Ne ewo esiawo la, ekema ɖe ɖokuiwò fia xexeame. 
JHN.7.5	Elabena nɔviawo ke hã mexɔ edzi se o. 
JHN.7.6	Yesu gblɔ na wo bena: Nye azãgbe la meɖo haɖe o: ke miawo la miaƒe azãgbe la ɖona ɖaa. 
JHN.7.7	Xexeame mate ŋu alé fu mi o; ke nye la eléa fum, elabena nye la meɖi ɖase le eŋuti bena, eƒe dɔwɔwɔ wo vɔ̃ɖi. 
JHN.7.8	Miawo la, miheyi ŋkekenyuiea ɖuƒe; nye la nyemeyina ŋkekenyuie sia ɖuƒe o; elabena nye azãgbe la mede vo haɖe o. 
JHN.7.9	Esi wògblɔ esiawo na wo la, etsi Galilea. 
JHN.7.10	Ke esi nɔviawo yi ŋkekenyuiea ɖuƒe la, eya hã yi, menye le gaglãgbe o, ke boŋ le adza me. 
JHN.7.11	Azɔ Yudatɔwo dii le ŋkekenyuiea ɖuƒe, eye wogblɔ bena: Afika ame ma le? 
JHN.7.12	Eye liʋiliʋilili sɔ gbɔ le amehawo dome le eŋuti; ɖewo gblɔ bena: Ame nyui wònye; bubuwo gblɔ bena: Ɖabi, ke boŋ eflu ameha la. 
JHN.7.13	Gake la amea ɖeke megblɔe le eŋuti kple dzideƒo o; elabena wovɔ̃ Yudatɔwo.
JHN.7.14	Ke esi ŋkekenyuie la ƒe afã nu yi la, Yesu yi ɖe mawuƒe la me, eye wòfiã nu. 
JHN.7.15	Eyaŋuti Yudatɔwo tsi yaa gblɔ bena: Aleke wo amesia nya agbalẽ, esi nasrɔ̃ nu kpo o mahã! 
JHN.7.16	Tete Yesu ɖo ŋu na wo, eye wògblɔ bena: Nye nufiafia la menye tonye o, ke boŋ amesi dom ɖa la tɔe. 
JHN.7.17	Ne amea ɖe le didim be, yeawɔ eƒe lɔlɔ̃nu la, eya ladze sii le nufiafia la ŋuti, nenye Mawu me wòtso, alo nye ŋutɔe le nu ƒom le ɖokuinye ŋuti. 
JHN.7.18	Amesi le nu ƒom le ye ŋutɔ ɖokui ŋuti la, dia ye ŋutɔ ƒe kafukafu: ke amesi le amesi ɖoe ɖa la ƒe kafukafu dim la, eyae nye nyateƒetɔ, eye nu madzɔmadzɔ mele eyama me o. 
JHN.7.19	Alo menye Mose ye na se la mi oa, eye mia dometɔa ɖeke mewo se la dzi o; nukaŋuti miele didim be, mia wum mahã? 
JHN.7.20	Ameha la ɖo ŋu bena: Gbɔgbɔ vɔ̃ le mewo: ameka le didim be, yeawu wò mahã? 
JHN.7.21	Yesu ɖo ŋu, eye wògblɔ na wo bena: Dɔ ɖeka ko mewɔ, eye mi katã miaƒe mo wɔ yaa. 
JHN.7.22	Mose tsɔ aʋatsotso na mi, menye bena, etso Mose gbɔ o, ke boŋ fofoawo gbɔ wòtso, eye le Sabat dzi la mietsoa aʋa na ame. 
JHN.7.23	Ne wotso aʋa na ame le Sabat dzi, bena woagada Mose ƒe sea dzi o la, nukaŋuti miele dɔmedzoe dom ɖe ŋutinye, elabena mena ame blibo la ƒe lãme sẽ le Sabat dzi mahã? 
JHN.7.24	Migatrɔ̃ ʋɔnu le dzedze nu o; ke boŋ midrɔ̃ ʋɔnu dzɔdzɔe.
JHN.7.25	Tete Yerusalemtɔa ɖewo gblɔ bena: Alo menye esiae nye amesi wodi be, yewoawu o mahã? 
JHN.7.26	Eye kpɔ ɖa, ele nu ƒom faa, eye womegblɔa nyaa ɖeke nɛ o. Ɖe dumegãwo dze sii vavã bena, amesiae nye Kristo la mahã? 
JHN.7.27	Ke amesia la mienya afisi wòtso; gake ne Kristo ava la, amea ɖeke manya afisi wòtso o. 
JHN.7.28	Azɔ Yesu do ɣli le mawuƒe la me hele nu fiãm, eye wòle gbɔgblɔm bena: Ẽ, mienyam, eye mienya afisi metso, eye nyemeva le nye ŋuta ɖokuinye si o, ke nyateƒetɔa ɖe li, amesi dɔm ɖa, amesi miawo mienyã o. 
JHN.7.29	Nye la menyae, elabena egbɔ metso, eye eyamae dɔm ɖa. 
JHN.7.30	Tete wodi bena, yewoalée, eye amea ɖeke medo asi ɖe egbɔ o; elabena eƒe gaƒoƒo mede haɖe o. 
JHN.7.31	Ke ame geɖewo xɔ edzi se le ameha la dome, eye wogblɔ bena: Ne Kristo ava la, ɖe wòawɔ dzesiwo awu esiawo, siwo amesia wɔ la mahã? 
JHN.7.32	Farisitɔwo se alesi amewo le nusiawo ƒe liʋiliʋi lim le eŋuti. Eye farisitɔwo kple nunɔlagãwo dɔ atikplɔtɔwo ɖa, bene woaɖalée. 
JHN.7.33	Tete Yesu gblɔ bena: Manɔ anyi kpli mi ɣeyiɣi via ɖe ko, eye magblẽ mi ɖi ayi amesi dɔm ɖa la gbɔ. 
JHN.7.34	Miadim, eye miakpɔm o, eye afisi nye la mele la, miawo la miate ŋu ava o. 
JHN.7.35	Tete Yudatɔwo gblɔ na wo nɔewo bena: Afika amesia le yiyi ge bena, mía te ŋu akpɔe oa? Ɖe wòle, amesiwo kaka ɖe Helatɔwo dome la gbɔ yi ge, eye wòafia nu Helatɔwo mahã? 
JHN.7.36	Nya ka ƒomevi gɔ̃e nye esia, si wògblɔ bena: Miadim, eye miakpɔm o, eye afisi nye la mele la, miawo la miate ŋu ava o mahã?
JHN.7.37	Ke le ŋkeke mamletɔ, si nye ŋkekenyuie gatɔ dzi la, Yesu le tsitre, eye wòdo ɣli gblɔ bena: Ne tsikɔ le amea ɖe wum la, neva gbɔnye, eye wòano tsi. 
JHN.7.38	Amesi xɔa dzinye sena, abe alesi ŋɔŋlɔ la gblɔ ɖi ene bena: Agbetsitɔsisiwo le sisi ge atso eyama ƒe dɔ me. 
JHN.7.39	Ke egblɔ esia le Gbɔgbɔ la ŋuti, esi amesiwo le edzi xam le sesem la, laxɔ; elabena Gbɔgbɔ la meli haɖe o, le esi womekɔ Yesu ŋuti haɖe o la ta. 
JHN.7.40	Esi ameha la dometɔa ɖewo se nya siawo la, wogblɔ bena: Vavã amesiae nye nyagblɔɖila la. 
JHN.7.41	Bubuwo gblɔ bena: Esiae nye Kristo la. Eye bubuwo hã gblɔ bena: Ɖe Kristo la atso Galilea mahã? 
JHN.7.42	Ɖe ŋɔŋlɔ la megblɔ bena: Kristo la ava atso Dawid ƒe ƒome kple Betlexem-kɔƒe, afisi Dawid nɔ la me o mahã? 
JHN.7.43	Ale ameha la dome ma le eyama ta. 
JHN.7.44	Ke wo dometɔa ɖewo ɖi be, yewoalée; gake amea ɖeke meɖo asi ɖe egbɔ o. 
JHN.7.45	Tete atikplɔtɔwo va nunɔlagãwo kple farisitɔwo gbɔ; eye woamawo gblɔ na wo bena: Nukaŋuti miekplɔe vɛ o mahã? 
JHN.7.46	Atikplɔtɔwo ɖo ŋu bena Amea ɖeke meƒo nu ale, abe alesi amesia ƒo nui ene kpɔ o. 
JHN.7.47	Tete farisitɔwo xɔ dzi na wo bena: Alo ɖe wòflu miawo hã mahã? 
JHN.7.48	Ɖe amegãwo alo farisitɔwo dometɔa ɖe xɔ edzi se mahã? 
JHN.7.49	Negbe ameha sia, si mele se la me nyam o la, koe le wo ŋuɖinu wɔm. 
JHN.7.50	Nikodemo, si nye wo dometɔ ɖeka, amesi va egbɔ tsã la, gblɔ na wo bena: 
JHN.7.51	Alo ɖe miaƒe se la drɔ̃a ʋɔnu ame, ne menye ɖe woase ame la ƒe numegbe gbã, eye wonyã nusi wòwɔ o mahã? 
JHN.7.52	Woɖo ŋu gblɔ nɛ bena: Alo wò hã Galileatɔ nènye mahã? Dzro me, eye nakpɔ bena, nyagblɔɖilaa ɖeke metsi tre tso Galilea kpɔ o. 
JHN.7.53	Eye amesiame yi eƒe me.
JHN.8.1	Ke Yesu dzo yi Amito la dzi. 
JHN.8.2	Eye le ŋdikanya la egava mawuƒe la me, eye ameha la katã va egbɔ, eye esi wòbɔbɔ nɔ anyi la, efiã nu wo. 
JHN.8.3	Eye agbalẽfialawo kple farisitɔwo kplɔ nyɔnua ɖe, si wolé le ahasiwɔwɔ me la, va egbɔ, eye wotsɔe ɖo titina 
JHN.8.4	hegblɔ ne bena: Nufiala, wolé nyɔnu sia le ahasiwɔwɔ me ke. 
JHN.8.5	Eye Mose de se na mi le se la me bena, woaƒu kpe amesia tɔgbe: azɔ wò la, aleke gblɔm nèle le eŋuti mahã? 
JHN.8.6	Ke wogblɔ esia hele etem kpɔ, bena yewoakpɔ nyaa ɖe atso enu. Eye Yesu do dɔgɔ̃e, eye wòtsɔ asibide ŋlɔ nu ɖe anyigba. 
JHN.8.7	Eye esi wogale ebiabia dzi la, efɔ kɔ te, eye wògblɔ na wo bena: Amesi ke nuvɔ̃ mele eŋuti le mia dome o la, netre kpe la fɔfɔ ƒui. 
JHN.8.8	Eye wògado dɔgɔ̃e hetsɔ eƒe asibide ŋlɔ nu ɖe anyigba. 
JHN.8.9	Eye esi wosee la, woƒe dzi tsi nya na wo, ave wodo go ɖekaɖeka hedze egɔme tso xoxoawo dzi vaseɖe ɖevitɔwo dzi, eye wogblẽ Yesu ɖeka ɖi kple nyɔnu la le afisi wòle la, le titina. 
JHN.8.10	Eye esi Yesu fɔ kɔ te, eye mekpɔ amea ɖeke o negbe nyɔnua ko la, egblɔ nɛ bena: Nyɔnu, afika amesiwo le nuwò tsom la le? Ɖe amea ɖeke mebu fɔ wò o mahã? 
JHN.8.11	Eye wògblɔ bena: Amea ɖeke o, Aƒetɔ. Ke Yesu gblɔ nɛ bena: Ekema nye hã nyemebu fɔ wò o; heyi, eye tso esia dzi la megawɔ nuvɔ̃ o.
JHN.8.12	Azɔ Yesu gaƒo nu na wo gblɔ bena: Nyee nye xexeame ƒe kekeli la; amesi ke dzea yonyeme la, mele viviti la me zɔ ge akpɔ o, ke boŋ agbe la ƒe kekeli anɔ esi. 
JHN.8.13	Tete farisitɔwo gblɔ nɛ bena: Wò ŋutɔ ɖokuiwò ŋuti nèle ɖase ɖim le, wò ɖaseɖiɖi la menye nyateƒe o. 
JHN.8.14	Yesu ɖo ŋu gblɔ na wo bena: Nye la, ne meɖi ɖase le nye ŋutɔ ɖokuinye ŋuti hã la, nye ɖaseɖiɖi la nye nyateƒe; elabena menya afisi metso va kple afisi meyina; miawo la mienya afisi metso va alo; afisi meyina o. 
JHN.8.15	Miawo la ŋutilã nu miedrɔ̃a ʋɔnu ɖo, nye la nyemedrɔ̃a ʋɔnu amea ɖeke o. 
JHN.8.16	Gake ne nye la medrɔ̃ ʋɔnu la, ele nyateƒe nu, elabena menye nye ɖekae li o, ke boŋ mía kple amesi dɔm ɖa lae. 
JHN.8.17	Eye woŋlɔ ɖe miaƒe se la me hã bena, ame eve ƒe ɖaseɖiɖi le nyateƒe nu. 
JHN.8.18	Nyee nye amesi le ɖase ɖim le ɖokuinye ŋuti, eye Fofo, si dɔm ɖa la, ɖia ɖase le ŋutinye. 
JHN.8.19	Tete wogblɔ nɛ bena: Afika fofowò la le? Yesu ɖo ŋu bena; Mienya mía kple Fofonye o. Ɖe mienyam la, mianya Fofonye hã. 
JHN.8.20	Egblɔ nya siawo le nunyuiedzraɖoƒe la, esi wòle nu fiãm le mawuƒe la me; eye amea ɖeke melée o, elabena eƒe gaƒoƒo mede haɖe o.
JHN.8.21	Azɔ egagblɔ na wo bena: Nye la mele dzodzo ge, eye miadim, eye miaku ɖe miaƒe nuvɔ̃ la me afisi nye la meyina la, miawo la miate ŋu ava o. 
JHN.8.22	Tete Yudatɔwo gblɔ bena: Ɖe wòyina eɖokui wu ge, esi wògblɔ bena: Afisi nye la meyina la, miawo la miate ŋu ava o mahã? 
JHN.8.23	Eye wògblɔ na wo bena: Miawo lã anyigba mietso, ke nye la dziƒo metso; miawo la xexe sia me mietso, nye la nyemetso xexe sia me o: 
JHN.8.24	Eyata megblɔ na mi bena, miaku ɖe miaƒe nuvɔ̃wo me; elabena ne miexɔe se bena, nyee nye esi o la, miaku ɖe miaƒe nuvɔ̃wo me. 
JHN.8.25	Tete wogblɔ nɛ bena: Wò la ameka nènye? Yesu gblɔ na wo bena: Nusi megblɔ na mi tso gɔmedzedzea me ke lae. 
JHN.8.26	Nu geɖewo le asinye, be magblɔ, eye madrɔ̃ ʋɔnu le mia ŋuti; ke amesi dɔm ɖa la, enye nyateƒetɔ, eye nusiwo nye hã mese le egbɔ la, nu mawo ke megblɔna na xexeame. 
JHN.8.27	Womenyae bena, eƒo nu na wo le Fofo la ŋuti o. 
JHN.8.28	Yesu gblɔ na wo bena: Ne miekɔ Amegbetɔvi la ɖe dzi la, ekema miadze sii bena, nyee; eye bena nyemewɔa naneke le ɖokuinye si o, ke boŋ abe alesi Fofonye fiãm ene la, nu mawo ke megblɔna. 
JHN.8.29	Eye amesi dɔm ɖa la, li kplim, eye megblẽ nye ɖeka ɖi o: elabena nye la mewɔa nusi dzea eŋu ɖaa. 
JHN.8.30	Esi wògblɔ esiawo la, ame geɖewo xɔ edzi se.
JHN.8.31	Tete Yesu gblɔ na Yudatɔ, siwo xɔ edzi se la bena: Ne mienɔ nye nya la me la, ekema nye nusrɔ̃la vavãwo mienye, 
JHN.8.32	eye miadze si nyateƒe la, eye nyateƒe la lawɔ mi ablɔɖeviwoe. 
JHN.8.33	Woɖo ŋu nɛ bena: Abraham ƒomeawo míenye, eye míenye amea ɖeke ƒe kluvi kpɔ o: aleke wɔ nagblɔ bena: Miazu ablɔɖeviwo mahã? 
JHN.8.34	Yesu ɖo ŋu na wo bena: Vavã, vavã mele egblɔm na mi bena: Amesiame, si le nuvɔ̃ wɔm la, nuvɔ̃ ƒe kluvi wònye. 
JHN.8.35	Ke kluvi menɔa aƒe me ɖaa o, aƒevi la nɔa anyi ɖaa. 
JHN.8.36	Eyata ne Vi ɖa wɔ mi ablɔɖeviwo la, ekema m anye ablɔɖeviwo vavã. 
JHN.8.37	Menyae bena, Abraham ƒomea wo mienye; gake miedi be, yewoawum, elabena nye nya la mexɔ dzi na mi o. 
JHN.8.38	Nye lã nusiwo ke mekpɔ le Fofonye gbɔ la, eya megblɔna, eye miawo hã nusiwo miese tso: mia fofo gbɔ la, eya miewɔna. 
JHN.8.39	Woxɔ dzi gblɔ nɛ bena: Mia fofoe nye Abraham. Yesu gblɔ na wo bena: Ɖe Abraham viwo mienye la, ne miawɔ Abraham ƒe dɔwɔwɔwo. 
JHN.8.40	Ke azɔ la miedi be, yewoawum, nye amesi gblɔ nyateƒe, si mese tso Mawu gbɔ la, na mi; Abraham mewɔ esia o. 
JHN.8.41	Miele mia fofo la ƒe nuwɔnawo wɔm. Wogblɔ ne bena: Miawo la menye ahasiviwo míenye o; fofo ɖekae li na mí, eyae nye Mawu. 
JHN.8.42	Yesu gblɔ na wo bena: Ɖe Mawu nye mia Fofo la, ne mialɔ̃m, elabena nye la medo go tso Mawu me va; elabena menye ɖokuinye si meva le o, ke boŋ eyae dɔm ɖa. 
JHN.8.43	Nukaŋuti miele si dzem nye nuƒoƒo oa? Elabena miate ŋu ase nye nya la o. 
JHN.8.44	Miawo la mietso fofo, si nye Abosam la me, eye mia fofo ƒe nudzodzrowo miedina be, miawɔ Eya la amewula wònye tso gɔmedzedzea me, eye mele tsitre ɖe nyateƒe la me o, elabena nyateƒe mele eyama me o. Ne ele aʋatso kam la, eƒoa nu tso eya ŋutɔ ɖokui me, elabena aʋatsokala kple aʋatsokafofo wònye. 
JHN.8.45	Ke nye la, le esi mele nyateƒe gblɔm ta la, miele dzinye xɔm le sesem o. 
JHN.8.46	Ameka le mia dome ali nuvɔ̃ ɖe dzinye mahã? Ne megblɔ nyateƒe la, nukaŋuti miexɔm se o mahã? 
JHN.8.47	Amesi tso Mawu me la, sea Mawu ƒe nyawo; miawo la miele wo sem o, le esi mietso Mawu me o la ta.
JHN.8.48	Yudatɔwo xɔ dzi gblɔ nɛ bena: Ɖe miegblɔe de eteƒe bena, Samariatɔ nenye, eye gbɔgbɔ vɔ̃ le mewo o mahã? 
JHN.8.49	Yesu ɖo ŋu bena: Nye la gbɔgbɔ vɔ̃ mele menye o; ke mele Fofonye bum, eye miawo miele vlo domem. 
JHN.8.50	Ke nye la nyemedia nye kafukafu o; amea de li, si le edim, eye wòle ʋɔnu drɔ̃m. 
JHN.8.51	Vavã, vavã mele egblɔm na mi bena: Ne amea ɖe dzra nye nya ɖo la, mele ku kpɔ ge akpɔ o vaseɖe mavɔmavɔ me. 
JHN.8.52	Yudatɔwo gblɔ nɛ bena: Azɔ ko míedze sii bena, gbɔgbɔ vɔ̃ le mewo. Abraham ku, nyagblɔɖilawo hã ku, eye wòa nèle gbɔgblɔm bena: Ne amea ɖe dzra nye nya ɖo la, mele ku ɖɔ ge akpɔ o vaseɖe mavɔmavɔ me mahã? 
JHN.8.53	Ɖe wòa nèwu mia fofo Abraham, si ku la, mahã. Eye nyagblɔɖilawo hã ku! Ameka nèle ɖokuiwò bumii mahã? 
JHN.8.54	Yesu ɖo ŋu bena: Nenye ɖe mekafu ɖokuinye la, ekema nye kafukafu la menye naneke o; Fofonye li, amesi miawo miele gbɔgblɔm bena, enye miaƒe Mawu la, eyae le kafuyem. 
JHN.8.55	Eye mienyae o, gake nye la menyae, eye ne megblɔ bena, nyemenyae o la, ekema manye aʋatsokala abe miawo ke ene; gake menyae, eye medzra eƒe nya la ɖo. 
JHN.8.56	Mia fofo Abraham dzɔ dzi be, yeakpɔ nye ŋkeke la, eye wòkpɔe, eye wòkpɔ dzidzɔ. 
JHN.8.57	Tete Yudatɔwo gblɔ nɛ bena: Mexɔ ƒe blaatɔ̃ haɖe o, eye nèkpɔ Abraham mahã? 
JHN.8.58	Yesu gblɔ na wo bena: Vavã, vavã mele egblɔm na mi bena: Hafi Abraham nava dzɔ la, nyeama meli xoxo. 
JHN.8.59	Tete wofa kpewo, be yewoaƒui; ke Yesu ɣla eɖokui, eye wòdo go le mawuƒe la me.
JHN.9.1	Eye esi wòle eme tsom yina la, ekpɔ amea ɖe, si nye ŋkuagbãtɔ tso eƒe dzidzi me ke. 
JHN.9.2	Eye eƒe nusrɔ̃lawo biae bena: Rabi, ameka wo nuvɔ̃, amesia loo, alo eƒe dzilawo bena, wodzii ŋkugbagbãe mahã? 
JHN.9.3	Yesu do ŋu bena: Menye amesia alo eƒe dzilawoe wo nuvɔ̃ o, ke boŋ bena woaɖe Mawu ƒe dɔwɔwɔwo ɖe go afia le eyama me. 
JHN.9.4	Ele nam bena, mawɔ amesi dɔm ɖa la ƒe dɔwɔwɔwo, zi alesi ŋkeke li; zã gbɔna dodo ge, le esi me amea ɖeke mate ŋu awɔ dɔ o. 
JHN.9.5	Esi mele xexeame la, xexeame ƒe kekeli menye. 
JHN.9.6	Esi wògblɔ esiawo la, eɖe ta ɖe anyigba, eye wotsɔ ta la henyã anyi, eye wòtsɔ anyi la hesisi ɖe eƒe ŋkuwo dzi, 
JHN.9.7	eye wògblɔ nɛ bena: Yi, nale tsi le Siloa-ta la me (si gɔme enye wodɔe ɖa). Tete wòyi ɖale tsi la, eye wòva le nu kpɔm. 
JHN.9.8	Eyata eƒe aƒelikawo kple amesiwo kpɔe tsã bena, nubiala wònye la, gblɔ bena: Ɖe menye amesia nɔ anyi henɔa nu biam la o mahã? 
JHN.9.9	Bubuwo gblɔ bena: Eyae; ɖewo hã gblɔ bena: Ɖabi, ke boŋ ɖe wòɖii; eya ŋutɔ gblɔ bena: Nyee. 
JHN.9.10	Eyaŋuti wogblɔ nɛ bena: Ekema aleke wo wò ŋkuwo ʋu mahã? 
JHN.9.11	Eɖo ŋu bena: Amesi woyɔna be Yesu la, eyae nyã anyi, eye wòtsɔe sisi ɖe nye ŋkuwo dzi, eye wògblɔ nam bena: Yi Siloa me nale tsi; ale meyi ɖale tsi, eye mekpɔ nu. 
JHN.9.12	Wogblɔ nɛ bena: Afika eyama le? Egblɔ bena: Nyemenyae o.
JHN.9.13	Wokplɔ amesi ƒe ŋku gbã tsã la yi ɖe farisitɔwo gbɔ. 
JHN.9.14	Ke gbesigbe Yesu nyã anyi heʋu eƒe ŋkuwo la, enye Sabat-ŋkeke. 
JHN.9.15	Tete farisitɔwo hã gabiae, alesi wòwɔ hafi kpɔ nu. Eye wògblɔ na wo bena: Anyi wòtso heɖo nye ŋkuwo dzi, eye mele tsi, eye mele nu kpɔm. 
JHN.9.16	Tete farisitɔwo dome ɖewo gblɔ bena: Amesia la menye Mawu gbɔ wòtso o, elabena medzra Sabat la ɖo o. Bubuwo gblɔ bena: Aleke nuvɔ̃wɔla ate ŋu awɔ dzesi siawo tɔgbe mahã? Eye mamã ɖo wo dome. 
JHN.9.17	Azɔ wògagblɔ na ŋkuagbãtɔ la bena: Wò la, esi woʋu ŋkuwo na wò la, aleke gblɔm nèle le eŋuti mahã? Eye wògblɔ bena: Nyagblɔɖila wònye. 
JHN.9.18	Ke Yudatɔwo mexɔe se le eŋuti bena, ŋkuagbãtɔ wònye tsã hele nu kpɔm o, vaseɖe esime woyɔ amesi gale nu kpɔm la, ƒe dzilawo vɛ. 
JHN.9.19	Eye wòbia wo bena: Ɖe esia nye miaƒe vi, si miegblɔ bena, ŋkugbagbã wodzii mahã? Aleke wɔ wòle nu kpɔm azɔ mahã? 
JHN.9.20	Eƒe dzilawo ɖo ŋu gblɔ bena: Míenyae bena, amesia mía vi wònye, eye ŋkugbagbã wodzii; 
JHN.9.21	ke alesi wɔ wòle nu kpɔm azɔ la, míenyae o, alo amesi nu ŋkuwo ne la, míenyae o; mibia eya ŋutɔ, etsi, aƒo nu le eɖokui ŋuti. 
JHN.9.22	Esiawo eƒe dzilawo gblɔ, elabena wovi Yudatɔwo; elabena Yudatɔwo ɖo ɖe anyi xoxoxo bena, ne amea ɖe katse ʋu eyama me bena, Kristo wònye la, ekema yewoaɖee le yewoƒe ha me. 
JHN.9.23	Le esia ta eƒe dzilawo gblɔ bena; Etsi, mibia eya ŋutɔ.
JHN.9.24	Ale wogayɔ amesi ƒe ŋkuwo gbã tsã la zi evelia, eye wogblɔ nɛ bena: Tsɔ kafukafu na Mawu, miawo míenyae bena, amesia la nuvɔ̃wɔla wònye. 
JHN.9.25	Tete eyama xɔ dzi bena: Nenye nuvɔ̃wɔla wònye la, nyemenyɛ o, nu ɖeka ko menya bena, ŋkuagbãtɔ menye tsã, azɔ mele nu kpɔm. 
JHN.9.26	Eye wògagblɔ ne bena: Nuka wòwɔ na wòa? Aleke wòdu ŋku na wò mahã? 
JHN.9.27	Eɖo ŋu na wo bena: Megblɔe na mi xoxo, eye miesee o; nukaŋuti miele didim bena, miagasee mahã? Ɖe miawo hã miele didim bena, míazu eƒe nusrɔ̃lawo mahã? 
JHN.9.28	Eye wodzui gblɔ bena: Wòe nye eyama ƒe nusrɔ̃la, ke miawo la Mose ƒe nusrɔ̃lawo mienye. 
JHN.9.29	Mienya bena, Mawu ƒo nu kple Mose; ke amesia la mienyã afisi wòtso o. 
JHN.9.30	Ame la xɔ dzi gblɔ na wo bena: Esia mee wòwɔ nuku le bena, mienya afisi wòtso o, eye wòʋu nye ŋkuwo. 
JHN.9.31	Mienya bena, Mawu meɖoa to nuvɔ̃wɔlawo o, ke boŋ ne amea ɖe vɔ̃a Mawu, eye wòwɔa eƒe lɔlɔ̃nu la, eyae woɖoa toe. 
JHN.9.32	Tso xexemedzɔgbe taa la womese kpɔ bena, amea ɖe ʋu ŋkuwo na amesi wodzi ŋkugbagbã o. 
JHN.9.33	Ɖe amesia metso Mawu gbɔ o la, ne mate ŋu awɔ naneke o. 
JHN.9.34	Woxɔ dzi gblɔ nɛ bena: Nuvɔ̃ me pete wodzi wò ɖo, eye wòa nèle nu fiãm mi mahã? Eye wonyae do goe.
JHN.9.35	Yesu se bena, wonyae ɖo goe, eye esi wokpɔe la, egblɔ bena: Ele Mawuvi la dzi xɔm le sesem mahã? 
JHN.9.36	Eɖo ŋu nɛ gblɔ bena: Aƒetɔ, amekae nye esi, bena maxɔ edzi ase mahã? 
JHN.9.37	Yesu gblɔ nɛ bena: Amesi nèkpɔ kple amesi le nu ƒom kpli wò la, eyae. 
JHN.9.38	Ke egblɔ bena: Aƒetɔ, mexɔe se; eye wòdze klo ɖe ta agu nɛ 
JHN.9.39	Eye Yesu gblɔ bena: Nye la ʋɔnudɔdrɔ̃ ta meva xexe sia me ɖo, bena amesiwo mele nu kpɔm o la, ne woakpɔ nu, eye amesiwo le nu kpɔm la, ne woazu ŋkuagbãtɔwo? 
JHN.9.40	Eye farisitɔ, siwo le eŋuti la see, eye wogblɔ nɛ bena: Ɖe miawo hã míenye ŋkuagbãtɔwo mahã? 
JHN.9.41	Yesu gblɔ na wo bena: Ɖe míenye ŋkuagbãtɔwo la, ne nuvɔ̃ mele mia ŋu o; ke azɔ la miele gbɔgblɔm bena: Miele nu kpɔm; eyata miaƒe nuvɔ̃ la tsi anyi.
JHN.10.1	Vavã, vavã mele egblɔm na mi bena: Amesi metoa agboa nu heyina ɖe alèxɔa me o, ke wòyi ɖaliaa afi bubu gena ɖe eme la, eya nye fiafitɔ kple adzodala. 
JHN.10.2	Ke amesi toa agboa nu heyina ɖe eme la, alẽwo ƒe kplɔla wònye. 
JHN.10.3	Eya la agbonudzɔla ʋuna nɛ, eye alẽawo sea eyama ƒe gbe, eye wòyɔa ye ŋutɔ ƒe alẽwo kple ŋkɔ, eye wòkplɔa wo doa goe. 
JHN.10.4	Ne eɖe ye ŋutɔ tɔwo katã do go la, edzea ŋgɔ na wo, eye alẽawo dzea eyome, elabena wodzea si eƒe gbe. 
JHN.10.5	Ke womele ame futɔ yome dze ge o, ke boŋ wòasi le egbɔ, elabena womedzea si ame tutɔwo ƒe gbe o. 
JHN.10.6	Lo sia Yesu do na wo; ke ame mawo mese nusiwo wògblɔ na wo la gɔme o. 
JHN.10.7	Azɔ Yesu gblɔ na wo bena: Vavã, vavã mele egblɔm na mi bena: Nyee nye agbo na alẽawo. 
JHN.10.8	Ame geɖe alesi tre vava nam la, wo katã fiafitɔwo kple adzodalawo wonye; ke alẽawo meɖoa to woamawo o. 
JHN.10.9	Nyee nye agbo la; ne amea ɖe to menye yi ɖe eme la, akpɔ ɖeɖe, eye wòayi ɖe eme agado go, eye wòakpɔ nyiƒe. 
JHN.10.10	Fiafi la mevana o, ne menye le fififi kple wuwu kpakple gbegblẽ ta o. 
JHN.10.11	Nye la meva, bena woakpɔ agbe kple agbɔsɔsɔ.
JHN.10.12	Nyee nye alẽkplɔla nyui la, alẽkplɔla nyui la tsoa eƒe agbe ɖoa anyi ɖe alẽawo ta. Eye amesi nye agbatedɔwɔla, eye menye alẽkplɔla o, amesi alẽawo menye eya ŋuta tɔ o la, kpɔa amegãxi gbɔna, eye wògblẽa alẽawo ɖi, eye wòsina, eye amegãxi la léa alẽawo, eye wòka wo gbẽ; 
JHN.10.13	esina, elabena agbatedɔwɔla wònye, eye meléa be na alẽawo o. 
JHN.10.14	Nyee nye alẽkplɔla nyui la; eye menya tɔnyewo, eye tɔnyewo hã nyam; 
JHN.10.15	sigbe alesi Fofo la nyam, eye nye hã menya Fofo la ene, eye metsɔ nye agbe ɖo anyi ɖe alẽawo ta. 
JHN.10.16	Eye alé bubuwo le asinye, siwo metso alẽxɔ sia me o, eye ele nam be, makplɔ woawo hã, eye woase nye gbe, eye woazu alẽha ɖeka kple alẽkplɔla ɖeka. 
JHN.10.17	Le esia ta Fofo la lɔ̃am ɖo; elabena nye la metsɔ nye agbe ɖo anyi, bena magaxɔe. 
JHN.10.18	Amea ɖeke mexɔe le asinye o, ke nye ŋutɔe tsɔe ɖo anyi le ɖokuinye si; ŋusẽ le asinye, be matsɔe ɖo anyi, eye ŋusẽ le asinye, be magatsɔe. Nenem se sia la mexɔa tso Fofonye gbɔ.
JHN.10.19	Tete mamã gaɖo Yudatɔwo dome le nya siawo ta. 
JHN.10.20	Eye wo dome ame geɖewo gblɔ bena: Gbɔgbɔ vɔ̃ le eme, eye eƒe tame da; nukaŋuti miele to ɖomi mahã? 
JHN.10.21	Bubuwo gblɔ bena: Nenem nya siawo la menye amesi me gbɔgbɔ vɔ̃ le la, ƒe nyawo o. Ɖe gbɔgbɔ vɔ̃ ate ŋu aʋu ŋkuwo na ŋkuagbãtɔwo mahã?
JHN.10.22	Eye mawuxɔ ƒe ɖɔɖɔɖoŋkekenyuie ɖo le Yerusalem, eye wònye vuvɔŋɔli; 
JHN.10.23	eye Yesu le tsa ɖim le mawuƒea le Salomo ƒe akpata la me. 
JHN.10.24	Tete la Yudatɔwo va ƒo xlãe, eye wogblɔ nɛ bena: Ɣekaɣi dzi nana miaƒe luʋɔ natsi dzodzodzoe ase ɖo mahã? Nenye wòe nye Kristo la, gblɔe na mi faa. 
JHN.10.25	Yesu ɖo ŋu na wo bena: Megblɔe na mi, eye miexɔe se o: dɔ, siwo wɔm mele le Fofonye ƒe ŋkɔa dzi la, woawo le ɖase ɖim le ŋutinye. 
JHN.10.26	Ke miawo miele exɔm le sesem o: elabena miawo míenye nye alẽwo dometɔwo o, abe alesi megblɔ na mi ene. 
JHN.10.27	Nye alẽwo sea nye gbe, eye nye la menya wo, eye wodzea yonyeme; 
JHN.10.28	eye nye la mena agbe mavɔ wo, eye womele tsɔtsrɔ̃ ge akpɔ o, eye amea ɖeke mele woamawo xɔ ge sesẽ le asinye o. 
JHN.10.29	Fofonye, si tsɔ wo nam la, eya ƒo nuwo katã ta, eye amea ɖeke mate ŋu axɔ wo sesẽ le Fofonye si me o. 
JHN.10.30	Mia kple Fofonye la ɖekae míele. 
JHN.10.31	Tete la Yudatɔwo gafɔ kpewo, bena yewoaƒui. 
JHN.10.32	Yesu ɖo ŋu na wo bena; Dɔwɔwɔ nyui geɖewo mefia mi tso Fofonye gbɔ; dɔwɔwɔwo dome ka ta miele kpe fɔ ge aƒum ɖo mahã? 
JHN.10.33	Yudatɔwo ɖo ŋu nɛ bena: Menye dɔwɔwɔ nyuiwo ŋuti miele kpe ƒu ge wò ɖo o, ke boŋ le busubɔbɔ ŋuti; elabena ame nènye, eye nèwɔ ɖokuiwò Mawui. 
JHN.10.34	Yesu xɔ dzi na wo bena: Alo womeŋlɔ ɖe miaƒe se la me o bena: „Me bena: mawuwo míenye“ mahã? 
JHN.10.35	Ne eya amesiwo tà mawunya va ɖo la be mawuwo la, womate ŋu ada ŋɔŋlɔ la dzi o; 
JHN.10.36	amesi Fofo la wɔ kɔkɔe, eye wòdɔ ɖo ɖe xexea me la, eyama ŋuti mia wo miele gbɔgblɔm le bena: Ebɔ busu, esi mebena: Mawuvi menye mahã? 
JHN.10.37	Ne nyemele Fofonye ƒe dɔwɔwɔwo wɔm o la, ekema migaxɔ dzinye se o. 
JHN.10.38	Ke ne mele wo wɔm la, ne miexɔ dzinye se o hã la, mixɔ dɔwɔwɔwo dzi se, bena miadze sii, eye miase egɔme bena, Fofo la le menye, eye nye hã mele Fofo la me. 
JHN.10.39	Tete wogadi bena, yewoalée, ke edo le wo si me heyi. 
JHN.10.40	Eye wògadzo yi ɖe Yordan godo, afisi Yohanes de mawutsi ta na amewo le gbã, eye wònɔ afima. 
JHN.10.41	Eye ame geɖewo va egbɔ, eye wògblɔ bena: Yohanes mewɔ dzesia ɖeke o, gake nusiwo katã Yohanes gblɔ le amesia ŋuti la, wonye nyateƒe. 
JHN.10.42	Eye ame geɖewo xɔ edzi se le afima.
JHN.11.1	Eye amea ɖe le dɔ lém, eŋkɔe nye Lazaro tso Betania, si nye Maria kple nɔvianyɔnu Marta ƒe kɔƒe la. 
JHN.11.2	Eye eya enye Maria, si tsɔ ami ʋeʋẽe si na Aƒetɔ la, eye wòtutu eƒe afɔwo ŋuti kple eƒe taɖa, amesia ƒe nɔviŋutsu enye Lazaro, si le dɔ lém la. 
JHN.11.3	Eyaŋuti nɔvianyɔnuawo ɖɔ ame ɖo de egbɔ hegblɔ bena: Aƒetɔ, kpɔ ɖa, amesi mèlɔ̃a nu egbɔ o la, le dɔ lém. 
JHN.11.4	Eye esi Yesu see la, egblɔ bena: Dɔ sia menye kudɔe o, ke boŋ hena Mawu ƒe ŋutikɔkɔe, bena woakɔ Mawuvi la ŋuti to eyama me. 
JHN.11.5	Eye Yesu lɔ̃a Marta kple nɔvianyɔnua kpakple Lazaro. 
JHN.11.6	Eye esi wose bena, ele dɔ lém la, etsi afisi wòle la xɔ ŋkeke eve. 
JHN.11.7	Esia megbe la egblɔ na nusrɔ̃lawo bena: Mina, ne míagayi ɖe Yudea. 
JHN.11.8	Nusiawo gblɔ ne bena: Rabi, nyitsɔ laa Yudatɔwo ɖi be, yewoaƒu kpe wò, eye nègale afima yi gea? 
JHN.11.9	Yesu ɖo ŋu bena: Alo menye gaƒoƒo wuievee le ŋkeke ɖeka me oa? Ne amea ɖe zɔ le ŋkeke me la, meklia nu o, elabena ele xexe sia me ƒe kekeli la kpɔm. 
JHN.11.10	Ke ne amea ɖe zã zã la, eklia nu, elabena kekeli la mele eyama me o. 
JHN.11.11	Esiawo wògblɔ, eye le esia megbe la egblɔ na wo bena: Mia xɔlɔ̃ Lazaro le alɔ̃ dɔm; gake la mieyina, bena maɖanyɔe atso alɔ̃ me. 
JHN.11.12	Tete nusrɔ̃lawo gblɔ nɛ bena: Aƒetɔ, ne ele alɔ̃ dɔm la, ekema eƒe lãme asẽ. 
JHN.11.13	Ke Yesu ƒo nu le eƒe ku ŋuti; ke woa wobu xa bena, eƒo nu le alɔ̃dɔdɔ ŋutɔ ŋuti. 
JHN.11.14	Azɔ Yesu ʋu me na wo faa bena: Lazaro ku. 
JHN.11.15	Eye dzi dzɔm le mia ta bena, nyemele afima o, be miaxɔ ase; ke mina, ne míayi ɖe egbɔ. 
JHN.11.16	Tete Toma, si woyɔna be Venɔvi la, gblɔ na nɔvia nusrɔ̃lawo bena: Mina, ne miawo hã míayi, bena miaku kpakplii.
JHN.11.17	Azɔ esi Yesu de la, ekpɔ bena, exɔ ŋkeke ene xoxo le yɔ-doa me. 
JHN.11.18	Ke Betania te ɖe Yerusalem ŋu, eƒe didime anɔ stadio wuiatɔ̃; 
JHN.11.19	eye Yudatɔwo dome ame geɖewo va Marta kple Mana gbɔ, bena yewoafa akɔ na wo le wo nɔvi la ŋuti. 
JHN.11.20	Ke esi Marta se bena, Yesu gbɔna la, eyi ɖakpee, eye Mana tsi aƒea me. 
JHN.11.21	Tete la Marta gblɔ na Yesu bena: Aƒetɔ, ɖe nèle afisia la, ne nɔvinye meku o. 
JHN.11.22	Gake azɔ hã menyae bena, nusi ke nabia Mawu la, Mawu ana wò. 
JHN.11.23	Yesu gblɔ nɛ bena: Nɔviwò la atsi tre. 
JHN.11.24	Marta gblɔ nɛ bena: Menyae bena, atsi tre le tsitretsitsi la me le nuwuwuŋkeke la dzi. 
JHN.11.25	Yesu gblɔ nɛ bena: Nyee nye tsitretsitsi la kple agbe la; amesi xɔa dzinye sena la, ne eku hã la, anɔ agbe; 
JHN.11.26	eye amesiame, si le agbe, eye wòxɔa dzinye sena la, maku akpɔ o. Ele esia xɔm le sesema? 
JHN.11.27	Egblɔ ne bena: E, Aƒetɔ, mexɔe se bena, wòe nye Kristo, Mawuvi la, si gbɔna xexeame. 
JHN.11.28	Eye esi wògblɔ esia la, etɔ edzi yi ɖayɔ nɔvianyɔnu Maria dzaa, eye wògblɔ bena: Nufiala va, eye wòle yɔwòm. 
JHN.11.29	Esi eyama see la, etsi tre kaba, eye wòva egbɔ. — 
JHN.11.30	Eye Yesu mekpɔ va kɔƒea me haɖe o, ke boŋ egale afisi Marta yi ɖakpee le la ko. — 
JHN.11.31	Azɔ Yudatɔ, siwo le aƒea me kplii, eye wole akɔ fam nɛ la, esi wokpɔ bena, Maria tsi tre kaba do go la, wodze eyome hele susum bena, eyina yɔdo la gbɔ, bena yeafa avi le afima. 
JHN.11.32	Azɔ esi Maria va afisi Yesu le, eye wokpɔe la, edze klo ɖe eƒe afɔ nu hegblɔ nɛ bena: Aƒetɔ, ɖe nèle afisia la, ne nɔvinye meku o. 
JHN.11.33	Eye esi Yesu kpɔe wòle avi fam, eye Yudatɔ, siwo va kplii hã le avi fam la, edo dɔmedzoe le gbɔgbɔ la me, eye eƒe dzi ʋuʋu, 
JHN.11.34	eye wòbenã: Afika mietsɔe yi damlɔ mahã? Wogblɔ nɛ bena: Aƒetɔ, va kpɔe. 
JHN.11.35	Yesu fa avi. 
JHN.11.36	Tete Yudatɔwo gblɔ bena: Mikpɔ alesi wòlɔ̃nɛ ɖa! 
JHN.11.37	Ke wo dometɔa dewo bena: Ame sia, si ʋu ŋkuagbãtɔ ƒe ŋkuwo la, de mete ŋu wɔ, bena amesia hã nagaku o mahã? 
JHN.11.38	Tete Yesu gale dɔmedzoe dom le eɖokui me heva yɔdo la gbɔ. Ke enye ɖo, eye kpe le enu. 
JHN.11.39	Yesu gblɔ bena: Mikɔ kpe la da! Amesi ku la ƒe nɔvinyɔnu Marta gblɔ nɛ bena: Aƒetɔ, eƒaƒã xoxo, elabena exɔ ŋkeke ene sɔŋ. 
JHN.11.40	Yesu gblɔ nɛ bena: Ɖe nyemegblɔ na wò bena, ne èxɔe se la, èkpɔ Mawu ƒe ŋutikɔkɔe la o mahã? 
JHN.11.41	Tete wokɔ kpe la da. Ke Yesu wu eƒe mo dzi, eye wòbena: Fofo, meda akpe na wò bena, èdoa tom. 
JHN.11.42	Nye la menyae bena, edoa tom ɖaasi; ke le ameha, si le tsitre ƒo xlãm la ta, megblɔe ɖo, bena woaxɔ ase bena, wòedɔm ɖa. 
JHN.11.43	Eye esi wògblɔ esia la, edo ɣli kple gbe, sesẽ bena: Lazaro lee, do go! 
JHN.11.44	Eye eme kuku, si ƒe afɔwo kple asiwò le babla la, do go kple ameɖivɔwo, eye laku bla ŋku me nɛ. Yesu gblɔ bena: Mitui, eye mina wòayi.
JHN.11.45	Azɔ Yudatɔwo dome ame geɖe, siwo va Maria gbɔ, eye wokpɔ nusiwo Yesu wɔ la, woxɔ edzi se. 
JHN.11.46	Ke wo dometɔa ɖewo tɔ edzi yi farisitɔwo gbɔ, eye wogblɔ nusiwo Yesu wɔ la, na wo.
JHN.11.47	Tete la nunɔlagãwo kple farisitɔwo kpe ta ɖe adaŋudeƒe, eye wogblɔ bena: Nuka míawɔ? Elabena amesia le dzesi geɖewo wɔm. 
JHN.11.48	Ne miena mɔe alea la, ekema amewo katã le edzi xɔ ge ase, eye Romatɔwo ava, eye woaxɔ miaƒe anyigba kple miaƒe dukɔ le mia si. 
JHN.11.49	Eye wo dometɔ ɖeka, Kayafa, si nye nunɔlagã le ƒe ma me la, gblɔ na wo bena: Miawo mienya naneke kulẽ o, 
JHN.11.50	eye miedea ŋugble ɖe eme hã o bena, enyo na mí bena, ame ɖeka naku ɖe dukɔ la ta, eye bena dukɔ blibo la nagatsrɔ̃ o. 
JHN.11.51	Gake megblɔ esia le eya ŋutɔ ɖokui si o; ke boŋ, esi wònye nunɔlagã le ƒe ma me la ŋuti, wògblɔ nya ɖi bena, Yesu laku ɖe dukɔ la ta; 
JHN.11.52	eye menye de dukɔ la ta ɖeɖeko o, ke boŋ, bena wòaƒo mawuvi, siwo kaka la, nu ƒu ɖekae. 
JHN.11.53	Azɔ tso ŋkeke ma dzi la wodo bena, yewoawui.
JHN.11.54	Eyaŋuti Yesu megatsana le Yudatɔwo dome le gaglãgbe o, ke boŋ edzo le afima yi anyigba, si te ɖe gbedzi ŋu la dzi, ɖe dua ɖe, si woyɔna be Efrayim la me, eye eya kple eƒe nusrɔ̃lawo tsi afima. 
JHN.11.55	Eye Yudatɔwo ƒe ŋutitoto la do, eye ame gedewo dzo le anyigba la dzi heyi Yerusalem, bena wòakɔ wo dokui ŋuti, hafi ŋutitoto la naɖo. 
JHN.11.56	Eye wodi Yesu, eye woƒo nu kple wo nɔewo, esi wole tsitre le mawuƒe la me bena: Nuka susum miele, de megbɔna ŋkekenyuie la duƒe o mahã? 
JHN.11.57	Ke nunɔlagãwo kple farisitɔwo de se ɖi bena, ne amea de nya afisi wòle la, nefia, ne yewoayi aɖalée.
JHN.12.1	Azɔ ŋkeke ade hafi ŋutitoto la naɖo la, Yesu va Betania, afisi Lazaro, si wòfɔ ɖe tsitre tso ame kukuwo dome la le. 
JHN.12.2	Eye wowɔ fiẽnuɖuɖu nɛ le afima, eye Marta subɔ kplɔa ŋuti, ke Lazaro enye amesiwo nɔ kplɔa ŋuti kplii la, dometɔ ɖeka. 
JHN.12.3	Tete Maria tsɔ nardomi nyuitɔ pounde ɖeka nu, si ƒe asi sẽ ŋutɔ la, hesi de Yesu ƒe afɔwo ŋuti, eye wòtutu eƒe afɔwo ŋuti kple eƒe taɖa: eye aƒea me yɔ fũ kple ami la ƒe ʋeʋẽ lilili la. 
JHN.12.4	Tete Yuda Iskariot, eƒe nusrɔ̃lawo dometɔ ɖeka, amesi le eyome ma fia ge la, gblɔ bena: 
JHN.12.5	Nukaŋuti womedze ami sia xɔ denario alafa etɔ̃, eye woatsɔe ana ame dahewo o mahã? 
JHN.12.6	Ke egblɔ esia, menye ame dahewo nu vem wòle o, ke boŋ fiafitɔ wònye, eye gakotoku la le esi, eye wòfia nusiwo wotsɔna dana ɖe eme. 
JHN.12.7	Tete Yesu gblɔ bena: Na mɔe, edzrae ɖo ɖi na nye ɖigbe. 
JHN.12.8	Elabena ame dahewo li kpli mi ɖaa; ke nye la nyemeli kpli mi ɖaa o.
JHN.12.9	Tete la Yudatɔwo ƒe ameha geɖeawo se eŋkɔ bena, ele afima, eye wova, menye ɖe Yesu ɖeɖeko ta o; ke boŋ, bena woakpɔ Lazaro hã, amesi wòfa ɖe tsitre tso ame kukuwo dome. 
JHN.12.10	Ke nunɔlagãwo ɖo bena, yewoawu Lazaro hã; 
JHN.12.11	elabena le eyama ta Yudatɔwo dome ame geɖewo dzo yi, eye woxɔ edzi se ɖo.
JHN.12.12	Esi ŋu ke la, ameha geɖe, siwo va ŋkekenyuieɖuƒe la, esi wose bena, Yesu gbɔna Yerusalem la, 
JHN.12.13	wotsɔ deʋayawo, eye wodo go yi ekpe ge, eye wodo ɣli bena: Wosana! Woayra amesi gbɔna le Aƒetɔ ƒe ŋkɔa me, amesi nye Israel ƒe fia la. 
JHN.12.14	Ke Yesu kpɔ tedzivia ɖe, eye wòde edzi, abe alesi woŋlɔ ɖi ene bena: 
JHN.12.15	„Megavɔ̃ o, Zion vinyɔnuvi, kpɔ ɖa, wò fia la nɔ tedzivia ɖe dzi gbɔna!“ 
JHN.12.16	Eƒe nusrɔ̃lawo mese nusiawo gɔme gbã o; ke esi wokɔ Yesu ŋuti la, tete woɖo ŋku edzi bena, woŋlɔ nu siawo ɖi le eŋuti, eye bena wowɔ nusiawo nɛ. 
JHN.12.17	Azɔ ameha, si le eŋuti la, ɖi ɖase bena, eya Lazaro tso yɔdo me, eye wòfɔe ɖe tsitre tso ame kukuwo dome. 
JHN.12.18	Eyaŋuti ameha la hã yi ɖakpee, elabena wose bena, ewo dzesi sia. 
JHN.12.19	Tete farisitɔwo gblɔ le wo nɔewo dome bena: Miekpɔ bena, miete ŋu le naneke wɔm o; kpɔ ɖa, xexeame katã dze eyome.
JHN.12.20	Ke Helatɔa ɖewo le amesi wo yina gbe do ge ɖa le ŋkekenyuiea ɖuƒe la dome; 
JHN.12.21	amesiawo va Filipo, si tso Betsaida le Galilea la gbã, eye woɖe kuku nɛ gblɔ bena: Aƒetɔ, miele didim be, míakpɔ Yesu ɖa. 
JHN.12.22	Filipo va, eye wògblɔe na Andrea, eye Andrea kple Filipo woyi ɖagblɔe na Yesu 
JHN.12.23	Ke Yesu ɖo ŋu na wo gblɔ bena: Gaƒoƒo la ɖo vɔ bena, woakɔ Amegbetɔvi la ŋuti. 
JHN.12.24	Vavã, vavã mele egblɔm na mi bena, ne bliku la mege ɖe anyigba me, eye woku o la, ekema eya ɖeka tsia anyi; ke ne eku la, etsea ku geɖe. 
JHN.12.25	Amesi ke lɔ̃a eƒe agbe la, abui: eye amesi ke léa tu eƒe agbe le xexe sia me la, adzrae ɖo ɖi hena agbe mavɔ. 
JHN.12.26	Ne amea ɖe ɖi be, yeasubɔm la, nèdze yonyeme; eye afisi nye la mele la, afima nye subɔla hã lano; ne amea ɖe subɔam la, eya Fofo la labu. 
JHN.12.27	Fiti ko nye luʋɔ ʋuʋu kpẽkpẽkpẽ, eye aleke magblɔ? Fofo, ɖem tso gaƒoƒo sia me! Gake esia ta meva gaƒoƒo sia me ɖo. 
JHN.12.28	Fofo, kɔ wò ŋkɔ ŋuti. Tete gbe ɖi tso dziƒo gblɔ bena: Mekɔ eŋuti xoxo, eye magakɔ eŋuti. 
JHN.12.29	Azɔ ameha, siwo le tsitre, eye wosee la, gblɔ bena: Dzie ɖe gbe, bubuwo gblɔ bena: mawudɔlaa ɖee ƒo nu kplii. 
JHN.12.30	Yesu xɔ dzi bena: Menye tanyee gbe sia ɖi ɖo o, ke boŋ mia tae. 
JHN.12.31	Azɔ xexe sia me ƒe ʋɔnudɔdrɔ̃ la ɖo: fifi ko woatsɔ xexe sia me fia la aƒu gbe. 
JHN.12.32	Eye nye la, ne woakɔm ɖe dzi tso anyigba dzi la, mahe amewo katã ava nye ŋutɔ gbɔnye. 
JHN.12.33	Ke egblɔ esia hefiã ku, si ƒomevi ku ge wòala. 
JHN.12.34	Tete ameha la xɔ edzi nɛ bena: Miawo la miese le se la me bena, Kristo anɔ anyi vaseɖe mavɔmavɔ me, eye wò la, aleke gblɔm nèle bena, ele be, wòakɔ Amegbetɔvi la ɖe dzi mahã? Amekae nye nenem Amegbetɔvi sia? 
JHN.12.35	Tete Yesu gblɔ na wo bena: Kekeli la aganɔ mia dome ɣeyiɣi viaɖe ko. Mizɔ azɔli, esi kekeli la le mia gbɔ, bena viviti la nagatu mi o; eye amesi le azɔli zɔm le viviti me la, menyaa afisi wòyina o. 
JHN.12.36	Esi kekeli la le mia gbɔ la, mixɔ kekeli la dzi se, bena míazu kekeli ƒe viwo Nusiawo Yesu gblɔ, eye wòdzo yi ɖaɣla eɖokui ete wo.
JHN.12.37	Ke esi wòwɔ ale dzesi geɖe siawo le woƒe ŋku me hã la, womexɔ edzi se o, 
JHN.12.38	bena woawu nya, si nyagblɔɖila Yesaya gblɔ ɖi la nu bena: „Aƒetɔ, ameka xɔ miaƒe nyagbɔgblɔ la dzi se mahã? Eye ameka woɖe Aƒetɔ ƒe abɔ la fia mahã?“ 
JHN.12.39	Le esia ta womete ŋu xɔe se o; elabena Yesaya gagblɔ bena: 
JHN.12.40	„Egbã woƒe ŋkuwo, eye wòna woƒe dzi sẽ, bena woagakpɔ nu kple ŋkuwo, eye woase nu gɔme kple dzi, eye woatrɔ, eye mada gbe le wo ŋu o.“ 
JHN.12.41	Nusiawo Yesaya gblɔ, elabena ekpɔ eƒe ŋutikɔkɔe la, eye wòƒo nu le eŋu. 
JHN.12.42	Ke amegãwo dometɔ geɖewo xɔ edzi se; gake la le farisitɔwo ta la womeʋu eme o, bena woagaɖe yewole ha me o; 
JHN.12.43	elabena wolɔa amewo ƒe bubu wu Mawu ƒe bubu. 
JHN.12.44	Ke Yesu do ɣli, eye wògblɔ bena: Amesi xɔa dzinye sena la, menye dzinye xɔm wòle le sesem o, ke boŋ amesi dɔm ɖa la dzie. 
JHN.12.45	Eye amesi le kpɔyem la, ele amesi dom ɖa la kpam. 
JHN.12.46	Nye la kekeli menye va xexeame, bena amesiame, si xɔa dzinye sena la, mano viviti me o. 
JHN.12.47	Eye ne amea ɖe sea nye nyawo, eye medzra wo ɖo o la, nyemedrɔ̃a ʋɔnui o; elabena nyemeva, be madrɔ̃ ʋɔnu xexeame o, ke boŋ bena maɖe xexeame. 
JHN.12.48	Amesi le gbeyem, eye mexɔa nye nyawo o la, ekpɔ amesi le ʋɔnu drɔ̃mi; nya, si megblɔ la, eya ke ladrɔ̃ ʋɔnui le nuwuwuŋkeke la dzi. 
JHN.12.49	Elabena nye la nyemeƒo nu le ɖokuinye si o; ke Fofo, si dɔm ɖa la, eya ŋutɔ na nusi magblɔ kple nusi maƒo la ƒe sem. 
JHN.12.50	Eye menya bena, eƒe se la enye agbe mavɔ. Eyaŋuti nusiwo ƒe nu meƒona, abe alesi Fofo la gblɔ nam ene la, nenema me, ƒoa nui.
JHN.13.1	Eye hafi ŋutitotoŋkekenyuie la naɖo, esi Yesu nya bena, yeƒe gaƒoƒo la ɖo vɔ, bena yeadzo le xexe sia me ayi ɖe Fofoa gbɔ, esi wòlɔ etɔ, siwo le xexeame la, elɔ̃ wo vaseɖe nuwuwu. 
JHN.13.2	Eye le fiẽnuɖuƒe, esi Abosam ɖee Yuda Iskariot, Simon vi la, ƒe dzi me xoxo bena, wòafia eyome mɔ, 
JHN.13.3	esi Yesu nya bena, Fofoa tsɔ nuwo katã de esi me, eye bena Mawu gbɔ wòtso va, eye wogale Mawu gbɔ yi ge la, 
JHN.13.4	etsi tre le nua ɖuƒe, eye wòɖe eƒe awu da ɖi, eye wòtsɔ tsiletse sa ɖe ali. 
JHN.13.5	Tete wòtrɔ tsi ɖe tsileze me, eye wòde asi eƒe nusrɔ̃lawo ƒe afɔwo ŋuti kɔklɔ me, eye wòle wo tutum kple tsiletse, si wosa ɖe ali. 
JHN.13.6	Azɔ wòva ɖo Simon Petro gbɔ. Eya gblɔ nɛ bena: Aƒetɔ, wòe aklɔ afɔ ŋuti nam mahã? 
JHN.13.7	Yesu ɖo ŋu gblɔ ne bena: Nusi ke wɔm mele la, menyae fifia o; ke emegbe la ase egɔme. 
JHN.13.8	Petro gblɔ nɛ bena: Wò la màklɔ nye afɔwo ŋuti akpɔ o. Yesu xɔ dzi ne bena: Ne nyemeklɔe na wò o la, ekema mele gomea ɖeke kpɔ ge le gbɔnye o. 
JHN.13.9	Simon Petro gblɔ ne bena: Ekema menye nye afɔwo ŋuti ɖeɖeko o, ke boŋ nye asiwò kple nye la hã. 
JHN.13.10	Yesu gblɔ nɛ bena: Amesi le tsi la, afɔ ŋuti kɔklɔ koe hiã nɛ; elabena eŋuti blibo la katã ɖi; eye mia ŋuti ɖi, gake menye mi katãe o 
JHN.13.11	Elabena enya amesi le eyome mɔ fia ge; eyaŋuti wògblɔ bena: Menye mi katã ŋutie ɖi o.
JHN.13.12	Eye esime wòklɔ woƒe siawo ŋuti vo, eye wòdo eƒe awuwo, eye wògabɔbɔ nɔ anyi la, egblɔ na wo bena: Mienya nusi mewo na mia? 
JHN.13.13	Mieyɔam bena: Nufiala kple Aƒetɔ, eye miegblɔe nyuie, elabena eyae menye. 
JHN.13.14	Azɔ la ne nye, si nye Aƒetɔ kple nufiala la, meklɔ miaƒe afɔwo ŋuti la, ele na miawo hã be, miaklɔ mia nɔewo ƒe afɔwo ŋuti. 
JHN.13.15	Elabena mena kpɔɖeŋu mi, bena miawo hã miawɔ, abe alesi nye la mewɔ na mi ene. 
JHN.13.16	Vavã, vavã mele egblɔm na mi bena: Subɔla mewua eƒe aƒetɔ o, eye ame dɔdɔ hã mewua amesi dɔe ɖa la o. 
JHN.13.17	Ne mienyã nusiawo, eye miewɔ wo la, Woayra mi. 
JHN.13.18	Menye mi katã ŋuti mele egblɔm ɖo o; menya amesiwo metia, gake bena woawu ŋɔŋlɔ la nu bena: „Amesi le abolo ɖum kplim la, kɔ eƒe afɔkpodzi dzi ɖe ŋunye.“ 
JHN.13.19	Tso esia dzi la mele egblɔm na mi, hafi wòava ve me bena, ne eva ve me la, ne miaxɔe ase bena nyee. 
JHN.13.20	Vavã, vavã mele egblɔm na mi bena: Amesi xɔa amesi ke medo ɖa la, nyee wòxɔ, eye amesi xɔam la, exɔa amesi dɔm ɖa.
JHN.13.21	Esi Yesu gblɔ esiawo la, eʋuʋu kpẽkpẽkpẽ le gbɔgbɔ me, eye wòɖi ɖase gblɔ bena: Vavã, vavã mele egblɔm na mi bena: Mia dometɔ ɖeka lafia yonyeme mo 
JHN.13.22	Tete nusrɔ̃lawo kpɔ wo nɔewo ƒe ŋku me hele dzodzodzoe wɔm le amesi ŋu wògblɔ esia ɖo la ŋuti. 
JHN.13.23	Eye nusrɔ̃lawo dometɔ ɖeka, si Yesu lɔ̃na la, via ɖe ekɔme. 
JHN.13.24	Tete Simon Petro mia ŋku ɖee, eye wògblɔ nɛ bena: Biae, amesi ŋuti wògblɔ esia ɖo. 
JHN.13.25	Azɔ ame ma bi kɔ do ɖe Yesu ƒe akɔ nu hegblɔ nɛ bena: Aƒetɔ, amekae? 
JHN.13.26	Yesu, ɖo ŋu bena: Amesi ke matsɔ alɔgomedede ɖeka asisi detsi nɛ la, eyae. Azɔ esi wòtso alɔgomedede ɖeka sisi detsi la, etsɔe na Yuda Iskariot, Simon vi la. 
JHN.13.27	Eye le alɔgomedede la megbe la, tete Abosam yi ɖe eyama me. Tete Yesu gblɔ nɛ bena: Nusi wɔ ge nala la, wɔe kaba. 
JHN.13.28	Ke kplɔ̃ŋutinɔlawo dometɔa ɖeke menya nusi ŋuti wògblɔ esia ne ɖo, o. 
JHN.13.29	Elabena ɖewo bu xa bena, esi gakotoku la le Yuda si la, eyata Yesu gblɔ nɛ bena: Ele nusiwo miehiã la, hena ŋkekenyuie la ɖuɖu, alo bena netsɔ nane na ame dahewo mahĩ. 
JHN.13.30	Tete esi wòxɔ alɔgomededea la, edo go enumake; eye zã do.
JHN.13.31	Azɔ esi wòdo go la, Yesu gblɔ bena: Fifi ko wokɔ Amegbetɔvi la ŋuti, eye wokɔ Mawu ŋuti le eyama me; 
JHN.13.32	ne wokɔ Mawu ŋuti le eya me la, ekema Mawu hã akɔ eyama ŋuti le eya ŋutɔ ɖokui me, eye enumake wòakɔ eŋuti. 
JHN.13.33	Vinyewo, ɣeyiɣi via ɖe ko maganɔ anyi kpli mi. Miadim, eye abe alesi megblɔ na Yudatɔwo ene bena: Afisi nye la meyina la, miawo la miate ŋu ava o la, nenema kee mele egblɔm na miawo hã azɔ. 
JHN.13.34	Se yeye mena mi bena, mialɔ̃ mia nɔewo, sigbe alesi melɔ̃a mi ene, bena miawo hã mialɔ̃ mia nɔewo nenema ke. 
JHN.13.35	Esia me amewo katã woanyae le bena, nye nusrɔ̃lawo míenye, ne lɔlɔ̃ le mia dome 
JHN.13.36	Simon Petro gblɔ nɛ bena: Aƒetɔ, afika nèyina? Yesu ɖo ŋu nɛ bena: Afisi nye la meyina la, mele ŋule ge adze yonyeme fifia o; ke emegbe la adze yonyeme. 
JHN.13.37	Petro gblɔ ne bena: Aƒetɔ, nukaŋuti nyemate ŋu adze yowòme fifia o mahã? Matsɔ nye agbe aɖo anyi, ɖe tawò. 
JHN.13.38	Yesu ɖo ŋu bena: Atsɔ wò agbe aɖo anyi ɖe tanyea? Vavã, vavã mele egblɔm na wò bena: Koklo maku atɔ, hafi nagbe nu le gbɔnye zi etɔ̃ o.
JHN.14.1	Migana miaƒe dzi naʋuʋu nyanyanya o; mixɔ Mawu dzi se, eye mixɔ nye hã dzinye se. 
JHN.14.2	Fofonye ƒe me la nɔƒe geɖewo li; ɖe mele nenema o la, ne megblɔe na mi; elabena meyina, be madzra teƒe ɖo ɖi na mi. 
JHN.14.3	Eye ne meyi, eye medzra teƒe ɖo ɖi na mi la, magava, eye maxɔ mi ɖe nye ŋutɔ gbɔnye, bena afisi nye la mele la, miawo hã mianɔ afima. 
JHN.14.4	Eye afisi meyina la, míenyae, eye mɔ la hã mienyae. 
JHN.14.5	Toma gblɔ ne bena: Aƒetɔ, mienya afisi nèyina o, eye aleke lawɔ mianya mɔ la mahã? 
JHN.14.6	Yesu gblɔ nɛ bena: Nyee nye mɔ la kple nyateƒe la kpakple agbe la, amea ɖeke mevaa Fofo la gbɔ o, negbe to dzinye ko. 
JHN.14.7	Ɖe mienyam la, ne mienya Fofonye hã, eye tso esia dzi la míenyae, eye miekpɔe. 
JHN.14.8	Filipo gblɔ ne bena: Aƒetɔ, fia Fofo la mi, eye aɖi kɔ na mi. 
JHN.14.9	Yesu gblɔ nɛ bena: Filipo, ɣeyiɣi geɖe siawo menɔ anyi kpli mi, eye mènyam o mahã? Amesi ke kpɔm la, ekpɔ Fofo la, eye aleke gblɔm nèle bena: Fia Fofo la mí mahã? 
JHN.14.10	Ɖe mèxɔe se bena, mele Fofo la me, eye Fofo la hã le menye o mahã? Nya, siwo gblɔm mele na mi la, nyemegblɔ wo le ɖokuinye si o, ke Fofo, si nɔ menye la, le eƒe dowo wɔm. 
JHN.14.11	Mixɔm se bena, mele Fofo la me, eye Fofo la hã le menye; ke ne menye nenem o la, ekema mixɔe se le dɔwɔwɔawo ta. 
JHN.14.12	Vavã, vavã mele egblɔm na mi bena: Amesi xɔa dzinye sena la, dɔ, siwo wɔm mele la, eya hã awɔe; eye gatɔwo wu esiawo wòawɔ, elabena nye la meyina Fofo la gbɔ. 
JHN.14.13	Eye nusi ke míabia le nye ŋkɔa dzi la, nu ma ke mawɔ, bena woakɔ Fofo la ŋuti le Via me. 
JHN.14.14	Ne míabia nane le nye ŋkɔa dzi la, nye la màwɔe.
JHN.14.15	Ne miele lɔ̃yem la, milé nye seawo me ɖe asi. 
JHN.14.16	Eye nye la maɖe kuku na Fofo la, eye wòana nyaxɔɖakɔla bubu mi, bena wòanɔ anyi kpli mi vaseɖe mavɔmavɔ me: 
JHN.14.17	Nyateƒegbɔgbɔ, si xexeame mate ŋu axɔ o, elabena mekpɔnɛ o, eye menyanɛ hã o; ke miawo la mienya eyama, elabena ele mia gbɔ, eye wòanɔ mia me. 
JHN.14.18	Nyemagblẽ mi ɖi tsyɔ̃eviwo o, megbɔna mia gbɔ. 
JHN.14.19	Esusɔ ʋee ko, eye xexeame megale kpɔ ye ge o; ke miawo la miakpɔm; elabena nye la mele agbe, eye miawo hã mianɔ agbe. 
JHN.14.20	Le ŋkeke ma me la miadze sii bena, mele Fofonye me, eye miawo miele menye, eye nye hã mele mia me? 
JHN.14.21	Amesi si nye seawo le, eye wòlé wo me ɖe asi la, ame ma enye amesi le lɔ̃yem: amesi lɔ̃am la, Fofonye alɔ̃e, eye nye hã malɔ̃e, eye maɖe nyẽ ŋutɔ ɖokuinye afiae. 
JHN.14.22	Yuda, si menye Iskariot lae o la, gblɔ nɛ bena: Aƒetɔ, aleke wɔ bena, nèle ɖokuiwò ɖe ge afia miawo, eye menye xexeame o mahã? 
JHN.14.23	Yesu ɖo ŋu, eye wògblɔ nɛ bena: Ne amea ɖe le lɔ̃yem la, alé nye nya la me ɖe asi, eye Fofonye alɔ̃ eyama, eye miava egbɔ, eye míawɔ nɔƒe ɖe egbɔ. 
JHN.14.24	Amesi mele lɔ̃yem o la, meléa nye nyawo me ɖe asi o, eve nya, si sem miele la, menye tɔnyee o, ke boŋ Fofo, si dɔm ɖa la tɔe.
JHN.14.25	Megblɔ esiawo na mi, esi megale mia gbɔ. 
JHN.14.26	Ke nyaxɔɖakɔla, Gbɔgbɔ kɔkɔe, si Fofo la aɖo ɖa le nye ŋkɔa dzi la, eya afia nuwo katã mi, eye wòaɖo ŋku nusiwo katã megblɔ na mi la, dzi na mi. 
JHN.14.27	Ŋutifafa gblẽm mele ɖi na mi; nye ŋutifafa tsɔm mele na mi; menye alesi xexeame nana la, nye la mele mia nam o. Miaƒe dzi nagaʋuʋu nyanyanya o, eye dzika hã nagatso mia ƒo o! 
JHN.14.28	Miese alesi megblɔ na mi bena: Mele dzodzom, eye magava mia gbɔ. Ɖe mielɔ̃m la, ne miekpɔ dzidzɔ bena, meyina Fofo, amesi lolo wum la gbɔ. 
JHN.14.29	Eye azɔ megblɔe na mi, hafi ne wòava ve me bena, ne eva ve me la, ne miaxɔe ase. 
JHN.14.30	Nyemagaƒo nu geɖe kpli mi o; elabena xexeamefia gbɔna, eye mekpɔ naneke le ŋunye o; 
JHN.14.31	gake bena xexeame nanyae bena, melɔ̃a Fofo la, eye alesi Fofo la de se nam la, nenema ke mewɔna. Mitsi tre, ne miadzo le afisia!
JHN.15.1	Nyee nye weinti vavã la, eye Fofonyee nye agbledela la. 
JHN.15.2	Alɔ sia alɔ, si le ŋutinye, eye metsena o la, elãnɛ, eye ɖesiaɖe, si tsena la, eɖea eŋu, bena wòatse geɖe awu. 
JHN.15.3	Mia ŋuti kɔ xoxo le nya, si megblɔ na mi la ta. 
JHN.15.4	Minɔ menye, eye nye hã manɔ mia me. Alesi alɔ la mate ŋu atse le eɖokui si, ne menɔ weinti la ŋuti o la, nenema ke miawo hã, ne mieno menye o la, miele eŋute ge atse o. 
JHN.15.5	Nyee nye weinti la, miawo míenye alɔwo. Amesi nɔa menye, eye nye hã menɔa eme la, eya tsea ku geɖe: elabena nye manɔmee la miele eŋute ge awɔ naneke o. 
JHN.15.6	Ne amea ɖe menɔ menye o la, woatsɔe aƒu gbe abe weinti ƒe alo ene, eye woaƒu, eye woaƒo wo nu ƒu, eye woatɔ dzo wo, eye woafia. 
JHN.15.7	Ne mienɔa menye, eye nye nyawo hã nɔa mia me la, ekema nusi ke mielɔ̃ bia la, woawɔe na mi. 
JHN.15.8	Esia me wokɔ Fofonye ŋuti le, bena mietsea ku geɖe, eye miazu nye nusrɔ̃lawo.
JHN.15.9	Sigbe alesi Fofo la lɔ̃am ene la, nenema ke nye hã melɔ̃a mi; minɔ nye lɔlɔ̃ la me! 
JHN.15.10	Ne mielé nye seawo me ɖe asi la, mienɔ nye lɔlɔ̃ la me, abe alesi nye hã melé Fofonye ƒe seawo me ɖe asi, eye menɔ eƒe lɔlɔ̃ la me ene. 
JHN.15.11	Esiawo megblɔ na mi, bena nye dzidzɔ la nanɔ mia me, eye miaƒe dzidzɔ la nayɔ tu. 
JHN.15.12	Esia nye nye se la bena, mialã mia nɔewo, sigbe alesi melɔ̃a mi ene. 
JHN.15.13	Lɔlɔ̃ gã wu esia megale amea ɖeke si bena, woatsɔ eƒe agbe aɖo anyi ɖe xɔlɔ̃awo ta o. 
JHN.15.14	Miawoe nye xɔ̃nyewo, ne miewɔa nusiwo ƒe se mede na mi. 
JHN.15.15	Nyemagayɔ mi be dɔlawo o, elabena dɔla menyaa nusi eƒe aƒetɔ wɔna o; ke meyɔ mi be xɔlɔ̃wo, elabena nusiwo katã mese tso Fofonye gbɔ la, mena mienya wo. 
JHN.15.16	Menye miawoe liam ke boŋ nyee tia mi, eye meɖo mi anyi, bena miayi aɖatse ku, eye miaƒe kutsetse la nanɔ anyi, bena nusi ke miabia Fofo la le nye ŋkɔa dzi la, ne wòana mi. 
JHN.15.17	Esiawo ƒe se dem mele na mi bena, mialɔ̃ mia nɔewo.
JHN.15.18	Ne xexeame lé fu mi la, minyae bena, nyee wòtre fulélee. 
JHN.15.19	Ɖe mietso xexeame la, ne xexeame alɔ̃ ye ŋutɔ tɔ; ke esi mietso xexeame o, hafi boŋ nye la metia nu tso xexeame la, eyaŋuti xexeame le fu lém mi ɖo. 
JHN.15.20	Miɖo ŋku nya, si megblɔ na mi la dzi bena: Dɔla mewua eƒe aƒetɔ o. Ne woti yonyeme la, woati miawo hã yome, ne wòlé nye nya me ɖe asi la, wòalé miawo hã to me ɖe asi. 
JHN.15.21	Ke woawo esiawo katã ɖe mia ŋuti le nye ŋkɔ la ta, elabena womenya amesi dom ɖa la o. 
JHN.15.22	Ɖe nyemeva ƒo nu kpli wo o la, ne nuvɔ̃ mele wo ŋu o; ke azɔ la taflatsedodoa ɖeke mele wo si le woƒe nuvɔ̃ ŋuti o. 
JHN.15.23	Amesi léa tum la, eléa fu Fofonye hã. 
JHN.15.24	Ɖe nyemewɔ do, siwo amea ɖeke mewɔ kpɔ le wo dome o la, ne nuvɔ̃ mele wo ŋu o; ke azɔ la wokpɔe, eye wolé mía kple Fofonye hã ɖe fu me. 
JHN.15.25	Gake bena woawu nya, si woŋlɔ ɖe woƒe sea me la nu bena: „Woléa fum dzodzro!“ 
JHN.15.26	Ne nyaxɔɖakɔla va, amesi maɖo ɖe nu atso Fofo la gbɔ, nyateƒe la ƒe Gbɔgbɔ, si doa go tsoa Fofoa gbɔ la, eyama aɖi ɖase le ŋutinye; 
JHN.15.27	eye miawo hã míaɖi ɖase, elabena mieli kplim tso gɔmedzedzea me ke.
JHN.16.1	Esiawo megblɔ na mi, bena woagaɖia mia nu o. 
JHN.16.2	Woaɖe mi le woƒe ha me, ẽ, gaƒoƒo li gbɔna bena, amesiame, si awu mi la, abu xa bena, yele subɔsubɔdɔ wɔm na Mawu. 
JHN.16.3	Eye woawɔ esiawo, elabena womenya Fofo la kple nye hã o. 
JHN.16.4	Ke esiawo megblɔ na mi, bena ne woƒe gaƒoƒo ɖo la, ne miaɖo ŋku wo dzi bena, nyee gblɔe na mi. Ke nyemegblɔ esiawo na mi tso gomedzedzea me o; elabena meli kpli mi.
JHN.16.5	Eye azɔ la meyina amesi dom ɖa la gbɔ, eye mia dometɔa ɖeke mebiam bena: Afika neyina o. 
JHN.16.6	Hafi boŋ, esi megblɔ esiawo na mi la, nuxaxa yɔ miaƒe dzi me fũ. 
JHN.16.7	Gake la nyateƒe gblɔm mele na mi: Enyo na mi be, meyina; elabena ne nyemeyi o la, nyaxɔɖakɔla mele mia gbɔ va ge o; ke ne meyi la, maɖoe ɖe mi. 
JHN.16.8	Eye ne eyama va la, aƒoe ɖe xexeame nu le nuvɔ̃ kple dzɔdzɔenyenye kpakple ʋɔnudɔdrɔ̃ ŋuti: 
JHN.16.9	Le nuvɔ̃ ŋuti, elabena womexɔa dzinye sena o; 
JHN.16.10	le dzodzoenyenye ŋuti, elabena meyina Fofo la gbɔ, eye miagakpɔm o; 
JHN.16.11	le ʋɔnudɔdrɔ̃ ŋuti, elabena wòdrɔ̃ ʋɔnu xexe sia me fia la xoxo. 
JHN.16.12	Nya geɖewo gale asinye be, magblɔ na mi, gake miele eŋute ge atsɔe fifia o. 
JHN.16.13	Ke ne eya, si nye nyateƒegbɔgbɔ va la, akplɔ mi ayi ɖe nyateƒe blibo la katã me; elabena maƒo nu le ye ŋutɔ ɖokui si o; ke boŋ nusianu, si ke wòase la, eya wòagblɔ, eye wòagblɔ nusiwo gbɔna la, afia mi. 
JHN.16.14	Eya akɔ ŋutinye: elabena aɖe atso tɔnye me, eye wòagblɔe afia mi. 
JHN.16.15	Nusianu, si le Fofo la si la, tɔnyee; eyaŋuti megblɔ bena, aɖe atso tɔnye me, eye wòagblɔe afia mi.
JHN.16.16	Esusɔ ʋee, eye miele kpo ye ge o, eye wògasusɔ ʋee, eye miagakpɔm; elabena meyina Fofoa gbɔ. 
JHN.16.17	Tete la eƒe nusrɔ̃lawo dometɔa ɖewo gblɔ na wo nɔewo bena: Nukae nye esia, si wògblɔ na mi bena: Esusɔ ʋee, eye miakpɔm o, eye wògasuso ʋee, eye miakpɔm; eye bena meyina Fofoa gbɔ mahã? 
JHN.16.18	Tete wogblɔ bena: Nukae nye esia, si wògblɔ bena: Esusɔ ʋee mahã? Mienya nusi gblɔm wòle o. 
JHN.16.19	Yesu dze sii bena, wole didim be, yewoabiae, eye wògblɔ na wo bena: Alo esi megblɔ bena: Esusɔ ʋee, eye miele kpo ye ge o, eye wògasusɔ ʋee, eye miakpɔm la, esia ŋutie miele mia nɔewo biam ɖo mahã? 
JHN.16.20	Vavã, vavã mele egblɔm na mi bena: Miafa avi, eye miafa konyi; ke xexeame lãkpɔ dzidzɔ; miawo la miaxa nu, gake miaƒe nuxaxa latrɔ zu dzidzɔ. 
JHN.16.21	Nyɔnu la, ne fu le eɖum la, exaa nu, elabena eƒe gaƒoƒo la ɖo; ke ne edzi vi la vo la, emegaɖoa ŋku eƒe nuxaxa dzi o, le dzidzɔ ta bena, yedzi ame ɖe xexeame. 
JHN.16.22	Azɔ miawo hã miele nu xam fifia; ke magakpɔ mi, eye miaƒe dzi lakpɔ dzidzɔ, eye miaƒe dzidzɔ la, amea ɖeke maxɔe le mia si o. 
JHN.16.23	Eye de ŋkeke ma me la míabia nanekem o. Vavã, vavã mele egblɔm na mi bena: Ne míabia nane Fofoa la, ana mi le nye ŋkɔa dzi. 
JHN.16.24	Vaseɖe fifi la miebia naneke le nye ŋkɔa dzi kpɔ o: Miɖe kuku, eye miaxɔ nu, bena miaƒe dzidzɔ la nayɔ fũ.
JHN.16.25	Esiawo megblɔ na mi le lododowo me; gaƒoƒo gbɔna, le esi me nyemagaƒo nu na mi le lododowo me o, ke boŋ magblɔe afia mi faa le Fofo la ŋuti. 
JHN.16.26	Le ŋkeke ma me la miaɖe kuku le nye ŋkɔa dzi, eye nyemele egblɔm na mi bena, nye la mabia Fofo la ɖe mia nu o; 
JHN.16.27	ke Fofoa ŋuta lɔ̃a mi, elabena miawo mielɔ̃m, eye miexɔe se bena, medo go tso Mawu gbɔ. 
JHN.16.28	Metso Fofo la gbɔ, eye meva xexeame: megale xexeame gblẽm ɖi, eye meyina Fofo la gbɔ. 
JHN.16.29	Eƒe nusrɔ̃lawo gblɔ nɛ bena: Kpɔ ɖa, fifi ko neƒo nu faa, eye mègblɔ lodonyaa ɖeke o. 
JHN.16.30	Azɔ míenyae bena, ènya nuwo katã, eye mèhiã bena, amea ɖe nabia wò o, le esia la miexɔe se bena, èɖo go tso Mawu gbɔ. 
JHN.16.31	Yesu ɖo ŋu na wo bena: Fifi ko miele exɔm le sesem mahã? 
JHN.16.32	Kpɔ ɖa, gaƒoƒo li gbɔna, eye wòde vɔ, bena woaka mi ahlẽ, amesiame ayi ye ŋutɔ tɔ gbɔ, eye miagblẽ nye ɖeka ɖi, hafi menye nye ɖekae li o, elabena Fofo la li kpakplim. 
JHN.16.33	Esiawo megblɔ na mi, bena míakpɔ ŋutifafa le menye. Le xexea me la miekpɔ xaxa; gake miaƒe dzi nedze eme; nye la meɖu xexeame dzi.
JHN.17.1	Nusiawo Yesu gblɔ, eye woti wu eƒe mo dzi kpɔ dziƒo, eye wògblɔ bena: Fofo, gaƒoƒo la de, kɔ Viwò la ŋuti, bena Viwò hã naka ŋutiwò. 
JHN.17.2	Sigbe alesi nena ŋusẽe ɖe ŋutilãa katã dzi ene, bena nusianu, si nènae la, wòana agbe mavɔ wo. 
JHN.17.3	Ke esiae nye agbe mavɔ la bena, woanya wò, Mawu vavã ɖeka la, kple Yesu Kristo, si nèdɔ ɖa la. 
JHN.17.4	Nye la mekɔ ŋutiwò le anyigba dzi, esi mewu dɔ, si netsɔ nam, be mawɔ la nu. 
JHN.17.5	Eye azɔ wò hã, Fofo, kɔ ŋutinye le wò ŋutɔ gbɔwò kple ŋutikɔkɔe, si mekpɔ le gbɔwò, hafi xexeame va dzɔ la. 
JHN.17.6	Meɖe wò ŋkɔ la ɖe go fia amesiwo nèɖe tso xexeame nam. Towo wonye, eye netsɔ wo nam, eye wole wò nya la me ɖe asi. 
JHN.17.7	Fifi ko wonyã bena, nusiwo katã nètsɔ nam la, gbɔwò wotso; 
JHN.17.8	elabena nya, siwo netsɔ nam la, metsɔ wo na wo, eye woxɔ wo, eye wonyae vavã bena, gbɔwò medo go tso, eye woxɔe se bena, wòe dɔm ɖa.
JHN.17.9	Nye la mele biabiam ɖe wo nu, menye ɖe xexeame nu mele biabiam ɖo o: ke boŋ ɖe amesiwo nètsɔ nam la nu; elabena tɔwo wonye: 
JHN.17.10	eye nusiwo katã nye tɔnye la, tɔwòe, eye tɔwo hã tɔnyee, eye wokɔ ŋutinye le wo me. 
JHN.17.11	Eye nyemegale xexeame o, ke woawo le xexeame, eye nye la megbɔna gbɔwò. Fofo kɔkɔe, dzra wo ɖo ɖe wò ŋkɔ, si nètsɔ nam la me, bena woazu ɖeka abe miawo ene! 
JHN.17.12	Ŋkeke alesi meli kpli wo le xexeame la, nye la medzra wo ɖo ɖe wò ŋkɔ la me; amesiwo nètsɔ nam la, medzɔ wo ŋu, eye wo dometɔa ɖeke mebu o, negbe tsɔtsrɔ̃vi la koe, bena woawu ŋɔŋlɔ la nu. 
JHN.17.13	Ke azɔ la megbɔna gbɔwò, eye mele nusiawo gblɔm le xexeame, bena nye dzidzɔ la nanɔ wo me, ayɔ wo fũ. 
JHN.17.14	Nye la metsɔ wò nya la na wo, eye xexeame lé fu wo, elabena wometso xexeame o, abe alesi nye hã nyemetso xexeame o ene. 
JHN.17.15	Nyemele biabiam be, naɖe wo tso xexeame o, ke boŋ bena, nadzra wo ɖo tso vɔ̃ɖitɔ la si me. 
JHN.17.16	Wometso xexeame o, abe alesi nye hã nyemetso xexeame o ene. 
JHN.17.17	Wɔ wo kɔkɔe le nyateƒe la me, wò nya la enye nyateƒe? 
JHN.17.18	Sigbe alesi nedɔm ɖo ɖe xexeame ene la, nenema ke nye hã medɔ wo ɖo ɖe xexeame. 
JHN.17.19	Mewo ɖokuinye kɔkɔe ɖe wo ta, bena woawo hã woazu ame kɔkɔewo le nyateƒe la me.
JHN.17.20	Ke menye ɖe amesiawo nu ɖeɖeko mele biabiam ɖo o; ke boŋ ɖe amesiwo le dzinye xɔ ge ase to woƒe nya me la, hã nu; 
JHN.17.21	bena wo katã woazu ɖeka, sigbe alesi wò. Fofo, nèle menye, eye nye hã mete mewo ene, bena woawo hã woazu ɖeka le mía me, bena xexeame naxɔe ase be, wòe dɔm ɖa. 
JHN.17.22	Eye nye la, ŋutikɔkɔe, si nètsɔ nam la, metsɔe na wo, bena woazu ɖeka, sigbe alesi miawo hã míele ɖeka ene. 
JHN.17.23	Nye ɖa mele woawo me, eye woawo hã wole menye, bena woazu blibo le nu ɖeka me, bena xexeame nadze sii bena, wòe dɔm ɖa, eye nèlɔ̃ wo, abe alesi nèlɔ̃m ene. 
JHN.17.24	Fofo, amesiwo nètso nam la, mele didim bena, afisi nye la mele la, ne woamawo hã nanɔ ŋutinye, bena woakpɔ nye ŋutikɔkɔe, si nètsɔ nam; elabena èlɔ̃m, hafi woɖo xexeame gɔme anyi. 
JHN.17.25	Fofo dzɔdzɔe, xexeame menya wò o, ke nye la menya wò, eye amesiawo hã wonyã bena, wòe dɔm ɖa; 
JHN.17.26	eye mena wonya wò ŋkɔ la, eye mana woanyae, bena lɔlɔ̃, si nètsɔ lɔ̃m la, nanɔ woawo me, eye nye hã mana woawo me.
JHN.18.1	Esi Yesu gblɔ esiawo vɔ la, eya kple eƒe nusrɔ̃lawo do go yi ɖatso Kidron-tɔʋu la, afisi abɔa ɖe le, si me eya kple eƒe nusrɔ̃lawo yi ɖo. 
JHN.18.2	Ke Yuda hã, amesi fia eyome mo la, nya teƒe la; elabena enuenu la Yesu kple eƒe nusrɔ̃lawo ƒoa ƒu ɖe afima. 
JHN.18.3	Azɔ, esi Yuda xɔ asrafoha kpe de nunɔlagãwo kple farisitɔwo ƒe dɔlawo ŋu la, egbɔna afima kple akakatiwo kple akaɖiwo kpakple aʋawɔnuwo. 
JHN.18.4	Ke esi Yesu nya nusiwo katã le edzi va ge la, edo go, eye wògblɔ na wo bena: Ameka dim miele? 
JHN.18.5	Woɖo ŋu nɛ bena: Yesu, Nazaretetɔ lae! Yesu gblɔ na wo bena: Nyee nye esi! Ke Yuda hã, amesi fia eyome mɔ la, le tsitre ɖe wo gbɔ. 
JHN.18.6	Azɔ, esi wògblɔ na wo bena: Nyee nye esi la, wozɔ gbugbɔɖemegbee, eye wodze anyi. 
JHN.18.7	Tete wògabia wo bena: Ameka dim miele? Eye wogblɔ bena: Yesu, Nazaretetɔ lae! 
JHN.18.8	Yesu ɖo ŋu bena: Megblɔe na mi xoxo bena, nyee nye esi: eyaŋuti nenye nye dim miele la, ekema mina mɔ amesiawo, be woadzo ayi, 
JHN.18.9	bena woawu nya, si wogblɔ ɖi la nu bena: „Amesiwo nètsɔ nam la, nyemebu wo dometɔa ɖeke o.“ 
JHN.18.10	Tete Simon Petro ɖi yi, si le esi la, heda nunɔlagã la ƒe dɔla, eye wòkpa eƒe nuɖusimeto, eye dɔla ma ƒe ŋkɔe nye Malxo. 
JHN.18.11	Tete Yesu gblɔ na Petro bena: Tsɔ yi la de aku; kplu, si Fofo la tsɔ nam la, ɖe nyemanoe o mahã?
JHN.18.12	Azɔ asrafoha kple aʋafia gã la kple Yudatɔwo ƒe dɔlawo lé Yesu, eye wobiae, 
JHN.18.13	eye wokplɔe yi Hana gbɔ gbã, elabena enye Kayafa, si nye nunɔlagã le ƒe ma me la, ƒe to. 
JHN.18.14	Ke Kayafa ye nye amesi ɖo aɖaŋu na Yudatɔwo bena, enyo bena, ame ɖeka naku ɖe dukɔ la ta. 
JHN.18.15	Eye Simon Petro kple nusrɔ̃la bubu la dze Yesu yome. Ke nusrɔ̃la la enye nunɔlagã la ƒe ame nyanyɛ, eye wòkpe ɖe Yesu ŋuti yi ɖe mɔ̃ la me. 
JHN.18.16	Ke Petro le tsitre ɖe ʋotru la nu le gota. Tete nusrɔ̃la keme, si nye nunɔlagã la ƒe ame nyanyɛ la, do go, eye wòƒo nu kple nyɔnu ʋɔtrunudzɔla la, eye wòkplɔ Petro yi ɖe eme. 
JHN.18.17	Tete dɔlanyɔnu, si nye ʋɔtrunudzɔla la, gblɔ na Petro bena: Wò hã, ɖe menye amesia ƒe nusrɔ̃lawo dometɔ ɖeka nènye o mahã? 
JHN.18.18	Eye kluviawo kple dolawo le tsitre, eye wodo akadzo; elabena vuvɔ le wɔwɔm, eye wole dzo la ƒum, eye Petro hã tsi tre ɖe wo gbɔ le dzo la ƒum.
JHN.18.19	Azɔ la nunɔlagã la bia Yesu le eƒe nusrɔ̃lawo kple eƒe nufiafia ŋuti. 
JHN.18.20	Yesu ɖo ŋu nɛ bena: Nye la meƒo nu na xexeame le gaglãgbe, mefia nu ɖaa le ƒuƒoƒewo kple mawuƒe me, afisi Yudatɔwo katã ƒoa ƒu ɖo, eye nyemegblɔ nyaa ɖeke le ɣaɣlaƒe kpɔ o. 
JHN.18.21	Nukaŋuti nèle biayem? Bia amesiwo se nusi megblɔ na wo; kpɔ ɖa, woawo nya nusiwo nye la megblɔ. 
JHN.18.22	Ke esi wògblɔ nusiawo la, dɔlawo dometɔ ɖeka, si le tsitre ɖe egbɔ la, ƒo tome na Yesu gblɔ bena: Ale nèɖo ŋu na nunɔlagã la enye si mahã? 
JHN.18.23	Yesu ɖo ŋu nɛ bena: Ne megblɔ nya vɔ̃ la, ekema fia kpɔɖeŋu le nusi nye vɔ̃ la ŋu; ke ne enyo la, nukaŋuti nèle ƒoyem mahã? 
JHN.18.24	Azɔ Hana ɖoe ɖe Kayafa, nunɔlagã la gbɔ bablae. 
JHN.18.25	Ke Simon Petro le tsitre le dzo ƒum. Eye wogblɔ nɛ bena: Alo wò hã eƒe nusrɔ̃lawo dometɔ ɖeka nènye mahã? Eyama sẽ nu gblɔ bena: Menye nyee o. 
JHN.18.26	Nunɔlagã la ƒe kluviwo dometɔ ɖeka, si nye amesi ƒe to Petro kpa la ƒe ƒometɔ la, gblɔ bena: Alo ɖe nyemekpɔ wò le abɔa me kplii o mahã? 
JHN.18.27	Tete Petro gasẽ nu, eye enumake koklo ku atɔ.
JHN.18.28	Azɔ wokplɔ Yesu tso Kayafa gbɔ heyi ɖe ʋɔnudrɔ̃ƒe la, eye fɔŋli ti, ke woa ŋutɔwo meyi de ʋɔnudrɔ̃ƒe la, bena yewomagagblẽ kɔ ɖo o, ke boŋ bena yewoate ŋu aɖu ŋutitoto la. 
JHN.18.29	Tete Pilato do go va wo gbɔ, eye wògblɔ bena: Nutsotso ka mietsɔ vɛ ɖe amesia ŋu mahã? 
JHN.18.30	Woɖo ŋu gblɔ nɛ bena: Amesia la, ɖe menye vɔ̃wɔla wònye o la, ne miele ede ge asi na wò o. 
JHN.18.31	Tete Pilato gblɔ na wo bena: Ekema mia ŋutɔwo mikplɔe yii, ne miadrɔ̃ ʋɔnui le miaƒe se la nu Yudatɔwo gblɔ nɛ bena: Womeɖe mɔ na mi bena, míawu amee, 
JHN.18.32	bena woawu nya, si Yesu gblɔ hefiã ku, si ƒomevi ku ge wòala la nu. 
JHN.18.33	Azɔ Pilato gayi ɖe ʋɔnudrɔ̃ƒe la, eye wòyɔ Yesu, eye wògblɔ ne bena: Alo wòe nye Yudatɔwo ƒe fia la mahã? 
JHN.18.34	Yesu ɖo ŋu nɛ bena: Wò ŋutɔ ɖokuiwò si nele esia gblɔm le loo, alo ame bubuwoe gblɔ ŋutinye nya na wò mahã? 
JHN.18.35	Pilato ɖo ŋu bena: Nye la Yudatɔ menye mahã? Wò ŋutɔ wò dukɔ la kple nunɔlagãwoe tsɔ wò de asi nam, nuka newɔa? 
JHN.18.36	Yesu ɖo ŋu bena: Nye fiaɖuƒe metso xexe sia me o, nye fiaɖuƒe, ɖe wòtso xexe sia me la, ne nye dɔlawo aʋli tanye, bena womãgadem asi na Yudatɔwo o, ke azɔ la nye fiaɖuƒe metso afisia o. 
JHN.18.37	Tete Pilato gblɔ nɛ bena: Ekema fia nènye ni? Yesu ɖo ŋu bena: Wòe le egblɔm bena, fia menye. Nye la, esia ta wodzim ɖo, eye esia ta meva xexeame ɖo, bena maɖi ɖase na nyateƒe la. Amesiame, si tso nyateƒe me la, ɖoa to nye gbe. 
JHN.18.38	Pilato gblɔ nɛ bena: Nukae nye nyateƒe? Eye esi wògblɔ esia la, egado go yi Yudatɔwo gbɔ, eye wògblɔ na wo bena: Nye la nyemekpɔ nya vɔ̃a ɖeke le eyama ŋuti o. 
JHN.18.39	Ke kɔnuwɔwɔ le mia si bena, maɖe asi le ame ɖeka ŋuti na mi le ŋutitoto la dzi; mielɔ̃ azɔ bena, maɖe asi le Yudatɔwo ƒe fia la ŋuti na mi mahã? 
JHN.18.40	Tete la wo katã gaɖo ɣli gblɔ bena: Menye amesia o, ke boŋ Baraba. Ke Baraba la adzodalae.
JHN.19.1	Tete Pilato tso Yesu na woƒo kple atam. 
JHN.19.2	Eye asrafoawo tso ŋu he tsihe, eye wotsɔe ɖo nɛ, eye wodo awu dzi nɛ: 
JHN.19.3	eye wova egbɔ gblɔ bena: Mieɖo gbe na wò loo, Yudatɔwo ƒe fia! Eye woƒo tome nɛ. 
JHN.19.4	Pilato gado go, eye wògblɔ na wo bena: Mikpɔ ɖa, mekplɔe do go vɛ na mi, ne miadze sii bena, nyemekpɔ nya vɔ̃a ɖeke le eŋuti o. 
JHN.19.5	Ale Yesu do go, ŋutsihe la le eta, eye awu dzi la hã le eŋu enye esi. Eye wògblɔ na wo bena: Mikpɔ amea ɖa! 
JHN.19.6	Eye esi nunɔlagãwo kple dɔlawo kpɔe la, wodo ɣli bena: Klãe ɖe ati ŋuti, klãe ɖe ati ŋuti! Pilato gblɔ na wo bena: Ekema mia ŋutɔwo mikplae yii, eye miklãe ɖe ati ŋuti, elabena nye la nyemekpɔ nya vɔ̃a ɖeke le eŋuti o. 
JHN.19.7	Yudatɔwo ɖo eŋu ne bena: Se le mía si, eye le se la nu la edze bena, woaku; elabena etsɔ eɖokui wɔ Mawuvi. 
JHN.19.8	Eye esi Pilato se nya sia la, evɔ̃ wu tsãtɔ; 
JHN.19.9	eye wòyi ɖe ʋɔnudrɔ̃ƒe lɔ, eye wògblɔ na Yesu bena: Afika nètso? Ke Yesu meɖo nyaa ɖeke ŋu nɛ o. 
JHN.19.10	Pilato gblɔ nɛ bena: Mele nu ƒo ge nam oa? Mènyae bena, mekpɔ ŋusẽ be, maɖe asi le ŋuwò, eye mekpɔ ŋusẽ be, maklã wò ɖe ati ŋuti oa? 
JHN.19.11	Yesu ɖo ŋu ne bena: Ŋusẽa ɖeke manɔ asiwò ɖe ŋunye o, ne menye ɖe wona wò tso dziƒo o; le esia ta amesi dem asi na wò la, wɔ nuvɔ̃ wu wò. 
JHN.19.12	Tso esia dzi la Pilato di be, yeaɖe asi le eŋu; ke Yudatɔwo do ɣli gblɔ bena: Ne ekatse ɖe asi le amesia ŋu la, ekema menye kaisaro xɔlɔ̃ o, amesi ke tso eɖokui wɔ fia la, etsi tre ɖe kaisaro ŋu. 
JHN.19.13	Azɔ esi Pilato se nya siawo la, ekplɔ Yesu do goe, eye wòbɔbɔ nɔ ʋɔnudrɔ̃zikpui la dzi le teƒe, si woyɔna be Kpenyigba, eye le Hebri-gbe me la enye Gabata. 
JHN.19.14	Ke enye ŋutitoto la ƒe dzadzraɖoŋkeke, eye anɔ gaƒoƒo adelia dzi. Eye wògblɔ na Yudatɔwo bena: Mikpɔ miaƒe fia la ɖa! 
JHN.19.15	Ke woawo do ɣli gblɔ bena: Kplɔe yii, kplɔe yii, klãe ɖe ati ŋuti. Pilato gblɔ na wo bena: Miaƒe fia lae maklã ɖe ati ŋutia? Nunɔlagãwo ɖo ŋu nɛ bena: Fiãa ɖeke mele mia si o, negbe kaisaro ko.
JHN.19.16	Tete wòdee asi na wo, bena woaklãe ɖe ati ŋuti. 
JHN.19.17	Eye wòlé Yesu, eye wokplɔe yii, eye wòdo go hele eya ŋutɔ ƒe atitsoga la tsɔm yina ɖe teƒe, si woyɔna be ametakoliƒe, eye woyɔnɛ le Hebri-gbe me be Golgata; 
JHN.19.18	afisi woklãe ɖe ati ŋu le, eye ame bubu eve hã kpe ɖe eŋuti, le eƒe axawo kple eve dzi, eye Yesu le titina. 
JHN.19.19	Ke Pilato ŋlɔ eƒe nutsonya heɖo atitsoga la ƒe tagbɔ. Eye wòŋlɔ bena: Yesu, Nazaretetɔ, Yudatɔwo ƒe fia la. 
JHN.19.20	Azɔ Yudatɔwo dome ame geɖewo xlẽ nuŋɔŋlɔ sia, elabena teƒe, si woklã Yesu ɖo la, te ɖe du la ŋu, eye woŋlɔe ɖe Hebri- kple Hela-kple Roma-gbe me. 
JHN.19.21	Tete Yudatɔwo ƒe nunɔlagãwo va gblɔ na Pilato bena: Megaŋlɔ bena: Yudatɔwo ƒe fia la o; ke boŋ bena eyama gblɔ bena: Yudatɔwo ƒe fia menye. 
JHN.19.22	Pilato ɖo ŋu bena: Nusi meŋlɔ la, mèŋlɔe xoxo.
JHN.19.23	Azɔ esi asrafoawo klã Yesu ɖe ati ŋuti vɔ la, wotsɔ eƒe awuwo, eye womã wo ɖe akpa ene me, asrafo ɖeka xɔ ɖeka, kple awu ʋlaya la hã; ke awu ʋlaya la le matɔmatɔ, wolɔ̃e blibo tso tagbɔ vaseɖe egɔme. 
JHN.19.24	Tete wogblɔ na wo nɔewo bena: Migana miadze eya o, ke boŋ miadzidze nu ɖe edzi, amesi tɔ woazu, bena woawu ŋɔŋlɔ la nu, si gblɔ bena: „Womã awunyewo na wo nɔewo, eye nye awu ʋlaya la wodzidze nu ɖe edzi.“ Nenem nusiawo asrafoawo wɔ.
JHN.19.25	Ke dadaa kple dadaa nɔvinyɔnu Maria, Klopa srɔ̃, kpakple Maria, Magdalatɔ, wole tsitre ɖe Yesu ƒe atitsoga la gbɔ. 
JHN.19.26	Eye esi Yesu kpɔ dadaa kple nusrɔla, si wolɔ̃na, wole tsitre ɖe egbɔ la, egblɔ na dadaa bena: Nyɔnu, kpɔ ɖa, viwòŋutsu enye si! 
JHN.19.27	Emegbe la egblɔ na nusrɔ̃la ma bena: Kpɔ ɖa, dawòe nye esi! Eye tso gaƒoƒo ma ke dzi la nusrɔ̃la la kplɔ eyama yi ye ŋutɔ ƒe me. 
JHN.19.28	Esia megbe la, esi Yesu nyae bena, wowu nuwo katã nu azɔ, bena ŋɔŋlɔ la nava ve me la, egblɔ bena: Tsikɔ le wuyem! 
JHN.19.29	Eye nane le afima, si me aha tsitsi le fũ, tete wotsɔ ƒumekutsa, si me wode aha tsitsii fũ la, lɔ ɖe ayeti nu heɖo nu nɛ. 
JHN.19.30	Eye esi Yesu xɔ aha tsitsia la, egblɔ bena: Wowu nu vɔ! Eye wòde ta anyi, eye wòtsɔ gbɔgbɔ la na.
JHN.19.31	Azɔ esi wònye dzadzraɖoŋkeke la, Yudatɔwo bia Pilato bena, woaŋe woƒe afɔwo, eye ne woaɖe wo ɖa, bena ame kukuwo nagatsi atitsoga ŋu le Sabat dzi o; elabena Sabat gãe nye ŋkeke ma. 
JHN.19.32	Tete asrafoawo va, eye wòŋe gbãtɔ ƒe afɔwo kple kɔtoetɔ, si woklã ɖe ati ŋu kpe ɖe eŋuti la, hã tɔ; 
JHN.19.33	ke esi wova Yesu gbɔ, eye wokpɔ bena, eku xoxo la, womeŋe eƒe afɔwo o; 
JHN.19.34	ke boŋ asrafoawo dometɔ ɖeka tsɔ akplɔ tɔ eƒe axada me, eye enumake ʋu kple tsi do go. 
JHN.19.35	Eye amesi kpɔe la, ɖi ɖase, eye eƒe ɖaseɖiɖi la nye nyateƒe, eye ame ma nyae bena, yegblɔ nyateƒe, bena miawo hã miaxɔe ase. 
JHN.19.36	Elabena nusiawo va ve me, bena woawu ŋɔŋlɔ la nu bena: „Wo-mele eƒe ƒua ɖeke ŋe ge o!“ 
JHN.19.37	Eye ŋɔŋlɔ bubu gagblɔ bena: „Woafɔ ŋku ɖe amesi woƒo nu ɖo la dzi!“
JHN.19.38	Eye nusiawo megbe la Yosef tso Arimatia, amesi nye Yesu ƒe nusrɔ̃la le adza me le vovɔ̃ na Yudatɔwo ta la, bia Pilato bena, yeaɖe Yesu ƒe kuku la ɖe anyi, eye Pilato na mɔe. Tete wòva, eye wòɖe Yesu ƒe kuku la ɖe anyi. 
JHN.19.39	Eye Nikodemo, amesi va Yesu gbɔ le zã me gbã la, hã va, eye wòtsɔ mire kple aloe, anɔ pounde alafa ɖeka nu hetɔtɔ ɖe asi vɛ. 
JHN.19.40	Tete wotsɔ Yesu ƒe kuku la, eye wobiae ɖe aklala me kple atike ʋeʋẽe la, abe alesi Yudatɔwo wona ɖia amee ene. 
JHN.19.41	Ke abɔa ɖe le teƒe, si woklã Yesu ɖo la, eye yɔdo yeyea ɖe, si me amea ɖeke memlɔ kpɔ o la, le abɔ ma me. 
JHN.19.42	Afima wotsɔ Yesu mia, le Yudatɔwo ƒe dzadzraɖoŋkeke la ta; elabena yɔdo la gbɔ medidi o.
JHN.20.1	Ke le kwasiɖa ƒe ŋkeke gbãtɔ ƒe ŋdikanya fute la Maria, Magdalatɔ, va yɔdo la gbɔ, eye wòkpɔ bena, woɖe kpe la ɖa le yɔdo la nu. 
JHN.20.2	Tete wòƒu du va Simon Petro kple nusrɔ̃la bubu, si Yesu lɔ̃na la gbɔ, eye wògblɔ na wo bena: Wotsɔ Aƒetɔ la le yɔdo la me yii, eye mienyã afisi wotsɔe ɖada ɖo o. 
JHN.20.3	Azɔ Petro kple nusrɔ̃la keme la tso hiã do go va yɔdo la gbɔ. 
JHN.20.4	Eye woa kple eve la woƒu du, eye nusrɔ̃la keme la ƒu du gbɔ Petro ŋu tre yɔdo la gbɔ vava; 
JHN.20.5	eye esi wòdo kɔ ɖe eme la, ekpɔ aklalawo le afima; gake la meyi ɖe eme o. 
JHN.20.6	Tete Simon Petro hã le eyome gbɔna, eye wòyi ɖe yɔdo la me, eye wòkpɔ aklalawo mlɔ afima; 
JHN.20.7	eye taku, si wòbia ta nɛ la, mele aklalawo gbɔ o, ke boŋ wòŋe eme ɖo afi bubu. 
JHN.20.8	Tete nusrɔ̃la keme la hã, si tre yɔdo la gbɔ vava la, yi ɖe eme azɔ, eye wòkpɔe, eye wòxɔe se. 
JHN.20.9	Elabena womenya ŋɔŋlɔ la bena, ele nɛ be, wòatsi tre tso ame kukuwo dome la, haɖe o. 
JHN.20.10	Azɔ nusrɔ̃lawo gadzo yi woa ŋutɔwo ƒe me.
JHN.20.11	Ke Maria le tsitre ɖe yɔdo la godo le avi fam, eye esi wòle avi fam ale la, edo kɔ ɖe yɔdo la me; 
JHN.20.12	eye wòkpɔ mawudɔla eve le awu ɣi me le anyinɔƒe, ɖeka le tade, eye ɖeka le afɔde le afisi Yesu ƒe kuku la mlɔ. 
JHN.20.13	Eye ame mawo gblɔ nɛ bena: Nyɔnu, nukaŋuti nèle avi fam? Egblɔ na wo bena: Elabena wotsɔ nye Aƒetɔ la yii, eye nyemenya afisi woɖae ɖo o. 
JHN.20.14	Esi wògblɔ nusiawo la, etrɔ megbe, eye wòkpɔ Yesu le tsitre, eye menyae bena, Yesu ye o. 
JHN.20.15	Yesu gblɔ nɛ bena: Nyɔnu, nukaŋuti nèle avi fam? Ameka dim nèle? Ke eya bu xa bena, abɔdzikpɔlae, egblɔ nɛ bena: Aƒetɔ, nenye wòe tsɔe yii la, gblɔ afisi nètsɔe yi ɖamlɔ la nam, eye nye la mayi aɖatsɔe vɛ. 
JHN.20.16	Yesu gblɔ nɛ bena: Maria! Ke esi wòtrɔ eɖokui la, egblɔ nɛ le Hebri-gbe me bena: Rabuni! si gɔmee nye nufiala. 
JHN.20.17	Yesu gblɔ nɛ bena: Megaka asi ŋunye o; elabena nyemekpɔ yi dziƒo, Fofo la gbɔ, haɖe o, ke yi nɔvinveŋutsuwo gbɔ, eye nagblɔ na wo bena: Meyina dziƒo ɖe Fofonye kple miawo hã mia Fofo, nye Mawu kple miawo hã mia Mawu la gbɔ. 
JHN.20.18	Maria, Magdalatɔ la, va gblɔe fia nusrɔ̃lawo bena: Mekpɔ Aƒetɔ la, eye wògblɔ nya siawo nam.
JHN.20.19	Azɔ esi kwasiɖa ƒe ŋkeke gbãtɔ ma ƒe fiẽsi ɖo, eye afisi nusiawo le la ƒe ʋɔtru le tutu le vɔvɔ̃ na Yudatɔwo ta la, Yesu va tsi tre ɖe wo titina, eye wògblɔ na wo bena: Ŋutifafa na mi! 
JHN.20.20	Eye esi wògblɔ esiawo la, etsɔ eƒe asiwò kple eƒe axada me hefiã wo. Ke esi nusrɔ̃lawo kpo Aƒetɔ la la, dzi dzo wo. 
JHN.20.21	Tete Yesu gagblɔ na wo bena: Ŋutifafa na mi! Sigbe alesi Fofo la dom ɖa ene la, nenema ke nye hã mele mia dɔm ɖa. 
JHN.20.22	Eye esi wògblɔ esia la, egbɔ ɖe wo dzi, eye wògblɔ na wo bena: Mixɔ Gbɔgbɔ kɔkɔe! 
JHN.20.23	Amesiwo ke ƒe nuvɔ̃wo mietso ke wo la, wotsɔ wo ke wo, eye amesiwo ke to mietsɔ dzra ɖo la, wotsɔ wo dzra ɖo.
JHN.20.24	Ke Toma, ame wuieveawo dometɔ ɖeka, si woyɔna be Venɔvi la, mele wo dome, esime Yesu va o. 
JHN.20.25	Tete nusrɔ̃la bubuawo gblɔ nɛ bena: Miekpɔ Aƒetɔ la. Ke egblɔ na wo bena: Ne nyemekpɔ gatagbadzɛawo teƒe le eƒe asi me, eye metso nye asibide ƒo ɖe gatagbadzɛawo teƒe, eye metsɔ nye asi ƒo ɖe eƒe axada me o la, nyemele exɔ ge ase o. 
JHN.20.26	Eye le ŋkeke enyi megbe la nusrɔ̃lawo gale xa ma me, eye Toma le wo dome. Yesu va, eye ʋɔtruawo le tutu, eye wòle tsitre ɖe wo titina, eye wògblɔ bena: Ŋutifafa na mi! 
JHN.20.27	Esia megbe la egblɔ na Toma bena: Do wò asibide ɖe afii, eye nakpɔ nye asiwo ɖa, eye do wò asi ɖa, eye naƒo ɖe nye axada me, eye megazu maxɔsetɔ o, ke boŋ xɔsetɔ. 
JHN.20.28	Toma ɖo ŋu gblɔ ne bena: Nye Aƒetɔ kple nye Mawu! 
JHN.20.29	Yesu gblɔ ne bena: Toma, esi nèkpɔm la, èxɔe se; Woayra amesiwo mekpɔa nu o, eye gake woxɔnɛ sena.
JHN.20.30	Eye dzesi bubu geɖewo hã Yesu wɔ le eƒe nusrɔ̃lawo ŋku me, esiwo womeŋlɔ de agbalẽ sia me o; 
JHN.20.31	ke woŋlɔ esiawo ɖi, bena miaxɔ ase bena, Yesu enye Kristo, Mawuvi la, eye bena ne miexɔe se la, miakpɔ agbe le eƒe ŋkɔ la me.
JHN.21.1	Nusiawo megbe la Yesu gaɖe eɖokui fia nusrɔ̃lawo le Tiberia-ƒu la nu; eye wòɖe eɖokui fia ale: 
JHN.21.2	Simon Petro kple Toma, si woyɔna be Venɔvi, kple Natanael tso Kana le Galilea kple Zebedeo ƒe viwo kpakple eƒe nusrɔ̃lawo dome ame bubu eve, wole afi ɖeka. 
JHN.21.3	Simon Petro gblɔ na wo bena: Meyina to ƒo. Wogblɔ nɛ bena: Míawo hã míayi kpli wò. Wodo go, eye woɖo ʋu la, eye womeɖe naneke le zã ma me o. 
JHN.21.4	Ke esi fɔŋli ɖo la, Yesu le tsitre ɖe ƒu la nu; gake nusrɔ̃lawo menyae bena, Yesu ye o. 
JHN.21.5	Tete Yesu gblɔ na wo bena: Ɖeviwo lee, lã mele mia si o mahã? Woɖo ŋu nɛ bena: O! 
JHN.21.6	Egblɔ na wo bena: Miɖi ɖɔ la ɖe ʋu la ƒe nuɖusi me, eye miaɖee. Tete woɖii, eye womete ŋu le ehem o le lã geɖe, si wode la ŋuti. 
JHN.21.7	Tete nusrɔ̃la ma, si Yesu lɔ̃na la, gblɔ na Petro bena: Aƒetɔ lae! Azɔ esi Simon Petro se bena, Aƒetɔ lae la, etso eƒe dziwui sa ɖe ali, elabena amama wòle, eye wòdzo kpo dze ƒu la me doo. 
JHN.21.8	Ke nusrɔ̃la bubuawo le ʋuvi la me va; elabena woawo kple gota dome medidi o, anɔ abɔ alafa eve ko, eye wole ɖɔ, si yɔ fũ kple lãwo la hem. 
JHN.21.9	Eye esi woɖi go la, wokpɔ akadzo le afima, eye lã kple abolo le edzi. 
JHN.21.10	Yesu gblɔ na wo bena: Mitso lã, si mieɖe fifia la, ƒe ɖe vɛ. 
JHN.21.11	Simon Petro yi ɖalia ʋu la, eye wòhe ɖo la va gota, eye wòyɔ fũ kple lã gã alafa kple blaatɔ̃ vɔ etɔ̃, eye esi wosɔ gbɔ ale hã la, ɖo la medze o. 
JHN.21.12	Yesu gblɔ na wo bena: Miva ɖu nu. Ke nusrɔ̃lawo dometɔa ɖeke medo dzi biae bena: Ameka nènye mahã o, elabena wonyae xoxo bena, Aƒetɔ lae. 
JHN.21.13	Yesu va, eye wòtsɔ abolo la na wo kple lã la hã nenema ke. 
JHN.21.14	Esia enye zi etɔ̃lia, si Yesu ɖe eɖokui fia nusrɔ̃lawo le eƒe tsitretsitsi tso ame kukuwo dome megbe.
JHN.21.15	Azɔ esi woɖu nu vɔ la, Yesu gblɔ na Simon Petro bena: Simon, Yona vi, èle lɔ̃yem wu nenem me siawo mahã? Egblɔ nɛ bena: Ẽ, Aƒetɔ, wòe nyae bena, nyemelɔ̃a nu gbɔwò o. Egblɔ nɛ bena: Nyi nye alẽviawo. 
JHN.21.16	Egagblɔ nɛ zi evelia bena: Simon, Yona vi, èle lɔ̃yem mahã? Egblɔ nɛ bena: Ẽ, Aƒetɔ, wòe nyae bena, nyemelɔ̃a nu gbɔwò o. Egblɔ nɛ bena: Kpo nye alẽawo dzi. 
JHN.21.17	Egblɔ nɛ zi etɔ̃lia bena: Simon, Yona vi, mèlɔ̃a nu gbɔnye oa? Eve Petro, elabena egblɔ nɛ zi etɔ̃lia bena: Mèlɔ̃a nu gbɔnye oa? Eye wògblɔ nɛ bena: Aƒetɔ, wòe nya nuwo katã, wòe dze sii bena, nyemena nu gbɔwò o. Yesu gblɔ nɛ bena: Nyi nye alẽawo. 
JHN.21.18	Vavã, vavã mele egblɔm na wò bena: Esime nènye ɖekakpui la, wò ŋutɔ esaa avɔ ɖe ali na ɖokuiwò, eye nèyia afisi ke nèlɔ̃na; ke ne èku amegã la, amlo wò abɔwo me, eye ame bubu asa avɔ ɖe ali na wò, eye wòakplɔ wò ayi afisi melɔ̃na o. 
JHN.21.19	Ke egblɔ esia, bena wòatsɔ afia ku, si ƒomevi ku ge wòala akafu Mawui. Esi wògblɔ esia la, egblɔ nɛ bena: Dze yonyeme! 
JHN.21.20	Esi Petro trɔ la, ekpɔ nusrɔ̃la, si Yesu lɔ̃na la, le eyome dzem, amesi hã via ɖe ekɔme le nuaɖuƒe, eye wògblɔ bena: Aƒetɔ, amekae nye amesi le yowòme mɔ fia geã? 
JHN.21.21	Azɔ esi Petro kpɔ eyama la, egblɔ na Yesu bena: Aƒetɔ, ke amesia ɖe? 
JHN.21.22	Yesu gblɔ nɛ bena: Ne medi bena, nenɔ anyi, vaseɖe esime mava la, gbɔwò nya ka wotsɔa? Wò la dze yonyeme! 
JHN.21.23	Tete nya sia ɖo nɔviawo dome bena, nusrɔ̃la ma mele kuku ge o; eye Yesu megblɔ ne bena, mele kuku ge o, ke boŋ: Ne medi bena, nenɔ anyi, vaseɖe esime mava la, gbɔwò nya ka wòtsɔa?
JHN.21.24	Amesia nye nusrɔ̃la, si le ɖase ɖim le nusiawo ŋuti, eye wòŋlɔ nya siawo, eye míenyãe bena, eƒe ɖaseɖiɖi lanye nyateƒe. 
JHN.21.25	Ke nu bubu geɖe, siwo Yesu wɔ la, hã gali, esiwo, ne woaŋlɔ wo ɖekaɖeka la, mebu bena, xexeame ŋutɔ mele ŋu te ge axɔ lãgbalẽ, siwo ŋlɔ ge wòala o.
ACT.1.1	Teofil, meŋlɔ nya gbãtɔ na wò le nusiwo katã Yesu de asi wɔwɔ kple fiafia me; 
ACT.1.2	vaseɖe ŋkeke, si me wòde se na apostolo, siwo wòtia to Gbɔgbɔ kɔkɔe la me, hafi woxɔe yi dzi la ŋuti; 
ACT.1.3	amesiwo hã wòtsɔ eɖokui fia agbagbe le eƒe fukpekpe la megbe to dzesi kɔte geɖewo me, eye wòna wokpɔe le ŋkeke blaneawo me, eye wòle nu ƒom le mawufiaɖuƒe la ŋuti. 
ACT.1.4	Eye esi eya kpli wo ƒo ƒu la, ede se na wo be, woagadzo le Yerusalem o, ke boŋ woalala Fofo la ƒe ŋugbedodo, si miese tso nunye me; 
ACT.1.5	elabena Yohanes tsɔ tsi de mawutsi ta na ame; ke miawo la woatsɔ Gbɔgbɔ kɔkɔe ade mawutsi ta na mi, mele ŋkeke geɖea ɖeke xɔ ge le esia megbe o. 
ACT.1.6	Azɔ amesiwo kpe ta la, biae gblɔ bena: Aƒetɔ, ɖe nègale fiaɖuƒe la ɖo ge ɖo na Israel le ɣeyiɣi sia mea? 
ACT.1.7	Egblɔ na wo bena: Miawo la mele na mi be, mianya ɣeyiɣi alo azãgbe, siwo Fofo la ɖo le ye ŋutɔ ƒe ŋusẽ nu o. 
ACT.1.8	Hafi boŋ miaxe Gbɔgbɔ kɔkɔe, si le mia dzi va ge la, ƒe ŋusẽ, eye mianye nye ɖaseɖilawo le Yerusalem kple Yudea katã kple Samaria, eye vaseɖe anyigba ƒe se ƒe ke. 
ACT.1.9	Eye esi wògblɔ nusiawo, eye wole ekpɔm la, wokɔe yi dzi, eye alilikpo xɔe tso woƒe ŋkuwo me. 
ACT.1.10	Eye esime wole dziƒo kpɔm gã le eƒe yiyi me la, kpɔ ɖa, ŋutsu eve le tsitre ɖe wo gbɔ le awu ɣi me, 
ACT.1.11	amesiwo hã gblɔ bena: Galilea ŋutsuwo! Nuka wo miele tsitre le dziƒo kpɔm? Yesu sia, si woxɔ tso mia gbã yi dziƒo la, agava nenema ke, abe alesi miekpɔe wòle dziƒo yim ene.
ACT.1.12	Tete wotrɔ yi Yerusalem tso to si woyɔna be Amito la dzi, esi tsɔ ɖe Yerusalem gbɔ anɔ Sabat dzi ƒe azɔlizɔzɔ. 
ACT.1.13	Eye esi wova dua me la, woyi ɖe dziƒoxɔ, si me wonɔna la me: Petro kple Yakobo, Yohanes kple Andrea, Filipo kple Toma, Bartolomeo kple Mateo, Yakobo, Alfeo vi, kple Simon Zelotes kpakple Yuda, Yakobo vi. 
ACT.1.14	Amesiawo katã nɔ gbedodoɖa kpakple kukuɖeɖe dzi kple tame ɖeka kpe ɖe nyɔnuawo kple Maria, Yesu dada, kple eƒe nɔviŋutsuawo ŋuti.
ACT.1.15	Eye le ŋkeke siawo me la Petro tsi tre ɖe nɔviawo titina (ameha, si ƒo ƒu la, nu anɔ alafa ɖeka kple blave), eye wògblɔ bena; 
ACT.1.16	Ŋutsuwo kple nɔviwo, ele be, woawu ŋɔŋlɔ, si Gbɔgbɔ kɔkɔe la gblɔ ɖi to Dawid nu la nu le Yuda, amesi zu mɔfiala na amesiwo lé Yesu la ŋuti. 
ACT.1.17	Elabena woxlẽe ɖe mia dome, eye wòkpɔ gome le subɔsubɔdɔ sia me. 
ACT.1.18	Azɔ amesia tsɔ nu madzɔmadzɔ fetu ƒle abɔ, eye esi wòɖe goglomi dze anyi la, ewo ɖe titina; eye eƒe dɔmenuwo do go hlẽ? 
ACT.1.19	Eye amesiwo katã nɔ Yerusalem la, se nya sia, ale bena woyɔ abɔ ma le woa ŋutɔwo ƒe gbe me be Akeldama, egɔme enye ʋubɔ. 
ACT.1.20	Elabena woŋlɔ ɖe Psalmo-gbalẽ me bena: „Eƒe nɔƒe nazu aƒedo, eye amea ɖeke maganɔ me o, eye eƒe de la ame bubu naxɔe.“ 
ACT.1.21	Eyaŋuti ele be, ŋutsu, siwo zɔ kpli mi le ɣeawokatãɣi me, le esi me Aƒetɔ Yesu va me, eye wòdoa go le mia dome, 
ACT.1.22	tso keke Yohanes ƒe mawutsidedetaname dzi vaseɖe ŋkeke, si dzi woxɔe yi dzi le mía gbɔ; wo dometɔ ɖeka nazu eƒe tsitretsitsi ƒe ɖaseɖila akpe ɖe mia ŋu. 
ACT.1.23	Eye wotso ame eve: Yosef, si woyɔna be Barsaba, amesi wogayɔna hã be Yusto, kple Matia la, ɖo tsitre. 
ACT.1.24	Eye wodo gbe ɖa gblɔ bena: Aƒetɔ, wò amesi nya amewo katã ƒe dzime la, fia ame eve siawo dometɔ ɖeka, si nètia, 
ACT.1.25	be wòaxɔ subɔsubɔdɔ sia kple apostolonyenye, si gbɔ Yuda te ɖa le, be yeayi ɖe ye ŋutɔ teƒe la. 
ACT.1.26	Eye wodzidze nu ɖe wo dzi, eye nudzidze la dze Matia dzi, eye woɖe kpe ɖe apostolo wuiɖekɛawo ŋu.
ACT.2.1	Eye esi Pentekoste-ŋkeke la ɖo la, wo katã wotsɔ tame ɖeka nɔ afi ɖeka. 
ACT.2.2	Eye kasia gbea ɖe ɖi tso dziƒo abe yaƒoƒo sesẽ ene, eye wòyɔ aƒe, si me wole la fũ. 
ACT.2.3	Eye aɖe mamãwo ɖo ɖe wo gbɔ lé abe dzoƒaɖewo ene, eye wodze ɖe wo dome amesiame dzi ɖekaɖeka. 
ACT.2.4	Eye Gbɔgbɔ kɔkɔe la ya wo katã taŋtaŋ, eye wode asi gbe bubuwo gbɔgblɔ me, abe alesi Gbɔgbɔ la na wo, be woaƒo nui ene. 
ACT.2.5	Eye Yudatɔa ɖewo nɔ Yerusalem, ŋutsu, siwo vɔ̃a Mawu la, wotso dukɔ, siwo katã le dziƒo te la me. 
ACT.2.6	Ke esi gbe sia ɖi la, ameha la ƒo zi va kpe ta, eye woƒe nu ku, elabena amesiame se wole ye ŋuta degbe gblɔm. 
ACT.2.7	Eye kuvia ɖo wo katã, eye wotsi yaa hegblɔ bena: Kpɔ ɖa, amesiwo katã le nu ƒom la, ɖe menye Galileatɔwoe wonye oa? 
ACT.2.8	Aleke wo, eye mía dome amesiame le ye ŋutɔ degbe, si me wodzi mi ɖo la, sem mahã? 
ACT.2.9	Partiatɔwo kple Mediatɔwo, Elamtɔwo kple amesiwo nɔa Mesopotamia, Yudea kple Kapadokia, Ponto kple Asia, 
ACT.2.10	Frigia kple Pamfilia. Egipte kple Libia-nutowo me, si le Kirene gbɔ, kple amesiwo nye amedzrowo tso Roma, Yudatɔwo kple trɔ̃subɔla-zu-Yudatɔwo, 
ACT.2.11	Kretatɔwo kple Arabiatɔwo: Míese wole Mawu ƒe nu dzɔtsuwo gblɔm le mia ŋutɔwo degbe me. 
ACT.2.12	Eye kuvia ɖo wo katã, eye wotsi dzodzodzoe hele gbɔgblɔm na wo nɔewo bena: Esia gɔme ɖe? 
ACT.2.13	Ke bubuwo le alɔme ɖem ɖe wo ŋu gblɔ bena: Aha yeye le wo mum.
ACT.2.14	Tete la Petro kple ame wuiɖekɛawo tsi tre, eye wòkɔ eƒe gbe dzi gblɔ na wo bena: Yudea-ŋutsuwo kple mi amesiwo katã nɔa Yerusalem, minya esia, eye mina nye nyawo nayi ɖe miaƒe towo me; 
ACT.2.15	elabena menye aha amesiawo mũ, abe alesi miele bubum la ene o; elabena ŋkeke ƒe ga ƒoƒo etɔ̃lia ko wònye: 
ACT.2.16	Ke esia nye nya, si wogblɔ to nyagblɔɖila Yoel dzi bena: 
ACT.2.17	„Eye ava me le ŋkeke mlɔeawo me, Mawue gblɔe, bena matrɔ nye Gbɔgbɔ la akɔ ɖe ŋutilã katã dzi, eye miaƒe ŋutsuviwo kple miaƒe nyɔnuviwo agblɔ nya ɖi, eye miaƒe ɖekakpuiwo akpɔ ŋutegawo, eye miaƒe amegã ɖeɖiwo aku drɔ̃ewo. 
ACT.2.18	Eye le ŋkeke mawo me la matrɔ nye Gbɔgbɔ la akɔ ɖe nye dɔlaŋutsuwo kple nye dɔlanyɔnuwo hã dzi, eye woagblɔ nya ɖi. 
ACT.2.19	Eye mana nukunuwo nado ɖe dziƒo ŋu, eye dzesiwo nado ɖe anyigba dzi, ʋu kple dzo kple dzudzɔbabla kɔtɔɔ. 
ACT.2.20	Ye latrɔ zu viviti, eye ɣleti latrɔ zu ʋu, hafi Aƒetɔ ƒe ŋkeke gã, si nye atsyɔ̃ŋkeke la nava ɖo. 
ACT.2.21	Eye wòava me bena, amesiame, si ke ayɔ Aƒetɔ la ƒe ŋkɔa la, woaɖee.“ 
ACT.2.22	Israel-ŋutsuwo, miɖo to nya siawo! Yesu, Nazaretetɔ la, ŋutsu, si ŋuti Mawu na kpeɖoɖodzi mi le to nu dzɔtsuwo kple nukunuwo kple dzesiwo, siwo Mawu wɔ to eyama dzi le mia titina la me, abe alesi mia ŋutɔwo mienyã ene; 
ACT.2.23	amesi wotsɔ de asi le Mawu ƒe aɖaŋuɖoɖoɖi kple nyanyaɖi la nu, esi mieto nu madzɔmadzɔ wɔlawo ƒe asi dzi klãe ɖe ati ŋuti, eye miewui. 
ACT.2.24	Eya ke Mawu fɔ ɖe tsitre, esi wòtsi ku ƒe vevewo nu, le esi mete ŋu lée ɖe anyi o la ta. 
ACT.2.25	Elabena Dawid gblɔ le eŋuti bena: „Mekpɔa Aƒetɔ la le ŋkunye me ɖaa, elabena ele nye nuɖusi me, be ke maɖe le tenye o. 
ACT.2.26	Esia ta nye dzi kpɔ dzidzɔ, eye nye aɖe tso aseye; ẽ, nye ŋutilã hã adzudzɔ le nukpɔkpɔ me. 
ACT.2.27	Elabena magblẽ nye luʋɔ ɖe tsiẽƒe o, eye mana be, wò mawumeme la nakpɔ nyunyɔ o. 
ACT.2.28	Wòe na menya agbemɔwo, wòe yɔm taŋ kple dzidzɔ le ŋkuwò me.“ 
ACT.2.29	Ŋutsuwo kple nɔviwo! Mɔ li be, magblɔ nya na mi kple dzideƒo le tɔgbui Dawid la: ŋuti, bena eku, eye woɖii, eye eƒe: yɔdo le mía dome vaseɖe egbegbe. 
ACT.2.30	Esi wònye nyagblɔɖila, eye wonyae bena, Mawu do ŋugbe nɛ kple atamkaka bena, eƒe alimevia ɖe nanɔ eƒe fiazikpui dzi, 
ACT.2.31	eye esi wòkpɔe ɖi la, eƒo nu le Kristo ƒe tsitretsitsi la ŋuti bena, womegblẽe ɖe tsiẽƒe o, eye eƒe ŋutilã hã mekpɔ nyunyɔ o. 
ACT.2.32	Nenem Yesu sia la Mawu fɔe ɖe tsitre, nusia ŋuti mi katã míenye ɖaseɖilawo le. 
ACT.2.33	Azɔ la esi wodoe ɖe dzi ɖe Mawu ƒe nuɖusi me, eye wòxɔ Gbɔgbɔ kɔkɔe ƒe ŋugbedodo hã tso Fofoa gbɔ la, etrɔ nusi kpɔm miele kple nusi Sem miele la kɔ ɖe anyi. 
ACT.2.34	Elabena Dawid melia yi dziƒo o, gake gblɔ bena: „Aƒetɔ la gblɔ na nye Aƒetɔ bena: 
ACT.2.35	Bɔbɔ nɔ anyi ɖe nye nuɖusi me, vaseɖe esime matsɔ wò ketɔwo awɔ wò afɔɖodzinui.“ 
ACT.2.36	Eyata Israel-ƒeme katã nanyae kɔte bena, Yesu sia, si ke miawo mieklã ɖe ati ŋuti la, Mawu wɔe Aƒetɔ kple Kristo. 
ACT.2.37	Ke esi wose esia la, etɔ woƒe dzi me, eye wogblɔ na Petro kple apostolo mamleawo bena: Ŋutsuwo kple nɔviwo! Nuka wɔ ge míala? 
ACT.2.38	Eye Petro gblɔ na wo bena: Mitrɔ le miaƒe dzi me, eye mia dome amesiame nana woade mawutsi ta nɛ ɖe Yesu Kristo ƒe ŋkɔa dzi hena miaƒe nuvɔ̃wo ƒe keke, eye miaxɔ Gbɔgbɔ kɔkɔe wòanye nunana. 
ACT.2.39	Elabena mia kple mia viwo kple amesiwo katã le adzɔge kple ame geɖe alesi nu Aƒetɔ, mia Mawu la, ayɔ vɛ la, tɔe nye ŋugbedodo la. 
ACT.2.40	Eɖi ɖase kple nya bubu geɖewo hã, eye wòxlɔ̃ nu wo gblɔ bena Mina woaɖe mi tso dzidzime gɔglɔ̃ sia me! 
ACT.2.41	Azɔ amesiwo xɔ eƒe nyaa la, wode mawutsi ta na wo; eye le ŋkeke ma dzi wotsɔ luʋɔwo anɔ akpe etɔ̃ kpe ɖe wo ŋu.
ACT.2.42	Eye wonɔ apostolowo ƒe nufiafia kple habɔbɔ, abolokaka kple gbedodoɖa me. 
ACT.2.43	Eye vɔvɔ̃ gã va amewo katã dzi, eye apostolowo wɔ nukunuwo kple dzesi geɖewo le Yerusalem. 
ACT.2.44	Eye amesiwo katã xɔe se la, nɔ afi ɖeka, eye wowɔ nuwo katã hamenui; 
ACT.2.45	eye wotsɔ woƒe anyigbawo kple woƒe ŋutinuwo dzra, eye wòmã wo me na wo katã le amesiame ƒe hiahiã nu. 
ACT.2.46	Eye gbesiagbe wonɔa gbedoxɔ me kple tame ɖeka, eye wole abolo kam le aƒe sia aƒe me, eye woɖua nu kple dzidzɔ kpakple dzimekɔkɔ 
ACT.2.47	hele Mawu kafum, eye wokpɔ amenuveve le dukɔ blibo la katã gbɔ. Eye Aƒetɔ la tsɔa amesiwo kpɔ agbexɔxɔ la kpena ɖe ha la ŋu gbesiagbe.
ACT.3.1	Eye Petro kple Yohanes woyi ɖe mawuxɔ me le gbedoɖaɣi, si nye gaƒoƒo asiekelia dzi. 
ACT.3.2	Eye wotsɔ ŋutsua ɖe, si nye tekunɔ tso dadaa ƒe dome ke la ve, amesi wotsɔna dana ɖe mawuxɔ la ƒe ʋɔtru, si woyɔna be nyui la nu gbesiagbe, be wòabia nu le amesiwo yina ɖe mawuxɔa me la si. 
ACT.3.3	Eya la, esi wòkpɔ Petro kple Yohanes woyina ɖe mawuxɔa me la, ebia nunana wo. 
ACT.3.4	Ke Petro kple Yohanes wokpɔe du gblɔ bena: Kpɔ mi ɖa! 
ACT.3.5	Eye wòlé ŋku ɖe wo dzi gã, bu xa bena, yeaxɔ nane le wo si. 
ACT.3.6	Ke Petro gblɔ bena: Klosalo kple sika mele asinye o; gake nusi le asinye la, eya mana wò: Le Yesu Kristo, Nazaretetɔ la ƒe ŋkɔa me tsi tre, eye nazɔ azɔli! 
ACT.3.7	Eye esi wòlé eƒe nuɖusi la, ekɔe ɖe dzi, eye enumake ŋusẽ ɖo eƒe afɔwo kple afɔkɔewo me. 
ACT.3.8	Eye woti kpo hele tsitre nu, eye wozɔ azɔli; eye wòyi ɖe mawuxɔa me kpli wo le tsatsam hele du ƒum, eye wòle Mawu kafum. 
ACT.3.9	Eye dukɔ blibo la katã kpɔe wòle azɔli zɔm, eye wòle Mawu kafum. 
ACT.3.10	Ke wodze sii bena, eyae nye amesi nɔ anyi ɖe mawuxɔ la ƒe ʋɔtru nyui la nu le nubiabia ta, eye wotsi yaa, eye kuvia ɖo wo ŋutɔ le nusi va; ve me la ŋuti.
ACT.3.11	Eye esi wòmiã eɖokui ɖe Petro kple Yohanes ŋu la, dukɔ blibo la katã si du va ƒo ƒu ɖe wo gbɔ le akpata, si woyɔna be Salomo ƒe akpata la me, eye woƒe nu ku. 
ACT.3.12	Eye esi Petro kpɔe la, egblɔ na dukɔ la bena: Israel-ŋutsuwo, nukaŋuti miaƒe mo wɔ yaa le amesia ŋuti mahã? Alo nuka wɔ, eye mielé ŋku ɖe mia dzi gã, abe ɖe mieto mia ŋutɔwo ƒe ŋusẽ, alo vɔvɔ̃ na Mawu dzi wɔ be, amesia le azɔli zɔm ene? 
ACT.3.13	Abraham kple Isak kple Yakob ƒe Mawu la, mia fofowo ƒe Mawu la, kɔ eƒe dɔla Yesu ŋuti, amesi miawo mietsɔ de asi, eye miegbe nu le egbɔ le Pilato ƒe ŋku me, esi ame ma tso afia bena, yeaɖe asi le eŋu. 
ACT.3.14	Ke miawo la miegbe nu le kɔkɔetɔ kple dzɔdzɔetɔ la gbɔ, eye mieɖe kuku be, woatsɔ amewula ana mi, 
ACT.3.15	eye miewu agbefia la, amesi Mawu fɔ ɖe tsitre tso ame kukuwo dome, esi ƒe ɖaseɖilawo miawo míenye. 
ACT.3.16	Eye eƒe ŋkɔ la do ŋusẽ amesia, si kpɔm miele, eye mienya la, hena eƒe ŋkɔ dzi xɔse; eye dzixɔse, si to eyama dzi la, na lãmesesẽ blibo sia le mi katã ƒe ŋku me. 
ACT.3.17	Eye azɔ la, nɔviŋutsuwo, menya bena, miewɔe le numanyamanya me abe miaƒe dziɖulawo hã ene. 
ACT.3.18	Ke ale Mawu wu nya, siwo wògblɔ ɖi to eƒe nyagblɔɖilawo katã ƒe nu me bena, eƒe Kristo akpe fu la nu.
ACT.3.19	Eyata mitrɔ le miaƒe dzi me, eye migbugbɔ, be woatutu miaƒe nuvɔ̃wo, 
ACT.3.20	bena ne gbɔɖemeɣi nava tso Aƒetɔ la ƒe ŋku me, eye wòadɔ Kristo Yesu, si woɖo ɖi na mi la ɖa. 
ACT.3.21	Amesi wòle na dziƒo be, wòaxɔ tsã vaseɖe nuwo katã ƒe ɖɔɖɔɖoɣi la dzi, esiwo ŋuti Mawu ƒo nu le, to eƒe nyagblɔɖila kɔkɔewo katã ƒe nu me tso xexeme ƒe gɔmedzedzea me la. 
ACT.3.22	Mose gblɔ na fofoawo bena: „Aƒetɔ, mía Mawu la, ana be, nyagblɔɖilaa ɖe natsi tre na mi abe nye ene tso mia nɔviwo dome, eya la miaɖo toe le nusiwo katã wòagblɔ na mi la me. 
ACT.3.23	Ke ava me bena, luʋɔ sia luʋɔ, si maɖo to nyagblɔɖila ma o la, woatsɔe keŋ tso dukɔ la dome.“ 
ACT.3.24	Eye nyagblɔɖilawo katã tso Samuel dzi vaseɖe amesiwo katã dze eyome dzi, ame geɖe alesi nu ƒo nu la, wogblɔ nya fia le ŋkeke siawo hã ŋuti. 
ACT.3.25	Miawoe nye nyagblɔɖilawo kple nubabla, si Mawu bla kple mia fofowo ƒe viwo, esi wògblɔ na Abraham bena: „Eye le wò ƒome la me woayra anyigba dzi ƒomewo katã le.“ 
ACT.3.26	Miawo Mawu fɔ eƒe dɔla ɖe tsitre na gbã, eye wòdɔe ɖa, be woayra mi le esi me be, mia dome amesiame natrɔ tso eƒe vɔ̃ɖinyenyewo me.
ACT.4.1	Ke esi wole nu ƒom na dukɔa la, nunɔlawo kple mawuxɔdzikpɔla kpakple zadukitɔwo do ɖe wo dzi, 
ACT.4.2	le esi wòve wo bena, wole nu fiãm dukɔ la, eye wole tsitretsitsi tso ame kukuwo dome gblɔm fia le Yesu ŋuti la ta. 
ACT.4.3	Eye woɖo asiwo wo dzi, eye wode wo gaxɔ me, vaseɖe ŋu ke; elabena fiẽ ɖo hafi. 
ACT.4.4	Ke amesiwo se nyaa la, dome geɖea xɔe se; eye ŋutsuawo ƒe xexlẽme anɔ akpe atɔ̃.
ACT.4.5	Eye wòva me le ŋdi bena, woƒe dziɖulawo kple amegãwo kpakple agbalẽfialawo ƒo ƒu ɖe Yerusalem, 
ACT.4.6	kple Hana, nunɔlagã, kpe ɖe Kayafa kple Yohanes kple Aleksandro ŋuti kple ame geɖe alesi nu tso nunɔlagã ƒe ƒome la me. 
ACT.4.7	Eye esi wotso wo ɖo titina la, wòbia bena: Ŋusẽ ka nu alo ŋkɔ ka dzie miewɔ nusia le mahã? 
ACT.4.8	Tete Petro, amesi Gbɔgbɔ kɔkɔe la yɔ fũ la, gblɔ na wo bena: Mi dukɔ la ƒe dziɖulawo kple Israel-amegãwo! 
ACT.4.9	Ne wòdra ʋɔnu mí egbe le do nyui, si wowɔ na dɔnɔ la ta be, to ameka dzi amesia kpɔ lãmesesẽ la, 
ACT.4.10	ekema mi katã kple Israel dukɔ blibo, la minyae bena, le Yesu Kristo, Nazaretetɔ, ƒe ŋkɔ dzie, amesi miawo mieklã ɖe ati ŋuti, amesi Mawu to ɖe tsitre tso ame kukuwo dome la, le eya me amesia le, tsitre ɖe miaƒe ŋku me, eye eƒe lãme sẽ. 
ACT.4.11	Esia nye kpe, si mi xɔtulawo miegbe la, eya tra zu dzogoekpe. 
ACT.4.12	Eye menye ame bubua ɖeke me xoxo la le o; elabena ŋkɔ bubua ɖeke mele dziƒoa te, si wona amegbetɔwo, le esi me wòle be, míakpɔ xɔxɔ la le o. 
ACT.4.13	Ke esi wokpɔ Petro kple Yohanes ƒe dzideƒo, eye wose bena, ame masrɔ̃nuwo kple ame manyanuwo wonye la, woƒe mo wɔ yaa, eye wodze si wo hã bena, woa kple Yesu wonɔ anyi. 
ACT.4.14	Eye esi wokpɔ amesi ŋu woda gbe le, le tsitre ɖe wo gbɔ la, nyaa ɖeke mele wo si woagblɔ ɖe eŋuti o. 
ACT.4.15	Ke esi wona wodo go tso ʋɔnua me la, wode adaŋu le wo nɔewo dome gblɔ bena: Nuka miawɔ ame siawoa? 
ACT.4.16	Elabena vavã, dzesi, si wowɔ la, amewo nyae, eye wòdze ƒã na amesiwo katã nɔ Yerusalem; eye miate ŋu asẽ nu le eŋu o. 
ACT.4.17	Gake bena wòagakaka ɖe dzi le dukɔ la dome o la, mina míado ŋɔdzi na wo vevie, bena ne womagaƒo nu le ŋkɔ sia ŋuti na amea ɖeke o. 
ACT.4.18	Eye esi woyɔ wo vɛ la, wode se na wo bena, woagagblɔ nyaa ɖeke alo afia nu hã le Yesu ƒe ŋkɔ dzi akpɔ gbeɖe o. 
ACT.4.19	Ke Petro kple Yohanes woxɔ dzi na wo gblɔ bena: Nenye be, edzɔ le Mawu ƒe ŋku me bena, míaɖo to miawo awu Mawu la, mibu eŋu kpɔ! 
ACT.4.20	Elabena miate ŋu agbe nuƒoƒo le nusi miekpɔ kple nusi miese la ŋuti o. 
ACT.4.21	Ke esi wogado ŋɔdzi na wo ɖe edzi la, woɖe asi le wo ŋu, esi womekpɔ naneke woatsɔ ahe to na wo o la ta, le dukɔ la ŋuti; elabena ameawo katã le Mawu kafum le nusi ke va me la ŋuti. 
ACT.4.22	Elabena amesi ŋu wowɔ dɔyɔyɔdzesi sia le la, xɔ ƒe wowu ƒe blane.
ACT.4.23	Eye esi woɖe asi le wo ŋu la, wova wo tɔwo gbɔ, eye woxlẽ nusiwo katã nunɔlagãwo kple amegãwo gblɔ na wo la, fia wo. 
ACT.4.24	Eye esi wosee la, wokɔ woƒe gbe dzi na Mawu kple tame ɖeka gblɔ bena: Aƒetɔ, wòe nye Mawu, si wɔ dziƒo kple anyigba kple atsiaƒu kpakple woƒe nuwo katã la. 
ACT.4.25	Wò amesi gblɔ to Gbɔgbɔ kɔkɔe la me le mía fofo Dawid, wò dɔla, ƒe nu me bena: „Nukaŋuti trɔ̃subɔlawo le nyanyrãm, eye dukɔwo le tame ʋum dzodzro? 
ACT.4.26	Anyigba dzi fiawo tso, eye amegãwo ƒo takpli ɖe Aƒetɔ kple eƒe Kristo ŋu.“ 
ACT.4.27	Elabena vavã woƒo ƒu le ɖu sia me ɖe wò dɔla kɔkɔe Yesu, amesi nèsi ami na la ŋuti, Herodes kple Pontio Pilato kpe ɖe trɔ̃subɔlawo kple Israel-dukɔwo ŋuti, 
ACT.4.28	be woawɔ nusi wò asi kple wò aɖaŋu ɖo ɖi be, wòava me la. 
ACT.4.29	Eye azɔ, Aƒetɔ, kpɔ woƒe ŋɔdzidodowo ɖa, eye nana be, wò dɔlawo nagblɔ wò nya la kple dzideƒo katã, 
ACT.4.30	le esi me be, nado wò asi ɖa hena dɔyɔyɔ, eye bena dzesiwo kple nukunuwo nava me to wò dɔla kɔkɔe Yesu ƒe ŋkɔ dzi. 
ACT.4.31	Eye esi wodo gbe ɖa vɔ la, teƒe, si woƒo ƒu ɖo la ʋuʋu; eye Gbɔgbɔ kɔkɔe la yɔ wo katã taŋ, eye wogblɔ mawunya la kple dzideƒo.
ACT.4.32	Eye xɔsetɔwo ƒe ha ƒe dzi kple luʋɔ le ɖeka, eye wo dome amea ɖeke meyɔa nusiwo le esi la be ye tɔ o; ke nuwo katã nye hamenu na wo. 
ACT.4.33	Eye apostolowo ɖi ɖase kple ŋusẽ gã le Aƒetɔ Yesu ƒe tsitretsitsi la ŋuti, eye amenuveve gã le wo katã dzi. 
ACT.4.34	Elabena hiãtɔa ɖeke mele wo dome o; elabena ame geɖe alesi si anyigbawo alo xɔwo le la, tsɔ wo dzra, eye wotsɔ nusiwo wodzra la ƒe home vɛ, 
ACT.4.35	eye wotsɔe ɖa ɖe apostolowo ƒe afɔ nu; eye womãe na amesiame le ɖesiaɖe ƒe hiahiã nu. 
ACT.4.36	Ke Yosef, amesi apostolowo yɔna hã be Barnaba, esi ƒe gɔme woɖe bena akɔfafavi, si nye Lewitɔ, amesi wodzi le Kipro la, agble le esi, 
ACT.4.37	eye esi wòtsɔe dzra la, etsɔ ga la va da ɖe apostolowo ƒe afɔ nu.
ACT.5.1	Ke ŋutsua ɖe, si ŋkɔ nye Anania, kple srɔ̃a Safira wotsɔ anyigba dzra, 
ACT.5.2	eye wotsɔ ga la ƒe ɖe ɣla, nusi me srɔ̃a hã nya, eye wotsɔ eƒe ɖe va da ɖe apostolowo ƒe afɔ nu. 
ACT.5.3	Ke Petro gblɔ bena: Anania, nukaŋuti Satana yɔ wò dzi me fũ be, nèka aʋatso na Gbɔgbɔ kokoe la, eye nètso anyigbaga ƒe ɖe ɣla mahã? 
ACT.5.4	Esi woli la, ɖe menye tɔwòe oa? Eye esi nètsɔe dzra la, ɖe menye wò ŋusẽ nue oa? Nukaŋuti nètsɔ nuwɔwɔ sia ɖo wò dzi me mahã? Menye amewo nèka aʋatso na o, ke na Mawu boŋ. 
ACT.5.5	Ke esi Anania se nya siawo la, edze anyi, eye eƒe agbe nu tso. Eye vɔvɔ̃ gã dze amesiwo katã se nusiawo la dzi. 
ACT.5.6	Eye ɖekakpuiawo tsi tre, eye wodzrae ɖo, eye wotsɔe do go yi ɖaɖi. 
ACT.5.7	Eye wòva me anɔ ga ƒoƒo etɔ̃ megbe, eye srɔ̃a, si menya nusi va dzɔ o la, va me. 
ACT.5.8	Eye Petro xɔ dzi nɛ bena: Gblɔe nam, nenye nenemae miedzra anyigba la xɔ. Ke eya gblɔ be: Ẽ, nenemae. 
ACT.5.9	Eye! Petro gblɔ nɛ bena: Aleke wɔ, miaƒe nu sɔ ale be, miete Aƒetɔ: la ƒe Gbɔgbɔ la kpɔ mahã? Kpɔ ɖa, amesiwo ɖi srɔ̃wò la ƒe afɔwo le ʋɔtrua nu, be woatsɔ wò hã ado goe. 
ACT.5.10	Tete wòdze anyi enumake ɖe eƒe afɔ nu, eye eƒe agbe nu tso. Eye esi ɖekakpuiawo va me la, wokpɔ bena, eku, eye wotsɔe do go ɖaɖi ɖe srɔ̃a gbɔ. 
ACT.5.11	Eye vɔvɔ̃ gãa ɖe va dze hame blibo la katã kple amesiwo katã se nusiawo la dzi.
ACT.5.12	Eye dzesi kple nukunu geɖewo va me le dukɔ la dome to apostolowo ƒe asi dzi. Eye wo katã wonɔ anyi kple tame ɖeka le Salomo ƒe akpata la me. 
ACT.5.13	Ke amesiwo susɔ la, wo dometɔa ɖeke meɖoa dzi tena ɖe wo ŋu o, hafi boŋ dukɔ la bua wo ŋutɔ. 
ACT.5.14	Ke ame geɖe wu va kpe ɖe wo ŋu, amesiwo xɔ Aƒetɔ la dzi se, ŋutsuwo kple nyɔnuwo geɖe fũ ŋutɔ; 
ACT.5.15	nenem bena wotsɔ dɔlélawo hã do go va ablɔ me, eye wotsɔ wo mlɔ abawo kple abatiwo dzi, bena ne Petro gbɔna la, eƒe vɔvɔli ɖeɖeko nadze wo dometɔa ɖe dzi. 
ACT.5.16	Eye amehawo tso du, siwo ƒo xlã Yerusalem la hã me ƒo ƒu. Eye wotsɔ dɔlélawo kple amesiwo gbɔgbɔ makɔmakɔwo le fu ɖem na la vɛ, eye woda gbe le wo katã ŋu.
ACT.5.17	Ke nunɔlagã la tsi tre kple amesiwo le eŋu la, siwo nye zadukitɔwo ƒe kɔmamã, eye woyɔ fũ kple ŋuʋaʋã. 
ACT.5.18	Eye woɖo asi apostoloawo dzi, eye wode wo dua me gaxɔ me. 
ACT.5.19	Ke Aƒetɔ ƒe dɔla va ʋu gaxɔa ƒe ʋɔtruawo le zã me, eye wòkplɔ wo do goe gblɔ bena: 
ACT.5.20	Miheyi, ne míatsi tre agble agbenya siawo katã na dukɔ la le mawuxɔ me. 
ACT.5.21	Eye esi wosee la, woto dzi yi mawuxɔ me le ŋdikanya, eye wòfiã nu. Ke nunɔlagã kple amesiwo le eŋu la, wova, eye woyɔ adaŋudelawo kple Israel-viwo ƒe ame tsitsiwo katã va ƒo ƒu, eye wodo ɖo ɖe gaxɔ me, be woakplɔ wo vɛ. 
ACT.5.22	Ke esi atikplɔtɔwo de, eye womekpɔ wo le gaxɔa me o la, wogbugbɔ va gblɔ bena: 
ACT.5.23	Míekpɔ gaxɔa wòle tutu nyuie pɛ, eye dzɔlawo le tsitre le ʋɔtrua nu; gake esi míeʋui la, míekpɔ amea ɖeke le eme o. 
ACT.5.24	Eye esi mawuxɔdzikpɔla kple nunɔlagãwo se nya siawo la, wotsi dzodzodzoe le wo ŋuti bena: Nuka goe nye esia? 
ACT.5.25	Ke amea ɖe va ka eta na wo bena: Kpɔ ɖa, ŋutsu, siwo mietsɔ de gaxɔ me la, wole tsitre ɖe mawuxɔ me, eye wole nu fiãm dukɔ la. 
ACT.5.26	Tete la aʋafia kple atikplɔtɔwo to edzi yi ɖakplɔ wo vɛ, menye sesẽtɔe o, elabena wovɔ̃ dukɔ la, bena woagaƒu kpe yewo o. 
ACT.5.27	Eye esi wokplɔ wo ve la, wotsɔ wo ɖo ʋɔnudrɔ̃lawo ƒe ŋku me. Eye nunɔlagã bia wo bena: 
ACT.5.28	Alo ɖe menye se miede na mi bena: Migafia nu ɖe ŋkɔ sia dzi oa? Eye kpɔ ɖa, mieyɔ Yerusalem fũ kple miaƒe nufiafia, eye miele didim be, miatso ame sia ƒe ʋu aɖo mia dzi. 
ACT.5.29	Eye Petro kple apostoloawo ɖo ŋu gblɔ bena: Ele be, wòabu Mawu awu amewo. 
ACT.5.30	Mía fofowo ƒe Mawu la fa Yesu ɖe tsitre, amesi miawo miewu, esime miehee ɖe ati ŋuti. 
ACT.5.31	Amesia Mawu do ɖe dzi le eƒe nuɖusi me abe kplɔla kple xɔla ene, bena wòana dzimetɔtrɔ kple nuvɔ̃wo ƒe keke Israel. 
ACT.5.32	Eye miawo la nya siawo ƒe ɖaseɖilawo míenye kple Gbɔgbɔ kɔkɔe la, si Mawu na amesiwo ɖoa toe. 
ACT.5.33	Eye esi wose esia la, eku dzi na wo ŋutɔ, eye woɖo be, yewoawu wo!
ACT.5.34	Ke farisitɔa ɖe, si ŋkɔ nye Gamaliel, sefiala, si dukɔ la katã buna la, tsi tre le ʋɔnudrɔ̃lawo me; eye wòde se be, woakplɔ amesiawo ado goe ʋee. 
ACT.5.35	Eye wògblɔ na wo bena; Israel-ŋutsuwo, mikpɔ mia ɖokui dzi nyuie le nusi wo ge miala ɖe ame siawo ŋuti la ŋuti. 
ACT.5.36	Elabena hafi ŋkeke siawo naɖo la, Teuda tsi tre gblɔ bena, ye enye amea ɖe, amesi ŋu ŋutsuwo woanɔ alafa ene ku ɖo; wowu eya, eye ame geɖe alesi ɖo toe la, ka hlẽ, eye meva zu naneke o. 
ACT.5.37	Amesia megbe la Yuda, Galileatɔ la, tsi tre le ŋkɔŋɔŋlɔ ŋkekeawo me, eye wòhe ame geɖe ɖe eɖokui ŋu, ame ma hã tsrɔ̃, eye ame geɖe alesi ɖo toe la, ka hlẽ. 
ACT.5.38	Eye azɔ la mele egblɔm na mi bena: Mite ɖa le amesiawo gbɔ, eye miɖe asi le wo ŋu; elabena ne tameɖoɖo alo da sia tso amewo gbɔ la, ekema ava gblẽ; 
ACT.5.39	ke ne etso Mawu gbɔ la, miele eŋu te ge agblẽe o, bena womagakpɔ mi abe amesiwo le tsitre tsim ɖe Mawu ŋuti ene o. 
ACT.5.40	Tete woɖo toe; eye esi woyɔ apostoloawo ve la, woƒo wo, eye wode se na wo be, woagaƒo nu le Yesu ƒe ŋkɔa dzi o, eye wodo mo wo. 
ACT.5.41	Ke woawo la wodzo le ʋɔnudrɔ̃lawo ƒe ŋku me kple dzidzɔ be, wobu wo be, wodze bena woaɖo ŋukpe wo le eƒe ŋkɔ la ta. 
ACT.5.42	Eye gbesiagbe womedzudzɔ nuhaha kple nyanyuiegbɔgblɔ fia le Yesu Kristo ŋuti le mawuxɔ me kple aƒe me o.
ACT.6.1	Eye le ŋkeke siawo me, esime nusrɔ̃lawo le agbɔ sɔm la, liʋiliʋi ɖo Helatɔwo dome de Hebritɔwo ŋu, elabena wosaa woawo ƒe ahosiwo ɖi le gbesiagbe dzikpɔkpɔ la me. 
ACT.6.2	Tete ame wuieveawo yɔ nusrɔ̃lawo ƒe ha ƒo ƒu, eye wogblɔ bena: Medze be, miagblẽ mawunya la ɖi asubɔ le kplɔ ŋuti o. 
ACT.6.3	Eyata, nɔviwo, miyi ɖadi mia dome ŋutsu adre, amesiwo kpɔ ɖasediɖi nyui, eye woyɔ fũ kple Gbɔgbɔ kɔkɔe kple nunya la, amesiwo míaɖo ɖa sia nu. 
ACT.6.4	Ke miawo la miana gbedodoɖa kple nya la ƒe subɔsubɔ dzi. 
ACT.6.5	Eye nya lé dze ha blibo la katã ŋu; eye wotia Stefano, ŋutsu, si ya fũ kple xɔse kpakple Gbɔgbɔ kɔkɔe la, kple Filipo, Prokoro kple Nikanora, Timona, Parmena kple Nikolao, si nye trɔ̃subɔla-zu-Yudatɔ tso Antioxia, 
ACT.6.6	amesiwo wotsɔ ɖo apostoloawo ƒe ŋku me; eye esi wodo gbe ɖa vo la, wòda asi ɖe wo dzi. 
ACT.6.7	Eye mawunya la keke ta, eye nusrɔ̃lawo ƒe xexlẽme le agba sɔm ŋutɔ le Yerusalem; eye nunɔlawo ƒe ha gãa ɖe hã na ta xɔse la.
ACT.6.8	Ke Stefano, si yɔ fũ kple amenuveve kple ŋusẽ la, wo nukunuwo kple dzesi gãwo le dukɔ la dome. 
ACT.6.9	Eye amea ɖewo tso ƒuƒoƒe, si woyɔna be Libertine-tɔwo kple Kirenetɔwo kple Aleksandriatɔwo ƒe ƒuƒoƒe la me, kpakple amesiwo tso Kilikia kple Asia la, tsi tre hele nusesẽe wɔm kple Stefano. 
ACT.6.10	Eye womete ŋu tsi tre de nunya kple gbɔgbɔ, si wòtso le nu ƒom la nu o. 
ACT.6.11	Tete wotra ŋutsua ɖewo ɖe wo me, amesiwo gblɔ bena: Miese wòle busunyawo gblɔm ɖe Mose kple Mawu ŋu. 
ACT.6.12	Eye wode zi dukɔ la kple amegãwo kpakple agbalẽfialawo me; eye wova dze edzi, eye wòlée hekplɔe yi ɖe ʋɔnudrɔ̃lawo ƒe ŋku me; 
ACT.6.13	eye woɖo aʋatsoɖaseɖilawo, amesiwo gblɔ bena: Nenem me sia midzudzɔ nuƒoƒo ɖe teƒe kokoe la kple se la ŋu o; 
ACT.6.14	elabena miese wògblɔ bena: Yesu, Nazaretetɔ sia lagblẽ teƒe sia, eye wòaɖuɖɔ kɔnuwɔwɔ, siwo Mose tsa de asi na mí. 
ACT.6.15	Eye amesiwo katã bɔbɔ nɔ ʋɔnua la, esi wòlé ŋku ɖe edzi gã la, wokpɔ eƒe mo abe mawudɔlaa ɖe ƒe mo ene.
ACT.7.1	Azɔ nunɔlagã la gblɔ bena: Ele me nenema?
ACT.7.2	Eye eya gblɔ bena: Ŋutsuwo, nɔviwò kple fofowo, miɖo to! Ŋutikɔkɔe ƒe Mawu la ɖe eɖokui fia mía fofo Abraham, esime wòle Mesopotamia, hafi wòva nɔ Xaran, 
ACT.7.3	eye wògblɔ nɛ bena: „Ʋu tso wò anyigba dzi kple ƒowòmeawo gbɔ, eye nayi anyigba, si mafia wò la dzi.“ 
ACT.7.4	Tete la esi wòdo go tso Kaldea-nyigba dzi la, eva nɔ Xaran; le fofoa ƒe ku megbe la ena wòʋu va anyigba sia, si dzi miele azɔ la dzi; 
ACT.7.5	eye mena domenyinyia ɖekee ɖe edzi o, menye afɔ ɖeka ƒe kekeme hã o; eye wòɖo ŋugbe bena, yeatsɔe anae wòanye eya kple eƒome, si gbɔna le emegbe la to, esi vi mele esi haɖe o. 
ACT.7.6	Ke ale Mawu ƒo nu enye esi bena, eƒe dzidzimeviwo anye amedzrowo le dzronyigba dzi, eye woawo wo kluviwoe, eye woasẽ ŋutɔ le wo ŋu ƒe alafa ene sɔŋ. 
ACT.7.7	Eye dukɔ, si woanye kluviwo na la, nye la madrɔ̃ ʋɔnui, Mawue gblɔe. Eye nusiawo megbe la woaɖo go, eye woasubɔm le teƒe sia. 
ACT.7.8	Eye wòna aʋatsotso ƒe nubablae, eye ale wòdzi Isak, eye wòtso aʋa nɛ le ŋkeke enyiagbe; eye Isak dzi Yakob, eye Yakob dzi tɔgbui wuieveawo.
ACT.7.9	Eye esi tɔgbuiawo le ŋu ʋãm Yosef la, wotsɔe ƒle ɖe Egipte; ke Mawu ti kplii, 
ACT.7.10	eye woɖee tso eƒe xaxawo katã me; eye wòna amenuveve kple nunyae le Farao, Egipte-fia la ƒe ŋku me, eye wòtsɔe ɖo dziɖula ɖe Egipte kple eƒeme blibo la katã dzi. 
ACT.7.11	Eye dɔwuame va Egipte kple Kanaan-nyigba blibo la katã dzi kple xaxa gãa ɖe, eye mía fofowo mekpe nuɖuɖu o. 
ACT.7.12	Eye esi Yakob se bena, bli le Egipte la, edo mía fofowo ɖa zi gbãtɔ. 
ACT.7.13	Eye zi evelia Yosef na nɔviawo dze sii, eye Farao hã va nya Yosef ƒe ƒome. 
ACT.7.14	Eye Yosef do woɖayɔ fofoa Yakob kple eƒome la katã, wole luʋɔ blaadre vɔ atɔ̃ la, vɛ ne. 
ACT.7.15	Eye Yakob dzo yi Egipte, eye woku, eya ŋuta kple mía fofoawo; 
ACT.7.16	eye wotsɔ wo va Sixem, eye wotsɔ wo mia yɔdo, si Abraham tso klosalo ƒlee le Xemor-viwo si le Sixem la me.
ACT.7.17	Ke esi ŋugbedodo ƒe ɣeyiɣi, si dzi Mawu kã ɖo na Abraham ɖo la, dukɔ la dzi, eye wosɔ gbɔ le Egipte, 
ACT.7.18	vaseɖe esime fia bubu tsi tre le Egipte, amesi menya Yosef o. 
ACT.7.19	Amesia ɖo aye ɖe míaƒe ƒome la ŋu, eye wosẽ ŋuta ɖe mia fofowo ŋu, eye wòna bena, woɖe woƒe vidzĩewo ɖa, bena woaganɔ agbe o. 
ACT.7.20	Le ɣemaɣi me la wodzi Mose, eye wòdze ɖeka le Mawu ƒe ŋku me, eye wònyii te fofoa ƒe me ɣleti etɔ̃ sɔŋ: 
ACT.7.21	ke esime woɖee ɖa la, Farao ƒe vinyɔnuvi la fɔe, eye wònyii, be wòanye eya ŋuta via. 
ACT.7.22	Eye wotia Egiptetɔwo ƒe nunyawo katã Mose, eye wòsẽ ŋu le eƒe nyawo kple dɔwɔwɔwo me. 
ACT.7.23	Eye esi wòxɔ ƒe blane la, eɖo tame be, yeaɖakpɔ nɔvia Israel-viwo ɖa. 
ACT.7.24	Eye esi wòkpɔ be, wole nu madzɔmadzɔ wɔm ɖe wo dometɔ ɖeka ŋu la, exɔ nɛ, eye wòɖo hlɔ̃ ɖe aka na amesi wote ɖe anyi, esi wowu Egiptetɔ la; 
ACT.7.25	eye wobu xa bena, nɔvia wo ase egɔme bena, Mawu ato yeƒe asi dzi ana ɖeɖe wo; ke womese egɔme o. 
ACT.7.26	Eye esi ŋu gake la, eva ɖo ɖe wo dzi, le esime wole kɔ dam, eye wòlé avu wo gblɔ bena: „Ŋutsuwo, nɔviwò míenye! Nukaŋuti miele nu madzɔmadzɔ wɔm ɖe mia nɔewo ŋu?“ 
ACT.7.27	Ke amesi le nu madzɔmadzɔ wɔm ɖe xɔlɔ̃via ŋu la, tu asii ɖa gblɔ bena: „Amekae ɖo wò dziɖula alo ʋɔnudrɔ̃la ɖe mia dzi mahã? 
ACT.7.28	De nebe, yeawu nye hã, abe alesi newu Egiptetɔ la etso enea?“ 
ACT.7.29	Ke Mose si le nya sia nu, eye wòzu amedzro le Midian-nyigba dzi, afisi wòdzi ŋutsuvi eve le. 
ACT.7.30	Eye le ƒe blane megbe la Aƒetɔ ƒe dɔla ɖe eɖokui fiae le Sinai-tɔ la ƒe gbedzi le dzo ƒe aɖe me le ŋuve me. 
ACT.7.31	Eye esi Mose kpɔe la, eƒe mo wo yaa le nukpɔkpɔ la ŋuti, ke esi wote ɖe eŋu, be yeakpɔe nyuie la, Aƒetɔ la ƒe gbe ɖi va: egbɔ bena: 
ACT.7.32	„Nyee nye fofowòwo ƒe Mawu la, Abraham ƒe Mawu kple Isak ƒe Mawu kple Yakob ƒe Mawu la.“ Ke Mose dzo nyanyanya, eye medo dzi be, yeakpɔe nyuie o. 
ACT.7.33	Eye Aƒetɔ la gblɔ nɛ bena: „Ɖe atokotawo le wò afɔ; elabena afisi nèle tsi tre ɖo la, anyigba kokoe ye. 
ACT.7.34	Ɖe mekpɔ nye dukɔ, si le Egipte la, ƒe momenuveve, eye mese woƒe ŋeŋe, eye meɖi va wo ɖe ge, eye azɔ va, ne mado wò ɖe Egipte.“ 
ACT.7.35	Mose sia, tsi gbe wogbe nu le gblɔ bena: „Amekae ɖo wò dziɖula kple ʋɔnudrɔ̃la la,“ eya Mawu do abe dziɖula kple ɖela ene to mawudɔla, si ɖe eɖokui fiae le ŋuvea me la ƒe asi dzi. 
ACT.7.36	Amesia kplɔ wo do goe, eye wòwɔ nukunuwo kple dzesiwo le Egipte-nyigba dzi kple Ƒudzie la nu kpakple gbedzi ƒe blane sɔŋ. 
ACT.7.37	Eya kee nye Mose, si gblɔ na Israel-viwo bena: „Aƒetɔ, miaƒe Mawu, la, ana nyagblɔɖilaa ɖe natsi tre na mi tso mia nɔviawo dome abe nye ene, eya miaɖo toe.“ 
ACT.7.38	Eyae nye amesi no ha la dome le gbedzi kple mawudɔla la, esi wòƒo nu ne le Sinai-to ta ŋuti kple mia fofowo, amesi xɔ agbenyawo be, yeana mí; 
ACT.7.39	amesi mia fofowo melɔ̃ be, yewoaɖo toe o, hafi boŋ wotu asii ɖa, eye wòtrɔ yi ɖe Egipte le woƒe dziwo me 
ACT.7.40	hegblɔ na Aron bena; „Wo mawu, siwo azɔ mia ŋgɔ la, na mi: elabena Mose sia, si kplɔ mi tso Egipte-nyigba dzi la, mienyã nusi wòe o.“ 
ACT.7.41	Eye wowɔ nyivi le ŋkeke mawo me, eye womè nu na legba, eye wokpɔ dzidzɔ le woƒe asinudɔwɔwɔwo ŋu. 
ACT.7.42	Ke Mawu trɔ ɖe wo, eye wòtso wo na dziƒoha ƒe subɔsubɔ, abe alesi woŋlɔ ɖe nyagblɔɖilawo ƒe agbalẽ me ene bena: „Israel-ƒeme, alo nyee mietsɔ lã wuwuwo kple numemewo vɛ na le ƒe blanea me le gbedzia? 
ACT.7.43	Ẽ, mietsɔ Molox ƒe agbadɔ kple mawu Romfan ƒe ɣletivi, nɔnɔme, siwo miewɔ, be miasubɔ la, ɖe asi eye made asi le mia ŋu, be miayi Babilonia godoo.“
ACT.7.44	Ɖaseɖiɖi ƒe agbadɔ la nɔ mía fofowo dome le gbeadzi, abe alesi amesi ƒo nu kple Mose la ɖo, bena wòawɔe le nɔnɔme, si wòkpɔ la nu ene. 
ACT.7.45	Agbadɔ sia hã ɖo mia fofowo si me, eye woawo kple Yosua wotsɔe va dukɔ, siwo Mawu tu asii ɖa tso mia fofowo ƒe ŋku me la ƒe anyigba dzi vaseɖe Dawid ƒe ŋkekeawo dzi, 
ACT.7.46	amesi kpɔ amenuveve le Mawu ƒe ŋku me, eye wòɖe kuku bena, yeakpɔ nɔƒea ɖe na Yakob ƒe Mawu la. 
ACT.7.47	Ke Salomo tu xɔ ne: 
ACT.7.48	Gake nuwokatãtaƒola la menɔa nusi wowɔ kple asi la me o, abe alesi nyagblɔɖila gblɔ ene bena: 
ACT.7.49	„Dziƒo enye nye fiazikpui, eye anyigba enye nye afɔɖodzinu; xɔ ka ƒomevi lu ge míala nama? Aƒetɔ la gblɔe, alo afikae nye dzudzɔƒe nama? 
ACT.7.50	Alo menye nye asie wɔ nusiawo katã oa?“ 
ACT.7.51	Mi kɔlialiatɔwo kple amesiwo ƒe dzi kple to sẽ, ɖaa mietsi tre ɖe Gbɔgbɔ kɔkɔe la ŋu; alesi mia fofowo wɔ la, nenema ke wɔm miawo hã miele. 
ACT.7.52	Alo nyagblɔɖilawo dometɔ ka yome mia fofowo meti oa? Eye wowu amesiwo gblɔ nya ɖi le ame dzɔdzɔe la ƒe vava ŋuti, amesi ƒe yomemɔfialawo kple wulawo miawo miezu azɔ; 
ACT.7.53	mi amesiwo xɔ se la le mawudɔlawo ƒe ɖoɖo nu, eye mielé wo me ɖe asi o.
ACT.7.54	Tete la esi wose nya siawo la, eɖu dzi na wo, eye woɖu aɖukli ɖe eŋu. 
ACT.7.55	Ke eya la, esi Gbɔgbɔ kɔkɔe la vɔe fũ la, ekpɔ dziƒo gã, eye wòkpɔ Mawu ƒe ŋutikɔkɔe la kple Yesu le tsitre ɖe Mawu ƒe nuɖusi me, eye wògblɔ bena: Kpɔ ɖa, mekpɔ dziƒo nu ʋu, eye Amegbetɔvi la le tsitre ɖe Mawu ƒe nuɖusi me. 
ACT.7.56	Ke woawo do ɣli kple gbe sesẽ, eye woxe asi to me, eye wolũ ɖe edzi kple tame ɖeka, eye wotu asi ʋume nɛ do go le dua me, eye woƒu kpee; 
ACT.7.57	eye ɖaseɖilawo da woƒe awuwo ɖe ɖekakpuia ɖe, si woyɔna be Saul la ƒe afɔ nu. 
ACT.7.58	Eye woƒu kpe Stefano, si le gbe dom ɖa le gbɔgblɔm bena: Aƒetɔ Yesu, xa nye gbegbe la! 
ACT.7.59	Eye esi wòdze klo la, edo ɣli kple gbe sesẽ bena: Aƒetɔ, megado nuvɔ̃ sia teƒe na wo o! Eye esi wògblɔ esia la, eto me do alɔ̃.
ACT.8.1	Ke Saul kpɔ dzidzɔ le eƒe wuwu ŋuti. Eye le ŋkeke ma ke dzi yometiti gãa ɖe va hame, si le Yerusalem la dzi, eye wo katã woka hlẽ ɖe Yudea kple Samaria-nutoawo me, negbe apostolowo koe mele me o. 
ACT.8.2	Eye ŋutsu, siwo vɔ̃a Mawu la, ɖi Stefano, eye wofa konyi nɛ ŋutɔ. 
ACT.8.3	Ke Saul gblẽ hame la hegena ɖe aƒewo me, eye wòhea ŋutsuwo kple nyɔnuwo yi ɖadea gaxɔ me. 
ACT.8.4	Ke amesiwo ka hlẽ la, le tsatsam hele nyanyuie la gblɔm fia.
ACT.8.5	Eye Filipo va Samaria-dua me, eye wòɖe gbe ƒã le Kristo ŋuti na wo. 
ACT.8.6	Eye amehawo ɖo to nusi Filipo gblɔ la kple tame ɖeka, esi wosee, eye wokpɔ dzesi, siwo wòwɔ. 
ACT.8.7	Elabena ame geɖe, siwo me gbɔgbɔ makɔmakɔwo le la, do go hele ɣli dom kple gbe sesẽ; eye wòda gbe le tekunɔwo kple dɔnɔ geɖewo ŋu. 
ACT.8.8	Eye wòzu dzidzɔ gãa ɖe le ɖu ma me. 
ACT.8.9	Ke ŋutsua ɖe, si ŋkɔ nye Simon la, va nɔ dua me heka afa, eye wòna Samaria-dukɔ la ƒe nu ku, esi wògblɔ bena, ye ŋutɔe nye gã; 
ACT.8.10	amesia ŋuti wo katã ku ɖo, tso ɖeviwo dzi vaseɖe tsitsiawo dzi, hele gbɔgblɔm bena: Amesiae nye Mawu ƒe ŋusẽ la, si woyɔna be gã. 
ACT.8.11	Ke woku ɖe eŋu; elabena xoxoxo wòna woƒe nu ku le eƒe afakaka la ŋuti. 
ACT.8.12	Eye esi woxɔ Filipo, amesi le mawufiaɖuƒe la kple Yesu Kristo ƒe ŋkɔ ŋuti nyanyuie gblɔm la dzi se la, wode mawutsi ta na wo, ŋutsuwo kple nyɔnuwo siaa. 
ACT.8.13	Ke Simon ŋutɔ hã xɔe se, eye esi wode mawutsi ta ne la, enɔ Filipo ŋu kplikplikpli; eye esi wòkpɔ dzesi kple ŋusẽdɔ gã, siwo wɔm wòle la, kuvia ɖoe. 
ACT.8.14	Tete la esi apostolo, siwo le Yerusalem la, se bena, Samaria xɔ mawunya la, woɖo Petro kple Yohanes ɖe wo gbɔ; 
ACT.8.15	esi amesiawo va la, woɖo gbe ɖa ɖe wo la, bena woaxɔ Gbɔgbɔ kɔkɔe la. 
ACT.8.16	Elabena medze ɖe wo dome amea ɖeke dzi haɖe o; negbe Aƒetɔ Yesu ƒe ŋkɔ dzi ko wode mawutsi ta na wo ɖo. 
ACT.8.17	Tete woda asi ɖe wo dzi, eye woxɔ Gbɔgbɔ kɔkɔe la. 
ACT.8.18	Ke esi Simon kpɔ bena, to apostolowo ƒe asidada ɖe ame dzi me wona Gbɔgbɔ kɔkɔe la, etso ga vɛ na wo 
ACT.8.19	gblɔ bena: Mina ŋusẽ sia nye hã, bena amesi ke dzi mada asi ɖo la, naxɔ Gbɔgbɔ kɔkɔe la. 
ACT.8.20	Eye Petro gblɔ nɛ bena: Mia kple wò klosalo miatsrɔ̃, elabena ebu xa bena, yeaƒle Mawu ƒe nunana la kple ga. 
ACT.8.21	Gome kple domenyinyia ɖeke mele nya sia me na wò o; elabena wò dzi medzo le Mawu ƒe ŋku me o. 
ACT.8.22	Eyata trɔ le wò dzi me tso wò vɔ̃ɖinyenye sia me, eye naɖe kuku na Aƒetɔ la, bena ɖewohĩ atso wò dzimesusu la ake wò. 
ACT.8.23	Elabena mekpɔ wò bena, èle veve helĩhelĩ kple nu madzɔmadzɔ ƒe babla me. 
ACT.8.24	Eye Simon ɖo ŋu gblɔ bena: Miawo la miɖe kuku na Aƒetɔ la ɖe tanye, bena nusiwo katã miegblɔ la ƒe ɖeke nagava dzinye o. 
ACT.8.25	Azɔ woawo la, esi woɖi ɖase, eye wogblɔ Aƒetɔ ƒe nya la vɔ la, wogagbugbɔ va Yerusalem; eye wogblɔ nyanyuie la fia le Samaria ƒe kɔƒe geɖewo me.
ACT.8.26	Ke Aƒetɔ ƒe dɔlaa ɖe ƒo nu na Filipo gblɔ bena: Tsi tre, eye nayi dziehe gome, ɖe mo, si tso Yerusalem yina Gaza, si nye gbedzimɔ la dzi. 
ACT.8.27	Eye wòtsi tre heyi; eye kpo ɖa, Etiopia-ŋutsua ɖe, aƒedzikpɔla, si nye Etiopia-towo ƒe fianyɔnu Kandake ƒe ŋusẽtɔ, amesi kpɔa eƒe kesinɔnuwo katã dzi la, eya va Yerusalem gbe do ge da; 
ACT.8.28	ke esi wògagbugbɔ, eye wòbɔbɔ nɔ eƒe tasiaɖam me la, ele nyagblɔɖila Yesaya ƒe agbalẽ xlẽm. 
ACT.8.29	Eye Gbagba la gblɔ na Filipo bena: Te ɖe ŋu, eye natsɔ ɖokuiwò akpe ɖe tasiaɖam sia ŋu. 
ACT.8.30	Eye esi Filipo ƒu du yi egbɔ la, ese bena, ele nyagblɔɖila Yesaya ƒe agbalẽ xlẽm, eye wògblɔ nɛ bena: Ele nya, si xlẽm nèle la gɔme sema? 
ACT.8.31	Ke eya gblɔ bena: Aleke mate ŋui, ne amea ɖeke mefiam oa? Eye wòɖe kuku na Filipo bena, neɖo tasiaɖam la, eye wòbɔbɔ nɔ egbɔ. 
ACT.8.32	Eye nya, si xlẽm wòle la, enye esi: „Wokplɔe abe alẽ ene yina wuwu ge, eye alesi alẽ zia kpi le amesi le fu sẽm nɛ la ƒe ŋku me la, nenema ke eya hã meke eƒe nu o. 
ACT.8.33	Le eƒe bɔbɔɖeanyi me woɖe eƒe ʋɔnudɔdrɔ̃ ɖa: Ameka axlẽ eƒe dzidzime afia mahã? Elabena woɖe eƒe agbe ɖa tso anyigba dzi.“ 
ACT.8.34	Eye aƒedzikpɔla la ɖo ŋu na Filipo gblɔ bena: Meɖe kuku na wò, ameka ŋuti nyagblɔɖila la gblɔ esia ɖo, ye ŋutɔ ŋuti loo alo ame bubua ɖe ŋutie mahã? 
ACT.8.35	Eye Filipo ke nu, eye wòdze gome tso ŋɔŋlɔ sia dzi hegblɔ Yesu ŋu nyanyuie la fiae. 
ACT.8.36	Ke esi wole mɔa dzi heyina la, wova ɖo tsia ɖe gbɔ Eye aƒedzikpɔla la gblɔ bena: Kpɔ ɖa, tsie nye esi, nuka xe mɔ na nye mawutsidedeta mahã? 
ACT.8.37	Eye Filipo gblɔ ne bena: Ne èxɔe; se kple wò dzi blibo la katã la, ekema woɖe mɔ na wò. Eye wòxɔ dzi ne gblɔ bena: Mexɔe se bena, Yesu Kristo enye Mawuvi la. 
ACT.8.38	Eye wòna woto tasiaɖam la, eye woa kple eve la katã, Filipo kple aƒedzikpɔla la, woɖi ɖe tsi la me, eye wòde mawutsi ta nɛ. 
ACT.8.39	Ke esi wodo go le tsia me la, Aƒetɔ ƒe Gbɔgbɔ la tsɔ Filipo dzoe, eye aƒedzikpɔla la megakpɔe o; elabena edze eƒe mɔ la dzi kple dzidzɔ. 
ACT.8.40	Eye wokpɔ Filipo le Asdod, eye wòle tsatsam hele nyanyuie la gblɔm fia le duawo katã me vaseɖe Kaisarea.
ACT.9.1	Ke Saul, si galé ŋɔdzidodo kple hlɔ̃dodo ƒe gbɔgbɔtsixe ɖe ƒo ɖe Aƒetɔ la ƒe nusrɔ̃lawo ŋuti la, yi ɖe nunɔlagã gbɔ, 
ACT.9.2	eye wòbia agbalẽwoe bena, yeayi Damasko ɖe ƒuƒoƒeawo me, ne yeakpɔ amesiwo le nenem mo sia dzi, ŋutsuwo kple nyɔnuwo la, ne yeabia wo akplɔ va Yerusalem. 
ACT.9.3	Ke esi wòle mea dzi, eye wògogo Damasko la, kasia keklẽ tso dziƒo klẽ ƒo xlãe; 
ACT.9.4	eye wòdze anyi, eye wose gbea ɖe le gbɔgblɔm ne bena: Saul, Saul, nuka wo nèle yonyeme tima? 
ACT.9.5	Eye wògblɔ bena: Wò amekae, Aƒetɔ? Eye Aƒetɔ la gblɔ bena: Nyee nye Yesu, amesi yome tim nèle; asẽ na wò be, nada afɔkpo nutɔnu. 
ACT.9.6	Eye esi wòle dzodzom nyanyanya, eye dzidzi ƒoe la, egblɔ bena; Aƒetɔ, nuka dim nèle, be mawɔ? Eye Aƒetɔ la gblɔ nɛ bena: Tsi tre, eye nayi ɖe dua me, eye woagblɔ nusi ele be, nawɔ la na wò. 
ACT.9.7	Ke ŋutsu, siwo le mɔ zɔm kplii la, tsi tre ɖi nu maƒomaƒoe; wole gbe la sem, gake womelé amea ɖeke kpɔm o. 
ACT.9.8	Tete la Saul tsi tre tso anyigba; ke esi wòdu ŋku la, mekpɔ amea ɖeke o, eye wòlé eƒe alɔnu, eye wokplɔe yi Damasko. 
ACT.9.9	Eye ŋkeke etɔ̃ sɔŋ mekpɔ nu kpɔ o, meɖu naneke o, eye meno naneke hã o.
ACT.9.10	Eye nusrɔ̃laa ɖe le Damasko, eŋkɔe nye Anania, eye Aƒetɔ la gblɔ nɛ le ŋutega me bena: Anania! Eye wògblɔ be: Kpɔ ɖa, nyee nye esi, Aƒetɔ! 
ACT.9.11	Eye Aƒetɔ la gblɔ ne bena: Tsi tre, eye nayi ablɔ, si woyɔna be dzɔdzɔe la me, eye nabia amea ɖe, si ŋkɔ nye Saul tso Tarso la ta se le Yuda-ƒe me; elabena kpɔ ɖa, ele gbe ɖom ɖa, 
ACT.9.12	eye wòkpɔ ŋutsua ɖe le ŋutega me, amesi ŋkɔ nye Anania la, gbɔna egbɔ, eye wòle asi dam ɖe edzi, bena wòagakpɔ nu. 
ACT.9.13	Ke Anania xɔ edzi gblɔ bena: Aƒetɔ, mese le ame geɖewo nu le ŋutsu sia ŋuti, alesi wòwɔ vɔ̃ geɖe ɖe wò ame kɔkɔe, siwo le Yerusalem la ŋu; 
ACT.9.14	eye afisia hã ekpɔ ŋusẽ tso nunɔlagãwo gbɔ, be woabia amesiwo katã yɔa wò ŋkɔ dzi. 
ACT.9.15	Gake Aƒetɔ la gblɔ nɛ bena: Heyi, elabena amesia enye dɔwɔnu tiatia nam, be wòatsɔ nye ŋkɔ la ayi ɖe trɔ̃subɔlãwo kple fiawo kpakple Israel-viwo ƒe ŋku me; 
ACT.9.16	elabena nye la mafiae alesi wòle nɛ be, wòakpe fu geɖe le nye ŋkɔ la ŋuti. 
ACT.9.17	Tete Anania ta dzi yi, eye wòva aƒea me, eye wòda eƒe asiwò ɖe edzi gblɔ bena; Nɔvi Saul, Aƒetɔ la, Yesu, si ɖe eɖokui fia wò le mɔ dzi, esi nègbɔna la, dom ɖa, be nagakpɔ nu, eye ne Gbɔgbɔ kɔkɔe la nayɔ wò fũ. 
ACT.9.18	Eye enumake ewɔ abe nanee ge tso eƒe ŋkuwo dzi abe tsrowo ene, eye wògakpɔ nu; eye esi wòtsi tre la, wode mawutsi ta nɛ; 
ACT.9.19	eye woɖu nu, eye wòkpɔ ŋusẽ. Eye wònɔ nusrɔla, siwo le Damasko la gbɔ ŋkekea ɖewo.
ACT.9.20	Eye enumake wòɖe gbe ƒã le Yesu ŋuti le ƒuƒoƒeawo me bena, eyae nye Mawuvi. 
ACT.9.21	Eye, amesiwo katã see la, kuvia ɖo wo, eye wogblɔ bena: Alo menye eyae nye amesi gblẽ amesiwo yɔa ŋkɔ sia dzi le Yerusalem, eye eyata wòva afisia ɖo, be yeabia wo akplɔ ayi ɖe nunɔlagãwo gbɔe oa? 
ACT.9.22	Ke Saul sẽ ŋu ɖe dzi gawu, eye wòna Yudatɔ, siwo le Damasko la ƒe nu tsi te, esi wòfiã kɔte bena, amesiae nye Kristo. 
ACT.9.23	Eye esi ŋkeke geɖe va yi la, Yudatɔwo de adaŋu, bena yewoawui; 
ACT.9.24	gake Saul se woƒe aɖaŋu vɔ̃ ɖoɖo la. Eye wodzo agboawo gɔ̃ hã ŋu ŋkeke kple zã, bena yewoawui. 
ACT.9.25	Ke nusrɔ̃lawo tsoe le zã me heto gli dzi ɖiɖi ɖe anyigba le kusi me.
ACT.9.26	Eye esi wòva Yerusalem la, ete kpo be, wòamiã eɖokui ɖe nusrɔ̃lawo ŋu; eye wo katã le evɔ̃m, esi womexɔe se bena, nu srɔ̃la wònye o. 
ACT.9.27	Ke Barnaba xɔe, eye wòkplɔe yi apostoloawo gbɔ, eye woxlẽe fia wo, alesi wòkpɔ Aƒetɔ la le mo dzi, eye bena eƒo nu nɛ, kple alesi wògblɔ nya dzifeƒotɔe le Yesu ƒe ŋkɔa me le Damasko. 
ACT.9.28	Eye eya kplii wovaa me, gadoa go le Yerusalem hele nya gblɔm dzideƒotɔe le Aƒetɔ la ƒe ŋkɔa me; 
ACT.9.29	eƒo nu, eye wosẽ nu hã kple Helatɔwo; ke woawo ɖi be, yewoawu. 
ACT.9.30	Tete esi nɔviawo see la, wokplɔe yi Kaisarea, eye woɖoe ɖe Tarso. 
ACT.9.31	Azɔ hame, si le Yudea kple Galilea kple Samaria katã la, kpɔ tomefafa, eye wotu wo ɖokui, eye wole zɔzɔm le Aƒetɔ la vɔvɔ̃ me; eye wosɔ gbɔ to Gbɔgbɔ kɔkɔe la ƒe akɔfafa me.
ACT.9.32	Eye wòva me bena, esi Petro tsa le afiawo katã la, eva ame kɔkɔe, siwo le Lida hã gbɔ. 
ACT.9.33	Eye afima wòkpɔ ŋutsua ɖe, si ŋkɔ nye Ainea, amesi mlɔ eƒe aba dzi ƒe enyi sɔŋ, elabena ele lãmetutudɔ lém. 
ACT.9.34	Eye Petro gblɔ nɛ bena: Ainea, Yesu Kristo yɔ dɔ wò: tsi tre, eye wò ŋutɔ naɖo wò aba! Eye enumake wòtsi tre. 
ACT.9.35	Eye amesiwo katã nɔ Lida kple Saron la kpɔe, eye wotrɔ va Aƒetɔ la gbɔ.
ACT.9.36	Eye nyɔnu-nusrɔ̃laa ɖe le Yope, amesi ŋkɔ nye Tabita, si gɔmee nye zi, eya la yɔ fũ kple dɔ nyui wɔwɔ kple dɔmenyonu, siwo wòwɔna. 
ACT.9.37	Ke eva me le ŋkeke mawo me bena, elé dɔ, eye woku; eye esi wole tsi nɛ la, wokɔe da ɖe dziƒoxɔ me. 
ACT.9.38	Ke esi Lida te ɖe Yope ŋu, eye nusrɔ̃lawo se bena, Petro le afima la, wodɔ ŋutsu eve ɖo ɖe egbɔ ɖe kuku nɛ bena, megatsi anyi, hafi ava yewo gbɔ o. 
ACT.9.39	Eye Petro tsi tre, eye wòyi kpli wo. Eye esi wòva la, wokplɔe yi ɖe dziƒoxɔa me, eye ahosiawo katã le tsitre ɖe egbɔ le avi fam hele awutewui kple awu ʋlaya, siwo Zi tɔ, esime woa kpli wo wonɔ anyi la, fiam. 
ACT.9.40	Eye esi Petro nyã wo katã do go la, edze klo, eye wòdo gbe ɖa; eye wòtrɔ ɖe ame kukua gbɔ gblɔ bena: Tabita, tsi tre! Eye eya la ʋu eƒe ŋkuwo, eye esi wòkpɔ Petro la, efɔ bɔbɔ nɔ anyi. 
ACT.9.41	Eye wòna asii hekɔe ɖe dzi; eye esi wòyɔ ame kɔkɔeawo kple ahosiawo ve la, etsɔe ɖo woƒe ŋku me agbagbee. 
ACT.9.42	Eye wose nusia le Yope katã, eye ame geɖewo xɔ Aƒetɔ la dzi se. 
ACT.9.43	Ke eva me bena, enɔ Yope xɔ ŋkeke geɖe le Simon ɖe, si fea kpe agbalẽ la gbɔ.
ACT.10.1	Eye ŋutsua ɖe le Kaisarea, eŋkɔe nye Kornelio, amesi nye aʋafia le asrafoha, si woyɔna bena Italiatɔwo tɔ la nu, 
ACT.10.2	enye mawumeme, eye wòvɔ̃a Mawu kple eƒe aƒe blibo la; amesi wɔ dɔmenyonu geɖewo na amewo, eye wòdoa gbe ɖa na Mawu ɖaa. 
ACT.10.3	Ekpɔ le ŋutega me kɔte anɔ ŋkeke ƒe ga asieke me bena, mawudɔla ɖe va egbɔ le eme, eye wògblɔ nɛ bena: Kornelio! 
ACT.10.4	Ke esi eya kpɔe gã, eye wòvɔ̃ la, egblɔ bena: Nukae, Aƒetɔ? Eye wògblɔ nɛ bena: Wò gbedodoɖawo kple wò dɔmenyowɔwɔwo yi dzi le Mawu ŋku me hena ŋkuɖoɖodzi. 
ACT.10.5	Azɔ dɔ ŋutsuwo ɖo ɖe Yope, ne wòaɖakpe Simon, sii woyɔna be Petro la vɛ; 
ACT.10.6	amesia dze Simon, asi tea kpe agbalẽ la; gbɔ, amesi ƒe aƒe le ƒua nu; eya agblɔ nusi le be, nawɔ la na wò. 
ACT.10.7	Ke esi dɔla, si ƒo nu kplii la; dzo la, eyɔ eƒe dɔlawo dome ame eve kpe ɖe asrafoa ɖe, si vɔ̃a Mawu la ŋu, tso amesiwo dzɔ a eŋu la dome; 
ACT.10.8	eye esi woxlẽ nya siawo katã fia wo la, edɔ wo: ɖo ɖe Yope.
ACT.10.9	Ke esi ŋu ke, esime wole mɔa dzi, eye wolũ dua la, Petro yi gbe do ge ɖa le xɔta, anɔ ga ade me, 
ACT.10.10	eye esi dɔ wui la, edi nu be, yeaɖu: ke esi wole eɖam la, ekpɔ ŋutega, 
ACT.10.11	eye wòkpɔ dziƒo nu ʋu, eye nane le ɖiɖim ɖe anyigba abe aklala gãa ɖe, si wosa kɔ dzogoe ene me nɛ ene, 
ACT.10.12	nusi me anyigba dzi lãfɔnewo kple lã wɔadãwo kple nu tatawo kpakple dziƒoxevi bubu ƒomeviwo katã le. 
ACT.10.13	Eye gbea ɖe ɖi va egbɔ bena: Petro, tsi tre, wu wo naɖu. 
ACT.10.14	Ke Petro gblɔ bena: Kpao, Aƒetɔ, elabena nyemeɖu nusianu, si nye nu dzodzro kple nu makɔmakɔ kpɔ o. 
ACT.10.15	Eye gbe la gagblɔ na zi evelia bena: Nusi ŋuti Mawu kɔ la, wò la megayɔe be nu dzodzro o. 
ACT.10.16	Eye wowɔ esia zi etɔ̃, eye enumake wogakɔ nu la yi dziƒo. 
ACT.10.17	Ke esi Petro tsi dzodzodzoe le eɖokui me, nusi ŋutega, si yekpɔ la lanye la, kpɔ ɖa, ŋutsui siwo Kornelio dɔ ɖo ɖa la, le Simon ƒe aƒe ta biam hele tsitre ɖe agbo la nu; 
ACT.10.18	eye woyɔ ame ɖa biae bena, Simon, si woyɔna be Petro la, dze afisia mahã? 
ACT.10.19	Ke esi Petro le ŋutega la ŋuti bum la, Gbɔgbɔ la gblɔ ne bena: Kpɔ ɖa, ŋutsu etɔ̃ le diwòm. 
ACT.10.20	Eyata tsi tre, ne naɖi, eye nayi kpli wo, eye megake ɖia ɖeke o, elabena nyee dɔ wo. 
ACT.10.21	Eye esi Petro ɖi va ŋutsu, siwo Kornelio dɔ ɖo ɖe egbɔ la gbɔ la, egblɔ bena: Kpɔ ɖa, nyee nye amesi dim miele, nukaŋuti mieva afisia ɖo? 
ACT.10.22	Eye wogblɔ bena: aʋafia Kornelio, ame dzɔdzɔe kple amesi vɔ̃a Mawu, amesi ŋuti Yuda-dukɔ blibo la katã ɖi ɖase nyuie le la, eya mawudɔla kɔkɔea ɖe de se na be, nedɔ, ne woayi ɖayɔ wò va eƒe me, bena wòase nyawo tso gbɔwò. 
ACT.10.23	Tete wòyɔ wo va me, eye wòwɔ amedzro na wo.
ACT.10.23	Eye esi ŋu ke la, etsi tre, eye wòyi kpli wo, eye nɔvi, siwo le Yope la, dometɔa ɖewo kpe ɖe eŋu. 
ACT.10.24	Ke esi ŋu gake la, wova Kaisarea. Eye Kornelio le mɔ kpɔm na wo, eye wòyɔ eƒomeawo kple xɔlɔ̃a veviwo va ƒo ƒu. 
ACT.10.25	Eye wòva me bena, esi Petro le eme yim la, Kornelio va kpee, eye wòdze klo ɖe eƒe afɔ nu hede ta agu ne. 
ACT.10.26	Ke Petro kɔe ɖe dzi gblɔ bena: Tsi tre, nye ŋutɔ hã ame menye. 
ACT.10.27	Eye esi wòle nu ƒom kplii la, eyi ɖe eme, eye wòkpɔ ame geɖewo ƒo ƒu ɖi. 
ACT.10.28	Eye wògblɔ na wo bena: Mia ŋutɔwo mienya, alesi mele sea nu bena, Yuda-ŋutsua ɖe nabɔ ha kple dukɔ bubu me tɔa ɖe alo ava egbɔ o, eye nye la Mawu fiam bena, nyemagayɔ amea ɖeke be ame dzodzro alo ame makɔmakɔ o; 
ACT.10.29	eyaŋuti esi woyɔm la, nyemegblɔ nyaa ɖeke ɖe eŋuti hafi va o. Azɔ mele mia biam be: Nya ka ŋuti mieyɔm ɖo mahã? 
ACT.10.30	Eye Kornelio gblɔ be: Egbee nye ŋkeke eneagbe, esi metsi nu ɖo vaseɖe gaƒoƒo sia dzi, eye le gaƒoƒo asiekelia dzi la mele gbe dom ɖa le aƒenye me, eye kpɔ ɖa, ŋutsua ɖe le tsitre ɖe ŋkunye me le awu, si le dzo dam la me, 
ACT.10.31	eye wògblɔ bena: Kornelio, wose wò gbedodoɖa, eye woɖo ŋku wò dɔmenyowɔwɔwo dzi le Mawu ƒe ŋku me. 
ACT.10.32	Eyata da ame ɖo ɖe Yope, ne woaɖayɔ Simon, si woyɔna be Petro la ve; amesia dze Simon ɖe, si tea kpe agbalẽ la, ƒe me le ƒua nu; ne amesia va la, aƒo nu na wò. 
ACT.10.33	Eyata medo ame ɖo ɖe gbɔwò enumake, eye èwɔe nyuie be, neva. Azɔ mí katã miele afii le Mawu ƒe ŋku me, bena miase nusiwo katã ƒe se Aƒetɔ la de na wò.
ACT.10.34	Tete Petro ke nu gblɔ bena: Medze sii le nyateƒe me be, Mawu mekpɔa ame ŋku me o, 
ACT.10.35	hafi boŋ le dukɔ sia dukɔ me, amesi ke venɛ, eye wòwɔa nu dzɔdzɔe la, eya dzea eŋu. 
ACT.10.36	Nya, si wòdo ɖo ɖe Israel-viwo, eye wògblɔ ŋutifafanyanyuie la fia to Yesu Kristo dzi, amesi nye amewo katã ƒe Aƒetɔ. 
ACT.10.37	Mia ŋutɔwo mienyã nya, si va ve me le Yudea katã, eye wòdze gome tso Galilea, le mawutsidedetaname, si Yohanes ɖe gbe ƒãe la megbe: 
ACT.10.38	Yesu, Nazaretetɔ la, alesi Mawu tsa Gbɔgbɔ kɔkɔe la kple ŋusẽ hesi nɛ, amesi tsa hele nu nyui wɔm, eye wòda gbe le amesiwo katã dzi Abosam ɖu la ŋu, elabena Mawu li kplii. 
ACT.10.39	Eye míawoe nye ɖaseɖilawo le nusiwo katã wòwɔ le Yudatɔwo ƒe anyigba dzi kple Yerusalem la ŋuti; amesi hã wowu to ehehe ɖe ati ŋuti me. 
ACT.10.40	Eya ke Mawu fɔ ɖe tsitre le ŋkeke etɔ̃agbe, eye wòna woɖee fia, 
ACT.10.41	menye dukɔ blibo la katã o, ke boŋ eƒe ɖaseɖila, siwo Mawu tia ɖi xoxo, mí, amesiwo ɖu nu, eye mieno nu kplii le eƒe tsitretsitsi tso ame kukuwo dome megbe. 
ACT.10.42	Eye wòde se na mi be, miaɖe gbe ƒãe afia dukɔ la, eye míaɖi ɖase bena, eyae nye amesi Mawu ɖo, be wòanye ʋɔnudrɔ̃la ɖe agbagbeawo kple kukuawo dzi. 
ACT.10.43	Eyama ŋuti nyagblɔɖilawo katã ɖi ɖase le, bena amesiame, si axɔ edzi ase la, akpɔ nuvɔ̃keke to eƒe ŋkɔ la me.
ACT.10.44	Esi Petro gale nya siawo gbɔgblɔ dzi la, Gbɔgbɔ kɔkɔe la dze amesiwo katã le nya la sem la dzi. 
ACT.10.45	Eye kuvia ɖo xɔsetɔ, siwo tso aʋatsotso la me, ame geɖe alesi nu va kple Petro, bena wotsɔ Gbɔgbɔ kɔkɔe ƒe nunana; kɔ ɖe trɔ̃subɔlawo hã dzi. 
ACT.10.46	Elabena wose bena, wole nu ƒom kple aɖewo, eye wole Mawu dom ɖe dzi. 
ACT.10.47	Tete Petro xɔ dzi gblɔ bena: Alo amea ɖe ate ŋu axe mɔ ɖe tsi be, woagade mawutsi ta na amesiawo, siwo xɔ Gbɔgbɔ kɔkɔe la abe miawo ke ene la o mahã? 
ACT.10.48	Eye wòde se be, woade mawutsi ta na wo le Yesu Kristo ƒe ŋkɔ la me. Eye woɖe kuku nɛ be, wòanɔ yewo gbɔ ŋkekea ɖewo.
ACT.11.1	Eye apostolowo kple nɔvi, siwo le Yudea la se bena, trɔ̃subɔlawo hã xɔ Mawu ƒe nya la. 
ACT.11.2	Ke esi Petro va Yerusalem la, amesiwo tso aʋatsotsoa me la, sẽ nu kplii 
ACT.11.3	gblɔ bena: Ŋutsu aʋamatsomatsotɔwo gbɔ nèyi, eye neɖu nu kpli wo. 
ACT.11.4	Tete Petro dze gɔme heto nya la na wo ɖekaɖeka bena: 
ACT.11.5	Mele Yope-dua me le gbe dom ɖa, eye le ŋutega me la mekpɔ nane le ɖiɖim ɖe anyi abe aklala gãa ɖe, si wosa kɔ dzogoe ene me nɛ ene heɖi tso dziƒo va gbɔnye. 
ACT.11.6	Eye esi melé ŋku ɖe edzi gã la, mebu eŋu, eye mekpɔ anyigba dzi lãfɔnewo kple lã wɔadãwo kple nu tatawo kpakple dziƒoxeviwo le eme. 
ACT.11.7	Eye mese gbea ɖe hã gblɔ nam bena: Petro, tsi tre wu wo naɖu. 
ACT.11.8	Ke megblɔ bena: Kpao, Aƒetɔ, elabena nu dzodzro alo nu makɔmakɔa ɖeke mede nye nu me kpɔ o. 
ACT.11.9	Gake gbea gaɖo eŋu nam zi evelia tso dziƒo bena: Nusi ŋuti Mawu kɔ la, wò la megabui nu dzodzro o. 
ACT.11.10	Eye esia va me zi etɔ̃, eye wogahe wo katã yi dziƒoe. 
ACT.11.11	Eye kpɔ ɖa, le gaƒoƒo ma ke dzi la ŋutsu etɔ̃ le tsitre de aƒe, si me mele la nu; amesiwo wodɔ de gbɔnye tso Kaisarea. 
ACT.11.12	Eye Gbɔgbɔ la gblɔ nam bena, mayi kpli wo, eye nyemegake ɖia ɖeke o. Eye nɔvi ade siawo hã kpe ɖe ŋunye, eye mieyi ɖe ŋutsu la ƒe me; 
ACT.11.13	eye wòka eta na mí, alesi wòkpɔ mawudɔla la le tsitre le eƒe me, eye wògblɔ bena: Dɔ ame ɖo ɖe Yope, ne woaɖayɔ Simon, si woyɔna be Petro la vɛ, 
ACT.11.14	amesi lagblɔ nya, siwo me nato akpɔ ɖeɖe la, na mia kple aƒewò katã. 
ACT.11.15	Eye esi mede asi nuƒoƒo me la, Gbɔgbɔ kɔkɔe la dze wo dzi, abe alesi wòdze miawo hã dzi le gɔmedzedzea me ene. 
ACT.11.16	Tete medo ŋku Aƒetɔ ƒe nya la dzi, alesi wògblɔ bena: „Yohanes de mawutsi ta na ame kple tsi, ke miawo la woade mawutsi ta na mi kple Gbɔgbɔ kɔkɔe la.“ 
ACT.11.17	Azɔ ne Mawu tso nenem nunana ma ke na wo, abe alesi wòna mi, amesiwo xa Aƒetɔ Yesu Kristo dzi se la ene la, nye la ameka menye be, mate ŋu axe mo na Mawua? 
ACT.11.18	Eye esi wose nya siawo la, wozi ɖoɖoe, eye wokafu Mawu gblɔ bena: Ekema Mawu na dzimetɔtrɔ trɔ̃subɔlawo hã hena agbe.
ACT.11.19	Azɔ amesiwo ka hlẽ le xaxa, si va le Stefano ŋuti me la, tso me yi vaseɖe Foinike kple Kipro kpakple Antioxia, ke womegblɔ; nya la na amea ɖeke o, negbe na Yudatɔwo ɖeɖe ko. 
ACT.11.20	Ke esime wo dome ŋutsua ɖewo tso Kipro kple Kirene va Antioxia la, woƒo nu na Helatɔwo hã hele Aƒetɔ, Yesu ŋuti nyanyuie la gblɔm fia wo. 
ACT.11.21	Eye Aƒetɔ ƒe asi li kpli wo, eye ame geɖewo xɔe se, eye wotrɔ va Aƒetɔ la gbɔ. 
ACT.11.22	Eye wo ŋutinya ɖi va hame, si le Yerusalem la, ƒe to me, eye wodo Barnaba ɖo de Antioxia. 
ACT.11.23	Esi amesia va, eye wòkpɔ Mawu ƒe amenuvevea la, edzɔ dzi, eye wòde dzi ƒo na wo katã bena, woanɔ Aƒetɔ la gbɔ kple woƒe dzimeɖoɖo. 
ACT.11.24	Elabena ame nyui wònye, eye wòyɔ fũ kple Gbɔgbɔ kɔkɔe kple xɔse; eye wotsɔ ameha gãa ɖe kpe ɖe Aƒetɔ la ŋu. 
ACT.11.25	Eve Barnaba dzo yi Tarso, Saul di ge, eye esi wòkpɔe la, ekplɔe va Antioxia. 
ACT.11.26	Eye wòva me bena, ƒe blibo ɖeka woƒo ƒu le hame la me, eye wofia nu ameha gãa ɖe, eye bena Antioxia woyɔ nusrɔ̃lawo le gbã be kristotɔwo.
ACT.11.27	Eye le ŋkeke siawo me la nyagblɔɖilawo tso Yerusalem va Antioxia. 
ACT.11.28	Eye wo dometɔ ɖeka, si ŋkɔ nye Agabo la, tsi tre, eye wòfia dzesi to Gbɔgbɔ la dzi bena, dɔwuame gãa ɖe le xexe blibo la katã me va ge, esia va ve me le kaisaro Klaudio ŋɔli. 
ACT.11.29	Eye nusrɔ̃lawo do bena, wo dome amesiame nado nunanaa ɖe ɖe nɔvi, siwo le Yudea la, alesi woate ŋui. 
ACT.11.30	Nusia wowɔ hã, eye wodoe ɖe amegãawo to Barnaba kple Saul si me.
ACT.12.1	Le ɣemaɣi me fia Herodes ɖo asi hamevia ɖewo dzi, bena yeasẽ ŋuta le wo ŋu. 
ACT.12.2	Eye wòwu Yakobo, Yohanes nɔvi la, kple yi. 
ACT.12.3	Ke esi wòkpɔ be, edze Yudatɔwo ŋu la, eyi dzi be, yealé Petro hã. Ke enye amɔwɔ maʋãmaʋã ƒe ŋkekewo. 
ACT.12.4	Eye esi wobu esi me la, etsɔe de gaxɔ me, eye wòtsɔe de asi na asrafoha ene, siwo dome ɖesiaɖe me asrafo ene nɔna la, bena woadzɔ eŋu, eye wòdi be, yeaɖee afia dukɔ la le ŋutitoto ŋkeke la megbe. 
ACT.12.5	Eye wodzɔ Petro ŋu le gaxɔ me; gake hame la le gbedodoɖa dzi vevie na Mawu ɖe eta. 
ACT.12.6	Ke gbesigbe Herodes le eɖe ge ɖe go afia ƒe zã me la, Petro le alɔ̃ dɔm hele babla kple kɔsɔkɔsɔ eve le asrafo eve dome, eye dzɔlawo le ʋɔtrua nu hele gaxɔ la ŋuti dzɔm. 
ACT.12.7	Eye kpɔ ɖa, Aƒetɔ ƒe dɔlaa de le tsitre de egbɔ, eye kekeli klẽ ɖe gaxɔa me. Eye wòƒo Petro ƒe axada me henyɔe golɔ bena: Tsi tre kaba! Eye eƒe kɔsɔkɔsɔ ge le eƒe asiwò ŋu. 
ACT.12.8	Eye dɔla la gblɔ nɛ bena: Bla wò ali dzi, eye nado wò atokotawo! Eye wòwɔ nenema. Eye wògblɔ ne bena: Do wò awu ʋlaya la, eye nadze yonyeme. 
ACT.12.9	Eye wòdo go dze eyome, eye menyae bena, nusi va me to mawudɔla dzi la, ele me vavã o, ke ebu xa bena, ŋutega yekpɔ. 
ACT.12.10	Ke esi woto dzɔla gbãtɔwo kple eveliawo ŋu yi la, wova gagbo, si dze ŋgɔ dua la nu, eye eya ŋutɔ ʋu eɖokui na wo; eye esi wodo go la, woto ablɔ ɖeka me, eye kasia mawudɔla la dzo le egbɔ. 
ACT.12.11	Eye esi Petro ƒe mo kɔ la, egblɔ bena: Azɔ menyae vavã bena, Aƒetɔ la dɔ eƒe dɔla ɖa, eye wõɖem tso Herodes si me kpakple Yudatɔwo katã ƒe mɔkpɔkpɔ me. 
ACT.12.12	Eye esi wòle eŋuti bum la, eva Maria, Yohanes, si woyɔna be Marko la, dada ƒe xɔ nu, afisi ame geɖewo ƒo ƒu do hele gbe dom ɖa la. 
ACT.12.13	Eye esi wòƒo agboa la, nyɔnudɔlaa ɖe, si ŋkɔ nye Roda la, va do gbee. 
ACT.12.14	Eye esi wòdze si Petro ƒe gbe la, meʋu agbo la o le dzidzɔ, si wòkpɔ la ŋuti; ke eƒu du yi ɖe eme, eye wòka ta na wo bena, Petro le tsitre ɖe agbo la nu. 
ACT.12.15	Woawo gblɔ nɛ bena: Aɖaʋa dzem nèle. Ke ekã ɖe edzi bena, ele me nenema. Gake woawo gblɔ bena: Eƒe mawudɔlae. 
ACT.12.16	Ke Petro gale eƒoƒo dzi, eye esi wòʋui, eye wokpɔe la, kuvia ɖo wo. 
ACT.12.17	Eye wòɖo asi wo dzi bena, woazi ɖoɖoe, eye wòxlẽ alesi Aƒetɔ la kplɔe do goe tso gaxɔa me la, fia wo. Eye wògblɔ bena: Mika nusiawo ta na Yakobo kple nɔviawo. Eye wòdzo le afima yii afi bubu. 
ACT.12.18	Ke esi ŋu ke la, menye dzidzi via ɖee ƒo asrafoawo le nusi wo Petro la ŋuti o. 
ACT.12.19	Eye esi Herodes du, eye mekpɔe o; la, edrɔ̃ ʋɔnu dzɔlawo, eye wòde se bena, woakplɔ wo ayi amewuƒe. Eye wòdzo le Yudea yi Kaisarea, eye wòna afima.
ACT.12.20	Eye dome vee ɖe Tirotowo kple Zidontɔwo ŋu; ke wova egbɔ kple nu sɔsɔe, eye esi wowɔ xɔlɔ̃ kple Blasto, si nye fia ƒe nuwo dzikpɔla la, wòbia tomefafa; elabena woƒe anyigba kpɔa nunyiame tso fia la tɔ dzi. 
ACT.12.21	Eye le ŋkeke ɖoɖoa ɖe dzi, esi Herodes ɖo fiawu la, ebɔbɔ nɔ fiazikpui la dzi, eye wòƒo nu na wo. 
ACT.12.22	Tete takpelawo do ɣli bena: Mawu ƒe gbee, eye menye ame tɔe o. 
ACT.12.23	Eye enumake Aƒetɔ ƒe dɔla ƒoe, le esi metsɔ bubu na Mawu o la ta, eye ŋɔwo ɖui, eye eƒe agbe nu tso.
ACT.12.24	Ke mawunya la tsi, eye wokeke ta. 
ACT.12.25	Eye Barnaba kple Saul, esi wowu subɔsubɔdɔ nu la, wogbugbɔ tso Yerusalem, eye wotsɔ Yohanes, si woyɔna be Marko la, kpe ɖe wo ɖokui ŋu.
ACT.13.1	Eye nyagblɔɖila kple nufialaa ɖewo le ha me, si le Antioxia la me, siwo nye, Barnaba kple Simeon, si woyɔna be Niger, kple Lukio, Kirenetɔ kple Manahem, amesi wonyi kple dzidula Herodes, kple Saul. 
ACT.13.2	Eye esi wole Aƒetɔ la subɔm, eye wotsia nu dona la, Gbɔgbɔ kɔkɔe la gblɔ bena: Azɔ mitia Barnaba kple Saul nam hena dɔwɔwɔ, si ŋuti meyɔ wo ɖo. 
ACT.13.3	Tete wotsi nu dɔ, eye wodo gbe ɖa, eye wotsɔ woƒe asiwò da de wo dzi, eye wodo mɔ wo.
ACT.13.4	Azɔ woawo la, esi Gbɔgbɔ kɔkɔe la dɔ wo ɖa la, wova Seleukia, eye tso afima woɖo ʋu yi Kipro. 
ACT.13.5	Eye esi woɖo Salami la, wogblɔ mawunya la fia le Yudatɔwo ƒe ƒuƒoƒewo me; eye Yohanes hã le wo ŋu abe woƒe subɔla ene. 
ACT.13.6	Ke esi woto ƒukpo blibo la me vaseɖe Pafo la, wokpɔ Yudatɔa ɖe, si nye afakala kple aʋatsonyagblɔɖila, amesi ŋkɔ nye Baryesu, 
ACT.13.7	si le dua me dziɖula, Sergio Paulo, ŋutsu nyanua ɖe gbɔ. Amesia yɔ Barnaba kple Saul vɛ, eye wòɖi bena, yease mawunya la. 
ACT.13.8	Ke afakala Elima (elabena nenema woɖe eƒe ŋkɔ la gɔme) tsi tre ɖe wo ŋu, eye wòdi bena, yeatrɔ dua me dziɖula atso xɔse la me. 
ACT.13.9	Tete la Saul, si woyɔna hã be Paulo, si Gbɔgbɔ kɔkɔe la yɔ fũ la, lé ŋku ɖe edzi gã 
ACT.13.10	gblɔ bena: Oo, abosamvi, wò amesi yɔ fũ kple alakpa kpakple nu vɔ̃ɖi wɔwɔ katã, dzɔdzɔenyenyewo katã ƒe ketɔ, ɖe midzudzɔ Aƒetɔ la ƒe mɔ dzɔdzɔewo tɔtrɔ oa? 
ACT.13.11	Eye azɔ la kpɔ ɖa, Aƒetɔ la ƒe asi ava dziwò, eye wò ŋku agba, eye magakpɔ ɣe o vaseɖe ɣeyiɣia ɖe dzi. Eye enumake afu kple viviti dze edzi, eye wòle asi tsam le amesi alé eƒe alɔnu akplɔe la dim. 
ACT.13.12	Tete esi dua me dziɖula kpɔ nusi va ve me la, exɔe se, eye kuvia ɖoe le Aƒetɔ la ƒe nufiafia ŋuti.
ACT.13.13	Eye esi Paulo kple amesiwo kpe ɖe eŋuti la, ɖo ʋu tso Pafo la, wova Perge le Pamfilia. Eye Yohanes dzo le wo gbɔ gatrɔ yi Yerusalem. 
ACT.13.14	Ke woawo la wotsa tso Perge, eye wova ɖo Antioxia le Pisidia. Eye woyi ɖe ƒuƒoƒe me le Sabat-ŋkeke dzi, eye wobɔbɔ nɔ anyi. 
ACT.13.15	Eye esi woxlẽ se la kple nyagblɔɖilawo megbe la, fuƒoƒemegã dɔ ɖo ɖe wo gbɔ gblɔ bena: Ŋutsuwo, nɔviwo, ne nuxlɔ̃menyaa ɖe le mia si na dukɔa la, migblɔe. 
ACT.13.16	Tete Paulo tsi tre, eye wòɖo asi wo dzi gblɔ bena: Israel-ŋutsuwo kple mi amesiwo vɔ̃a Mawu la, miɖo to! 
ACT.13.17	Israel-dukɔ sia ƒe Mawu la ba mia fofowo, eye wòdo dukɔ sia ɖe dzi, esi wònye amedzro le Egipte-nyigba dzi, eye wotsɔ abɔ sesẽ kplɔ wo tso afima. 
ACT.13.18	Eye anɔ ƒe blane sɔŋ wòlé wo ɖe asi le wo nyim le gbeadzi. 
ACT.13.19	Eye wòtsrɔ̃ dukɔ adre le Kanaan-nyigba dzi, eye wòmã woƒe anyigba me na wo hena domenymyi. 
ACT.13.20	Eye esia megbe wotsɔ ʋɔnudrɔ̃lawo na wo anɔ ƒe alafa ene kple ƒe blaatɔ̃ sɔŋ, vaseɖe nyagblɔɖila Samuel dzi. 
ACT.13.21	Tso ekema dzi la wòbia fia, eye Mawu tso Saul, Kis ƒe vi, ŋutsua ɖe, si tso Benyamin-ƒomea me la, na wo ƒe blane. 
ACT.13.22	Esi woɖee ɖa la, ena Dawid tsi tre, be wòanye fia na wo, amesi ŋuti hã wòɖi ɖase le gblɔ bena: „Mekpɔ Dawid, Isai vi la, ŋutsu, si dze nye dzi ŋu, amesi lawɔ nye lɔlɔ̃nu katã.“ 
ACT.13.23	Tso nenem me sia ƒe dzidzime me Mawu tsɔ xɔla Yesu na Israel le ŋugbedodo la nu: 
ACT.13.24	le esime Yohanes gblɔ dzimetɔtrɔ ƒe mawutsidedetaname fia Israel dukɔ blibo la katã le eƒe vava ŋgɔ. 
ACT.13.25	Ke esi Yohanes wu eƒe mɔzɔzɔ nu la, egblɔ bena: Ameka miebu xa bena, rnenyea? Menye nyee nye Kristo la o; ke kpɔ ɖa, egbɔna le megbenye, amesi ƒe atokota nu ka medzena be, matu o. 
ACT.13.26	Ŋutsuwo, nɔviwò, Abraham ƒomeviwo kple mia dome amesiwo vɔ̃a Mawu la, miawoe wotsɔ xɔxɔnya sia ɖo ɖa. 
ACT.13.27	Elabena amesiwo le Yerusalem kple woƒe dziɖulawo, esi womedze si amesia kple nyagblɔɖilawo ƒe gbe, siwo woxlẽna le Sabat sia Sabat dzi o la, wowu wo nu to woƒe ʋɔnudɔdrɔ̃ me. 
ACT.13.28	Eye esi womekpɔ kunyaa ɖeke hã o la, wòbia tso Pilato si me bena, wòawui. 
ACT.13.29	Eye esi wowu nusiwo katã woŋlɔ ɖi le eŋuti la nu la, woɖee le ati ŋu, eye wotsɔe mlɔ yɔdo me. 
ACT.13.30	Gake la Mawu fɔe de tsitre tso ame kukuwo dome, 
ACT.13.31	eye wòɖe eɖokui fia amesiwo kpe ɖe eŋuti tso Galilea va Yerusalem, ŋkeke geɖewo, amesiwo zu eƒe ɖaseɖilawo azɔ na dukɔ la. 
ACT.13.32	Eye miawo míele nyanyuie, si ŋugbe wodo na fofoawo la, gblɔm fia mi, 
ACT.13.33	bena Mawu wu eya ke nu na mi, amesiwo nye wo viwo, le esime be wòna Yesu tsi tre, abe alesi woŋlɔ ɖe Psalmo evelia me ene bena: „Vinye nènye, egbe sia medzi wò.“ 
ACT.13.34	Ke esi wòfɔe ɖe tsitre tso ame kukuwo dome, eye megale tɔtrɔ ge ayi de nyunyɔ me o la, egblɔ ale bena: „Matsɔ Dawid ƒe amenuveve, siwo li ke la, ana mi.“ 
ACT.13.35	Eyata wogblɔ le teƒe bubu hã bena: „Wò la mana wò mawumeme la nakpɔ nyunyɔ o.“ 
ACT.13.36	Elabena Dawid, esi wòsubɔ Mawu ƒe tameɖoɖo le ye ŋutɔ ŋɔli la, edɔ alɔ̃; eye wotsɔe mlɔ fofoawo gbɔ, eye wòkpɔ nyunyɔ; 
ACT.13.37	ke amesi ke Mawu do ɖe tsitre la, mekpɔ nyunyɔ o. 
ACT.13.38	Minya esia azɔ, ŋutsuwo, nɔviwò, bena to nenem me sia dzi wogblɔ nuvɔ̃kekenya fia mi, eye nusiwo katã me womete ŋu tso afia na mi ɖe Mose ƒe se la nu le o la, to eyama me la 
ACT.13.39	wotsoa afia na amesiame, si xɔ edzi se. 
ACT.13.40	Azɔ la mikpɔ nyuie, bena nusi wogblɔ ɖi le nyagblɔɖilawo me la, nagava mia dzi o. 
ACT.13.41	„Mikpɔ ɖa, mi vlodolawo, eye miaƒe mo nawɔ yaa, eye mitsrɔ̃, elabena nye la mele ɖaa ɖe wɔm le miaƒe ŋkekeawo me, dɔ, si ne amea ɖe axlẽe afia mi la, miele exɔ ge ase o.“
ACT.13.42	Eye esi wole go ɖom la, woɖe kuku na wo bena, woagagblɔ nya siawo na yewo le Sabat keme dzi. 
ACT.13.43	Eye esi ƒuƒoƒemetɔwo ka la, Yudatɔ kple trɔ̃subɔla-zu-Yudatɔ, siwo vɔ̃a Mawu la, dometɔ geɖe dze Paulo kple Barnaba yome, amesiwo ƒo nu na wo, eye wode dzi ƒo na wo bena, woanɔ Mawu ƒe amenuveve la me. 
ACT.13.44	Eye le Sabat, si dze eyome dzi la, esusɔ ʋee, ne du blibo la katã kloe naƒo ƒu ase mawunya la. 
ACT.13.45	Ke esi Yudatɔwo kpɔ amehawo la, woyɔ fũ kple ŋuʋaʋã eye wogblɔ busunya tsi tre de nusiwo Paulo gblɔ la ŋu. 
ACT.13.46	Ke Paulo kple Barnaba ƒo nu kple dzideƒo bena: Ele vevie bena, woagblɔ mawunya na mi gbã, ke esi mieɖee ɖa tso mia gbɔ, eye miebu mia ɖokui be, miedze agbe mavɔ la o la, kpɔ ɖa, mietrɔ yi trɔ̃subɔlawo gbɔ. 
ACT.13.47	Elabena nenema Aƒetɔ la de se na mí bena: „Meɖo wò nanye trɔ̃subɔlawo ƒe kekeli, bena nanye xɔxɔ hena anyigba ƒe seƒe ke.“ 
ACT.13.48	Eye esi trɔ̃subɔlawo see la, dzi dzɔ wo, eye wokafu Aƒetɔ ƒe nya la; eye ame alesi nu woɖo ɖi na agbe mavɔ la, xɔe se. 
ACT.13.49	Eye Aƒetɔ ƒe nya la kaka ɖe anyigba blibo la katã dzi. 
ACT.13.50	Tete Yudatɔwo de zi nyɔnu ŋkutatɔ, siwo vɔ̃a Mawu kple dumegãwo me, eye wona yometiti dzɔ ɖe Paulo kple Barnaba dzi, eye wonyã wo tso woƒe nutoawo me. 
ACT.13.51	Ke woawo la, esi woʋuʋu ke le woƒe afɔwo ŋuti ɖe wo ŋu la, wova Ikonio. 
ACT.13.52	Eye nusrɔ̃lawo yɔ taŋ kple dzidzɔ kpakple Gbɔgbɔ kɔkɔe la.
ACT.14.1	Eye wòva ve me le Ikonio bena, woa kple eve la woyi ɖe Yudatɔwo ƒe ƒuƒoƒe la me, eye woƒo nu, ale bena Yudatɔwo kple Helatɔwo dome ame geɖewo xɔe se. 
ACT.14.2	Eye Yudatɔ, siwo mexɔe se o la, de zi trɔ̃subɔlawo ƒe luʋɔwo me, eye wodo ada wo ɖe nɔviawo ŋu. 
ACT.14.3	Gake la wotsi afima ŋkeke geɖe hele nu ƒom kple dzideƒo le Aƒetɔ la me, eya amesi ɖi ɖase le eƒe amenuvevenya la ŋuti, le esime wòna wowɔ dzesiwo kple nukunuwo to woƒe asiwo dzi. 
ACT.14.4	Ke duametɔwo ma, ɖewo de Yudatɔwo dzi, eye bubuwo le apostolowo dzi. 
ACT.14.5	Eye esi trɔ̃subɔlawo kple Yudatɔwo kpakple woƒe dziɖulawo ɖo bena, woadze wo dzi, be woadi gbɔ wo, eye woaƒu kpe wo la, 
ACT.14.6	wodze sii, eye wosi yi ɖe Likaonia ƒe duwo, Listra kple Derbe, kple afima nutoawo me. 
ACT.14.7	Eye wogblɔ nyanyuie la fia le afima hã.
ACT.14.8	Eye ŋutsua ɖe le Listra le anyinɔƒe, si metea ŋu tsia tre ɖe eƒe afɔwo dzi o, eye wònye tekunɔ tso keke dadaa ƒe dɔme ke; amesi mezɔ azɔli kpɔ o. 
ACT.14.9	Eya se Paulo ƒe nuƒoƒo, amesi lé ŋku ɖe edzi gã, eye esi wòkpɔ bena, xɔse le esi be, woayɔ dɔe la, 
ACT.14.10	egblɔ kple gbe sesẽ bena: Tsi tre, nadzɔ ɖe wò afɔwo dzi! Eye wòdzo kpo, eye wòzɔ azɔli. 
ACT.14.11	Eye esi amehawo kpɔ nusi Paulo wɔ la, wokɔ woƒe gbe dzi le Likaonia-gbe me bena: Mawuwo tsɔ amewo ƒe nɔnɔme ɖi va mia gbɔ. 
ACT.14.12	Eye woyɔ Barnaba be Yupiter, ke Paulo be Merkurio; elabena eyae gblɔa nya. 
ACT.14.13	Tete la Yupiter, si le dua xa la, ƒe nunɔla tsɔ nyitsu kple seƒoƒotsihewo va agboa nu, eye wòle ɖidim bena, ye kple amehawo yewoasa vɔ. 
ACT.14.14	Ke esi apostoloawo, Barnaba kple Paulo, see la, wodze woƒe awuwo, eye woƒu du ɖo ameha la me hele ɣli dom, le gbɔgblɔm bena: 
ACT.14.15	Ŋutsuwo, nukae nye esi wɔm miele? Miawo hã amegbetɔ, siwo nu vena la mienye abe miawo ke ene, eye miele nyanyuie la gblɔm fia mi, bena miatrɔ atso nenem yakanu siawo gbɔ ava Mawu gbagbe, si wɔ dzi kple anyigba kple atsiaƒu kpakple nusiwo katã le wo me la gbɔ; 
ACT.14.16	amesi le dzidzime, siwo va yi la me la, wòna dukɔwo katã zɔ woa ŋutɔwo ƒe mɔwo dzi. 
ACT.14.17	Gake la medzudzɔ ɖaseɖiɖi le eɖokui ŋuti o, le esime wòwɔa nyuie, eye wòna tsidzadza mí tso dziƒo kple nuƒãɣiwo, eye wotsɔ nuɖuɖu kple dzidzɔ yɔ míaƒe dziwo me fũ. 
ACT.14.18	Eye esi wogblɔ nya siawo la, bebli hafi woxe mɔ na amehawo, bena womesa vɔ na wo o.
ACT.14.19	Ke Yudatɔwo tso Antioxia kple Ikonio va afima, eye esi woƒoe ɖe amehawo nu la, woƒu kpe Paulo, eye wohee do go tso dua me hebu xa bena, eku. 
ACT.14.20	Ke esi nusrɔ̃lawo va ƒo xlãe la, etsi tre heyi ɖe dua me; eye esi ŋu ke la, eya kple Barnaba wodzo yi Derbe. 
ACT.14.21	Eye esi wogblɔ nyanyuie la fia du ma, eye wowɔ ame geɖewo zu nusrɔ̃lawo la, wogbugbɔ va Listra kple Ikonio kpakple Antioxia, 
ACT.14.22	hele ŋusẽ ɖom nusrɔ̃lawo ƒe luʋɔwo, eye wole nu xlɔ̃m wo be, woanɔ xɔse la me; eye bena xaxa geɖewo me to ge míala tsã ayi ɖe mawufiaɖuƒe la me. 
ACT.14.23	Eye esi wotia amegãwo na wo le ha sia ha me la, wodo gbe ɖa kple nutsitsiɖɔ, eye wotso wo ɖe Aƒetɔ, si dzi woxɔ se la, si me. 
ACT.14.24	Eye esi woto Pisidia la, wova Pamfilia. 
ACT.14.25	Eye esi wogblɔ nya la le Perge la, wotɔ edzi va Atalia. 
ACT.14.26	Tso afima woɖo ʋu va Antioxia, afisi wotsɔ wo de Mawu ƒe amenuveve me le hena dɔ, si nu wowu la. 
ACT.14.27	Ke esi wova afima, eye woƒo hamea nu ƒu la, woka nu gã, siwo Mawu wɔ kpli wo la ta na wo, kple alesi wòʋu dzixɔse ƒe ʋɔtru na trɔ̃subɔlawo. 
ACT.14.28	Eye wonɔ nusrɔ̃lawo gbɔ xɔ ŋkeke geɖe.
ACT.15.1	Eye amea ɖewo tso Yudea va fia nu nɔviawo bena: Ne wometso aʋa na mi le Mose ƒe kɔa nu o la, miate ŋu akpɔ xɔxɔ o. 
ACT.15.2	Eye esi menye nusese kple anukutsyɔtsyɔ via ɖe wònye dzɔ ɖe woawo kple Paulo kple Barnaba dome o la, woɖo bena, Paulo kple Barnaba kpakple wo dometɔa ɖewo nayi apostolowo kple hamemegã, siwo le Yerusalem la gbɔ le biabia sia ta. 
ACT.15.3	Azɔ woawo la, esi hame la dɔ wo ɖa la, woto Foinike kple Samaria hele trɔ̃subɔlawo ƒe tɔtrɔŋutinya xlẽm fia. Eye wòzu dzidzɔ gã na nɔviawo katã. 
ACT.15.4	Eye esi wova Yerusalem la, hame la kple apostoloawo kpakple hamemegãwo xɔ wo; eye woka nusiwo katã Mawu wɔ kpli wo la ta na wo? 
ACT.15.5	Ke amea ɖewo, siwo tso farisitɔwo ƒe kɔmamã me, amesiwo xɔ se la, tsi tre, eye wogblɔ bena, ele bena, woatso aʋa na wo, eye woaɖo na wo be, woalé Mose ƒe se la me ɖe asi.
ACT.15.6	Eye apostoloawo kple hamemegãwo va kpe ta be, yewoakpɔ nya sia me da. 
ACT.15.7	Ke esi wole nusesẽe geɖe wɔm la, Petro tsi tre, eye wògblɔ na wo bena: Ŋu tsuwo, nɔviwo, mienyae bena, tsã la Mawu dam le mia dome, bena trɔ̃subɔlawo nase nyanyuie la tso nunye me, eye ne woaxɔ ase. 
ACT.15.8	Eye Mawu, si nya dziwo me la, ɖi ɖase na wo, le esime wotsɔ Gbɔgbɔ kɔkɔe la na wo, abe alesi wòna miawo hã ene; 
ACT.15.9	eye mede vovoa ɖeke mía kpli wo dome o, le esime wòklɔ woƒe dziwo me to xɔse me. 
ACT.15.10	Azɔ nukaŋuti miele Mawu tem kpɔ be, miatsɔ kɔkuti, si mia fofowo kple mia ŋutɔwo hã miete ŋu tsɔ o la, aku nusrɔ̃lawo ƒe kɔa? 
ACT.15.11	Ke boŋ to Aƒetɔ Yesu ƒe amenuveve me la miexɔe se bena, míakpɔ xɔxɔ abe woamawo ke ene. 
ACT.15.12	Tete ameha blibo la katã zi ɖoɖoe, eye woɖo to Barnaba kple Paulo ƒe nyaxexlẽfia le dzesi kple nukunu, siwo katã Mawu wɔ to woƒe asiwo dzi le trɔ̃subɔlawo dome la ŋuti. 
ACT.15.13	Eye esi wozi ɖoɖoe megbe la, Yakobo xɔ edzi gblɔ bena: Ŋutsuwo, nɔviwo, miɖo tom! 
ACT.15.14	Simeon xlẽ fia, alesi Mawu kpɔ trɔ̃subɔlawo ɖa gbã, bena yeaxɔ dukɔ tso wo dome hena eƒe ŋkɔ la. 
ACT.15.15	Eye esia sɔ kple nyagblɔɖilawo ƒe nyawo, abe alesi woŋlɔ ɖi ene bena: 
ACT.15.16	„Nusiawo megbe la magatrɔ ava, eye magatu Dawid ƒe agbadɔ, si mũ dze anyi la, magaɖɔ eƒe gbagbãƒewo ɖo, eye magafɔe ɖe tsitre, 
ACT.15.17	bena amewo ƒe susɔe kple dukɔ, siwo katã dzi woyɔ nye ŋkɔ do la, nadi Aƒetɔ la yome mɔ, Aƒetɔ la gblɔe, amesi le nusiawo, siwo 
ACT.15.18	wònya tso keke blema ke la wɔm.“ 
ACT.15.19	Eyaŋuti nye la mebu bena, miagaɖe fu na amesiwo trɔ tso trɔ̃subɔlawo dome va Mawu gbɔ la o, 
ACT.15.20	ke boŋ la miaŋlɔ na wo bena, woatsri trɔ̃wo ƒe ɖiƒoƒo kple ahasiwɔwɔ kple lã tsiʋumewo kpakple ʋu. 
ACT.15.21	Elabena tso blema ke Mose ƒe gbeƒãɖelawo le du sia du me le esime be, woxlẽnɛ le ƒuƒoƒewo le Sabat sia Sabat dzi.
ACT.15.22	Tete wòdze apostoloawo kple hamemegãwo kpakple ha blibo la katã ŋu bena, yewoatia ŋutsua ɖewo atso yewo dome aɖo ɖe Antioxia akpe ɖe Paulo kple Barnaba ŋu, woawo nye Yuda, si woyɔna be Barsaba, kple Sila, ŋutsu, siwo nye amegãwo le nɔviawo dome. 
ACT.15.23	Eye woŋlɔ agbalẽ de wo si bena: Apostolowo kple hamemegãwo kple nɔviwo ɖuɖɔ nɔvi, siwo tso trɔ̃subɔlawo dome le Antioxia kple Siria kpakple Kilikia la ƒã. 
ACT.15.24	Elabena esi miese be, amea ɖewo tso mia dome va blu miaƒe tame kple nyawo, eye wonyama miaƒe luʋɔwo gblɔ bena, woatso aʋa na mi, eye mialé se la me ɖe asi, evɔ miede sea ɖeke na wo o la; 
ACT.15.25	Enyo mía ŋu, esi mieƒo nu ɖekae be, míadɔ ŋutsu tiatiawo akpe ɖe míaƒe lɔlɔ̃tɔwo, Barnaba kple Paulo ŋu aɖo ɖe mi, 
ACT.15.26	amesiwo tsɔ woƒe agbe na ɖe mía Aƒetɔ Yesu Kristo ƒe ŋkɔ la ta. 
ACT.15.27	Azɔ míedɔ Yuda kple Sila ɖa, amesiwo ŋutɔ hã lagblɔe na mi nenema ke kple woƒe nu. 
ACT.15.28	Elabena enyo Gbɔgbɔ kɔkɔe la kple miawo hã ŋu be, míagatsɔ agba gãa ɖeke ada ɖe mia dzi wu nu vevi siawo ko o, 
ACT.15.29	bena, miatsri trɔ̃wo ƒe vɔsawo kple ʋu kple lã tsiʋumewo kple ahasiwɔwɔ; ne miekpɔ mia ɖokui dzi nyuie le wo me la, ekema miewɔe nyuie. Minɔ anyi sesĩe!
ACT.15.30	Azɔ woawo la, esi wodo mɔ wo la, wova Antioxia, eye woƒo ameha la nu ƒu, eye wotsɔ agbalẽ la na. 
ACT.15.31	Ke esi woxlẽe la, wodzɔ dzi le akɔfafa la ŋuti 
ACT.15.32	Eye Yuda kple Sila, amesiwo hã nye nyagblɔɖilawo la, xlɔ̃ nu nɔviawo kple nya geɖewo; eye wodo ŋusẽ wo. 
ACT.15.33	Eye esi wonɔ afima ʋee la, nɔviawo do mɔ wo le ŋutifafa me ɖo ɖe amesiwo dɔ wo ɖa la gbɔ. 
ACT.15.34	Ke enyo Sila ŋu be, yeatsi afima. 
ACT.15.35	Ke Paulo kple Barnaba wonɔ Antioxia hele nu fiãm, eye wole Aƒetɔ ƒe nyanyuie la gblɔm fia kple ame bubu geɖewo hã.
ACT.15.36	Ke ŋkekea ɖewo megbe la Paulo gblɔ na Barnaba bena: Azɔ na miagbugbɔ ayi aɖakpɔ nɔviawo ɖa le du sia du, si me miegblɔ Aƒetɔ ƒe nya la le, alesi wole wɔwɔm. 
ACT.15.37	Eye Barnaba ɖi bena, yewoatsɔ Yohanes, si woyɔna be Marko la, akpe ɖe yewo ɖokui ŋu. 
ACT.15.38	Ke Paulo ɖo bena, yewomatsɔ amesia, si trɔ le wo yome le Pamfilia, eye meyi ɖawɔ dɔ kpli yewo o la, akpe ɖe yewo ɖokui ŋu o. 
ACT.15.39	Eye wòzu dɔmedzoe na wo, eye womã tso wo nɔewo gbɔ. Barnaba tsɔ Marko kpe ɖe eɖokui ŋu, eye woɖo ʋu yi Kipro. 
ACT.15.40	Ke Paulo fia Sila kpe ɖe eɖokui ŋu, eye esi nɔviawo tsɔe de Mawu ƒe amenuveve me la, edzo heyi. 
ACT.15.41	Eye wòyi ɖato Siria kple Kilikia hele ŋusẽ ɖom hameawo.
ACT.16.1	Eye wòde Derbe kple Listra; eye kpɔ ɖa, nusrɔ̃laa ɖe le afima, eŋkɔe nye Timoteo, Yuda-nyɔnua ɖe, si xɔ se la ƒe vi; ke fofoa nye Helatɔ. 
ACT.16.2	Amesi ŋuti nɔvi, siwo le Listra kple Ikonio la, ɖi ɖase nyuie le. 
ACT.16.3	Amesia dim Paulo le bena, woakpe ɖe ye ŋuti, eye wòtso aʋa nɛ le Yudatɔ, siwo le afima nutoawo me la ta; elabena wo katã wonyae bena, fofoa nye Helatɔ.
ACT.16.4	Eye esi wole duawo me tom la, wogblɔ nyaɖoɖo, siwo apostolowo kple hamemegã, siwo le Yerusalem, bla la na wo, bena woalé wo me ɖe asi. 
ACT.16.5	Azɔ ŋusẽ ɖo hameawo ŋu le xɔse me, eye woƒe xexlẽme le agbɔ sɔm ɖe edzi gbesiagbe.
ACT.16.6	Eye esi woto Frigia-kple Galatia-nutowo me yi la, Gbɔgbɔ kɔkɔe la xe mɔ na wo be, woagagblɔ nya la le Asia o; 
ACT.16.7	eye esi wova Misia-nutowo me la, wote Bitinia-yiyi kpɔ; gake Yesu ƒe Gbɔgbɔ la meɖe mɔ na wo o; 
ACT.16.8	eye woto Misia ŋu yi Troa. 
ACT.16.9	Eye Paulo kpɔ ŋutega le zã me. Makedonia-ŋutsua ɖe le tsitre le kuku ɖem nɛ gblɔ bena: Tso ƒu va Makedonia, eye naxɔ na mí! 
ACT.16.10	Eye esi wòkpɔ ŋutega la la, enumake miedi be, míayi Makedonia, esi miedze sii pete bena, Mawue yɔ mí ɖa, be miagblɔ nyanyuie la afia wo.
ACT.16.11	Azɔ mieɖo ʋu tso Troa tẽ heva keke Samotrake ke, eye ŋu ke mieva Neapoli; 
ACT.16.12	eye tso afima mieva Filipi, si nye Makedonia-nyigba ƒe du gbãtɔ, eye wònye Romatɔwo ƒe dutsotso la; ke míenɔ du sia me ŋkekea ɖewo.
ACT.16.13	Eye le Sabat-ŋkeke dzi la mieɖo go tso dua me yi ɖe tɔ nu, afisi míesusu bena, enye woƒe gbedoɖaƒe: eye esi míebɔbɔ nɔ anyi la, mieƒo nu na nyɔnu, siwo va ƒo ƒu ɖi. 
ACT.16.14	Eye nyɔnua ɖe, si ŋkɔ nye Lidia, aɖabɛdzrala tso Tiatira-dua me, amesi vɔ̃a Mawu la, ɖo to, amesi ƒe dzi Aƒetɔ la ʋu bena, wòlé to ɖe nya, siwo gblɔm Paulo le la ŋu. 
ACT.16.15	Eye esi wode mawutsi ta nɛ kple eƒeme katã la, eɖe kuku gblɔ bena: Ne miebum bena, mezu Aƒetɔ la dzixɔsela la, ekema miva aƒenye me, eye mina afima Eye wozi mia dzi. 
ACT.16.16	Eye wòva me bena, esime mieyina gbedoɖaƒe la, nyɔnudɔlaa ɖe, si me afakakagbɔgbɔ le la, kpe mí, amesi nana eƒe aƒetɔwo kpɔa viɖe geɖe to nukaka me la. 
ACT.16.17	Amesia dze Paulo kple mia yome, eye wòdo ɣli gblɔ bena: Nenem me siawo la, Mawu dzifoʋĩtɔ la ƒe dɔlawo wonye, amesiwo le agbexɔxɔmɔ gblɔm fia mí. 
ACT.16.18	Eye wò wo esia ŋkeke geɖe. Ke esi wòve dome na Paulo la, etrɔ gblɔ na gbɔgbɔ la bena: Mede se na wò le Yesu Kristo ƒe ŋkɔ la me bena, nado go le eme! Eye wòdo go le gaƒoƒo ma ke dzi. 
ACT.16.19	Ke esi eƒe aƒetɔwo kpɔ bena, woƒe viɖenu, si dzi woɖoa ŋu ɖo la, do go la, wolé Paulo kple Sila, eye wohe wo yi asi me ɖe amegãwo ƒe ŋku me; 
ACT.16.20	eye esi wokplɔ wo yi ɖe dua me dziɖulawo gbɔ la, wogblɔ bena: Amesiawo la, Yudatɔwo wonye, eye wole míaƒe du la nyamam; 
ACT.16.21	eye wole kɔ, siwo medze mi be, miaxɔ alo mianyi o la, gblɔm fia mi, elabena Romatɔwo míenye. 
ACT.16.22	Eye ameha la tsi tre ɖe wo ŋu, eye dua me dziɖulawo dze woƒe awuwo le wo ŋu, eye wode se bena, woaƒo wo kple ati. 
ACT.16.23	Esi woƒo wo kakaka la, wode wo gaxo me, eye wode se na gaxɔdzikpɔla be, woadzra wo ɖo dedie. 
ACT.16.24	Eya la, esi wòxɔ se sia la, etso wo ɖe gaxɔ titinatɔ me, ke, eye wòbɔ pã woƒe afɔwo.
ACT.16.25	Eye le zãtitina la Paulo kple Sila wole gbe dom ɖa, eye wodzi kafukafuhawo na Mawu, eye gatɔwo le to ɖom wo. 
ACT.16.26	Kasia anyigba ʋuʋu ŋuta, ale bena gaxɔa ƒe gliɖoanyiwo nyẽ kpo; eye enumake ʋɔtruawo katã ʋu wo ɖokui, eye ameawo katã ƒe gawo tu. 
ACT.16.27	Tete gaxɔdzikpɔla ɖi vo tso alɔ me; eye esi wòkpɔ bena, gaxɔla ƒe ʋɔtruawo le nuvo la, edi yi, be yeawu ye ɖokui. 
ACT.16.28	Ke Paulo do ɣli kple gbe sesẽ gblɔ bena: Megawɔ vɔ̃a ɖeke ɖokuiwò o, elabena mí katã miele afi! 
ACT.16.29	Tete wòbia akaɖi, eye wòƒu du yi ɖe eme, eye wòle dzodzom nyanyanya hedze Paulo kple Sila ƒe afɔ nu 
ACT.16.30	Eye wòkplɔ wo do goe gblɔ bena: Aƒetɔwo, nukae le nam be mawɔ, bena makpɔ ɖeɖe mahã? 
ACT.16.31	Wogblɔ bena: Xɔ Aƒetɔ Yesu Kristo dzi se, eye mia kple aƒewò me míakpɔ ɖeɖe. 
ACT.16.32	Eye wogblɔ Aƒetɔ ƒe nya la nɛ kple amesiwo katã le eƒe me. 
ACT.16.33	Eye wòkplɔ wo le zã ƒe gaƒoƒo ma ke dzi, eye wòklɔ abiawo na wo, eye wode mawutsi ta nɛ kple etɔwo katã enumake. 
ACT.16.34	Eye wòkplɔ wo yi eƒe me heɖo kplɔ na wo, eye wòkpɔ dzidzɔ kple eƒeme katã bena, yexɔ Mawu dzi se. 
ACT.16.35	Ke esi ŋu ke la, dua me dziɖulawo dɔ atikplɔwo ɖa gblɔ bena: Miɖe asi le ame mawo ŋu. 
ACT.16.36	Eye gaxɔdzikpɔla to nya siawo na Paulo bena, du me dziɖulawo dɔ ame ɖa, be woaɖe asi le mia ŋu; eyata mido go azɔ, ne miayi le ŋutifafa me! 
ACT.16.37	Ke Paulo gblɔ na wo bena: Esi woƒo mí ʋɔnu madrɔ̃madrɔ̃e le ablɔ me, mi amesiwo nye Romatɔwo, eye wode mi gaxɔ me, ke azɔ la woaɖe mi ado goe le adzamea? Gbeɖe! Negbe woawo ŋutɔwo koe ava kplɔ mi ado goe. 
ACT.16.38	Eye atikplɔtɔwo to nya siawo na dua me dziɖulawo; ke esi wose bena, Romatɔwo wonye la, wovã, 
ACT.16.39	eye wova la dzi na wo. Eye esi wokplɔ wo do goe la, woɖe kuku bena, woadzo le dua me. 
ACT.16.40	Eye wodo go tso gaxɔ me yi ɖe Lidia ƒe me: eye esi wokpɔ nɔviawo la, woɖe dzi ƒo na wo, eye wodzo.
ACT.17.1	Eye esi woto Amfipoli kple Apolonia la, wova Tesalonika, afisi Yudatɔwo ƒe ƒuƒoƒea ɖe le: 
ACT.17.2	eye abe alesi Paulo nɔa wɔwɔm ene la, eyi eme ɖe wo gbɔ; eye Sabat etɔ̃ sɔŋ wòɖo dze na wo tso ŋɔŋlɔawo me; 
ACT.17.3	eye wòle eme ʋum fia wo kɔte bena, ele na Kristo be, woakpe fu, eye wòatsi tre tso ame kukuwo dome, eye bena amesiae nye Kristo Yesu, amesi ŋutinya gblɔm mele le mia fiam. 
ACT.17.4	Eye wo dome amea ɖewo xɔe se, eye woku ɖe Paulo kple Sila ŋu kple Helatɔ, siwo vɔ̃a Mawu la dome ame geɖe, kple nyɔnu ŋkutatɔwo, menye ame ʋeea ɖe o. 
ACT.17.5	Ke esi Yudatɔwo ʋã ŋu la, wotsɔ ablɔmeme vlowo dome ŋutsu vɔ̃ɖia ɖewo kpe ɖe wo ɖokui ŋu, eye esi wona ameawo ƒo zi la, dua me ɖi hoo, eye wova tsi tre ɖe Yason ƒe xɔ nu, eye wodi bena, yewoakplɔ wo ayi ɖe ameha la me. 
ACT.17.6	Eye esi womekpɔ wo o la, wohe Yason kple nɔviaa ɖewo yi ɖe dua me dziɖulawo gbɔ hele ɣli dom bena: Amesiwo de zi xexeame la, wova afisia hã, 
ACT.17.7	woawo Yason xɔ ɖe eƒe me; eye amesiawo katã woda kaisaro ƒe seawo dzi, le esime wogblɔ bena, ame bubue nye fia, eyae nye Yesu. 
ACT.17.8	Eye wonyama ameha la kple dua me dziɖulawo, esi wose nya siawo. 
ACT.17.9	Ke esi wòxɔ asiƒuakɔnu le Yason kple ame bubuawo si la, woɖe asi le wo ŋu.
ACT.17.10	Ke nɔviawo dɔ Paulo kple Sila ɖe Beroia enumake le zã me. Esi woawo ɖo afima la, woyi ɖe Yudatɔwo ƒe ƒuƒoƒe me. 
ACT.17.11	Ke amesiawo ɖo ʋu wu amesiwo le Tesalonika, woawo la woxɔ nya la kple dzi faa, eye wole ŋɔŋlɔawo me dzrom gbesiagbe be, nusiawo le eme hã. 
ACT.17.12	Eyaŋuti wo dome ame geɖewo xɔe se, eye Hela-nyɔnu ŋkulatɔwo kple ŋutsuwo hã, menye ame ʋeea ɖe o. 
ACT.17.13	Ke esi Yudatɔ, siwo le Tesalonika, se bena, Paulo gblɔ mawunya la fia le Beroia hã la, wova afima hã, eye wode zi amehawo me hele woƒe tame blum. 
ACT.17.14	Tete nɔviawo dɔ Paulo ɖe ƒu gome enumake, eye Sila kple Timoteo tsi afima. 
ACT.17.15	Ke amesiwo ɖo Paulo ɖa la, wokplɔe vaseɖe Atene; eye esi woxɔ se na Sila kple Timoteo bena, woava egbɔ kaba la, wotrɔ.
ACT.17.16	Ke esi Paulo le mɔ kpɔm na wo le Atene la, eƒe gbɔgbɔ bi azi le eme, esi wòkpɔ dua me yɔ fũ kple legbawo. 
ACT.17.17	Eye wòƒo nu na Yudatɔwo kple amesiwo vɔ̃a Mawu le ƒuƒoƒe la kpakple amesiwo doa goe le asi me gbesiagbe. 
ACT.17.18	Eye Epikuro- kple Sloa-nunyaxɔlɔ̃a ɖewo hã sẽ nu kplii. Eye amea ɖewo gblɔ bena: Nuka gɔ̃ dim nuƒola sia le be, yeagblɔ Ke ɖewo bena: Ewo abe dutamawuwo fiãm wòle ene; elabena egblɔ Yesu kple tsitretsitsi ƒe nyanyuie la fia wo. 
ACT.17.19	Eye wòlée hekplɔe yi ʋɔnudrɔ̃ƒe, si woyɔna be Areopago la hegblɔ bena: Ɖe míate ŋu anya nusi nufiafia yeye sia, si ŋuti nèle nu ƒom na mi le la nye mahã? 
ACT.17.20	Elabena èna miaƒe towo se nya yeye, siwo womese kpo o, azɔ miele didim be, mianya nusi gɔ̃ nusiawo nye. 
ACT.17.21	Ke Atenetɔwo katã kple amedzro, siwo le afima la, womekpɔa vovo na nu bubua ɖeke wɔwɔ o, negbe na nya yeye gbɔgblɔ alo esese ko. 
ACT.17.22	Eye esi Paulo le tsitre ɖe Areopago la titina la, egblɔ bena: Mi Ateneŋutsuwo, mekpɔ bena, le nusianu me la mievɔ̃a mawuwo ŋuta. 
ACT.17.23	Elabena esi metsa le dua me, eye mekpe miaƒe nu subɔsubɔwo ɖa la, mekpɔ mlekpuia ɖe hã, si dzi woŋlɔ ɖo bena: „Mawu, si womenya o la tɔe.“ Azɔ nusi mienyã o, hafi miele esubɔm la, eya ke gblɔm mele le mia fiãm. 
ACT.17.24	Mawu, si wo xexeame kple nusiwo katã le eme la, eya, esi wònye dziƒo kple anyigba ƒe Aƒetɔ la, menɔa gbedoxɔ, siwo wowɔ kple asiwo la me o; 
ACT.17.25	eye menye amewo ƒe asiwò hã wotsɔna subɔnɛ, abe ɖe nane le ehiãm ene o, esi eya ŋutɔ na agbe kple gbɔgbɔ kpakple nuwo katã amesiame, 
ACT.17.26	eye wòwɔ bena, amewo ƒe dukɔ sia dukɔ tso ʋu ɖeka me le anyigba da ƒe ŋku me: eye wòɖo azãgbewo kple woƒe nɔƒe ƒe liƒowo da ɖi; 
ACT.17.27	bena woadi Mawu, ɖewo woatsa asi adze sii, eye woakpɔe matu, wònye mele adzɔge tso mía dome amesiame gbɔ hafi o: 
ACT.17.28	elabena eya me míele agbe, eye míeʋãna le, eye miele, abe alesi miaƒe henɔa ɖewo hã gblɔ ene bena: „Elabena eƒe dzidzime miawo hã míenye.“ 
ACT.17.29	Azã esi míenye Mawu ƒe dzidzime la, medze bena, míasusu be, mawunyenye la ele abe sika alo klosalo alo kpe, si wodze le ame ƒe aɖaŋuwɔwɔ kple tamesusu nu la ene o. 
ACT.17.30	Eye ɣeyiɣi, siwo me womenya nu o la, Mawu ŋe aɖaba ƒu dzi; ke azɔ la ede se na amewo katã le afisiafi bena, woatrɔ le woƒe dziwo me; 
ACT.17.31	elabena eɖo ŋkeke, si dzi wòle ʋɔnu drɔ̃ ge xexeame godoo le dzɔdzɔenyenye nu to ŋutsua ɖe, si woɖo la dzi; eye wòle xɔse dom ɖe amewo katã, le esi wòfɔe ɖe tsitre tso ame kukuwo dome la ŋuti. 
ACT.17.32	Ke esi wose ame kukuwo ƒe tsitretsitsi ŋutinya la, amea ɖewo ɖe alɔme ɖe eŋuti, eye ɖewo gblɔ bena: Míagase ŋutinya sia ɣebubuɣi. 
ACT.17.33	Ale wo, eye Paulo dzo le wo dome. 
ACT.17.34	Gake ŋutsua ɖewo ku ɖe eŋu, eye woxɔe se, amesiwo dome hã Dionisio, Areopago to la, kple nyɔnua ɖe, si ŋkɔ nye Damaris kpakple ame bubu, siwo kpe ɖe wo ŋu la le.
ACT.18.1	Nusiawo megbe la Paulo dzo le Atene, eye wòva Korinto. 
ACT.18.2	Eye wòkpɔ Yudatɔa ɖe, eŋkɔe nye Akwila, si wodzi le Ponto, amesi kple srɔ̃a Priskila wotso Italia va medidi o; elabena Klaudio ɖe se bena, Yudatɔwo katã nadzo le Roma; eye wòva wo gbɔ, 
ACT.18.3	eye esi wònye aɖaŋu ɖeka ƒomevi wowɔna ta la, enɔ wo gbɔ, eye wowɔ ɖo; ke le woƒe aɖaŋuwɔwɔ nu la avɔgbadɔwɔlawo wonye. 
ACT.18.4	Eye wòƒo nu le ƒuƒoƒe la le Sabat sia Sabat dzi; eye wòƒoe ɖe wo nu, ale bena Yudatɔwo kple Helatɔwo xɔe se.
ACT.18.5	Eye esi Sila kple Timoteo wotso Makedonia va la, Paulo lé nya la me ŋutɔ hele ɖase ɖim na Yudatɔwo bena, Yesu yenye. Kristo. 
ACT.18.6	Ke esi wole nya ŋem ɖe enu, eye wole busunyawo gblɔm la, eʋuʋu eƒe awuwo me hegblɔ na wo bena: Miaƒe ʋu nava mia ŋutɔwo miaƒe ta dzi: nye la ŋutinye kɔ; tso esia dzi la mayi ɖe trɔ̃subɔlawo gbɔ. 
ACT.18.7	Eye esi wòdzo le afima la, eyi ɖe ŋutsua ɖe, si ŋkɔ nye Tito Yusto la ƒe me; amesi vɔ̃a Mawu, eye eƒe xɔ te ɖe ƒuƒoƒea ŋu kekeake. 
ACT.18.8	Ke Krispo ƒuƒoƒe la ƒe amegã kple eƒeme katã woxɔ Aƒetɔ la dzi se; eye Korintotɔwo dome ame geɖe, siwo ɖo toe la, xɔe se, eye wode mawutsi ta na wo. 
ACT.18.9	Ke Aƒetɔ la gblɔ na Paulo le ŋutega me le zã me bena: Megavɔ̃ o, hafi boŋ ƒo nu, eye megazi ɖoɖoe o; 
ACT.18.10	elabena nye la meli kpli wò, eye amea ɖeke maɖo ɖe dziwò be, yeawɔ vɔ̃a ɖeke wò o; elabena ame geɖe le asinye le du sia me. 
ACT.18.11	Eye wònɔ afima ƒe ɖeka kple ɣleti aɖe hele mawunya fiam le wo dome.
ACT.18.12	Ke esi Galio nye du me dziɖula le Axaya la, Yudatɔwo tsɔ nu sɔsɔe tsi tre ɖe Paulo ŋuti, eye wokplɔe va ʋɔnudrɔ̃zikpui la ŋgɔ 
ACT.18.13	hegblɔ bena: Amesia le amewo ƒe tame trɔm, bena woasubɔ Mawu, alesi mele sea nu o. 
ACT.18.14	Ke esi Paulo be, yeake nu la, Galio gblɔ na Yudatɔwo bena: Ɖe wònye nu madzɔmadzɔ alo nu tovo wɔwɔ vɔ̃ɖia ɖe la, oo Yudatɔwo, ne edze be, maɖo to mi: 
ACT.18.15	ke nenye anukutsyɔtsyɔ le nyawo kple ŋkɔwo kpakple miaƒe sea ŋuti ta la, mia ŋutɔwo mikpɔ egbɔ; elabena nyemelɔ̃ be, manye nusiawo tɔgbe ƒe ʋɔnudrɔ̃la o. 
ACT.18.16	Eye wonyã wo tso ʋɔnudrɔ̃zikpui la ŋgɔ. 
ACT.18.17	Tete wo katã wòlé Sostene, ƒuƒoƒe la ƒe amegã, eye woƒoe le ʋɔnudrɔ̃zikpui la ŋgɔ. Eye Galio metsɔ ɖeke le nusiawo me o.
ACT.18.18	Esi Paulo ganɔ afima ŋkeke geɖe la, eklã nɔviawo, eye wòɖo ʋu yina Siria, eye Priskila kple Akwila kpe ɖe eŋuti; eye wolũ ta le Kenxrea, elabena eɖe adzɔgbe. 
ACT.18.19	Eye wova Efeso, eye wògblẽ woamawo ɖi ɖe afima; ke eya ŋutɔ yi ɖe ƒuƒoƒe la, eye wòƒo nu na Yudatɔwo. 
ACT.18.20	Eye esi woɖe kuku nɛ be, wòanɔ yewo gbɔ wòadidí ʋee la, melɔ̃ o; 
ACT.18.21	ke boŋ eklã wo gblɔ bena: Alesialesi lawɔ la, ɖeko maɖu ŋkekenyuie, si gbɔna la, le Yerusalem; ne Mawu lɔ̃ la, magagbugbɔ ava mia gbɔ. Eye woɖo ʋu tso Efeso. 
ACT.18.22	Eye esi wòva ɖi go ɖe Kaisarea la, eyi Yerusalem ɖado gbe na hame la, eye wòto edzi heyi ɖe Antioxia.
ACT.18.23	Esi wòna afima ʋee la, edzo yi ɖato Galatia- kple Frigia-nutowo me ɖekaɖeka hele ŋusẽ dom nusrɔ̃lawo katã. 
ACT.18.24	Ke Yudatɔa ɖe, eŋkɔe nye Apolo, Aleksandriatɔ tso dzodzo me, ŋutsu, si nya nuƒoƒo, eye wòsẽa ŋu le ŋɔŋlɔawo me la, va Efeso. 
ACT.18.25	Wofia Aƒetɔ la ƒe ma amesia, eye wònye dzome le gbɔgbɔ la me; eƒoa nu, eye wòtia Yesu ŋutinya pɛpɛpɛ; ke Yohanes ƒe mawutsidedetaname ko wonyã; 
ACT.18.26	eye amesia de asi nuƒoƒo me kple kalẽ le ƒuƒoƒe la. Ke esi Akwila kple Priskila woɖo toe la, wokplɔe va wo ɖokui gbɔ, eye woɖe Mawu ƒe ma gome fiae kɔte wu tsãtɔ. 
ACT.18.27	Ke esi wòle didim be, yeayi Axaya la, nɔviawo de dzi ƒo nɛ, eye woŋlɔ agbalẽ na nusrɔ̃lawo be, woaxɔe. Eye esi wòva afima la, ekpe ɖe xɔsetɔwo ŋu geɖe to amenuveve me; 
ACT.18.28	elabena etso ŋusẽ ɖu Yudatɔwo dzi, eye wòfia to ŋɔŋlɔ la me le ablɔ me bena, Yesu ye nye Kristo la.
ACT.19.1	Esime Apolo le Korinto la, eva me be, Paulo to kɔkɔƒenutowo me va Efeso, eye wòkpɔ nusrɔ̃laa ɖewo; 
ACT.19.2	eye wogblɔ na wo bena: Esi miexɔ se la, miexɔ Gbɔgbɔ kɔkɔe la mahã? Eye woɖo ŋu nɛ bena: Míese hã kpɔ bena, Gbɔgbɔ kɔkɔea ɖe li o. 
ACT.19.3	Eye wògblɔ bena: Nuka dzi wode mawutsi ta na mi ɖo? Eye wogblɔ bena: Ɖe Yohanes ƒe mawutsidedetaname la dzi. 
ACT.19.4	Tete Paulo gblɔ be: Yohanes de mawutsi ta na ame kple dzimetɔtrɔ ƒe mawutsidedeta hegblɔ na dukɔ la bena, woaxɔ amesi gbɔna le eyome la dzi ase: eyae nye Yesu. 
ACT.19.5	Ke esi wose esia la, wode mawutsi ta na wo ɖe Aƒetɔ Yesu ƒe ŋkɔ dzi. 
ACT.19.6	Eye esi Paulo da asi ɖe wo dzi la, Gbɔgbɔ kɔkɔe la va wo dzi, eye woƒo nu kple aɖe yeyewo, eye wogblɔ nya ɖi. 
ACT.19.7	Eye wo katã woano ŋutsu wuieve.
ACT.19.8	Eye esi wòyi ɖe ƒuƒoƒe la me la, egblɔ nya kple dzideƒo, eye ɣleti etɔ̃ sɔŋ wòle nu ƒom, eye wòle mawufiaɖuƒe la ŋutinya ƒom ɖe wo nu, ale bena woxoe se. 
ACT.19.9	Ke esi amea ɖewo ƒe dzime sẽ, eye womeɖo to o hele nya vlowo gblɔm ɖe mɔ la ŋu le ameha ƒe ŋku me la, edzo le wo gbɔ, eye wòɖe nusrɔ̃lawo ɖa tso wo dome, eye wòƒoa nu na wo gbesiagbe le Tirano ƒe nusrɔ̃xɔ la me. 
ACT.19.10	Eye wòle esiawɔwɔ dzi ƒe eve sɔŋ, ale bena amesiwo katã le Asia la, Yudatɔwo kple Helatɔwo siaa, se Aƒetɔ ƒe nya la.
ACT.19.11	Eye Mawu wo ŋusẽdɔ, siwo mele sue o la, to Paulo ƒe asi dzi, 
ACT.19.12	ale bena wotsoa takuwo kple akɔtawuiwo hã doa eŋu hedana ɖe dɔlélawo dzi, eye dɔawo vɔna, eye gbɔgbɔ vɔ̃wo hã doa go le wo me. 
ACT.19.13	Ke Yudatɔ dzegowo dometɔa ɖewo, amesiwo nye gbesalawo la, te kpɔ de asi Aƒetɔ Yesu ƒe ŋkɔyɔyɔ me ɖe amesiwo me gbɔgbɔ vɔ̃wo le la dzi gblɔ bena: Meta Yesu, amesi ŋuti Paulo le gbe ƒã ɖem le la, na mi. 
ACT.19.14	Ke amesiwo li le nusiawo wɔm la, wonye Yudatɔ, nunɔlagã Skeva fe ŋutsuvi adreawo. 
ACT.19.15	Gake gbɔgbɔ vɔ̃ la ɖo ŋu gblɔ na wo bena: Yesu la medze sii, eye Paulo hã menyae; ke miawo ɖe, amekawo mienyea? 
ACT.19.16	Eye amesi me gbɔgbɔ vɔ̃ le la, dzo kpo dze wo dzi, eye woɖu wo ame eve la dzi, eye wòwɔ fu wo, eye wòde abi wo ŋu, ale bena wosi tso aƒe ma me amama. 
ACT.19.17	Eye Yudatɔ kple Helatɔ, siwo katã le Efeso la, se ale nya sia, eye vɔvɔ̃ dze wo katã dzi, eye wodo Aƒetɔ Yesu ƒe ŋkɔ ɖe dzi. 
ACT.19.18	Eye amesiwo xɔe se la dometɔ geɖewo hã va, eye woʋu me hele woƒe nuwɔwɔwo fiam. 
ACT.19.19	Eye ame geɖe, siwo ka afa la, wotsɔ woƒe agbalẽwo va ƒo ƒu, eye woto dzo wo le wo katã ƒe ŋku me; eye wobu woƒe home, eye wokpɔ klosalo akpe blaatɔ̃. 
ACT.19.20	Ale Aƒetɔ ƒe nya la tsi kple nusẽ, eye wòkpɔ dziɖuɖu enye si.
ACT.19.21	Eye esi wowu nusiawo nu vɔ la, Paulo ɖo le Gbɔgbɔ la me be, yeaɖato Makedonia kple Axaya ayi ɖe Yerusalem hegblɔ bena: Ne mede afima megbe la, maɖakpɔ Roma hã ɖa tsã. 
ACT.19.22	Eye esi wòdo eƒe kpeɖeŋutɔwo dome ame eve, Timoteo kple Erasto, ɖo ɖe Makedonia la, eya ŋutɔ tsi Asia ʋee.
ACT.19.23	Ke le ɣemaɣi me la menye zitɔtɔ via ɖee dzo le mo sia ŋuti o. 
ACT.19.24	Elabena amea ɖe, eŋkɔe nye Demetrio, klosalonutula, amesi tsoa klosalo tua gbedoxɔwo na Diana la, nana aɖaŋuwɔlawo kpɔa viɖe ŋutɔ; 
ACT.19.25	esi wòyɔ wo kple amesiwo woa do ma ke la ƒo ƒu la, egblɔ bena: Mia towo, mienyae bena, le dɔwɔwɔ sia me miekpɔa miaƒe kesinɔnuwo tsonɛ. 
ACT.19.26	Eye miekpɔ, eye miese hã bena, menye Efeso ɖeɖeko o, ke boŋ Asia blibo la katã kloe, Paulo sia ƒoe ɖe ameha geɖewo nu, eye wòtrɔ woƒe tame le gbɔgblɔm bena, esiwo wowɔ kple asiwo la, womenye mawuwo o. 
ACT.19.27	Ke menye dɔ sia me ɖeɖeko gblẽ ge woala na mí be, woaɖo vloe o: ke womabu mawunɔ Diana gã la ƒe gbedoxɔ la hã nanekee o, eye eƒe gãnyenye, si Asia blibo la katã kple xexeme godoo subɔna la, hã atsrɔ̃. 
ACT.19.28	Eye esi wose esia la, woyɔ fũ kple dɔmedzoe, eye wodo ɣli gblɔ bena: Gãe nye Efesotɔwo ƒe Diana la! 
ACT.19.29	Eye du blibo la katã yɔ fũ kple ʋunyaʋunyawɔwɔ, eye woƒu du r--- kple tame ɖeka yi ɖe dukɔ la ƒe takpeƒe, eye wohe Gayo kple Aristarxo, Makedoniatɔ, siwo nye Paulo ƒe mɔzɔhawo la, yii. 
ACT.19.30	Ke esi Paulo le didim bena, yeayi ɖe ameha la me la, nusrɔ̃lawo meɖe mo nɛ o. 
ACT.19.31	Eye Asia-amegãa ɖewo hã, amesiwo nye xɔlɔ̃awo la, dɔ ɖo ɖe egbɔ, eye woɖe kuku nɛ bena, megayi ɖe dukɔ la ƒe takpeƒe la o. 
ACT.19.32	Azɔ amea ɖewo do ɣli be ale, eye ɖewo hã be ale; elabena ameha la le ʋunyaʋunya wɔm, eye ame geɖeawo menya nusi ŋuti wova ƒo ƒu ɖo o. 
ACT.19.33	Tete wohe Aleksandro tso ameha la me do go, elabena Yudatɔwo le asi tumi do ɖe ŋgɔgbe. Eye Aleksandro mia asi hele didim be, yeaɖe ye ɖokui nu na ameha la. 
ACT.19.34	Ke esi wodze sii bena, Yudatɔ wònye la, wo katã wodo ɣli kple gbe ɖeka ano gaƒoƒo eve sɔŋ bena: Gãe nye Efesotɔwo ƒe Diana la! 
ACT.19.35	Ke esi dua me gbalẽŋlɔla na ameha la zi ɖoɖoe la, egblɔ bena: Efeso-ŋutsuwo, ameka gɔ̃e ti, si menya bena, Efeso du la enye Diana gã la kple legba, si ge tso dziƒo la ƒe subɔla oa? 
ACT.19.36	Azɔ esi womate ŋu agblɔ nyaa ɖeke ɖe nusia ŋu o la, edze be, miasi ɖoɖoe kpoo, eye miagawɔ naneke tame mabumabutɔe o. 
ACT.19.37	Elabena miekplɔ ŋutsu siawo va afii, amesiwo menye gbedoxɔ me dzodalawo alo busunyagblɔlawo ɖe miaƒe mawunɔ ŋu o. 
ACT.19.38	Azɔ, ne nyaa ɖe le Demetrio kple eƒe aɖaŋuwɔlawo si ɖe amea ɖe ŋu la, ʋɔnudrɔ̃gbewo li, eye du me dziɖulawo hã li; mina, ne woatso wo nɔewo nu. 
ACT.19.39	Ke ne nyaa ɖe le mia si le nu bubua ɖe ŋuti la, ekema woadrɔ̃e le ƒuƒoƒo, si le sea nu la me. 
ACT.19.40	Elabena miaɖo xaxa me, ne woatsɔ egbe nya atso mía nu le zitɔtɔ ŋuti, elabena nyaa ɖeke mele mia si, si ŋu míate ŋu ana akɔnta le le ziƒoƒo sia ŋuti o. 
ACT.19.41	Eye esi wògblɔ esia vɔ la, ena ameha la ka.
ACT.20.1	Eye esi wodzudzɔ hoowɔwɔ megbe la, Paulo ya nusrɔ̃lawo va egbɔ, eye esi wòdo gbe na wo la, eklã wo hedzo yina Makedonia. 
ACT.20.2	Eye esi wòto afima nutowo me, eye wõxlɔ̃ nu wo kple nya geɖewo la, eva Hela-nyigba dzi. 
ACT.20.3	Eye wònɔ afima ɣleti etɔ̃; ke esi wòdi be, yeado ʋu ayi Siria, eye Yudatɔwo ɖo nugbe ɖe eŋu la, eɖo tame be, yeagbugbɔ aɖato Makedonia. 
ACT.20.4	Eye amesiwo ɖoe ɖa vaseɖe Asia la, woawo nye: Sopatre, Piro, Beroiatɔ la ƒe vi, Aristarxo kple Sekundo tso Tesalonika; Gayo, Derbetɔ, kple Timoteo; Tixiko kple Trofimo tso Asia. 
ACT.20.5	Amesiawo dze ŋgɔ, eye wole mia lalam le Troa. 
ACT.20.6	Eye esi miawo mieɖo ʋu tso Filipi le amɔwɔ maʋãmaʋã ƒe ŋkekeawo megbe la, mieva ɖo wo gbɔ le Troa le ŋkeke etɔ̃agbe, eye mienɔ afima ŋkeke adre.
ACT.20.7	Eye le kwasiɖa ƒe ŋkeke gbãtɔ dzi, esi mieƒo ƒu, be míaŋe abolo la, Paulo gblɔ nya na wo; eye wòdidi nya la ɖe edzi vaseɖe zãtitina, elabena edi be, ne ŋu ke la, yeadze mɔ. 
ACT.20.8	Eye akaɖi geɖewo le bibim le dziƒoxɔ, si me mieƒo ƒu ɖo la me. 
ACT.20.9	Eye ɖekakpuia ɖe, eŋkɔe nye Eutixo, bɔbɔ nɔ fesre nu: eye wòɖo alɔ yi me ʋĩ le Paulo ƒe nyagbɔgblɔ didi la ŋuti; esi alɔ̃ mui la, ege tso dzisasra etɔ̃lia dzi va dze anyi, eye woyi ɖakɔe wòku. 
ACT.20.10	Ke esi Paulo ɖi yi anyigba la, edze edzi helee alɔ eve gblɔ bena: Migawɔ hoo o; elabena eƒe luʋɔ la le eme. 
ACT.20.11	Eye esi wogayi dziaƒo la, eŋe abolo, eye woɖu, eye wògaƒo nu geɖe na wo vaseɖe fɔŋli me, eye ale wòdzo. 
ACT.20.12	Ke wokplɔ ɖevi la vɛ agbagbe, eye menye akɔfafa ʋeea ɖe wokpɔ o.
ACT.20.13	Eye miawo la miedze ŋgɔ yi ʋua me heho yi Aso; afima miele Paulo xɔ ge ɖe ʋua me le elabena nenema wòɖoe, le esi eya ŋutɔ le afɔ to ge ta. 
ACT.20.14	Eye esi wokpe mí le Aso la, miexɔe ɖe ʋua me va Mitilene. 
ACT.20.15	Eye mieno tso afima, eye esi ŋu ke la mieva Xio kasa, eye ŋkeke, si dze eyome la, miete de Samo ŋu, eye míetsi Tragilio dɔ; esi ŋu gake la, mieta Mileto. 
ACT.20.16	Elabena Paulo ɖo be, yeato Efeso ŋu ayi, bena yemagagblẽ ɣeyiɣi le Asia o, elabena ele kplakplakpla dzi, bena ne yete ŋui la, ne yeade Yerusalem le Pentekoste-ŋkeke la dzi.
ACT.20.17	Ese le Mileto la edɔ ɖo, ɖe Efeso, woɖayɔ hamemegãwo vɛ. 
ACT.20.18	Eye esi wova egbɔ la, egblɔ na wo bena: Mienyae tso ŋkeke gbãtɔ dzi, esi meɖo afɔ Asia, alesi menɔ mia gbɔ le ɣeyiɣiawo katã me 
ACT.20.19	hele Aƒetɔ la subɔm kple tamebɔbɔɖeanyi katã kple aɖatsiwo kple tetekpɔ, siwo va dzinye le Yudatɔwo ƒe nugbeɖoɖowo me; 
ACT.20.20	alesi nyemegbe naneke, si nyo na mi la, takaka na mi o; eye mefia nu mi le gaglãgbe kple tso aƒe me yi aƒe me, 
ACT.20.21	hele dzimetɔtrɔ yi Mawu gbɔ kple mia Aƒetɔ Yesu Kristo dzixɔxɔse ŋuti ɖase ɖim na Yudatɔwo kple Helatɔwo siaa. 
ACT.20.22	Eye azɔ, kpɔ ɖa, mele babla le gbɔgbɔa me heyina Yerusalem, eye nyemenya nusiwo le dzinye va ge le afima o; 
ACT.20.23	negbe bena Gbɔgbɔ kɔkɔe la ɖia ɖase nam le du sia du me gblɔ bena, bablawo kple momenuvevewo le lalayem. 
ACT.20.24	Gake la nyemebui naneke o, eye nyemebu nye agbe hã nu xɔasi na ɖokuinye o, bena mawu nye mɔzɔzɔ kple subɔsubɔ, si mexɔ tso Aƒetɔ Yesu gbɔ la nu, be maɖi ɖase le Mawu ƒe amenuveve nyanyuie la ŋuti. 
ACT.20.25	Eye azɔ, kpɔ ɖa, menyae bena, mi amesiwo katã dome mete hele gbe ƒã dem mawufiaɖuƒea la, miegale nye ŋku me kpɔ ge akpɔ o. 
ACT.20.26	Eyaŋuti mele ɖase ɖim na mi le egbe ŋkeke sia dzi bena, ŋutinye kɔ tso amewo katã ƒe ʋu me. 
ACT.20.27	Elabena nyemegbe Mawu ƒe aɖaŋuɖoɖo blibo la katã gbɔgblɔ fia mi o. 
ACT.20.28	Eyaŋuti mikpɔ mia ɖokui kple alẽha blibo la katã, si dzikpɔlawo Gbɔgbɔ kɔkɔe la ɖo mi la dzi, be mianyi Aƒetɔ ƒe hame, si wòƒle kple ye ŋutɔ ƒe ʋu la. 
ACT.20.29	Menya bena, le nye dzodzo megbe la amegãxi nyanyrawo laɖo mia dome, amesiwo makpɔ alẽha la ta o; 
ACT.20.30	eye le mia ŋutɔwo dome la ŋutsu, siwo gblɔa nya dàdawo la, latsi tre, be woahe nusrɔ̃lawo de wo ɖokui yome. 
ACT.20.31	Eyata minɔ ŋudzɔ, eye miɖo ŋku edzi bena, le etɔ sɔŋ, zã kple keli, nyemedzudzɔ nuxɔxlɔ̃ mia dome amesiame kple aɖatsiwo o. 
ACT.20.32	Eye azɔ la nɔviwo, metsɔ mi de Mawu si me kple eƒe amenuvevenya la me, amesi ate ŋu atu mi, eye wòana domenyinyi mi ɖe amesiwo katã ŋuti wokɔ la dome. 
ACT.20.33	Nyemedi amea ɖeke ƒe klosalo alo sika alo awu o. 
ACT.20.34	Mia ŋutɔwo mienyae bena, asi siawo metsɔ wɔ dɔ heɖi nye ŋutɔ kple amesiwo kpe ɖe ŋutinye la ƒe nuhiahiãwo. 
ACT.20.35	Le nuwo katã me metia mi bena, ale wòle be, ame nawɔ dɔ, be wòaxɔ na ame gbɔdzɔgbɔdzɔwo, eye be miaɖo ŋku Aƒetɔ Yesu ƒe nya, siwo eya ŋutɔ gblɔ la dzi bena: „Nana enye yayra wu xɔxɔ.“ 
ACT.20.36	Eye esi wògblɔ esiawo la, edze klo, eye eya kpli wo katã wodo gbe ɖa. 
ACT.20.37	Eye wo katã wode asi avifafa me vevie ŋutɔ, eye wodze Paulo ƒe ko dzi, eye wogbugbɔ nu ne 
ACT.20.38	hele nu xam, vevietɔ le nya, si wògblɔ bena, womegale yeƒe ŋku me kpɔ ge akpɔ o la ŋuti. Eye woɖoe ɖa vaseɖe ʋua me.
ACT.21.1	Eye wòva ve me bena, esi miedzo le wo gbɔ la, míeho tẽ heva Kos, eye ŋu ke mieva Rodo, eye tso afima mieva Patara; 
ACT.21.2	eye esi míekpɔ ʋua ɖe, si tso ƒu yina Foinike la, mieɖoe heho yi. 
ACT.21.3	Eye esi Kipro le dzedzem, eye míeɖee ɖe mia me la, míeyi Siria; eye míeɖi go ɖe Tiro; elabena afima ʋua le eƒe agbawo ku ge ɖo. 
ACT.21.4	Ke esi miekpɔ nusrɔ̃lawo la, míetsi afima ŋkeke adre. Woawoe gblɔ na Paulo to Gbɔgbɔ la me bena, megayi Yerusalem o. 
ACT.21.5	Eye wòva me bena, esi míewu ŋkekeawo nu vɔ la, miedzo, eye mieyi miaƒe mɔzɔzɔ la dzi, eye wo katã kple nyɔnuwo kpakple ɖeviwo ɖo mí ɖa, vaseɖe esime miedo go le dua me; eye míedze klo ɖe ƒuta hedo gbe ɖa; 
ACT.21.6	eye esi míeklã mía nɔewo la, mieɖo ʋu, eye woawo gbugbɔ yi aƒe.
ACT.21.7	Eye esi míetso Tiro va Ptolemai la, miewu ƒudzimɔzɔzɔ la nu, eye miedo gbe na nɔviawo, eye mieno wo gbɔ ŋkeke ɖeka. 
ACT.21.8	Eye esi ŋu ke la, miedzo va Kaisarea, eye mieyi ɖe nyanyuiegblɔla Filipo ƒe me, amesi nye ame adreawo dometɔ ɖeka, eye mienɔ egbɔ. 
ACT.21.9	Ke ɖetugbivi ene, siwo gblɔa nya ɖi la, le amesia si. 
ACT.21.10	Eye esi míenɔ afima xɔ ŋkekea ɖewo la, nyagblɔɖilaa ɖe, si ŋkɔ nye Agabo la, tso Yudea va. 
ACT.21.11	Eye esi wòva mía gbɔ la, etsɔ Paulo ƒe alidziblanu hebla ye ŋutɔ ƒe afɔwo kple asiwo gblɔ bena: Ale Gbɔgbɔ kɔkɔe la gblɔ esi: Ale Yudatɔwo abla ŋutsu, alidziblanu sia tɔ, le Yerusalem enye si, eye woatsɔe ade asi na trɔ̃subɔlawo. 
ACT.21.12	Eye esi miese esia la, mia kple afimatɔwo miede kuku nɛ bena, megayi Yerusalem o. 
ACT.21.13	Ke Paulo ɖo ŋu gblɔ bena: Nukae nye esi wɔm miele hele avi fam, eye miele nye dzi gbãm mahã? Elabena nye la medzra ɖokuinye ɖo, menye be woabiam ɖeɖeko o; ke boŋ hã be maku le Yerusalem le Aƒetɔ Yesu ƒe ŋkɔ la ta. 
ACT.21.14	Eye esi mekɔ be, woaƒoe ɖe ye nu o la, miezi ɖoɖoe hegblɔ bena: Woawɔ Aƒetɔ la ƒe lɔlɔ̃nu.
ACT.21.15	Eye le ŋkeke siawo megbe la míedzra ɖo, eye míeyi Yerusalem. 
ACT.21.16	Eye nusrɔ̃laa ɖewo hã tso Kaisarea yi kpli mí, eye wokplɔ mi de asi na Mnason, nusrɔ̃la xoxoa ɖe tso Kipro, amesi gbɔ miadze. 
ACT.21.17	Eye esi míeɖo Yerusalem la, nɔviawo xɔ mi kple dzidzɔ. 
ACT.21.18	Eye esi ŋu ke la, Paulo yi ɖe Yakobo ƒe me kpli mí, eye hamemegãwo katã va afima 
ACT.21.19	Eye esi wòdo gbe na wo la, exlẽ nusiwo katã Mawu wo le trɔ̃subɔlawo dome to eƒe subɔsubɔ me la na wo ɖekaɖeka. 
ACT.21.20	Eye esi wosee la, wokafu Mawu, eye wogblɔ nɛ bena: Nɔvi, èle kpɔma, alesi ame akpeakpewo xɔe se le Yudatɔwo dome, eye wo katã wonye ŋuʋãlawo ɖe se la ŋu; 
ACT.21.21	eye wose le ŋutiwò bena, èfia nu Yudatɔ, siwo katã le trɔ̃subɔlawo dome, bena wòatrɔ le Mose yome hele gbɔgblɔm bena, womegatso aʋa na wo viwo alo woazɔ le kɔawo nu o. 
ACT.21.22	Azɔ nuka woawɔ? Alesialesi lawɔ la, ameha la aƒo ƒu tsã; elabena wole ese ge be, eva. 
ACT.21.23	Eyaŋuti nawɔ nusi ke miato na wò. 
ACT.21.24	Ŋutsu ene, siwo ɖe adzɔgbe la, le mía si; amesiawo natsɔ, eye nakɔ ɖokuiwò ŋuti kpli wo, eye naxe nusi wonana la, ɖe wo ta, be woate ŋu alũ ta; ekema amewo katã adze sii bena, nusiwo yewose le ŋutiwò la, mele eme o; ke boŋ wò ŋutɔ èzɔna nyuie, eye nèléa se la me ɖe asi. 
ACT.21.25	Ke trɔ̃subɔla, siwo xɔ se la, ŋutie mieŋlɔ, eye mieɖo le bena, woatsri trɔ̃wo ƒe vɔsawo kple ʋu kple lã tsiʋume kpakple ahasiwɔwɔ. 
ACT.21.26	Tete esi ŋu ke la, Paulo ɖe ŋutsuawo kpe ɖe eɖokui ŋu, eye esi wòkɔ eɖokui ŋuti kpli wo la, eyi ɖe mawuxɔ la me hele ŋutikɔkɔ ŋkekeawo ƒe nuwuwu gblɔm fia wo, vaseɖe esime woamè nu ɖe wo dome amesiame ta.
ACT.21.27	Ke esi wòsusɔ ʋee, ne woawu ŋkeke adreawo nu la, Yudatɔwo tso Asia, esi wokpɔe le mawuxɔa me la, wode zi ameha blibo la katã me eye woɖo asi edzi 
ACT.21.28	hele ɣli dom bena: Israel-ŋutsuwo, miva xɔ na mí loo! Amesiae nye amesi nɔa nu fiãm amewo katã le afisiafi hetsi tre ɖe dukɔ la kple se la kpakple teƒe sia ŋuti, eye wu esia la ekplɔ Helatɔwo hã va mawuxɔ la me, eye wòƒo ɖi teƒe kɔkɔe sia. 
ACT.21.29	Elabena tsã la wokpɔ eya kple Trofimo, Efesotɔ la, le dua me, amesi wobu xa bena, Paulo kplɔ yi mawuxɔ la me. 
ACT.21.30	Eye du blibo la katã tɔ zi, eye ameawo le du ƒum va le ta kpem, eye wole Paulo, eye wohee do goe tso mawuxɔ la me, eye wodo ʋɔtruawo enumake. 
ACT.21.31	Eye esi wole didim bena, yewoawui la, nya la ɖo asrafoha ƒe aʋafia gã la gbɔ bena: Yerusalem-du blibo la katã zu ʋunyaʋunya. 
ACT.21.32	Le gaƒoƒo ma ke dzi wòɖe asrafowo kple aʋafiawo kpe ɖe eɖokui ŋu, eye wòƒu du ɖi yi ɖe wo dome; ke woawo la, esi wokpɔ aʋafia gã la kple asrafoawo la, wodzudzɔ Paulo ƒoƒo. 
ACT.21.33	Tete aʋafia gã la te ɖe wo ŋu, eve wòlée, eye wòde se be, woablae kple kɔsɔkɔsɔ eve; eye wòbia amesi wònye kple nusi wòwɔ. 
ACT.21.34	Eye ameha la dome amea ɖewo lé ɣli dom be ale, eye bubuwo hã be ale; ke esi mete ŋu se nyateƒe la le hoowɔwɔ la ta o la, ede se bena, woakplɔe ayi mɔ̃ la me. 
ACT.21.35	Eye esi wòɖo atrakpuiawo dzi la, eva me be, asrafoawo kɔe le ameha la ƒe ŋusẽnuwɔwɔ la ŋuti; 
ACT.21.36	elabena dua me ameha la dze eyome le ɣli dom bena: Wu eyama. 
ACT.21.37	Azɔ esi wole Paulo kplɔ ge ayi mɔ̃a me la, egblɔ na aʋafia gã la bena: Ɖe mekpɔ ma agblɔ nyaa ɖe na wòa? Eye wògblɔ bena: Esea Hela-gbea? 
ACT.21.38	Ekema menye wòe nye Egiptetɔ ma, amesi na zi ta le ŋkeke siawo me, eye wòkplɔ hlɔ̃dola akpe ene yi gbedzi la oa? 
ACT.21.39	Eye Paulo gblɔ bena: Nye la Yudatɔ menye tso Tarso le Kilikia, du, si menye fetedu o la me to menye; ke meɖe kuku na wò be, nana mɔm, ne maƒo nu na dukɔ la. 
ACT.21.40	Eye esi wòna mɔe la, Paulo le tsitre ɖe atrakpuiawo dzi, eye wòɖo asi ameha la dzi; eye esi ɖoɖoe zi klene la, egblɔ na wo le Hebrigbe me bena:
ACT.22.1	Ŋutsuwo, nɔviwò kple fofowo, miɖo to alesi mele ɖokuinye nu ɖe ge azɔ la na mi. 
ACT.22.2	Eye esi wose bena, ele nu ƒom na wo le Hebri-gbe me la, wogazi ɖoɖoe klene wu tsãtɔ; 
ACT.22.3	eye wògblɔ bena Nye la Yudatɔ menye, wodzim le Tarso le Kilikia; gake la du sia me wonyim le, eye Gamaliel ƒe ato nu wòfiã num le pɛpɛpɛ; le mía fofowo ƒe se la nu la ŋuʋãla ɖe Mawu ŋu menye, sigbe alesi mi katã miele egbe sia ene; 
ACT.22.4	eye meti mɔ sia yome vaseɖe ku me ke, henɔa ŋutsuwo kple nyɔnuwo siaa biam, eye metsɔa wo dea gaxɔ me, 
ACT.22.5	abe alesi nunɔlagã la kple amegãwo hã aɖi ɖase nam ene; amesiwo gbɔ hã mexɔ agbalẽ tso hena nɔviawo, eye mezɔ mɔ yi Damasko, be mabia amesiwo le afima la hã ava Yerusalem, bena woahe to na wo. 
ACT.22.6	Eye wòva me bena, esi mele mɔ dzi, eye mete tu Damasko, anɔ ɣeɖota la, kasia kekeli, si nu sẽ la, tso dziƒo klẽ ƒo xlãm. 
ACT.22.7	Eye medze anyi, eye mese gbea de le gbɔgblɔm nam bena: Saul, Saul, nuka wɔ nèle yonyeme tim ale? 
ACT.22.8	Eye meɖo ŋu bena: Wò amekae, Aƒetɔ? Eye wògblɔ nam bena: Nye enye Yesu, Nazaretetɔ, amesi yome tim nèle. 
ACT.22.9	Eye amesiwo le ŋutinye hã kpɔ kekeli la, eye ŋɔdzi lé wo ŋutɔ; gake womese amesi le nu ƒom nam la ƒe gbe o. 
ACT.22.10	Eye megblɔ bena: Nuka mawɔ, Aƒetɔ? Ke Aƒetɔ la gblɔ nam bena: Tsi tre, ne nayi Damasko: eye afima woagblɔ nusiwo katã woɖo ɖi na wò be nawɔ la, na wò. 
ACT.22.11	Eye esi nyemegate ŋu le nu kpɔm le kekeli ma ƒe kɔkɔenyenye ŋuti o la, amesiwo le ŋutinye la lé nye alɔnu hekplɔm va Damasko, 
ACT.22.12	Eye Anania, ŋutsua ɖe, si vɔ̃a Mawu le sea nu, amesi ŋu Yudatɔ, siwo katã le afima, ɖi ɖase nyuie le la, 
ACT.22.13	va gbɔnye, eye wòle tsitre gblɔ nam bena: Nɔvi Saul, kpo nu! Eye le gaƒoƒo ma ke dzi la mekpɔ eyama. 
ACT.22.14	Eye wògblɔ bena: Mía fofowo ƒe Mawu la ɖo wò be, nanya eƒe lɔlɔ̃nu, nakpɔ dzɔdzɔetɔ la, eye nase eƒe numegbe; 
ACT.22.15	bena nanye eƒe ɖaseɖila hena amewo katã le nusiwo nèkpɔ kple nusiwo nèse la ŋuti. 
ACT.22.16	Eye azɔ, nuka wo nèle hehem ɖe megbea? Tsi tre, eye na woade mawutsi ta na wò, eye woaklɔ wò nuvɔ̃wo ɖa, eye nayɔ Aƒetɔ la ƒe ŋkɔa dzi. 
ACT.22.17	Eye wòva me bena, esime megbugbɔ va Yerusalem, eye mele gbe dom ɖa le mawuxɔ me la, mekpɔ ŋutega, 
ACT.22.18	eye mekpɔe wòle gbɔgblɔm nam bena: Netsɔ, nado go tso Yerusalem kaba; elabena womaxɔ wò ɖaseɖiɖi, si naɖi le ŋutinye la o. 
ACT.22.19	Eye megblɔ bena: Aƒetɔ, woawo ŋutɔwo nyae bena, nyee nye amesi nɔa amesiwo xɔa dziwò sena la dem gaxɔ me, eye meƒoa wo le ƒuƒoƒe sia ƒuƒoƒe, 
ACT.22.20	eye esime wokɔ wò ɖaseɖila Stefano ƒe ʋu ɖe anyi la, nye hã mele tsitre ɖe afima, eye wòdze ŋunye, eye medzra amesiwo wui la ƒe avɔwo ɖo. 
ACT.22.21	Eye wògblɔ nam bena; Heyi, elabena mele da wò ge aɖo ɖe trɔ̃subɔlawo dome ʋĩ.
ACT.22.22	Eye woɖo toe vaseɖe nya sia dzi; tete wokɔ woƒe gbe dzi gblɔ bena: Miɖe amesia tɔgbe ɖa tso anyigba la dzi, elabena mele nɛ be, wòanɔ agbe o. 
ACT.22.23	Eye esi wodo ɣli, eye woɖe woƒe avawo ɖi, eye wolɔ kewɔ hlẽ ɖe ya me la, 
ACT.22.24	aʋafia gã la de se be, woakplɔe ayi ɖe mɔ̃ la me, eye wòɖo bena, woaɖe atam ɖe edzi ase eƒe numenya, bena yeanya nusi ŋuti tututu wole ɣli dom ɖe eta ɖo. 
ACT.22.25	Eye esi wohee ɖe ka me, be woaƒoe la, Paulo gblɔ na aʋafia, si le tsitre ɖe egbɔ la bena: Ɖe woɖe mɔ na mi be, míaƒo amesi nye Romatɔ kple atam fɔ mabumabua? 
ACT.22.26	Eye esi aʋafia la see la, eyi ɖatoe na aʋafia gã la bena: Nuka wɔ ge nala? Elabena amesia nye Romatɔ. 
ACT.22.27	Tete aʋafia gã la va gblɔ nɛ bena: Gblɔe nam, wò la Romatɔ nenyea? Eye wògblɔ be: Ẽ. 
ACT.22.28	Aʋafia gã la ɖo ŋu bena: Nye la metsɔ ga geɖe ƒle dumetɔnyenye sia. Eye Paulo gblɔ bena: Gake nye la ɖe wodzim ɖe eme. 
ACT.22.29	Tete amesiwo be, yewoaƒoe abia eƒe numenya ase la, dzo le egbɔ enumake, eye aʋafia gã la hã, esi wose bena, Romatɔ wònye la, evɔ̃; elabena ena wobiae. 
ACT.22.30	Eye ŋu ke, esi wòle didim bena, yeanya nyateƒe la, nusi ŋuti Yudatɔwo va tso enu la, etu kae, eye wòde se bena, nunɔlagãwo kple woƒe ʋɔnudrɔ̃lawo katã nava ƒo ƒu: eye wokplɔ Paulo ɖi va anyi, eye wotsɔe ɖo wo ŋku me.
ACT.23.1	Eye Paulo kpɔ ʋɔnudrɔ̃lawo dzi gã gblɔ bena. Ŋutsuwo, nɔviwo, nye la miezɔ le Mawu fe ŋku me le dzitsinya nyui blibo la katã me vaseɖe egbe ŋkeke sia dzi. 
ACT.23.2	Ke nunɔlagã Anania de se na amesiwo le tsitre ɖe egbɔ la bena, woaƒo nugbɔ nɛ. 
ACT.23.3	Tete Paulo gblɔ nɛ bena: Mawu aƒo wò, wo gli, si wòsi akalo na: eye wò la èbɔbɔ nɔ anyi hele ʋɔnu drɔ̃mem le se la nu, eve nèda se la dzi heblu bena, woaƒoma? 
ACT.23.4	Ke amesiwo le tsitre ɖe egbɔ la, gblɔ bena: Ã, Mawu ƒe nunɔlagã la dzum nèlea? 
ACT.23.5	Eye Paulo gblɔ bena: Nɔvinyewo, nyemenyae bena, nunɔlagãe o; elabena woŋlɔ bena: „Megagblɔ nya vɔ̃ ɖe wò dukɔ la ƒe amegã ŋuti o.“ 
ACT.23.6	Ke esi Paulo nyae bena, akpa ɖeka nye zadukitɔwo, eye akpa bubu nye farisitɔwo la, edo ɣli le ʋɔnudrɔ̃ƒe la gblɔ bena: Ŋutsuwo, nɔviwo! Nye la farisitɔ kple farisitɔ ƒe vi menye, nukpɔkpɔ kple ame kukuwo ƒe tsitretsitsi ta wole ʋɔnu drɔ̃mem ɖo. 
ACT.23.7	Eye esi wògblɔ esia la, nyaʋiʋli ɖo farisitɔwo kple zadukitɔwo dome, eye ameha la dome ma. 
ACT.23.8	Elabena zadukitɔwo gblɔna bena, tsitretsitsi meli o, eye mawudɔla kple gbɔgbɔ hã meli o; gake farisitɔwo ʋua woa kple eve la me. 
ACT.23.9	Eye ɣlidodo gãa ɖe dzɔ, eye agbalẽfiala, siwo nye farisitɔwo ƒe akpa la, dometɔa ɖewo tsi tre, eye wohe dzre ŋutɔ gblɔ bena: Miekpɔ vɔ̃a ɖeke le amesia ŋu o; ke ne gbɔgbɔa ɖe alo mawudɔlaa ɖe ƒo nu kpakplii la, nukae? 
ACT.23.10	Eye esi nyaʋiʋli la nu sẽ ŋutɔ la, aʋafia gã la le vɔvɔ̃m bena, woava vuvu Paulo; eye wòde se bena, asrafoha la naɖi va, eye woahee tso wo dome, ne woakplɔe ayi mɔ̃ la me. 
ACT.23.11	Eye le ŋkeke, si dze eyome ƒe zã me la, Aƒetɔ la le tsitre ɖe egbɔ gblɔ bena: Wo dzi nèdze me; elabena alesi nèɖi ɖase le ŋutinye le Yerusalem la, nenema ke wòle be, naɖi ɖase le Roma hã.
ACT.23.12	Eye esi ŋu va ke la, Yudatɔa ɖewo ƒo wo ɖokui nu ƒu, eye woƒo ti ɖe wo ɖokui bena, yewomele nu ɖu ge alo nu no ge, vaseɖe esime yewoawu Paulo o. 
ACT.23.13	Eye amesiwo bla nu ka atam sia la, wowu ame blane. 
ACT.23.14	Woawoe va nunɔlagãwo kple amegãwo gbɔ gblɔ bena: Mieƒo fi de mía ɖokui ŋutɔ bena, miele naneke ɖo ge akpɔ, vaseɖe esime míawu Paulo o. 
ACT.23.15	Eyaŋuti azɔ la miawo kple ʋɔnudrɔ̃lawo mina aʋafia gã la nanyae, bena wòakplɔe aɖi va mia gbɔ, abe ɖe miele eƒe nya la gɔme bia ge ase tsitotsito awu tsãtɔ ene, eye miawo la miesu te bena, hafi wòate va la, miawui. 
ACT.23.16	Ke esi Paulo ƒe srɔ̃nyi se xadedea la, eta edzi heyi mɔ̃ la me, eye wòka eta na Paulo. 
ACT.23.17	Tete Paulo ya aʋalawo dometɔ ɖeka va egbe gblɔ bena: Kplɔ ɖekakpui sia yi aʋafia gã la gbɔ, elabena nyaa ɖe le esi be, wòaka eta nɛ. 
ACT.23.18	Amesia kplɔe yi ɖe aʋafia gã la gbɔ, eye wògblɔ bena: Gatɔ Paulo yɔm va egbɔ, eye wòɖe kuku nam bena, makplɔ ɖekakpui sia va gbɔwò; elabena nyaa ɖe le esi be, wòagblɔ na wò. 
ACT.23.19	Aʋafia gã la lé eƒe alɔnu, eye wòkplɔe ɖe kpoe hebiae bena: Nya ka le asiwò be, naka eta nama? 
ACT.23.20	Eye wògblɔ bena: Yudatɔwo wɔ ɖeka le bia wò ge bena, etso la nakplɔ Paulo aɖi va ʋɔnudrɔ̃lawo ƒe ŋku me, abe ɖe wole nane bia ge le eŋuti tsitotsito awu tsãtɔ ene. 
ACT.23.21	Eyaŋuti wò la megalɔ̃ edzi na wo o; elabena wo dome amesiwo de xa ɖe eŋuti la, wowu ŋutsu blane, siwo ƒo ti de wo ɖokui be, yewomele nu ɖu ge alo nu no ge akpɔ o, vaseɖe esime yewoawu Paulo; eye azɔ la wosu te hele mɔ kpɔm na wò ŋugbedodo la. 
ACT.23.22	Tete aʋafia gã la do mɔ ɖekakpui la, eye wòde se nɛ bena: Megatoe na amea ɖeke be, neɖe gu nusiawo nam o. 
ACT.23.23	Eye wòyɔ aʋafiawo dome ame eve va egbɔ gblɔ bena: Midzra asrafo alafa eve ɖo, ne wòayi Kaisarea kple sɔtɔ blaadre kpakple akplɔtɔ alafa eve le zã gaƒoƒo etɔ̃lia dzi; 
ACT.23.24	eye woadzra lãwo hã ɖo, bena woatsɔ Paulo aɖo wo dzi, eye woakplɔe ayi na mɔ̃mefia Felike dedie. 
ACT.23.25	Eye wòŋlɔ agbalẽ, si me nyawo nye: 
ACT.23.26	Klaudio Lisia tsɔ esia ɖuɖɔ mɔ̃mefia nyui Felike ƒã! 
ACT.23.27	Ŋutsu sia la Yudatɔwoe lée, eye wode ewu ge kloe, esime nua kple asrafoha la mieva ɖo wo gbã, eye míexɔe le wo si, esi mese bena, Romatɔ wònye. 
ACT.23.28	Eye esi medi bena, manya nusi ŋuti wole enu tsom ɖo lã, mekplɔe ɖi va woƒe ʋɔnudrɔ̃lawo ŋku me, 
ACT.23.29	amesi mekpɔ bena, wole enu tsom le woƒe se la ƒe anukutsyɔtsyɔwo ŋuti; gake nutsotsoa ɖeke mele eŋu, si dze ku alo bablawo o. 
ACT.23.30	Ke esi wova fi tofi nam bena, Yudatɔwo le xa de ge ɖe ŋutsua ŋuti la, meɖoe ɖe gbɔwò le gaƒoƒo ma ke dzi, eye mede se na enutsolawo hã bena, woava gblɔ nusiwo wokpɔ le eŋuti la le gbɔwò. Nɔ anyi sesĩe!
ACT.23.31	Tete asrafoawo kplɔ Paulo yi Amipatre le zã me, sigbe alesi wòde se na wo la ene. 
ACT.23.32	Eye esi ŋu ke la, wona sɔtɔwo yi kpakple eye afɔtɔwo gbugbɔ va mɔ̃ la me, 
ACT.23.33	eye esi woawo va Kaisarea la, wotsɔ agbalẽ la na mɔ̃mefia la, eye wotsɔ Paulo hã de esi; 
ACT.23.34	eye esi woxlẽe la, ebia bena, dziɖuƒe ka me wòtsoa? Eye esi wose bena, etso Kilikia la, egblɔ bena: 
ACT.23.35	Mabia wò numegbe ase nyuie, ne nuwòtsolawo hã va. Eye wòde se be, woakpe edzi le Herodes ƒe ʋɔnudrɔ̃ƒe la me.
ACT.24.1	Eye ŋkeke atɔ̃ megbe la nunɔlagã Anania kple amegãa ɖewo kpakple nyanuɖela Tertulo, va afima, eye woawo ƒo nu na mɔ̃mefia la ɖe Paulo ŋuti. 
ACT.24.2	Eye esi woyɔe ve la, Tertulo de asi enutsotso me bena: 
ACT.24.3	Esi miekpɔ bena, to dziwò miekpɔ tomefafa geɖe kple nuwo ɖɔɖɔɖo to wò beléle na dukɔ sia me la, miaƒe ŋkuwo le nusiawo katã dzi le afisiafi kple akpeawo katã ɖada na wò, Felike nyui. 
ACT.24.4	Gake bena nyemagasika wò ɖi akpa o la, meɖe kuku na wò, naɖo to mí ʋee le wò dɔmefafa la nu. 
ACT.24.5	Elabena miekpɔ ŋutsu sia bena, enye dɔvɔ̃ kple amesi ɖea zi Yudatɔwo katã dome le xexeame godoo, eye wònye Nazaretɔwo ƒe kɔmamã ƒe amegã, 
ACT.24.6	amesi te kɔgbegblẽɖo na gbedoxɔ la hã kpɔ; amesi mielé, eye miedi bena, madrɔ̃ ʋɔnui le míaƒe se la nu hafi; 
ACT.24.7	ke aʋafia gã Lisia va, eye wòxɔe le mía si kple sesẽ heyii. 
ACT.24.8	Eye wòde se na enutsolawo bena, woava gbɔwò. Azɔ, ne èdrɔ̃ ʋɔnui la, wò ŋutɔ ate ŋu ase nu siwo ŋuti míele enu tsom ɖo la tso eya ŋutɔ gbɔ. 
ACT.24.9	Eye Yudatɔwo hã de edzi, eye woka ɖe edzi bena, nusiawo le eme nenema.
ACT.24.10	Eye esi mɔ̃mefia la mia asii bena, wòaƒo nu la, Paulo ɖo ŋu bena: Esi menyae bena, ƒe geɖee nye esi nènye ʋɔnudrɔ̃la na dukɔ sia la, dzi le ƒonye be, ma ɖe ɖokuinye nu; 
ACT.24.11	elabena wò hã ate ŋu àse bena, mewu ŋkeke wuieve o, esime meyi ɖe Yerusalem subɔsubɔ ge; 
ACT.24.12	eye womekpɔm hã mele dze ɖom kple amea ɖe le gbedoxɔ me alo mede zi ameawo me le ƒuƒoƒeawo alo dua me hã kpɔ o. 
ACT.24.13	Eye womate ŋu afia kpɔɖeŋu hã le nusi wotsɔ le nunye tsom la ŋu o. 
ACT.24.14	Ke mele esia me ʋum na wò bena, mele mía fofowo ƒe Mawu la subɔm le mo, si woyɔna be kɔmamã la nu, ale bena mexɔ nusiwo katã woŋlɔ ɖe se la kple nyagblɔɖilawo me la dzi se, 
ACT.24.15	eye mɔkpɔkpɔ, si le asinye na Mawu la, le woa ŋutɔwo hã si bena, tsitretsitsi li na ame dzɔdzɔewo kple ame madzɔmadzɔwo siaa. 
ACT.24.16	Le esia me nye hã meɖoa vevie, bena dzitsinya, si ŋu abia ɖeke mele o la, nanɔ asinye ɖaa le Mawu kple amewo ŋku me. 
ACT.24.17	Azɔ le ƒe geɖe megbe la meva be, matsɔ nunanawo na nye dukɔ la, eye masa vɔ. 
ACT.24.18	Le eya me wokpɔm le gbedoxɔ la me, mele ŋutinye kɔm, menye kple ameha alo kple hoowɔwɔa ɖeke o; woawo nye Yudatɔa ɖewo tso Asia, 
ACT.24.19	amesiwo wòdze be, woava ŋkuwò me hafi, bena ne nyaa ɖe le wo si ɖe ŋutinye la, ne woatso nunye. 
ACT.24.20	Alo na amesiawo ŋutɔ nagblɔ nu madzɔmadzɔ wɔwɔ, si ke wokpɔ le ŋunye, esime mele tsitre ɖe ʋɔnudrɔ̃lawo ƒe ŋku me; 
ACT.24.21	negbe nya ɖeka sia koe meɖo ɣli gblɔ, esime mele tsitre le wo dome bena; ame kukuwo ƒe tsitretsitsi ŋuti miele ʋɔnu drɔ̃mem egbe sia ɖoa?
ACT.24.22	Ke Felike, esi wonyã nu le mɔ sia ŋuti kɔte la, ehe woƒe nya ɖe megbe hegblɔ bena: Ne aʋafia gã Lisia va la, mabia miaƒe nya la gɔme ase. 
ACT.24.23	Eye wòde se na aʋafia la bena, Paulo nanɔ eƒe dzikpɔkpɔ te, eye wòana woagbɔ ɖe eme, eye megaxe mɔ na etɔwo dometɔa ɖeke be, megasubɔe o.
ACT.24.24	Ke ŋkekea ɖewo megbe la Felike kple srɔ̃a Drusila, si nye Yudatɔ la, wova, eye wodɔ woyi ɖayɔ Paulo vɛ, eye wose Kristo Yesu dzixɔse nya tso egbɔ. 
ACT.24.25	Ke esi wòle dzɔdzɔenyenye kple ɖokuidziɖuɖu nyui kpakple ʋɔnudɔdrɔ̃, si le vava ge la, ŋutinya gblɔm la, dzidzi ƒo Felike, eye wòɖo ŋu bena: Azɔ la heyi egbɔ: ne mekpɔ asinu nyui la, mana woayɔ wò vɛ. 
ACT.24.26	Eye wòle mɔ hã kpɔm bena, Paulo ana ga ye: eyaŋuti wòdɔna woɖayɔnɛ vɛ edziedzi, eye woɖoa dze kplii. 
ACT.24.27	Ke le ƒe eve megbe la Porkio Festo va nɔ Felike teƒe; eye esi Felike le didim be, yeave Yudatɔwo nu la, egblẽ Paulo ɖe ga me.
ACT.25.1	Azɔ esi Festo va dziɖuƒea la, etso Kaisarea yi Yerusalem le ŋkeke etɔ̃ megbe. 
ACT.25.2	Tete nunɔlagãwo kple Yudatɔwo ƒe amegãwo va do ɖe eƒe ŋku me ɖe Paulo ŋuti, eye woɖe kuku nɛ 
ACT.25.3	hebia amenuveve tso egbɔ bena, wòana woakplɔe ava Yerusalem, elabena wole xa me be, yewoawui le mɔ dzi. 
ACT.25.4	Ke Festo ɖo ŋu bena, woadzra Paulo ɖo ɖe Kaisarea, eye bena eya ŋutɔ gale afima yi ge kpuie. 
ACT.25.5	Eye wògblɔ bena: Eyata mia dome amesiwo ate ŋui la, nayi kplim, eye ne vodadaa ɖe le ŋutsu la ŋu la, ne woatso enu. 
ACT.25.6	Eye esi wònɔ wo dome mewu ŋkeke enyi alo ewo o la, edzo yi Kaisarea, eye esi ŋu ke la, ebɔbɔ nɔ ʋɔnudrɔ̃zikpui la dzi, eye wòde se bena, woakplɔ Paulo vɛ. 
ACT.25.7	Eye esi wòva la, Yudatɔ, siwo tso Yerusalem va la, le tsitre ƒo xlãe, eye wotsɔ nutsotso vevi geɖewo vɛ ɖe Paulo ŋuti, esiwo ŋu womete ŋu fia kpɔɖeŋua ɖeke le o, 
ACT.25.8	elabena Paulo ɖe eɖokui nu gblɔ bena: Nyemewɔ nuvɔ̃a ɖeke ɖe Yudatɔwo ƒe se la alo ɖe gbeɖoxɔ la alo ɖe kaisaro ŋu o. 
ACT.25.9	Ke esi Festo le didim bena, yeave Yudatɔwo nu la, exɔ dzi na Paulo gblɔ bena: Elɔ̃ bena, nayi Yerusalem, ne woadrɔ̃ ʋɔnu wò le afima le nusiawo ŋuti le ŋkunye me mahã? 
ACT.25.10	Ke Paulo gblɔ bena: Kaisaro ƒe ʋɔnudrɔ̃zikpui la ŋgɔe nye esi mele tsitre ɖo, afisi wòle be, woadrɔ̃ ʋɔnum le; nyemewɔ vɔ̃a ɖeke Yudatɔwo o, abe alesi wò ŋuta hã nenyae nyuie ene. 
ACT.25.11	Ne tɔnye medzɔ o, eye mewo nane, si dze ku la, nyemegbe ku o; ke ne nusiwo amesiawo tsɔ le nunye tsom la, ƒe ɖeke mele eme o la, amea ɖeke mate ŋu atsɔm ade asi na wo o. Kaisaro si me metsɔ nye nya dee! 
ACT.25.12	Tete esi Festo kple adaŋudelawo ɖe adaŋu la, eɖo ŋu bena: Kaisaro si me nètsɔ wò nya dee, kaisaro gbɔ kee nayi.
ACT.25.13	Eye ŋkekea ɖewo megbe la fia Agripa kple Bernike wova Kaisarea bena, yewoaɖo gbe na Festo. 
ACT.25.14	Eye esi wonɔ afima ŋkekea ɖewo la, Festo tsɔ Paulo ƒe nyawo katã ɖo fia la ŋku me gblɔ bena: Ŋutsua ɖe le afisia, si Felike gblẽ ɖe ga me: 
ACT.25.15	amesia ŋuti, esime meva Yerusalem la, nunɔlagãwo kple Yudatɔwo ƒe amegãwo gblɔ nya ɖo hebia afiatsotso le. 
ACT.25.16	Meɖo ŋu na amesiawo bena, menye Romatɔwo ƒe kɔ bena, woatsɔ amea ɖe aɖe asi, hafi amesi nu wotso kple nutsolawo nakpe ŋku me kple ŋku me, eye wòakpɔ mɔ aɖe eɖokui nu le nutsotso la ŋuti o. 
ACT.25.17	Eyata esi wova afisia la, nyemelala kura o; ke esi ŋu ke la, mebɔbɔ nɔ ʋɔnudrɔ̃zikpui la dzi, eye mede se be, woakplɔ ŋutsu lã vɛ. 
ACT.25.18	Esi nutsolawo tsi tre ɖe eŋuti la, wometsɔ nya vɔ̃, siwo mesusu le eŋu la ƒe ɖeke vɛ o; 
ACT.25.19	ke wotso biabiaa ɖewo le woa ŋutɔwo ƒe mawusubɔsubɔ ŋuti kple Yesua ɖe, si ku, amesi Paulo ka ɖe dzi be, ele agbe la ƒe nya vɛ. 
ACT.25.20	Eye nye la, esi nyemenya alesi madzro nya siawo mee o la, mebiae be, ne elɔ̃ bena, yeayi Yerusalem, ne woadrɔ̃ ʋɔnui le nya siawo ŋuti. 
ACT.25.21	Ke esi Paulo bia bena, woadzra ye ɖo na kaisaro ƒe afiatsotso la, meɖo bena, woadzrae ɖo, vaseɖe esime maɖoe ɖe kaisaro gbɔ. 
ACT.25.22	Eye Agripa gblɔ na Festo bena: Nye ŋuta hã mele didim bena, mase ame la ƒe numegbe. Egblɔ bena: Etsɔ àsee. 
ACT.25.23	Eye esi ŋu ke la, Agripa kple Bernike wova kple atsyɔ̃ɖoɖo geɖe, eye woyi ɖe ʋɔnudrɔ̃ƒe la kple aʋafia gãwo kple ame ŋkuta, siwo le dua me; eye le Festo ƒe sedede nu la wokplɔ Paulo vɛ. 
ACT.25.24	Eye Festo gblɔ bena: Fia Agripa kple mi ŋutsu, siwo katã li kpli mi fi fia, mikpɔ amesia, si ŋuti Yudatɔwo ƒe ha blibo la katã, siwo le Yerusalem kple afisia la, va do ɖe dzinye hele ɣli dom bena, medze be, wòaganɔ agbe didia ɖeke o la ɖa. 
ACT.25.25	Ke esi nye la medze sii bena, mewo naneke, si dze ku o, eye eya ŋutɔ hã tsɔ eƒe nya de kaisaro si me la, meɖo bena, maɖoe ɖa. 
ACT.25.26	Eye nya vavãa ɖeke mele asinye le eŋuti be, maŋlɔ na aƒetɔ la o. Eyaŋuti mekplɔe va mia ŋku me, vevietɔ wò fia Agripa ŋku me, bena ne miese eƒe numegbe vɔ la, ne makpɔ nane aŋlɔ. 
ACT.25.27	Elabena mebu bena, enye nu manyatanu be, woaɖo gatɔ ɖa eye womafia eŋuti nutsotso o.
ACT.26.1	Eye Agripa gblɔ na Paulo bena: Woɖe mɔ na wò be, naƒo nu le ɖokuiwò ŋuti. Tete Paulo do asi ɖa, eye wòɖe eɖokui nu bena: 
ACT.26.2	Mebui dzidzɔ, fia Agripa, bena maɖe ɖokuinye nu egbe sia le ŋkuwò me le nusiwo katã Yudatɔwo tsɔ le nunye tsom la ŋuti, 
ACT.26.3	vevietɔ elabena ènya kɔnuwɔwɔwo kple anukutsyɔtsyɔ, siwo katã le Yudatɔwo dome; eyata meɖe kuku na wò be, naɖo tom le dzigbɔɖeanyi me. 
ACT.26.4	Nye agbe nɔnɔ tso ɖekakpui me, alesi menɔ anyi tso gɔmedzedzea me le nye dukɔ la dome le Yerusalem la, Yudatɔwo katã nyae; 
ACT.26.5	wonyam tsã, ne wolɔ̃ be, yewoaɖi ɖase, alesi menɔ agbe le miaƒe subɔsubɔ ƒe kɔmamã, si nu sẽ wu wo katã la nu abe farisitɔ ene. 
ACT.26.6	Eye azɔ la mele tsitre be, woadrɔ̃ ʋɔnum le mɔkpɔkpɔ na ŋugbedodo, si Mawu ɖo na mía fofowo la ŋuti; 
ACT.26.7	esi míaƒe ƒome wuieve la le mɔ kpɔm na hele Mawu subɔm vevie zã kple keli, bena woasu wo si. Le mɔkpɔkpɔ sia la, fia Agripa, Yudatɔwo le nunye tsom ɖo esi. 
ACT.26.8	Ne Mawu fɔ ame kukuwo ɖe tsitre la, aleke wɔ miebu bena, enye nusi womate ŋu axɔ ase oa? 
ACT.26.9	Nye la mebu le ɖokuinye me bena, ele nam be, mawɔ nu geɖe, siwo atsi tre ɖe Yesu, Nazaretetɔ la, ƒe ŋkɔ la ŋuti. 
ACT.26.10	Nusi mewo hã le Yerusalem; eye mede ame kɔkɔewo dometɔ geɖewo gaxɔ me le ŋusẽ, si mexɔ tso nunɔlagãwo gbɔ la nu; eye ne wole wo wu ge la, melɔ̃na de edzi. 
ACT.26.11	Eye mese ŋuta le wo ŋu enuenu le ƒuƒoƒeawo katã, eye mezia wo dzi, bena woagblɔ busunya, eye esi meku tsu gɔ̃ hã ɖe wo ŋuti la, metia wo yome yia du bubuwo ke hã me. 
ACT.26.12	Esia dzi mele heyi Damasko, eye ŋusẽ kpakple mɔnana le asinye tso nunɔlagãwo gbɔ. 
ACT.26.13	Ɣeɖota, esime mele mɔ dzi la, fia, mekpɔ kekeli, si wu ɣe ƒe keklẽ la, tso dziƒo heklẽ ƒo xlã mia kple amesiwo le mɔ zɔm kpakplim la. 
ACT.26.14	Eye esi mi katã miedze anyi la, mese gbea ɖe ƒo nu nam le Hebri-gbe me bena: „Saul, Saul! Nuka wo nèle yonyeme tim? Esẽ na wò be, nada afɔkpo nutonu.“ 
ACT.26.15	Eye nye la megblɔ bena: Wò amekae, Aƒetɔ? Eye Aƒetɔ la gblɔ bena: „Nyee nye Yesu, amesi yome tim nèle. 
ACT.26.16	Gake la fɔ, eye natsi tre ɖe wò afɔwo dzi, elabena esia ta meɖe ɖokuinye fia wò ɖo, bena maɖo wò nanye dɔla kple ɖaseɖila le nusiwo nèkpɔ kple nusiwo magaɖe afia wò la ŋuti; 
ACT.26.17	eye maɖe wò atso dukɔ la kple trɔ̃subɔla, siwo gbɔ mele dɔwòm ɖo la, si me, 
ACT.26.18	be naʋu woƒe ŋkuwo, bena woatrɔ atso viviti me ava kekeli me, eye tso Satana ƒe ŋusẽ me ava Mawu gbɔ, bena woakpɔ nuvɔ̃wo ƒe keke kple domenyinyi le amesiwo ŋu wokɔ to dzinye xɔxɔse me la dome. 
ACT.26.19	Eyata, fia Agripa, nyemesẽ to ɖe dziƒoɖeɖefia la ŋuti o; 
ACT.26.20	ke boŋ megblɔe fia Damaskotɔwo gbã, kple amesiwo le Yerusalem kple Yudea nutometɔwo katã kpakple trɔ̃subɔlawo hã, bena woatrɔ le woƒe dzi me, eye ne woagbugbɔ ava Mawu gbɔ, ne woawɔ dɔ, siwo dze dzimetɔtrɔ. 
ACT.26.21	Le esia ŋuti Yudatɔwo lém le mawuxɔ la me, eye wode wu ye ge kloe. 
ACT.26.22	Ke esi mekpɔ xɔxɔ tso Mawu gbɔ vaseɖe egbe ŋkeke sia dzi la, mele tsitre hele ɖase ɖim na suewo kple gãwo, eye nyemele nu bubua ɖeke gblɔm o, nègbe nusiwo nyagblɔɖilawo kple Mose wogblɔ ɖi bena, ava ve me la koe, 
ACT.26.23	bena Kristo lakpe fu, eye bena wòanye gbãtɔ le lãme kukuwo ƒe tsitretsitsi la me, eye wòaɖe gbe ƒã kekeli afia dukɔ la kple trɔ̃subɔlawo siaa.
ACT.26.24	Eye esi wòɖe eɖokui nu alea la, Festo gblɔ kple gbe sesẽ bena: Ele tsu kum, Paulo, agbalẽsɔsrɔ̃ geɖe wɔ wò nèzu tsukuno! 
ACT.26.25	Ke Paulo gblɔ bena: Nyemele tsu kum o, amegã nyui Festo; hafi boŋ nyateƒe kple tamebubunyawo gblɔm mele. 
ACT.26.26	Elabena fia hã nya nusiawo, amesi mele nu ƒom na kple dzideƒo; elabena mexɔe se bena, nusiawo dometɔa ɖeke mele ɣaɣla ɖee o, elabena menye ɣaɣlaƒe wowɔ nusia le o. 
ACT.26.27	Fia Agripa, èxɔa, nyagblɔɖilawo dzi sena? Menyae bena, èxɔnɛ sena. 
ACT.26.28	Tete Agripa gblɔ na Paulo bena: Esusɔ ʋee, naƒoe ɖe nunye be, nawɔm mazu kristotɔ. 
ACT.26.29	Ke Paulo gblɔ bena: Medi bena, Mawu nana be, ne esusɔ ʋee alo geɖe la, menye wò ɖeɖeko o, hafi boŋ amesiwo katã le to ɖomem egbe la, natrɔ zu esia tɔgbe abe nye ene, negbe babla siawo ko. 
ACT.26.30	Tete fia la kple mɔ̃mefia la kple Bernike kpakple amesiwo bɔbɔ nɔ anyi kpli wo la, tsi tre, 
ACT.26.31	eye esi, wote yi megbe la, wogblɔ na wo nɔewo bena, amesia mewɔ naneke, si dze ku alo bablawo o. 
ACT.26.32	Eye Agripa gblɔ na Festo bena: Ɖe amesia metsɔ eƒe nya de kaisaro si me o la, ne woate ŋu aɖe asi le eŋu.
ACT.27.1	Eye esi woɖoe bena, miaɖo nu ayi Italia la, wotsɔ Paulo kple gatɔ bubua ɖewo de aʋafiaa ɖe, si ŋkɔ enye Yulio tso, kaisaro ƒe asrafoha dome la si. 
ACT.27.2	Eye esi mieɖo Adramitio-ʋua ɖe, si le didim be, yeadze ɖe Asia ƒe ʋudzeƒewo la, míeho yi; eye Makedoniatɔ Aristarxo, si tso Tesalonika la, kpe ɖe mía ŋu. 
ACT.27.3	Esi ŋu ke la, míedze ɖe Sidon, eye Yulio nyo dome na Paulo, eye wòɖe mɔ nɛ bena, wòayi xɔlɔ̃awo gbɔ, be woagbã ɖe eme. 
ACT.27.4	Eye esi mieho tso afima la, mieɖo abala to Kipro ƒe anyiehe; elabena ya ƒo le mia kpem. 
ACT.27.5	Eye esi mieto Kilikia-kple Pamfilia-ƒu me yi vɔ la mieva Mira le Likia. 
ACT.27.6	Eye afima aʋafia la kpɔ Aleksandria-ʋua ɖe, si yina ɖe Italia, eye wòna mieɖoe. 
ACT.27.7	Eye esi miezɔ blewu ŋkeke geɖe, eye bebli hafi mieva ɖo Knido kasa la, ya la mena mɔ mí o, eye mieto Kreta ƒe anyiehe va ɖo Salmone kasa, 
ACT.27.8	eye bebli hafi mieto ƒuta la ŋu heva afia ɖe, si woyɔna be ʋudzeƒenyuie, si te ɖe Lasea-du la ŋu.
ACT.27.9	Eye esi ŋkeke geɖe va yi, eye ƒudzizɔzɔ zu ŋɔdzi azɔ, elabena nutsitsidɔ-ŋkekewo va yi xoxo la, 
ACT.27.10	Paulo de dzi ƒo na wo gblɔ, bena: Mia tɔwo, mekpɔ bena, ƒudzidzɔzɔ la le dzi yi ge kple fuɖeɖe kpakple nugbegblẽ geɖe, si menye ʋuamenuwo kple ʋua ɖeɖeko dzi wòava o, ke boŋ mia ŋutɔwo ƒe agbe hã dzie. 
ACT.27.11	Gake aʋafia la xɔ kuɖɔɖola kple ʋutɔ la dzi se wu nusiwo Paulo gblɔ la. 
ACT.27.12	Eye esi ʋudzeƒe la menyo bena, woanɔ le vuvɔŋɔli ta o la, wo dome ame geɖeawo ɖo aɖaŋu bena, woaho tso afima hã, bena ɖewohĩ yewoate ŋu ade Foinike, si nye Kreta ƒe ʋudzeƒe, si le dzieheɣetoɖoƒe kple anyieheɣetoɖoƒe, be yewoanɔ afima le vuvɔŋɔlia me. 
ACT.27.13	Eye esi dzieheya ƒo bɔbɔe la, wobu xa bena, yewoƒe tameɖoɖo la le eme va ge, eye woho seke heho to Kreta ŋku me kekeake. 
ACT.27.14	Eye medidia ɖeke o, tete ahom, si woyɔna be anyieheɣetoɖoƒeya la, ƒo kpe mí, 
ACT.27.15	eye esi wòle ʋu la hem yinae, eye mete ŋu le ya kpem o la, miena mɔe, eye wotsɔ mí. 
ACT.27.16	Eye esi ʋu la ɖi du to ƒukpo suea ɖe, si woyɔna be Klauda, ƒe anyiehe la, miedze agbagba ŋutɔ hafi te ŋu lé batala la; 
ACT.27.17	eye esi wohee ɖe dzi la, wotsɔ ka to ʋua te heblae, be woalée ɖe asi. Esi wole vɔvɔ̃m, bena, ɖewohĩ yewoava ge ɖe Sirte, afisi libla le la, woklo abala la, eye ale ya le mía kplɔm. 
ACT.27.18	Eye esi ahom la nyama mi ŋutɔ la, wòfɔ ʋuamenuwo ƒu gbe le ŋu, si ke la dzi; 
ACT.27.19	eye ŋkeke etɔ̃agbe la mietsɔ miaƒe asiwò fɔ ʋuamedɔwɔnuwo ƒu gbe. 
ACT.27.20	Ke esi ɣe alo ɣletivia ɖeke medo kpɔ le ŋkeke geɖewo me o, eye menye ahom via ɖee tu le nua kpem o la, mlɔeba la nukpɔkpɔ katã na miaƒe agbenɔnɔ la bu ɖe mi keŋkeŋ. 
ACT.27.21	Eye esi wonɔ anyi eteƒe didi naneke maɖumaɖui la, Paulo tsi tre ɖe wo titina gblɔ bena: O, mía tɔwo, ɖe mieɖo tom, eye mieho tso Kreta o la, ne fuɖeɖe kple gbegblẽ sia meva mia dzi o. 
ACT.27.22	Ke azɔ la mele nu xlɔ̃m mi bena, miaƒe dzi nadze eme, elabena mia dome amea ɖeke ƒe agbe mele bubu ge o, negbe ʋua ko. 
ACT.27.23	Elabena zã sia me la Mawu, si tɔ menye, amesi mesubɔna hã la, ƒe dɔla va tsi tre ɖe gbɔnye gblɔ bena: 
ACT.27.24	Paulo, megavɔ̃ o, ele na wò be, natsi tre ɖe kaisaro ƒe ŋku me, eye kpɔ ɖa, Mawu tsɔ amesiwo katã ɖo ʋua kpli wò la ke wò. 
ACT.27.25	Eyaŋuti, mía; tɔwo, miaƒe dzi nèdze me, elabena mexɔ Mawu dzi se bena, ava me nenema, abe alesi wògblɔ; nam ene. 
ACT.27.26	Gake la ele na mi be, miadze go ɖe ƒukpoa ɖe dzi.
ACT.27.27	Ke esi zã wuienelia ɖo, esi ya le mía nyamam le Adria-ƒu me, anɔ zãtitina la, kahelawo bu xa bena, yewote ɖe anyigbaa ɖe ŋu, 
ACT.27.28	eye woda dzidzeka, eye wokpɔ abɔ blave, eye esi wote yi ŋgɔ ʋee la, wogadae, eye wokpɔ abɔ wuiatɔ̃. 
ACT.27.29	Eye esi wova bena, míava dze go ɖe kpe gbadzawo dzi la, woda seke ene to ʋua gɔme hele didim be, ŋu nake. 
ACT.27.30	Eye esi kahelawo le didim bena, yewoasi tso ʋua me, eye woɖiɖi batala ɖe ƒua me, eye woɖa alakpa, abe ɖe wole sekewo da ge ato ʋua ta hã ene la, 
ACT.27.31	Paulo gblɔ na aʋafia la kple asrafoawo bena: Ne amesiawo menɔ ʋua me o la, miate ŋu akpɔ ɖeɖe o. 
ACT.27.32	Tete asrafoawo tso batala ŋu tagbiawo, eye wona wòdze tɔa me. 
ACT.27.33	Eye Paulo le dzi dem ƒo na; wo katã vaseɖe ŋu ƒe keke me bena, woatsɔ nu aɖu hegblɔ bena: Egbee nye ŋkeke wuieneagbe miele lalam, eye miele nutsitsidɔ dzi, eye miede naneke nu me kpɔ o. 
ACT.27.34	Eyata meɖe kuku na mi bena, miatsɔ nu aɖu, elabena esia nyo na miaƒe xɔxɔ: elabena mia dometɔa ɖeke ƒe taɖa ɖeka mabu atso eta o. 
ACT.27.35	Eye esi wògblɔ esiawo, eye wotsɔ abolo la, eda akpe na Mawu le wo katã ƒe ŋku me, eye wòŋe eme hede asi eɖuɖu me. 
ACT.27.36	Tete wo katã ƒe dzi dze eme, eye woa ŋutɔwo hã tsɔ nu ɖu. 
ACT.27.37	Eye mi amesiwo katã le ʋua me la, míanɔ luʋɔ alafa eve kple blaadre vɔ ade. 
ACT.27.38	Eye esi woɖu nu ɖi ƒo la, wotsɔ nuɖuɖuawo ƒu gbe ɖe ƒu me, bena ʋua nazu wodzoe.
ACT.27.39	Eye esi ŋu ke la, womedze si anyigba la o, ke wokpɔ adɔ̃a ɖe, si ŋu ƒuta le, eye wode adaŋu bena, ne yewoate ŋui la, ne yewoawɔ ʋu la ayi afima. 
ACT.27.40	Eye wotso sekeawo hegblẽ ɖe ƒua me, eye wolũ kuɖɔkawo hã zi ɖeka, eye esi wodo abala la hekpe yae la, woɖo ta ƒuta. 
ACT.27.41	Eye esi wodze ɖe teƒe lebiia ɖe, si yi ɖe ƒu me la, wona ʋu la si ké, eye ʋua ta xa hetsi maʋãmaʋã, eye egɔme gbã le ƒutsotsoe sesẽawo nu. 
ACT.27.42	Ke asrafoawo ɖe adaŋu be, woawu gatɔwo, bena amea ɖeke nagaƒu tsi asi o. 
ACT.27.43	Gake esi aʋafia la le didim bena, yeaɖe Paulo la, exe mɔ na woƒe tameɖoɖo la, eye wòde se bena, amesiwo ate ŋu aƒu tsi la, nadzo kpo gbã adze ƒua me, ne wòayi gota, 
ACT.27.44	eye ame mamleawo lã ɖewo nanɔ ʋuƒowo dzi, eye ɖewo nanɔ ʋua ƒe kakɛa ɖewo dzi. Eye ale wòva me bena, wo katã wòde gota dedie.
ACT.28.1	Eye miekpɔ ɖeɖe, hafi nyae bena, Melite woyɔna na ƒukpo la. 
ACT.28.2	Eye menye dɔmenyonyo via ɖe afimatɔwo wo na nu o; elabena wodo dzo, eye woxɔ mi katã ɖe egbɔ le tsidzadza kple vuvɔ ŋuti. 
ACT.28.3	Ke esi Paulo fɔ nake wuwluiwo ƒo ƒu heɖe dzo me la, da do tso wo me le dzoxɔxɔ la ŋuti, eye wòlé ɖe eƒe asi ŋu. 
ACT.28.4	Ke esi afimatɔwo kpɔ lã la xatsa ɖe eƒe asi ŋu la, wogblɔ na wo nɔewo bena: Ɖikekea ɖeke mele eme o bena, amesia nye hlɔ̃dola, eye esi wòkpɔ ɖeɖe tso ƒu me hã la, Mawu ƒe hlɔ̃biabia meɖe mɔ ne be, wòanɔ agbe o. 
ACT.28.5	Gake eya ʋuʋu lã la ɖe dzo la me, eye nu vevia ɖeke mewɔe o. 
ACT.28.6	Ke woawo le mɔ kpɔm nɛ bena, ate alo adze anyi aku enumake; eye esi wolala ʋuu, eye wokpɔ bena, naneke mewɔe o la, wotrɔ woƒe tamesusu hegblɔ be, mawua ɖee.
ACT.28.7	Eye le afima nuto me la anyigbae ɖe li, si nye ƒukpo la ƒe amegã, si ŋkɔ nye Publio la tɔ; eya xɔ mí nyuie hewɔ amedzro na mí ŋkeke etɔ̃ sɔŋ. 
ACT.28.8	Eye wòva me bena, Publio fofo mlɔ anyi le ŋudza lém, eye wòle sisi ɖem, eye Paulo yi ɖe egbɔ, eye wòdo gbe ɖa hetsɔ eƒe asi ɖa ɖe edzi, eye wòyɔ dɔe. 
ACT.28.9	Azɔ esi esia va me la, ame mamlɛ, siwo le dɔwo lém le ƒukpoa dzi la, hã va egbɔ, eye wòyɔ dɔ wo, 
ACT.28.10	amesiwo hã bu mí geɖe ŋutɔ, eye esi miele dzodzo ge la, wotso nusiwo le mia hiãm la na mí.
ACT.28.11	Eye le ɣleti etɔ̃ megbe la mieɖo Aleksandria-ʋua ɖe, si nɔ afima le vuvɔŋɔli me, eye eƒe dzesie nye Venɔviwo, eye mieho. 
ACT.28.12	Eye esi miedze ɖe Sirakusa la, mieno afima ŋkeke etɔ̃. 
ACT.28.13	Eye tso afima miegbɔ mɔ heva Regio, eye le ŋkeke ɖeka megbe la dzieheya ƒo, eye le ŋkeke evelia dzi la mieva Puteoli. 
ACT.28.14	Afisi miekpɔ nɔviwo le, eye woɖe kuku na mí bena, mianɔ yewo gbɔ ŋkeke adre; eye ale mieva Roma. 
ACT.28.15	Eye esi nɔvi, siwo le afima la, se mia ŋkɔ la, wova kpe mi le keke Apiforo kple Tretaberne ke; esi Paulo kpɔ wo la, eda akpe na Mawu, eye wòlé dzi ɖe ƒo. 
ACT.28.16	Eye esi mieva Roma la, aʋafia la tsɔ gatɔwo de aʋafia gã la si; ke woɖe mɔ na Paulo bena, woanɔ etɔwo gbɔ kple asrafo, si dzaa eŋu.
ACT.28.17	Eye le ŋkeke etɔ̃ megbe la eva me bena, Paulo yɔ amesiwo nye amegãwo le Yudatɔwo dome la ƒo ƒu: eye esi wova ƒo ƒu la, egblɔ na wo bena: Nɔviŋutsuwo, nye la nyemewɔ naneke ɖe dukɔ la alo ɖe mía fofowo ƒe kɔnuwɔwɔawo ŋuti, hafi wodo gatɔm tso Yerusalem hede Romatɔwo si o. 
ACT.28.18	Eye woawo la, esi wodrɔ̃ ʋɔnum la, wodi bena, yewoaɖe asi le ŋunye, elabena womekpɔ naneke, si dze ku le ŋunye o. 
ACT.28.19	Ke esi Yudatɔwo le nya gblɔm ɖe eŋuti la, ele nam ko be, matsɔ nye nya la ade kaisaro si me; menye bena, ɖe nyaa ɖee le asinye be, matsɔ atso nye dukɔ la nu o. 
ACT.28.20	Le nya sia ta meyɔ mi vɛ, bena makpɔ mi, eye ne maƒo nu kpli mi; elabena Israel ƒe mɔkpɔkpɔ ta wòbiam kple kɔsɔkɔsɔ sia ɖo. 
ACT.28.21	Eye woawo gblɔ nɛ bena: Miawo ta miexɔ agbalẽwo tso Yudea le ŋutiwò o; eye nɔviwo dometɔa ɖeke hã meva gblɔ nya vɔ̃ alo ƒo nu le ŋutiwò le afisia o. 
ACT.28.22	Ke miele didim bena, miase nusi susum nèle la, atso nuwò; elabena miese bena, wogblɔ nya ɖe kɔmamã sia ŋuti le afisiafi. 
ACT.28.23	Eye esi woɖo ŋkeke nɛ la, ame geɖewo va egbɔ le eƒe dzeƒe la, amesiwo wògblɔ nya la na hele ɖase ɖim le mawufiaɖuƒe la ŋuti, eye wòle eƒom ɖe wo nu le Yesu ŋuti tso Mose ƒe se la kple nyagblɔɖilawo me tso ŋdikanya vaseɖe fiẽ. 
ACT.28.24	Eye amea ɖewo xɔ nusiwo wògblɔ la dzi se, eye amea ɖewo mexɔe se o. 
ACT.28.25	Eye esi woƒe gbe mesɔ o la, wodzo le nya ɖeka, si Paulo gblɔ la ta bena, Gbɔgbɔ kɔkɔe la gblɔe nyuie na nua fofowo to nyagblɔɖila Yesaya dzi bena: 
ACT.28.26	„Yi dukɔ sia gbɔ, eye nagblɔ bena: To tsɔ ge miala ase nui, ke miele egɔme se ge o, eye ŋkuwo tso ge miala akpa nui, ke miele si dze gee o. 
ACT.28.27	Elabena nenem dukɔ sia ƒe dzi ku atri, eye woƒe towo sẽ, eye womesea nu o, eye womiã woƒe ŋkuwo, be woagakpɔ nu kple woƒe ŋkuwo, eye woase nu kple woƒe towo, eye woase nu gɔme kple woƒe dzi, ne woatrɔ, eye mada gbe le wo ŋu o.“ 
ACT.28.28	Eyaŋuti miawo hã minyae bena, wodo Mawu ƒe xoxo sia ɖe trɔ̃subɔlawo gbɔ; eye woawo la woaɖo toe. 
ACT.28.29	Eye esi wògblɔ esiawo la, Yudatɔwo dzo, eye nusesẽ geɖe ɖo wo dome.
ACT.28.30	Ke Paulo nɔ anyi ƒe blibo eve sɔŋ le ye ŋuta ƒe xɔ, si wòɣe la me; eye wòxɔa amesiwo katã va egbɔ, 
ACT.28.31	eye wòle mawufiaɖuƒe la ƒe gbe ƒã ɖem; eye wòle nu fiãm le Aƒetɔ Yesu Kristo ŋuti kple dzideƒo ŋutɔ, eye amea ɖeke mexea mɔ nɛ o.
ROM.1.1	Paulo, Yesu Kristo ƒe dɔla kple apostolo, si woyɔ, eye wotia hena Mawu ƒe nyanyuie, 
ROM.1.2	si wòdo ŋugbe ɖi to eƒe nyagblɔɖilawo dzi le ŋɔŋlɔ kɔkɔewo me 
ROM.1.3	le Via, si wodzi le Dawid-ƒomeawo me le ŋutilã nu la ŋuti, 
ROM.1.4	si woɖo Mawuvi kple ŋusẽ le kɔkɔenyenye ƒe Gbɔgbɔ la nu to tsitretsitsi tso ame kukuwo dome la me, amesi nye Yesu Kristo, mia Aƒetɔ, 
ROM.1.5	amesi me miekpɔ amenuveve kple apostolonyenye le na xɔse ƒe toɖoɖo le dukɔwo katã dome le eƒe ŋkɔ ŋuti, 
ROM.1.6	amesiwo dome miawo hã míenye Yesu Kristo ƒe ame yɔyɔwo le la, 
ROM.1.7	ŋlɔ ɖo ɖe mi, amesiwo katã le Roma, siwo nye Mawu ƒe lɔlɔ̃tɔwo kple ame kɔkɔe, siwo woyɔ la: Amenuveve kple ŋutifafa, si tso Mawu, mia Fofo, kple Aƒetɔ Yesu Kristo gbɔ la, woana mi!
ROM.1.8	Gbã la mele akpe dam na Mawunye to Yesu Kristo dzi le mi katã ta bena, wogblɔa miaƒe xɔsenya fiana le xexeme blibo la katã. 
ROM.1.9	Elabena nye ɖaseɖilae nye Mawu, si mesubɔna le nye gbɔgbɔ me le Via ƒe nyanyuie la me, alesi nyemedzudzɔa ŋkuɖoɖo mia dzi o, 
ROM.1.10	eye meɖea kuku le nye gbedodoɖawo me ɖaasi, abe ɖe wòadze edzi nam nyuie azɔ le Mawu ƒe lɔlɔ̃nu la nu bena, mava mia gbɔ gbaɖegbe mahĩ? 
ROM.1.11	Elabena ele dzroyem vevie bena, makpɔ mi ɖa, bene matsɔ gbɔgbɔ me nunanaa ɖe ana mi, ne wòado ŋusẽ mi; 
ROM.1.12	eya nye bene, woafa akɔ nam le mia dome le xɔse, si nye mia kple mia tɔ siaa la me. 
ROM.1.13	Nɔviwo, nyemele didim be, miaganyae o bena, meɖo tame edziedzi be, mava mia gbɔ, ke woxe mɔ nam vaseɖe fifi, bene makpɔ kutsetse le mia dome hã, abe alesi mekpɔ le dukɔ bubuwo dome ene. 
ROM.1.14	Helatɔwo kple Barbaratɔwo, nunyalawo kple ame manyanuwo katã ƒe fenyila menye. 
ROM.1.15	Ale le gonyeme la melɔ̃ bena, magblɔ nyanyuie la afia mi amesiwo le Roma hã. 
ROM.1.16	Elabena nyanyuie la mekpea ŋu nam o, elabena enye Mawu ƒe ŋusẽ, si naa agbexɔxɔ amesiame, si xɔna sena la, Yudatɔwo gbã kple Helatɔwo hã. 
ROM.1.17	Elabena woɖea Mawu ƒe dzɔdzɔenyenye ɖe go le eya me tso xɔse me yina xɔse me, abe alesi woŋlɔ ɖi ene bena: „Ame dzɔdzɔe la anɔ agbe atso xɔse me.“
ROM.1.18	Elabena woɖe Mawu ƒe dziku ɖe go tso dziƒo ɖe amegbetɔwo ƒe mawumavɔ̃mavɔ̃ kple madzɔmadzɔnyenye katã dzi, amesiwo xea mɔ na nyateƒe le madzɔmadzɔnyenye me. 
ROM.1.19	Eyata esi woɖe nusi woate ŋu anya le Mawu ŋuti la, fia le wo me la; elabena Mawu ɖee fia wo. 
ROM.1.20	Elabena tso xexemewɔwɔ dzi la, ne wobua tame le eŋuti la, wokpɔa eƒe numanyakpɔ, si nye eƒe ŋusẽ mavɔmavɔ kple mawunyenye la kɔte le eƒe dɔwɔwɔwo me, bena taflatsedodoa ɖeke naganɔ wo si o. 
ROM.1.21	Eyata esi wònye wonya Mawu hafi, gake womekafunɛ abe Mawu ene o, ke boŋ woƒe tamesusuwo zu yaka, eye woƒe dzi masenugɔmewo do viviti la. 
ROM.1.22	Esime wole edzi bena, nunyalawo yewonye la, wozu bometsilawo, 
ROM.1.23	eye woɖɔ li Mawu magblẽmagblẽ la ƒe ŋutikɔkɔe la, bene wòaɖi ame gbegblẽ kple xeviwo kple lãfɔnewo kple nutatawo ƒe nɔnɔme.
ROM.1.24	Eyata le woƒe dziwo ƒe nudzodzrowo me la Mawu tsɔ wo de asi na makɔmakɔnyenye, bene woado ŋunyɔ woƒe ŋutilãwo le wo nɔewo dome; 
ROM.1.25	amesiwo tso Mawu ƒe nyateƒe la ɖɔ li aʋatsokaka, eye wovɔ̃, eye wosubɔ nuwɔwɔ wu wɔla, si wokafuna yi ɖe mavɔmavɔ me! Amen.
ROM.1.26	Eyaŋuti Mawu tsɔ wo de asi na ahɔhlɔ̃bɔbɔ yomenɔnɔ; elabena woƒe nyɔnuwo tsɔ dzɔdzɔme ƒe kɔnu wɔ nusi mele dzɔdzɔme nu o; 
ROM.1.27	nenema ke woƒe ŋutsuwo hã gblẽ nyɔnuwo ƒe dzɔdzɔmekɔnu ɖi, eye wofiã le woƒe fiẽŋufiẽŋui me ɖe wo nɔewo ŋu, eye ŋutsu kple ŋutsu wɔ ŋukpenanuwo, eye wokpɔ woƒe vodada ŋuti fetu, si dze wo la, le wo ɖokui ŋu.
ROM.1.28	Eye alesi womebu eŋu bena, woalé Mawu ƒe sidzedze ɖe asi o la, nenema Mawu hã tsɔ wo de asi na tamebubu, si medze o, bene woawɔ nusiwo medze o; 
ROM.1.29	amesiwo yɔ taŋ kple madzɔmadzɔnyenye katã: Ahasiwɔwɔ, vɔ̃ɖiwɔwɔ, nu tovo wɔwɔ, ŋubiabiã; eye woyɔ fũ kpakple ŋuʋaʋã, amewuwu, dzrewɔwɔ, beble, apasa; 
ROM.1.30	sakplisalawo, ameŋuzɔlawo, amesiwo léa Mawu ɖe lu me, vlodolawo, dadalawo, adegbe ƒuƒlu ƒolawo, amesiwo toa nu vɔ̃ɖi vɛ, amesiwo meɖoa to woƒe dzilawo o, 
ROM.1.31	ame masenugɔmewo, nubabladzidalawo, amesiwo melɔ̃a ame ƒe nya o, amesiwo gbea avuléle kple ame makpɔnublanuiwo; 
ROM.1.32	amesiwo nya Mawu ƒe nuɖoanyi dzɔdzɔe la kɔte bena, amesiwo wɔa nusiawo la, wodze ku; eye womewɔa nusiawo ɖeɖeko o, hafi boŋ wokpɔa dzidzɔ le amesiwo wɔne la hã ŋuti.
ROM.2.1	Eyata taflatsedodoa ɖeke mele asiwò o, oo ame, amesi ke ƒomevi nènye le ʋɔnu drɔ̃m la! Elabena nusi ke netsɔna drɔ̃a ʋɔnu ame bubu la, eya ke netsɔna bua fɔ ɖokuiwò; elabena wò amesi le ʋɔnu drɔ̃m la, wò ŋutɔ èwɔa nu mawo ke. 
ROM.2.2	Ke mienyae bena, Mawu ƒe ʋɔnudɔdrɔ̃ le nyateƒe la nu va amesiwo wɔ nenem nusiawo la dzi. 
ROM.2.3	Ke, oo ame, si le ʋɔnu drɔ̃m amesiwo woa nenem nusiawo, eye wò ŋutɔ nèwɔa nu mawo ke la, ɖe nèsusuna bena, yeate ŋu asi le Mawu ƒe ʋɔnudɔdrɔ̃ la nu mahã? 
ROM.2.4	Alo ɖe nèdoa vlo Mawu ƒe dɔmenyonyo kple dzidodo kple dzigbɔgbɔ blewu ƒe agbɔsɔsɔ la, eye menyae bena, Mawu ƒe dɔmenyonyo kplɔa wò yina ɖe dzimetɔtrɔ me o mahã? 
ROM.2.5	Ke wò la, le wò dzi sesẽ, si metrɔ o la nu, nèƒo dziku nu ƒu ɖi na ɖokuiwò hena dziku ƒe ŋkeke kpakple Mawu ƒe ʋɔnudɔdrɔ̃ dzɔdzɔe ƒe ɖeɖefia la, 
ROM.2.6	amesi aɖo teƒe na amesiame le eƒe dɔwɔwɔwo nu: 
ROM.2.7	Amesiwo tsɔa dzidodo le dɔ nyui wɔwɔ me dia ŋutikɔkɔe kple bubu kple nu magblẽmagblẽ la, woana agbe mavɔ wo; 
ROM.2.8	ke amesiwo lɔ̃a dzrehehe, eye womeɖoa to nyateƒe la o, hafi woɖoa to madzɔmadzɔnyenye boŋ la, wo tɔ anye dziku kple dɔmedzoe: 
ROM.2.9	Xaxa kple momenuveve ava amesiame, si le vɔ̃ wɔm la ƒe luʋɔ dzi, Yudatɔwo gbã kple Helatɔwo hã; 
ROM.2.10	hafi ŋutikɔkɔe kple bubu kple ŋutifafa woana amesiame, si le nu nyui wɔm la, Yudatɔwo gbã kple Helatɔwo hã. 
ROM.2.11	Elabena ameŋkumekpɔkpɔa ɖeke mele Mawu gbɔ o.
ROM.2.12	Elabena ame alesi nu wɔ nuvɔ̃ se manɔ wo sii la, woatsrɔ̃ se manɔ wo sii; eye ame alesi nu wɔ nuvɔ̃, eye se le wo si la, woatsɔ se la adrɔ̃ ʋɔnu wo. 
ROM.2.13	Elabena menye amesiwo sea se la, wonye ame dzɔdzɔewo le Mawu ƒe ŋku me o, hafi boŋ woatso afia na amesiwo wɔa se la dzi. 
ROM.2.14	Elabena ne trɔ̃subɔla, siwo si se mele o la, wɔa nusi nye se la tɔ tso dzɔdzɔ me la, ekema amesiwo si se mele o la, wonye se na wo ɖokui, 
ROM.2.15	abe amesiwo fia bene, woŋlɔ se la ƒe dɔwɔwɔ ɖe woƒe dziwo me la ene, eye woƒe dzitsinya hã ɖia ɖase hekpena ɖe eŋu, eye woƒe tamebubuwo nɔa wo nɔewo nu tsom, alo wonɔa wo nɔewo nu ɖem hã, 
ROM.2.16	le ŋkeke, si dzi Mawu adrɔ̃ ʋɔnu amewo ƒe nu ɣaɣlawo le nye nyanyuie la nu to Yesu Kristo dzi la dzi.
ROM.2.17	Ke wò la, ne woyɔ wò be Yudatɔ, eye nèɖoa ŋu ɖe se la ŋu, eye nèƒo adegbe le Mawu me, 
ROM.2.18	eye nènya eƒe lɔlɔ̃nu, eye nèbu nusi dzɔ kple esi medzɔ o me kpɔ, esi wotia nu wò le sea me la, 
ROM.2.19	eye neɖo ŋu ɖe ɖokuiwò ŋu bena, yee nye ŋkuagbãtɔwo ƒe mɔfiala kple amesiwo le viviti me la ƒe kekeli 
ROM.2.20	kple ame manyanuwo ƒe hela kple ɖeviwo ƒe nufiala, amesi si sidzedze kple nyateƒe ƒe nɔnɔme, si le sea me la, le la, 
ROM.2.21	ekem wò amesi fia nu ame bubuwo la, ɖe mèfia nu ɖokuiwò oa? Wò amesi ɖe gbe ƒã bena, womegati fi o la, wòe fi fia? 
ROM.2.22	Wò amesi gblɔ bena, womegawɔ ahasi o la, wòe wɔ ahasia? Wò amesi nyɔ ŋu trɔ̃wo la, wòe ha trɔ̃subɔƒenuwo mahã? 
ROM.2.23	Wò amesi ƒo adegbe le se la ŋuti la, wòe doa vlo Mawu to seadzidada mea? 
ROM.2.24	Elabena le miawo ŋuti la wogblɔa busunya ɖe Mawu ƒe ŋkɔ ŋuti le trɔ̃subɔlawo dome, abe alesi woŋlɔ ɖi ene.
ROM.2.25	Elabena ne èwɔ sea dzi la, aʋatsotso enye viɖe; hafi nenye seadzidala nènye la, ekema wò aʋatsotso zu aʋamatsomatso. 
ROM.2.26	Azɔ la, ne aʋamatsomatsotɔ dzra se la ƒe nuɖoanyi dzɔdzɔewo ɖo la, womabu eƒe aʋamatsomatso la aʋatsotso nɛ o mahã? 
ROM.2.27	Eye amesi nye aʋamatsomatsotɔ tso dzɔdzɔ me, gake wowu sea nu la, adrɔ̃ ʋɔnu wò amesi wònye agbalẽŋlɔdzesi kple aʋatsotso li na wò hafi, gake nèda se la dzi. 
ROM.2.28	Elabena menye amesi ke nye Yudatɔ le gota la, enye Yudatɔ o, eye menye nusi ke le gota le ŋutilã ŋu la, enye aʋatsotso o; 
ROM.2.29	hafi amesi nye Yudatɔ le ɣaɣla me la, eya boŋ enye Yudatɔ, eye dzimeʋatsotso le gbɔgbɔ me, menye le agbalẽŋlɔdzesi nu o la, eyae nye aʋatsotso; amesi ƒe kafukafu metso amewo gbɔ o, ke tso Mawu gbɔ boŋ.
ROM.3.1	Azɔ la, nukae nye Yudatɔ ƒe nu nyui, si ƒo ta la, alo nu kae nye aʋatsotso ƒe viɖea? 
ROM.3.2	Nu geɖe le go sia go me; gbã wotsɔ Mawu ƒe nyawo ɖewo si. 
ROM.3.3	Elabena ne amea ɖewo mewɔ nuteƒe o la, nukae? Alo ɖe woƒe nuteƒemawɔmawɔ aɖe Mawu ƒe nuteƒetɔnyenye ɖa mahã? 
ROM.3.4	Gbeɖe! Hafi nenɔ ale: Mawu nye nyateƒetɔ, ke amesiame aʋatsokalae, abe alesi woŋlɔ ɖi ene bena: „Bene woatso afia na wò le wò nyawo me, eye bene naɖu dzi, ne wodrɔ̃ ʋɔnu wò.“ 
ROM.3.5	Ke ne miaƒe madzɔmadzɔnyenye ɖe Mawu ƒe dzɔdzɔenyenye ɖe go fia la, nuka gblɔ ge mialã? Ne Mawu fia dziku la, ɖe etɔ medzɔ oa? Meƒo nu abe ame ene. 
ROM.3.6	Gbeɖe! Elabena ekema aleke Mawu ladrɔ̃ ʋɔnu xexeamee ma? 
ROM.3.7	Ke ne Mawu ƒe nyateƒea zu gã wu to nye aʋatsokaka me hena eƒe ŋutikɔkɔe la, nukaŋuti woadrɔ̃ ʋɔnu nye hã abe nuvɔ̃wɔla ene mahã? 
ROM.3.8	Eye nukaŋuti miawo, abe alesi woɖoa vlo mi, eye abe alesi amea ɖewo ɖea aɖe nu me na mí be, miegblɔna bena: „Mina míawɔ nuvɔ̃, bena nu nyui nava“ ene o boŋ mahã? Amesiawo ƒe fɔbubu edzɔ.
ROM.3.9	Azɔ la, aleke wòle? Ɖe mia tɔ ƒo ame bubuwo tɔ ta mahã? O, mele nenema kura o; elabena mietso Yudatɔwo kple Helatɔwo nu da ɖi bena, wo katã wole nuvɔ̃a te, 
ROM.3.10	alesi woŋlɔ ɖi bena: „Ame dzɔdzɔea ɖeke meli o, ɖeka hɔ̃ meli o. 
ROM.3.11	Amea ɖeke meli, si nya nu o, amea ɖeke meli, si biaa Mawu ta sena o! 
ROM.3.12	Wo keŋ wote ɖe aga, wo katã tim wogblẽ. Amea ɖeke meli, si wɔa nu nyui o, ɖeka hɔ̃ hã meli o. 
ROM.3.13	Yɔdo, si le nuvo la, enye woƒe ve me, woƒe aɖewo gblɔa nya vivi ŋanɛŋanɛ; ƒliwo ƒe aɖi le woƒe nuyiwo me; 
ROM.3.14	fiƒode kple veve helĩhelĩ yɔ woƒe nu me fũ. 
ROM.3.15	Woƒe afɔwo ɖe abla, be woakɔ ʋu ɖe anyi, 
ROM.3.16	gbegblẽ kple dzɔgbevɔ̃e le woƒe mɔwo dzi; 
ROM.3.17	eye womenya ŋutifafamɔ la o. 
ROM.3.18	Mawuvɔvɔ̃a ɖeke metso ga ɖe ŋku me na wo o.“ 
ROM.3.19	Ke míenyae bena, nusianu, si se la le gbɔgblɔm la, etonɛ na amesiwo le se la me, bene amesiame ƒe nu natsi te, eye xexeme blibo la katã nazu fɔɖila na Mawu. 
ROM.3.20	Elabena to se la ƒe dɔwɔwɔwo me la womatso afia na ŋutilãa ɖeke le eƒe ŋku me o; elabena se la me nuvɔ̃ ƒe sidzedze dzɔ tso.
ROM.3.21	Ke azɔ la se la manɔmee woɖe Mawu ƒe dzɔdzɔenyenye hefiã, esi ŋuti se la kple nyagblɔɖilawo ɖi ɖase le, 
ROM.3.22	esi nye Mawu ƒe dzɔdzɔenyenye, si toa Yesu Kristo dzixɔxɔse me vana na amesiwo katã xɔna sena la. Elabena vovototoa ɖeke meli o; 
ROM.3.23	elabena wo katã wɔ nuvɔ̃, eye Mawu ƒe ŋutikɔkɔe hiã wo tim, 
ROM.3.24	eye wotso afia na wo faa le eƒe amenuveve me to fexexeɖeta, si nye Kristo Yesu ta la me, 
ROM.3.25	amesi Mawu ɖe avulénu to xɔse me le eƒe ʋu la me, bene yeaɖe eƒe dzɔdzɔenyenye afia, le esi wòŋe aɖaba ƒu nuvɔ̃, siwo wowɔ tsã la dzi, le esime Mawu ɖo dzi la ŋuti, 
ROM.3.26	bena yeaɖe eƒe dzɔdzɔenyenye afia le ɣeyiɣi sia me, bene eya nanye dzɔdzɔetɔ kple amesi tsoa afia na amesi si Yesu dzixɔse le.
ROM.3.27	Azɔ la, afika adegbeƒoƒo le mahã? Woɖee ɖe aga. To se ka ƒomevi mea? Ɖe dɔwɔwɔwo toe loo? Gbeɖe! Hafi to xɔse ƒe se la me boŋ. 
ROM.3.28	Eyata míebuna bena, wotsoa afia na ame to xɔse me, se la ƒe dɔwɔwɔwo manɔmee. 
ROM.3.29	Alo ɖe Mawu nye Yudatɔwo ɖeɖeko tɔ, eye menye trɔ̃subɔlawo to hã oa? Ẽ, trɔ̃subɔlawo to hã wònye: 
ROM.3.30	elabena Mawu ɖekae nye amesi tso afia na aʋatsotsotɔwo tso xɔse me kple aʋamatsomatsotɔwo tso xɔse me. 
ROM.3.31	Ekem ɖe mietsɔ xɔse la tu se la mahã? Gbeɖe! Ke mietsɔ se la tu tsitre boŋ.
ROM.4.1	Azɔ nuka gblɔ ge míala be, mía tɔgbui Abraham kpɔ le ŋutilã nua? 
ROM.4.2	Elabena nenye wotso afia na Abraham tso dɔwɔwɔwo me la, nane le esi, si ŋuti wòaƒo adegbe le, gake menye le Mawu gbɔ o. 
ROM.4.3	Elabena nuka ŋɔŋlɔa gblɔna? „Abraham xɔ Mawu dzi se, eye wobui dzɔdzɔenyenye nɛ.“ 
ROM.4.4	Ke amesi le dɔ wɔm la, womebua fetua nɛ abe amenuvevenu ene o, ke boŋ abe nusi dzee ene. 
ROM.4.5	Ke amesi mele dɔ wɔm o, hafi wòxɔa amesi tso afia na ame mavɔ̃mawu la dzi sena la, wobua eƒe xɔse dzɔdzɔenyenye nɛ; 
ROM.4.6	abe alesi Dawid hã gblɔ yayranya na amesi Mawu bua dzɔdzɔenyenye na dɔwɔwɔwo manɔsii la ene bena: 
ROM.4.7	Woayra amesiwo wotsɔ woƒe dzidadawo ke wo la, kple amesiwo wotsyɔ nu woƒe nuvɔ̃wo dzi la; 
ROM.4.8	Woayra ŋutsu, si Aƒetɔ la mebua eƒe nuvɔ̃ nɛ o la.“
ROM.4.9	Azɔ la de yayranyagbɔgblɔ sia va aʋatsotsoa dzi loo, alo aʋamatsomatso hã dzi mahã? Elabena míegblɔna bena: Xɔse la wotso bu dzodzoenyenye na Abraham. 
ROM.4.10	Azɔ la aleke wobui nɛ? Ɖe esime wotso aʋa nɛ loo, alo esime wometso aʋa nɛ haɖe o mahã? Menye esime wotso aʋa nɛ o, ke esime wometso aʋa ne haɖe o boŋ. 
ROM.4.11	Eye wòxɔ aʋatsotso ƒe dzesi, si nye xɔse, si le esi le aʋamatsomatso me la, ƒe dzɔdzɔenyenye ƒe nutrenu, bene wòanye fofo na amesiwo katã xɔna sena le aʋamatsomatso me la, bene woabui dzɔdzɔenyenye na woawo hã, 
ROM.4.12	bene wòanye fofo na aʋatsotsotɔwo hã, amesiwo metso aʋatsotso me ɖeɖeko o, hafi amesiwo zɔna le mía fofo Abraham ƒe xɔse, si le esi le aʋamatsomatso me la ƒe afɔtoƒewo me la boŋ.
ROM.4.13	Elabena menye se la me ŋugbedodo, si wodo na Abraham alo eƒe ƒome bena, wòanye xexeme ƒe domenyila la, to va o, ke boŋ eto xɔse ƒe dzɔdzɔenyenye me va. 
ROM.4.14	Elabena nenye amesiwo tso sea me la, wonye domenyilawo la, ekema xɔse la zu gbolo, eye wode ŋugbedodo la da. 
ROM.4.15	Elabena se la hea dziku vɛ; gake afisi se mele o la, dzidada hã meli o. 
ROM.4.16	Eyata xɔse me wòtso, bene wòanye le amenuveve nu, bene ŋugbedodo nali zã na ƒome sia ƒome, menye amesiwo tso sea me ɖeɖeko o, hafi amesiwo tso Abraham ƒe xɔse me hã, amesi nye mí katã mia fofo la, 
ROM.4.17	abe alesi woŋlɔ ɖi ene bena: „Meɖo wò dukɔ geɖewo fofo“ le Mawu, si dzi nèxɔ se ƒe ŋku me, amesi gagbɔa agbe ame kukuwo, eye wòyɔa nusiwo meli o, abe nusiwo li la ene; 
ROM.4.18	amesi le esime mɔkpɔkpɔa ɖeke megali o la, wòkpɔ mɔ le xɔse me, bene wòatro zu dukɔ geɖewo fofo, abe alesi wogblɔ ne ene bena: „Nenema lanye wò ƒome.“ 
ROM.4.19	Eye megbɔdzɔ le xɔse me o, mebu ye ŋutɔ ƒe ŋutilã, si ku xoxo la, esi wòxɔ ƒe, si ano ƒe alafa, kple Sara ƒe vidzidɔ, si ku la o; 
ROM.4.20	eye meke ɖi le Mawu ƒe ŋugbedodo la ŋuti le dzimaxɔse me hã o, hafi esẽ ŋu le xɔse me boŋ, eye wòtso bubu na Mawu, 
ROM.4.21	eye wòkpɔ kakaɖedzi blibo bena, nusi ke ŋugbe wòdo la, ate ŋu awɔe hã. 
ROM.4.22	Eyata wobui dzɔdzɔenyenye nɛ. 
ROM.4.23	Gake menye eya ɖeɖeko ta woŋlɔe ɖi ɖo bena, wobui nɛ o; 
ROM.4.24	ke miawo hã tae, mí amesiwo woava abui na, mi amesiwo xɔa amesi fɔ Yesu, mía Aƒetɔ, ɖe tsi tre tso ame kukuwo dome la dzi sena, 
ROM.4.25	amesi wotsɔ hena le míaƒe vodadawo ŋuti, eye wofɔe ɖe tsitre le afiatsotso na mí ta.
ROM.5.1	Azɔ la esi wotso afia na mí tso xɔse me la, ŋutifafa le mia kple Mawu dome to mía Aƒetɔ Yesu Kristo dzi, 
ROM.5.2	amesi me miekpɔe mɔnu hã le le xɔse me heyina ɖe amenuveve sia gbɔ, si me míetsia tre ɖo la, eye mieƒoa adegbe le Mawu ƒe ŋutikɔkɔe ƒe mɔkpɔkpɔ la ŋuti. 
ROM.5.3	Ke menye esia ɖeɖekoe o, hafi míeƒoa adegbe le xaxawo me hã, esi mienyae bena, xaxa dzia dzidodo; 
ROM.5.4	ke dzidodo dzia kelili, ke kelili dzia mɔkpɔkpɔ; 
ROM.5.5	ke mɔkpɔkpɔ menana ŋu kpea ame o, elabena wotrɔ Mawu ƒe lɔlɔ̃ la kɔ ɖe míaƒe dziwo me to Gbɔgbɔ kɔkɔe, si wona mí la dzi. 
ROM.5.6	Elabena Kristo gɔ̃ hã, esime míeganye gbɔdzɔgbɔdzɔtɔwo la, eku ɖe ame mavɔ̃mawuwo ta le azãgbe, si woɖo ɖi la me. 
ROM.5.7	Elabena bebli hafi amea ɖe aku ɖe ame dzɔdzɔea ɖe ta; ame nyui la, ɖewohĩ amea ɖe ado dzi aku ɖe eta. 
ROM.5.8	Ke Mawu ɖe ye ŋutɔ ƒe lɔlɔ̃, si wotsɔ lɔ̃ mí la fia bena, esime míeganye nuvɔ̃wɔlawo la, Kristo ku ɖe mía ta. 
ROM.5.9	Azɔ la, esi wotso afia na mí to eƒe ʋu me ŋuti la, woaxɔ mí geɖe awu tso dziku la me to eyama me. 
ROM.5.10	Elabena ne wolé avu le mia kple Mawu dome to Via ƒe ku me, esime míenye ketɔwo la, woaxɔ mi geɖe awu to eƒe agbe me, esime wolé avu na mi megbe la. 
ROM.5.11	Ke menye esia ɖeɖekoe o, hafi míele adegbe ƒom le Mawu me hã to mia Aƒetɔ Yesu Kristo dzi, amesi me miekpɔ avuléle le azɔ.
ROM.5.12	Esiaŋuti alesi to ame ɖeka dzi nuvɔ̃ la va xexeame, eye to nuvɔ̃ me ku la va, eye nenema ku la va to amewo katã dzi yi, esi wo katã wɔ nuvɔ̃ ŋuti la; 
ROM.5.13	elabena vaseɖe sededeŋɔli ke nuvɔ̃ le xexeame, gake ne se meli o la, womebua nuvɔ̃ o; 
ROM.5.14	gake ku la ɖu fia tso Adam dzi vaseɖe Mose dzi ɖe amesiwo mewɔ nuvɔ̃, si sɔ kple Adam ƒe dzidada o la dzi, amesi nye amesi gbɔna la ƒe kpɔɖeŋu la. 
ROM.5.15	Gake menye sigbe alesi vodada li la, nenema ke nye amenuvevenunana hã o; elabena nenye ame ɖeka ƒe vodada ŋuti ame geɖewo ku ɖo la, ekema Mawu ƒe amenuveve kple nunana, si le Yesu Kristo, ame ɖeka ƒe amenuveve me la, sɔ gbɔ geɖe wu hegbã go ɖe ame geɖewo dzi. 
ROM.5.16	Eye menye alesi to ame ɖeka, si wɔ nuvɔ̃ la dzi, nunana la va ɖo o; elabena ʋɔnudɔdrɔ̃ la tso ame ɖeka me zu fɔbubu, ke amenuvevenunana la tso ame geɖewo ƒe vodadawo me zu avatsotsoname. 
ROM.5.17	Elabena nenye to ame ɖeka ƒe vodada me ku la ɖu fia to ame ɖeka dzi la, ekema amesiwo xɔ dzɔdzɔenyenye ƒe amenuveve kple nunana ƒe agbɔsɔsɔ la, woaɖu fia geɖe awu le agbe me to Yesu Kristo ɖeka dzi. 
ROM.5.18	Eyata azɔ alesi to vodada ɖeka me fɔbubu va amewo katã dzi la, nenema ke to nu dzɔdzɔe wɔwɔ ɖeka me agbe ƒe afiatsotsoname hã va amewo katã dzi. 
ROM.5.19	Elabena alesi to ame ɖeka ƒe tomaɖomaɖo me wowɔ ame geɖewo zu nuvɔ̃wɔlawo la, nenema ke to ame ɖeka ƒe toɖoɖo me hã woawɔ ame geɖewo woazu ame dzɔdzɔewo. 
ROM.5.20	Ke se la va tra ɖe eme, bene vodada la nasɔ gbɔ ɖe dzi; ke afisi nuvɔ̃ la sɔ gbɔ le la, amenuveve la sɔ gbɔ geɖe wu, 
ROM.5.21	bene alesi ke nuvɔ̃ la ɖu fia ɖe ku me la, nenema ke amenuveve la hã naɖu fía to dzɔdzɔenyenye me hena agbe mavɔ to Yesu Kristo, mia Aƒetɔ dzi.
ROM.6.1	Azɔ nuka gblɔ ge míala? Alo ɖe miaganɔ nuvɔ̃ me, bene amenuveve la nasɔ gbɔ ɖe dzia? 
ROM.6.2	Gbeɖe! Aleke gɔ̃ mi amesiwo ku na nuvɔ̃ la, miaganɔ agbe le eme mahã? 
ROM.6.3	Alo ɖe mienyɛ bena, mí amesiwo katã wode mawutsi ta na ɖe Kristo Yesu me la, ɖe eƒe ku mee wode mawutsi ta na mí ɖo o mahã? 
ROM.6.4	Eyaŋuti esi wode mawutsi ta na mí ɖe eƒe ku me la, woɖi mí kpakple bene abe alesi wofɔ Kristo ɖe tsitre tso ame kukuwo dome to Fofoa ƒe ŋutikɔkɔe me ene la, nenema ke miawo hã míazɔ le agbe ƒe yeyenyenye me. 
ROM.6.5	Elabena ne míezu ɖeka kplii hena sɔsɔ kplii le eƒe ku me la, ekema míasɔ kplii le eƒe tsitretsitsi hã me; 
ROM.6.6	esi mienyã esia bena, woklã miaƒe ame xoxo la ɖe atitsoga ŋu kplii, bene woaɖe nuvɔ̃ŋutilã ɖa, bene míagasubɔ nuvɔ̃ akpa o. 
ROM.6.7	Elabena amesi ke ku la, wotso afia nɛ, ɖee tso nuvɔ̃ me. 
ROM.6.8	Ke ne mia kple Kristo mieku la, miexɔe se bena, mia kplii mianɔ agbe hã; 
ROM.6.9	elabena mienyae bena, Kristo, si wofɔ ɖe tsitre tso ame kukuwo dome la, megale kuku ge akpa o; ku megale edzi ɖu ge akpɔ o. 
ROM.6.10	Elabena esi wòku la, eku na nuvɔ̃ zi ɖeka hɔ̃ ko ɖe ɣeyiɣiawo katã nu; ke esi wòle agbe la, ele agbe na Mawu. 
ROM.6.11	Nenema ke miawo hã mibu mia ɖokui ame kukuwo na nuvɔ̃ la, ke ame gbegbewo na Mawu le Kristo Yesu, mía Aƒetɔ la me. 
ROM.6.12	Eyata migana nuvɔ̃ la naɖu fia ɖe miaƒe ŋutilã, si le kuku ge la dzi, bena miaɖo to eƒe nudzodzrowo o. 
ROM.6.13	Eye migatsɔ mia ŋutinuwo wo madzɔmadzɔnyenye ƒe aʋawɔnuwo na nuvɔ̃ la o; ke mitsɔ mia ɖokui ɖo anyi na Mawu, abe amesiwo wogbɔ agbe tso ame kukuwo dome ene, eye mitso miaƒe ŋutinuwo wo dzɔdzɔenyenye ƒe aʋawɔnuwo na Mawu boŋ? 
ROM.6.14	Elabena nuvɔ̃ maɖu fia ɖe mia dzi o, elabena miegale se la te o, ke boŋ amenuveve la te miele.
ROM.6.15	Ekem aleke wòle? Esi miegale se la te o, hafi amenuveve la te boŋ míele ŋuti la, miaganɔ nuvɔ̃wɔwɔ dzi mahã? Gbeɖe! 
ROM.6.16	Ɖe mienyae bena, amesi mietso mia ɖokui wɔ kluvi na, bene miaɖo toe la, miezu amesi mieɖoa toe la ƒe kluviwo, eɖanye nuvɔ̃ tɔ hena ku o alo toɖoɖo to hena dzɔdzɔenyenye o mahã? 
ROM.6.17	Ke woada akpe na Mawu bena, míenye nuvɔ̃ ƒe kluviwo tsã, ke azɔ la tso dzi me mieɖoa to nufiafia ƒe nɔnɔme, si wotsɔ mi de asi na la. 
ROM.6.18	Ke esi woxɔ mi tso nuvɔ̃ si hewɔ ablɔɖeviwoe la, wotsɔ mí wo dzɔdzɔenyenye ƒe kluviwoe. 
ROM.6.19	Meƒo nu alesi ame ƒoa nu le miaƒe ŋutilã ƒe gbɔdzɔgbɔdzɔ ŋuti. Elabena sigbe alesi mietsɔ miaƒe ŋutinuwo wɔ makɔmakɔnyenye kple sedzimawɔmawɔ ƒe kluviwoe hena sedzidada la, nenema ke azɔ mitsɔ miaƒe ŋutinuwo wɔ dzɔdzɔenyenye ƒe kluviwo hena kɔkɔenyenye. 
ROM.6.20	Elabena esime mienye nye nuvɔ̃ ƒe kluviwo tsã la, mievo tso dzɔdzɔenyenye si me. 
ROM.6.21	Ekema kutsetse kae no mia si le ɣemaɣi mahã? Kutsetse, siwo kpea ŋu na mi azɔ; elabena nu kemawo ƒe nuwuwu enye ku. 
ROM.6.22	Ke azɔ, esi woxɔ mi tso nuvɔ̃ si hewɔ ablɔɖeviwoe, eye gake wowɔ mi Mawu ƒe kluviwoe la, miekpɔ miaƒe kutsetse hena kɔkɔenyenye: ke nuwuwu la enye agbe mavɔ. 
ROM.6.23	Elabena nuvɔ̃ la ƒe fetue nye ku; ke Mawu ƒe amenuvevenunana la enye agbe mavɔ le Kristo Yesu, mia Aƒetɔ me.
ROM.7.1	Alo nɔviwò, elabena mele nu ƒom na amesiwo nya se la, ɖe mienyae bena, se la ɖua fia ɖe ame dzi le eƒe agbenɔɣi blibo la katã o mahã? 
ROM.7.2	Elabena nyɔnu srɔ̃tɔ la, ŋkeke alesi srɔ̃ŋutsua le agbe la, se blae ɖe eŋuti; ke ne srɔ̃ŋutsua ku la, wotui tso se, si biae ɖe srɔ̃ŋutsua ŋuti la me. 
ROM.7.3	Eyata azɔ, ne ezu ame bubu srɔ̃, esime srɔ̃ŋutsua gale agbe la, woayɔe be ahasiwɔla; gake ne srɔ̃ŋutsua ku la, evo tso se la me, eye ne ezu ame bubu srɔ̃ la, meganye ahasiwɔla o. 
ROM.7.4	Nɔvinyewo, nenema ke miawo hã mieku na se la to Kristo ƒe ŋutilã me, bene míazu ame bubu, si wofa ɖe tsitre tso ame kukuwo dome la to, bene míatse ku na Mawu. 
ROM.7.5	Elabena esime míele ŋutilã me la, nuvɔ̃wo ƒe nudzodzro wuamenu, siwo dzo tso sea me la, sẽ ŋu ŋutɔ le míaƒe ŋutinuwo me, bene míatse ku na ku; 
ROM.7.6	ke azɔ la wotu mi tso se la me, elabena míeku na nusi lé mí ɖe asi, bene miasubɔ le Gbɔgbɔ ƒe yeyenyenye me, menye le agbalẽŋlɔdzesi ƒe xoxonyenye me o.
ROM.7.7	Azɔ nuka gblɔ ge míala? Ɖe se la nye nuvɔ̃a? Gbeɖe! Gake nyemedze si nuvɔ̃ la o, negbe to sea me ko; elabena nyemenya ŋubiabiã la hã o, ne menye se la mee wogblɔ le o be; „Megabiã ŋu o!“ 
ROM.7.8	Ke esi nuvɔ̃ la kpɔ mɔ to sedede me la, eho ŋubiabiãwo katã ɖe dzi le menye; elabena ne se meli o la, nuvɔ̃ ku. 
ROM.7.9	Ke nye la mena agbe semanɔsitɔe tsã; ke esi sedede va la, nuvɔ̃ la gbɔ agbe, 
ROM.7.10	ke nye la meku, eye wokpɔe bena, se, si wode hena agbe la, eya ke zu ku nam. 
ROM.7.11	Elabena esi nuvɔ̃ la kpɔ mɔ to sedede me la, eblem, eye wòtso eya ke hewum. 
ROM.7.12	Eva la se la le kɔkɔe, eye sedede la le kɔkɔe, le dzɔdzɔe, eye wònyo. 
ROM.7.13	Ekem ɖe nu nyui la zu ku nama? Gbeɖe! Hafi nuvɔ̃ la boŋ ye, bene wòadze ƒã abe nuvɔ̃ ene, tso nu nyui la wo ku nam, bene nuvɔ̃ la navɔ̃ɖi ɖe dzi ŋuta to sedede la me.
ROM.7.14	Elabena míenyae bena, se la nye gbɔgbɔmenu, ke nye la ŋutilã me menye, wotsɔm ƒle ɖe nuvɔ̃ ƒe ŋusẽ te. 
ROM.7.15	Elabena nusi ke mewɔna la, nyemenyae o; elabena menye nusi melɔ̃na la, mewɔna o, ke nusi meléa fu la, eya ke mewɔna. 
ROM.7.16	Ke ne nusi ke nyemelɔ̃na o lae mewɔna la, ekema melɔ̃a sea dzi bena, enyo. 
ROM.7.17	Ke azɔ meganye nyee le esia wɔm o, negbe nuvɔ̃, si le menye lae. 
ROM.7.18	Elabena menyae bena, le menye — egɔmee nye: Le nye ŋutilã me la — nu nyuia ɖeke menɔa anyi o; elabena nu nyui lɔlɔ̃ la le asinye, ke nu nyui wɔwɔ la nyemekpɔ wɔe kura o. 
ROM.7.19	Elabena menye nu nyui, si melɔ̃na la, mewɔna o, ke nuvɔ̃, si nyemelɔ̃na o la, eya ke mewɔna boŋ. 
ROM.7.20	Ke ne mewo nusi nyemelɔ̃na o la, ekema meganye nyee le esia wɔm o, negbe nuvɔ̃, si le menye boŋ. 
ROM.7.21	Eyata azɔ mekpɔ se sia bena, esime melɔ̃na bena, mawɔ nu nyui la, nuvɔ̃ la lé ɖe ŋutinye. 
ROM.7.22	Elabena mekpɔa dzidzɔ le Mawu ƒe se la ŋuti le ememe la gome; 
ROM.7.23	ke mekpɔ se bubu, si le aʋa wɔm kple se, si le nye nyasã me la, le nye ŋutinuwo me, eye wòlém aboyo le nuvɔ̃ ƒe se, si le nye ŋutinuwo me la me. 
ROM.7.24	O, nye nublanuitɔ! Amekae aɖem tso kuŋutilã si me mahã? 
ROM.7.25	Meda akpe na Mawu to Yesu Kristo, mia Aƒetɔ, la dzi! Eyata azɔ nye ɖeka ma ke metsɔa nyasã la subɔa Mawu ƒe se la, ke metsɔa ŋutilã la subɔa nuvɔ̃ ƒe se lae.
ROM.8.1	Eyata azɔ fɔbubua ɖeke meli na amesiwo le Kristo Yesu me la o, amesiwo mezɔna le ŋutilã nu o, negbe le Gbɔgbɔ nu 
ROM.8.2	Elabena Gbɔgbɔ, si nye agbe, si le Kristo Yesu me la, ƒe se la xam tso nuvɔ̃ kple ku ƒe se la si. 
ROM.8.3	Elabena nusi se la mete ŋu wo o, esime wògbɔdzɔ to ŋutilã me la, Mawu wɔe, eye wòdo ye ŋutɔ Via ɖo ɖa le nuvɔ̃ŋutilã ƒe sɔsɔ me, eye le nuvɔ̃ ŋuti wodoe ɖa ɖo, eye wobu to nuvɔ̃ la le ŋutilã me, 
ROM.8.4	bene woawu sea ƒe dzɔdzɔenyenye la nu le mí, amesiwo mezɔna le ŋutilã nu o, negbe le Gbɔgbɔ nu ko la me. 
ROM.8.5	Elabena amesiwo noa anyi le ŋutilã nu la, ŋutilã ƒe nuwo wodina; ke amesiwo nɔa anyi le Gbɔgbɔ nu la, gbɔgbɔ me nuwo wodina. 
ROM.8.6	Elabena ŋutilãnudidi la enye ku, ke gbɔgbɔnudidi la enye agbe kple ŋutifafa; 
ROM.8.7	eyata esi ŋutilãnudidi enye adikã ɖe Mawu ŋuti, elabena mebɔbɔa eɖokui ɖe Mawu ƒe se la te o, eye metea ŋui hã o. 
ROM.8.8	Ke amesiwo noa anyi le ŋutilã me la, womate ŋu adze Mawu ŋu o. 
ROM.8.9	Ke miawo la mienɔa anyi le ŋutilã me o, negbe le Gbɔgbɔ me, ne ele nenema bena, Mawu ƒe Gbɔgbɔ nɔa mia me la. Ke ne Kristo ƒe Gbɔgbɔ mele amea ɖe me o la, eya menye etɔ o. 
ROM.8.10	Ke ne Kristo le mia me la, ekema ŋutilã la ku le nuvɔ̃ ta, gake gbɔgbɔ la enye agbe le dzɔdzɔenyenye ŋuti. 
ROM.8.11	Ke ne amesi fɔ Yesu ɖe tsitre tso ame kukuwo dome la, ƒe Gbɔgbɔ nɔ mia me la, ekema amesi fɔ Kristo ɖe tsitre tso ame kukuwo dome la, agbɔ agbe miaƒe ŋutilã, siwo le kuku ge la, hã le eƒe Gbɔgbɔ, si no mia me la ŋuti.
ROM.8.12	Eyata azɔ nɔviwò, fenyilawo míenye, menye ŋutilã si mienyi fe le, bene míanɔ agbe le ŋutilã nu o; 
ROM.8.13	elabena ne mianɔ agbe le ŋutilã nu la, miele kuku ge; ke ne mietsɔ Gbɔgbɔ wu ŋutilã ƒe nuwɔwɔwo la, miakpɔ agbe. 
ROM.8.14	Elabena ame alesi nu Mawu ƒe Gbɔgbɔ kplɔna la, woawo la mawuviwo wonye. 
ROM.8.15	Elabena miexa kluvigbɔgbɔ, bene miaganɔ vɔvɔ̃m o; ke vinyenyegbɔgbɔ la boŋ miexɔ, esi me miedo ɣli le be: Aba, Fofo! 
ROM.8.16	Gbɔgbɔ la ŋutɔ ɖia ɖase kpena ɖe míaƒe gbɔgbɔ la ŋu bena, mawuviwo míenye. 
ROM.8.17	Ke ne viwo míenye la, ekema domenyilawo hã míenye: Mawu ƒe domenyilawo kple Kristo ƒe hadomenyilawo, ne ele ale bena, miekpe fu kplii, bene mia ŋuti naka hã kplii.
ROM.8.18	Elabena mebuna bena, ɣeyiɣi sia me fukpekpewo medze ŋutikɔkɔe, si wole ɖeɖe ge ɖe go afia le mia ŋuti la o. 
ROM.8.19	Elabena nuwɔwɔ la ƒe mɔkpɔkpɔ vevi la le mawuviwo ƒe ɖeɖefia la lalam. 
ROM.8.20	Elabena wobɔbɔ nuwɔwɔ la ɖe gbegblẽ la te, menye eya ŋuta ƒe lɔlɔ̃nu o, ke le amesi bɔbɔe ɖe anyi la ŋuti hena mɔkpɔkpɔ. 
ROM.8.21	Eyata woaɖe nuwɔwɔ la ŋutɔ hã tso gbegblẽ ƒe kluvinyenye la me ayi ɖe mawuviwo ƒe ŋutikɔkɔe ƒe ablɔɖe la me. 
ROM.8.22	Elabena mienyae bena, nuwɔwɔ blibo la katã le ŋeŋem, eye fu le eɖum vaseɖe fifi. 
ROM.8.23	Gake menye eya ɖeɖekoe o, hafi miawo hãe, mi amesiwo xɔ Gbɔgbɔ ƒe ŋgɔgbenu la, miawo hã miele ŋeŋem le mía me hele vinyenye, si nye míaƒe ŋutilã ƒe ɖeɖe la lalam. 
ROM.8.24	Elabena woxɔ mí ɖe mɔkpɔkpɔ ŋu; ke mɔkpɔkpɔ, si kpɔa nu kple ŋku la, menye mɔkpɔkpɔ wònye o; elabena nusi ame kpɔna kple ŋku la, nukaŋuti wògale mo kpɔm nɛ mahã? 
ROM.8.25	Ke ne míele mɔ kpɔm na nusi míekpɔna kple ŋku o la, míele elalam le dzidodo me.
ROM.8.26	Ke nenema ke Gbɔgbɔ la hã dea míaƒe gbɔdzɔgbɔdzɔ dzi; elabena alesi ke míado gbe ɖa wòadze la, mienyae o, gake Gbɔgbɔ la ŋutɔ tsɔa ŋeŋe, siwo manya gblɔ o la, xɔa mía nya ɖe akɔ. 
ROM.8.27	Ke amesi dzroa dziwo me kpena la, enya nusi nye Gbɔgbɔ la ƒe didi, elabena exɔa nya ɖe ame kɔkɔewo nu, alesi dzea Mawu ŋu. 
ROM.8.28	Ke mienyae bena, amesiwo lɔ̃a Mawu la, nuawo katã tim hea nyuie vɛ na wo, amesiwo woyɔ le tameɖoɖoɖi la nu. 
ROM.8.29	Elabena amesiwo wonya ɖi la, eɖo wo ɖi hã, bene woanye Via ƒe nɔnɔme tɔgbe, bene wòanye ŋgɔgbevi le nɔvi geɖewo dome. 
ROM.8.30	Ke amesiwo wòɖo ɖi la, woawo ke hã wòyɔ; ke amesiwo wòyɔ la, woawo ke hã wòtso afia na; ke amesiwo wòtso afia na la, woawo ke hã ŋuti wòkɔ.
ROM.8.31	Azɔ, nuka gblɔ ge míala le esia ŋutii? Ne Mawu le mia dzi la, ameka atsi tre ɖe mía ŋutii? 
ROM.8.32	Amesi mehe ye ŋutɔ ƒe Vi ɖe megbe o, ke wòtsɔe hena ɖe mi katã mia ta boŋ; aleke lawɔ, eye matso nuwo katã hã akpe ɖe eŋuti na mí oa? 
ROM.8.33	Amekae atso Mawu ƒe ame tiatiawo nu mahã? Mawue nye afiatsola; 
ROM.8.34	amekae abu fɔ? Kristo ye nye amesi ku, ke nusi gawu enye: Amesi wofɔ ɖe tsitre hã, amesi le Mawu ƒe nuɖusi me, amesi xa mí ɖe akɔ hã. 
ROM.8.35	Amekae amã mí atso Kristo ƒe lɔlɔ̃ me mahã? Fukpekpe loo alo xaxa alo yometiti alo dɔwuame alo amamanɔnɔ alo ŋɔdzidodo alo yi mahã? 
ROM.8.36	Abe alesi woŋlɔ ɖi ene bena: „Ŋutiwò la wowua mí ʋuu le ŋkeke bliboa katã me, wobua mí abe alẽ, siwo woyina wuwu ge la ene.“ 
ROM.8.37	Gake le nusiawo katã me míeɖua dzi glo le amesi lɔ̃ mi la ŋuti. 
ROM.8.38	Elabena menyae keŋ bena, eɖanye ku o, eɖanye agbe o; eɖanye mawudɔlawo o, eɖanye dziɖulawo o; eɖanye ŋusẽwo o; eɖanye nusi le fifi o, eɖanye nusi le vava ge o; 
ROM.8.39	eɖanye kɔkɔƒe o, eɖanye gogloƒe o, alo nuwɔwɔ bubua ɖe o, mate ŋu amã mí atso Mawu ƒe lɔlɔ̃, si le Kristo Yesu, mía Aƒetɔ me la gbɔ o.
ROM.9.1	Nyateƒe gblɔm mele le Kristo me, nyemele aʋatso kam o, esi nye dzitsinya le ɖase ɖim kpe ɖe ŋunye le Gbɔgbɔ kɔkɔe me 
ROM.9.2	bena, mele nu xam geɖe, eye nye dzi le veve sem ɖaasi. 
ROM.9.3	Elabena medi bena, nye ŋutɔ mazu busu tso Kristo gbɔ ɖe nɔvinyewo, ƒonyemeawo le ŋutilã nu la ta; 
ROM.9.4	amesiwo nye Israeltɔwo, amesiwo to nye vinyenye la kple ŋutikɔkɔe la kple nubablawo kple senana la kple mawusubɔsubɔ la kpakple ŋugbedodoawo; 
ROM.9.5	amesiwo to nye fofoawo, amesiwo me Kristo hã dzo tso le ŋutilã nu, amesi nye Mawu, si ƒo wo katã ta la, amesi wokafuna yi ɖe mavɔmavɔ me! Amen.
ROM.9.6	Ke mele nenem bena, Mawu ƒe nya zu dzodzro o. Elabena menye amesiwo katã tso Israel me la, wonye Israeltɔwo o; 
ROM.9.7	eye hã la menye Abraham ƒomewo katãe nye viwo o, hafi „le Isak me woayɔ ƒome ana wò“ boŋ: 
ROM.9.8	esia nye be: Menye ŋutilã ƒe viwoe nye Mawu ƒe viwo o, ke ŋugbedodo ƒe viwo boŋ woabu be ƒome. 
ROM.9.9	Elabena ŋugbedodonya enye sia bena: „Magbugbɔ ava gbɔwò le wɔleawoɣi, eye viŋutsuvi lanɔ Sara si.“ 
ROM.9.10	Ke menye esia ɖeɖeko o, ke Rebeka boŋ hã, esime wòfɔ fu tso Isak, mía fofo ɖeka gbɔ la — 
ROM.9.11	elabena esime mekpɔ dzi vi haɖe o, eye womewɔ nyuia ɖeke alo vɔ̃a ɖeke hã o la, bene Mawu ƒe tameɖoɖoɖi nanɔ anyi le tiatia la nu, menye tso dɔwɔwɔwo me o, ke boŋ tso amesi yɔna la gbɔ — 
ROM.9.12	wogblɔ nɛ bene: „Xoxoetɔ la asubɔ ɖevitɔ la;“ 
ROM.9.13	abe alesi woŋlɔ ɖi ene bena: „Yakob la melɔ̃, ke Esau la melé fu.“
ROM.9.14	Azɔ nuka gblɔ ge míala? Alo Mawu to medzo oa? Gbeɖe! 
ROM.9.15	Elabena egblɔ na Mose bena: „Makpɔ nublanui na amesi ke makpɔ nublanui na, eye nye dɔme atrɔ ɖe amesi ke ŋuti nye dome atro ɖo la ŋuti.“ 
ROM.9.16	Eyaŋuti azɔ metso amesi le lɔlɔ̃m alo amesi le du sim la gbɔ o, ke etso Mawu, si kpɔa nublanui la gbɔ boŋ. 
ROM.9.17	Elabena ŋɔŋlɔ la gblɔ na Farao bena: „Esia ke ŋuti mefɔ wò ɖe tsitre, bene maɖe nye ŋusẽ ɖe go afia le ŋuwò, eye bene woaɖe gbe ƒã nye ŋkɔ ŋutinya le anyigba blibo la katã dzi.“ 
ROM.9.18	Eyata azɔ la ekpɔa nublanui na amesi ke wòlɔ̃na be, yeakpɔ nublanui na, eye wòsẽa dzime na amesi ke wòlɔ̃na be, yeasẽ dzime na. 
ROM.9.19	Azɔ la nèle gbɔgblɔ ge nam bena: Nukaŋuti wògahea nya? Elabena ameka ate ŋu atsi tre ɖe eƒe lɔlɔ̃nu ŋuti mahã? 
ROM.9.20	Blewu, oo ame! Ameka nènye, wò amesi le nya hem kple Mawu la mahã? Ɖe numeme la lagblɔ na mela bena: Nukaŋuti nèmem ale mahã? 
ROM.9.21	Alo zemela mekpɔa ŋusẽ ɖe tsu dzi bena, wòatsɔ anyi, si wonyã la ƒe ɖe amè ze, si ŋu bubu le la, eye wòagatsɔ eƒe ɖe hã amè ze, si ŋu bubu mele o lae mahã? 
ROM.9.22	Ke ne Mawu, esime wòle didim be, yeaɖe eƒe dziku ɖe go afia, eye yeana wòanya eƒe ŋusẽ la, tsɔ dzigbɔgbɔ blewu geɖe lé dziku ƒe ze, siwo wodzra ɖo ɖi hena gbegblẽ la, ɖe asi, 
ROM.9.23	bene yeana wòanya eƒe ŋutikɔkɔe ƒe agbɔsɔsɔ hã ɖe nublanuikpɔkpɔ ƒe ze, siwo wodzra ɖo ɖi hena ŋutikɔkɔe la ŋu, ekema aleke wòle? 
ROM.9.24	Nenema ke wòyɔ miawo hã, menye tso Yudatɔwo dome ɖeɖe o, ke tso trɔ̃subɔlawo dome hã, 
ROM.9.25	abe alesi wogblɔ le Hosea me hã ene bena: „Mayɔ ‚Manyenyedukoe‘ be Nye dukɔe la, kple Amemalɔ̃e be Amelɔlɔ̃e; 
ROM.9.26	eye wòava me bena, afisi ke wogblɔ na wo bena: Menye ye dukɔ míenye o la, gama ke woayɔ wo le bena: Mawu gbagbe viwo.“ 
ROM.9.27	Ke Yesaya do ɣli ɖe Israel ŋuti bena: „Ne Israel-viwo ƒe xexlẽme asɔ gbɔ abe ƒutake ene la, woaɖe amesiwo susɔ la; 
ROM.9.28	elabena Aƒetɔ la awu nya la nu kaba le dzɔdzɔenyenye me, eye wòatso nya la me kpuie le anyigba dzi.“ 
ROM.9.29	Eye abe alesi Yesaya gblɔ nya ɖi ene bena: „Ɖe menye Aƒetɔ Zebaot ye susɔ ƒome ɖi na mi o la, anye ne mietrɔ zu abe Sodom ene, eye míaɖi Gomora.“
ROM.9.30	Azɔ nuka gblɔ ge mialã? Trɔ̃subɔla, siwo menɔ dzɔdzɔenyenye yome o la, ƒe asi su dzɔdzɔenyenye dzi; ke xɔse mee dzɔdzɔenyenye la tso; 
ROM.9.31	ke Ismael, si nɔ dzɔdzɔenyenye ƒe se la yome la, ƒe asi mesu dzɔdzɔenyenye ƒe se la dzi o. 
ROM.9.32	Nukaŋuti? Elabena womedii tso xɔse me o, ke wodii tso se la ƒe dɔwɔwɔwo me; wokli nukikli ƒe kpe la, 
ROM.9.33	abe alesi woŋlɔ ɖi ene bena: „Kpɔ ɖa, meɖo nukikli ƒe kpe kple nuɖiaɖia ƒe agakpe anyi ɖe Zion, eye amesiame, si xɔa edzi sena la, womado ŋukpee o.“
ROM.10.1	Nɔviwò, nye dzimedidi kple nye kukuɖeɖe, si meɖena na Mawu ɖe Israel ta la, enye si bena, woakpɔ xɔxɔ. 
ROM.10.2	Elabena mele ɖase ɖim na wo bena, wole ŋu ʋãm ɖe Mawu ŋu, gake menye kple sidzedze o. 
ROM.10.3	Elabena esi womenya Mawu ƒe dzɔdzɔenyenye o, eye wole didim bena, woatsɔ woawo ŋutɔ ƒe dzɔdzɔenyenye atu tsitre la, womebɔbɔ wo ɖokui ɖe Mawu ƒe dzɔdzɔenyenye la te o. 
ROM.10.4	Elabena se la ƒe nuwuwu enye Kristo, bene amesiame, si xɔna sena la, nakpɔ dzɔdzɔenyenye.
ROM.10.5	Elabena Mose ŋlɔ ɖi le dzɔdzɔenyenye, si tso sea me la ŋuti bena: „Amesi ke wɔ esiawo la, ano agbe to esia me.“ 
ROM.10.6	Ke dzɔdzɔenyenye, si tso xɔse me la gblɔ bena: Megagblɔ le wò dzi me bena: „Ameka aha ayi dziƒo mahã“ o; esia nye bena, woatsɔ Kristo ava anyigba dzi; 
ROM.10.7	alo: „Ameka aɖi ayi tsiẽƒe mahã“ o; esia nye bena, woatsɔ Kristo atso ame kukuwo dome ve. 
ROM.10.8	Ke nuka wògblɔ? „Nya la tso ɖe gbewo kpuie, ele nuwò me kple dziwò me hã;“ esiae nye xɔse, si ƒe gbe ƒã ɖem míele la. 
ROM.10.9	Elabena ne èʋua eme kple wò nu bena, Yesu ye nye Aƒetɔ la, eye nèxɔna sena le wò dzi me bena, Mawu fɔ eyama ɖe tsitre tso ame kukuwo dome la, akpɔ xoxo; 
ROM.10.10	elabena wotsɔa dzi xɔna sena hena dzɔdzɔenyenye, eye wotsɔa nu ʋua eme hena agbexɔxɔ la. 
ROM.10.11	Elabena ŋɔŋlɔ la gblɔ be: „Amesiame, si xɔa edzi sena la, womado ŋukpee o.“ 
ROM.10.12	Elabena vovototoa ɖeke mele Yudatɔ kple Helatɔ dome o, elabena Aƒetɔ ma kee nye wo katã tɔ, eyae nye kesinɔtɔ na amesiwo katã yɔnɛ la. 
ROM.10.13	Elabena amesiame, si ayɔ Aƒetɔ la ƒe ŋkɔa dzi la, woaɖee. 
ROM.10.14	Azɔ aleke woayɔ amesi dzi womexɔ se o la mahã? Ke aleke woaxɔ amesi ŋutinya womese kpɔ o la dzi ase mahã? Ke aleke woase nya, ne nyanyuie gbeƒãɖelaa ɖeke mele wo si o mahã? 
ROM.10.15	Ke aleke woaɖe gbe ƒã, ne womeɖo wo ɖa hafi o mahã? Abe alesi woŋlɔ ɖi ene bena: „Nyagblɔla, siwo gblɔa ŋutifafanya kple nyanyuie la ƒe afɔwo nyo loo!“
ROM.10.16	Gake la menye wo katãe ɖoa to nyanyuie lã o; elabena Yesaya gblɔ bena: „Aƒetɔ, amekae xa míaƒe nyagbɔgblɔ dzi se mahã?“ 
ROM.10.17	Ekema xɔse la tso nyagbɔgblɔ me, hafi nyagbɔgblɔ la tsoa Mawu ƒe nya me vana. 
ROM.10.18	Ke megblɔ be: Alo ɖe womesee o mahã? Ẽ, vavãe! Woƒe numegbe ɖi hoo le anyigba blibo la katã dzi, eye woƒe nyawo de xexeme ƒe seƒewo ke. 
ROM.10.19	Ke mele gbɔgblɔm bena: Alo ɖe Israel medze sii oa? Mose ye nye gbãtɔ gblɔ be: „Nye la mana miaʋã ŋu ɖe dukɔ, si menye dukɔ o la ŋuti, eye mado dziku na mi le dukɔ masenugɔme ŋuti. 
ROM.10.20	Ke Yesaya do dzi, eye wògblɔ bena: „Amesiwo medim o la, wokpɔm, eye meɖe ɖokuinye fia amesiwo mebia tanye se o la.“ 
ROM.10.21	Ke le Israel ŋuti la egblɔ bena: „Ŋkeke blibo la katã me medo nye asiwò ɖe dukɔ, si meɖoa to o, eye wòɖea ɖeklemi la.“
ROM.11.1	Azɔ mele gbɔgblɔm be: Alo ɖe Mawu gbe eƒe dukɔ la mahã? Gbeɖe! Elabena nye hã Israeltɔ menye tso Abraham ƒome kple Benyamin-to la me. 
ROM.11.2	Mawu megbe eƒe dukɔ, si wonyã ɖi la o. Alo mienyã nya, si ŋɔŋlɔ la gblɔ le Eliya ŋɔli, esime wòle tsitre le Mawu ƒe ŋku me, eye wòtso Israel nu la o bena: 
ROM.11.3	„Aƒetɔ, wowu wò nyagblɔɖilawo, eye wogbã wò vɔsamlekpuiwo ƒu anyi, eye nye ɖeka hɔ̃ koe susɔ, eye wole nye ku dim.“ 
ROM.11.4	Ke nya ka Mawu ɖo ŋu nɛ mahã? „Mesusɔ ŋutsu akpe adre, siwo medze klo na Baal o la ɖi na ɖokuinye.“ 
ROM.11.5	Azɔ nenema ke egbe ŋkeke siawo me hã susɔewo susɔ ɖi le amenuveve ƒe tiatia la nu. 
ROM.11.6	Ke ne etso amenuveve me la, magatso dɔwɔwɔwo me o, elabena ekema amenuveve maganye amenuveve o; ke ne etso dɔwɔwɔwo me la, meganye amenuveve o, elabena ekema dɔwɔwɔ maganye dɔwɔwɔ o. 
ROM.11.7	Ekema aleke wòle? Nusi ke yome Israel le didim la, eƒe asi mesu edzi o, ke ame tiatiawo ƒe asi su edzi; ke wona ame mamleawo ƒe dzime sẽ, 
ROM.11.8	abe alesi woŋlɔ ɖi ene bena: „Mawu na alɔ̃dɔdɔgbɔgbɔ wo, ena ŋku wo, bene womagakpɔ nu o, kple to wo, bene womagase nu o“ vaseɖe egbegbe. 
ROM.11.9	Eye Dawid gblɔ be: „Na woƒe kplɔ̃ nazu mɔ̃ kple kpa kple nuɖiaɖia kpakple teƒeɖoɖo na wo; 
ROM.11.10	na woƒe ŋkuwo nado viviti, bene womagakpɔ nu o, eye na woƒe mè nabi glebee ɖaasi.“
ROM.11.11	Ekema mebe: Ɖe wokli nu, bene wòadze anyia? Gbeɖe! Ke le woƒe anyidzedze ŋuti wotsɔ xɔxɔ na trɔ̃subɔlawo, bene woana woamawo naʋã ŋu. 
ROM.11.12	Ke ne woƒe anyidzedze la zu xexeme ƒe kesinɔnu, eye woƒe bubu la zu trɔ̃subɔlawo ƒe kesinɔnu la, aleke gbegbe woƒe xexlẽme ƒe dedeme blibo la mahazui o ma? 
ROM.11.13	Elabena mele gbɔgblɔm na mi amesiwo nye trɔ̃subɔlawo la bena: — Esi menye trɔ̃subɔlawo ƒe apostolo la, mado nye subɔsubɔ ɖe dzi, 
ROM.11.14	bene negbe ɖeko mana nye ŋutilãtɔwo aʋa ŋu, eye maxɔ wo dome ɖewo ɖe agbe. 
ROM.11.15	Elabena ne wo gbegbe la nye avuléle xexeme la, nuka anye woƒe xɔxɔ la, negbe agbe, si tso ame kukuwo dome mahã? 
ROM.11.16	Ke ne abolowo ƒe gbãtɔ la le kɔkɔe la, amɔwɔ blibo la hãe, eye ne ke la le kɔkɔe la, alɔwo hãe.
ROM.11.17	Ke ne wòŋe alɔwo dome ɖewo ɖa, eye wò, si nye gbemiti la, wotsɔ wò do ɖe wo dome, eye nèkpɔ amiti la ƒe kè kple eƒe atimetsi ƒe gome kpli wo la, 
ROM.11.18	ekema megaƒo adegbe ɖe alɔwo ŋuti o, ke ne èƒo adegbe la, menye wòe lé kè la ɖe asi o, hafi kè lae lé wò ɖe asi boŋ. 
ROM.11.19	Azɔ la nèxɔ dzi bena: Woŋe alɔwo ɖa, bene woatsɔ nye la ado ɖe eme. 
ROM.11.20	Enyo! Woŋe wo ɖa le dzimaxɔse ŋuti, ke wò la xɔse ŋuti nèle tsitre ɖo; megado ɖokuiwò ɖe dzi o, hafi nɔ vɔvɔ̃m boŋ! 
ROM.11.21	Elabena ne Mawu mekpɔ alɔ, siwo nye atia ƒe dzɔdzɔmetɔwo ƒe nublanui o la, makpɔ wò hã wò nublanui o! 
ROM.11.22	Eyaŋuti kpɔ Mawu ƒe dɔmenyonyo kple sesẽ ɖa: eƒe sesẽ ɖe amesiwo dze anyi la ŋuti, ke eƒe dɔmenyonyo ɖe ŋuwò, menye ɖe nenɔ dɔmenyonyo la me; ne menye nenem o la, woalã wò hã ɖa. 
ROM.11.23	Eye gake woamawo hã, nenye ɖe wometsi dzimaxɔse dzi o la, woagatsɔ wo ado ɖe eme, elabena Mawu ate ŋu agado wo ɖe eme. 
ROM.11.24	Elabena ne wotsɔ wò, si wolã tso amiti, si nye gbemetɔ le dzɔdzɔme nu la, dzi hedo ɖe amiti nyui, si menye wò dzɔdzɔme o la me la, aleke gbegbe womatsɔ wo amesiwo nye dzɔdzɔmetɔwo la, ado ɖe woawo ŋutɔ ƒe amiti la me o ma?
ROM.11.25	Elabena nɔvinyewo, nyemele didim bena, nenem nya ɣaɣla sia nanɔ manyamanya ɖe mi o, bene miagabu mia ɖokui aɖaŋudzelawo o bena, dzimesesẽ va Israel ƒe amea ɖewo dzi, halase esime trɔ̃subɔlawo ƒe dedeme blibo la nava yi ɖe eme, 
ROM.11.26	eye nenema ke woaxɔ Israel blibo la ɖe agbe, abe alesi woŋlɔ ɖi ene bena: „Ɖela la atso Zion, eye wòava aɖe mawumavɔ̃mavɔ̃ ɖa tso Yakob gbɔ: 
ROM.11.27	eye esiae nye nubabla, si le mía kpli wo dome, ne maɖe woƒe nuvɔ̃wo ɖa la.“ 
ROM.11.28	Le nyanyuie la nu wonye ketɔwo le mia ŋuti, ke le tiatia la nu wonye lɔlɔ̃tɔwo le fofoawo ta: 
ROM.11.29	elabena Mawu ƒe amenuvevenunanawo kple yɔyɔ megavenɛ o. 
ROM.11.30	Elabena alesi miawo hã mieɖo to Mawu tsã o, ke azɔ wokpɔ nublanui na mi le amesiawo ƒe tosesẽ ŋutii la, 
ROM.11.31	nenema ke woawo hã womeɖo to fifia o te nublanuikpɔkpɔ, si wokpɔ na mi la ŋuti, bene woakpɔ nublanui na woawo hã. 
ROM.11.32	Elabena Mawu tu nu amewo katã nu ɖe tomaɖomaɖo me, bene wòakpɔ nublanui na amewo katã.
ROM.11.33	Oo, Mawu ƒe kesinɔnuwo kple nunya kple sidzedze me goglo loo! Aleke eƒe ʋɔnudɔdrɔ̃wo me dzodzro tsitotsito meli o, eye eƒe mɔwo mele nyanya me gobi o ale! 
ROM.11.34	Elabena ameka nya Aƒetɔ la ƒe tamesusu, alo ameka zu eƒe adaŋudela kpɔ mahã? 
ROM.11.35	Alo ameka tre nu nanae, bene woagaɖo eteƒe ne mahã? 
ROM.11.36	Elabena nuwo katã tsoa eya me, eye wotoa eya me, eye woɖoa ta eya gbɔ; eyama tɔ lanye bubu yi ɖe mavɔmavɔ me! Amen.
ROM.12.1	Azɔ mexlɔ̃ nu mi, nɔviwò, to Mawu ƒe dɔmetɔtrɔ me bena, miatso miaƒe ŋutilãwo awɔ vɔsasa gbagbe, si ŋuti ko, si dze Mawu ŋu, esi anye miaƒe mawusubɔsubɔ gbɔgbɔmetɔ. 
ROM.12.2	Eye migana miaƒe anyinɔnɔ naɖi xexe sia me o, hafi mitrɔ miaƒe nɔnɔme to miaƒe tamesusu ƒe yeyewɔwɔ me boŋ, bene miadzro nusi nye Mawu ƒe lɔlɔ̃nu, si nyo, eye wòdzea eŋu nyuie, eye wòle blibo la me akpɔ.
ROM.12.3	Elabena to amenuveve, si wonam la me mele egblɔm na mia dome amesiame bena, negadi nu gã wu nusi dze ame be, woadi o; ke nedi ɖokuidziɖuɖu yome boŋ, amesiame abe alesi Mawu dzidze xɔse ƒe dzidzenu nɛ ene la. 
ROM.12.4	Elabena alesi ŋutinu geɖewo le ŋutilã ɖeka ŋu na mi, gake ŋutinuawo katã mewɔa ɖo ɖeka ƒomevi o la, 
ROM.12.5	nenema ke mí ame geɖewo míenye ŋutilã ɖeka le Kristo me, hafi mía dome ame ɖeka ɖekawo la ŋutinuwo míenye; 
ROM.12.6	eye amenuvevenunana, siwo le vovovo la, le mía si le amenuveve, si wona mí la nu; Nenye nyagbɔgblɔɖi la, miagblɔ nya ɖi le xɔse la nu: 
ROM.12.7	nenye subɔsubɔ la, mianɔ subɔsubɔ dzi; ne amea ɖe le nu fiam la, nena nufiafia dzi; 
ROM.12.8	ne amea ɖe le nu xlɔ̃m la, nena nuxɔxlɔ̃ dzi; amesi naa nu ame la, nena nu le dzimekɔkɔ me; amesi nɔa ame nu la, nedo vevie; amesi kpɔa nublanui na ame la, nekpɔe kple dzidzɔ.
ROM.12.9	Lɔlɔ̃ la neganye alakpanu o! Mitsri nuvɔ̃, milé ɖe nu nyui la ŋuti! 
ROM.12.10	Miaƒe lɔlɔ̃ na mia nɔewo nayɔ fũ kple dadavilɔlɔ̃, mitre mia nɔewo bubu! 
ROM.12.11	Ne veviedodo hiã la, migawo ƒome o; mixɔ dzo le gbɔgbɔ me; miwo nusi ɣeyiɣi la hiã! 
ROM.12.12	Dzi nedzo mi le mɔkpɔkpɔ me, mido dzi le xaxa me, minɔ gbedodoɖa dzi ɖaasi! 
ROM.12.13	Mikpe ɖe ame kɔkɔewo ƒe hiãtuame ŋuti, minɔ amedzrowɔwɔ dzi! 
ROM.12.14	Miyra amesiwo ɖa mia yome la, miyra, eye migaƒo fi de o! 
ROM.12.15	Midzɔ dzi kple amesiwo dzi le dzɔdzɔm la, mifa avi kple amesiwo le avi fam la! 
ROM.12.16	Midi nu ɖeka ma ke hena mia nɔewo; màgaɖi nu kɔkɔwo yome o, hafi mibɔbɔ mia ɖokui na ame bɔbɔɖeanyiwo boŋ. 
ROM.12.17	Migabu mia ɖokui aɖaŋudzelawo o! Migaɖo vɔ̃ vɔ̃ teƒe na amea ɖeke o, miaƒe tamesusuwo nanɔ nu nyuiwo yome le amewo katã ƒe ŋku me; 
ROM.12.18	ne ate ŋu anye, nusi ke atso mia gome la, minɔ anyi kple amewo katã le ŋutifafa me! 
ROM.12.19	Migabia hlɔ̃ na mia ɖokui o, nye lɔlɔ̃tɔwo, ke miɖe mo na dziku la boŋ, elabena woŋlɔ ɖi bena; „Tɔnyee nye hlɔ̃biabia, nye la maɖo eteƒe, Aƒetɔ la gblɔe.“ 
ROM.12.20	Eyata ne do le wò futɔ wum la, na nuduɖui, ne tsikɔ le ewum la, na tsii; elabena ne èwɔ esia la, àƒo dzoka xɔxɔwo nu ƒu ɖe eƒe ta dzi. 
ROM.12.21	Megana nu vɔ̃ɖi la naɖu dziwò o, ke tso nu nyui la ɖu nu vɔ̃ɖi la dzi boŋ.
ROM.13.1	Amesiame nabɔbɔ eɖokui na dziɖuɖu, siwo ŋusẽ li na. Elabena dziɖuɖua ɖeke meli o, negbe esi tso Mawu gbɔ ko; ke dziɖuɖu, siwo li la, Mawue ɖo wo anyi. 
ROM.13.2	Eyata amesi ke dzea aglã ɖe dziɖuɖu ŋuti la, etsia tre ɖe Mawu ƒe nuɖoanyi ŋuti; ke amesiwo dzea aglã la, woakpɔ woƒe ʋɔnudɔdrɔ̃. 
ROM.13.3	Elabena dziɖulawo menye ŋɔdzi na nuwɔna nyuiwo o, ke na vɔ̃ɖiawo boŋ. Ke ɖe mèlɔ̃ be, navɔ̃ dziɖuɖu la o mahã? Ekema wo nu nyui, eye àkpɔ kafukafu tso egbɔ; 
ROM.13.4	elabena Mawu ƒe subɔla wònye le wò nyonyo ŋuti. Ke ne èwɔ nu vɔ̃ɖi la, ŋɔ nadzi wò, elabena melé yi la ɖe asi dzodzro o, elabena Mawu ƒe subɔla kple amesi tsoa dziku biaa hlɔ̃ amesi le nu vɔ̃ɖi wotu la wònye. 
ROM.13.5	Eyata ehiã be, miabɔbɔ mia ɖokui, menye dzikudodo ta ɖeɖeko o, hafi le dzitsinya ŋuti hã boŋ. 
ROM.13.6	Esia ŋuti miedzɔa nu ɖo hã, elabena Mawu ƒe dɔtsɔlawo wonye, amesiwo na nenem nusia wɔwɔ dzi. 
ROM.13.7	Eyata azɔ la mitu fe na amesiame, alesi dze: Amesi tɔ nye nudzɔdzɔ la, mìdzɔ nu nɛ; amesi to nye adzɔnana la, mina adzɔe; amesi dze vɔvɔ̃ la, nuvɔ̃e; amesi dze bubu la, mibui.
ROM.13.8	Miganyi naneke ƒe fe le amea ɖeke si o, negbe mía nɔewo lɔlɔ̃ ƒe fe ko; elabena amesi ke le ame bubu lɔm la, ewu se la nu. 
ROM.13.9	Elabena nya, si woŋlɔ ɖi bena: „Megawɔ ahasi o; megawu ame o; megafi fi o; megabiã ŋu o;“ eye ne se bubua ɖe gali la, ƒe ta le nya sia me be: „Lɔ̃ hawòvi abe ɖokuiwò ene!“ 
ROM.13.10	Lɔlɔ̃ la mewɔa vɔ̃ ɖe amehavi ŋuti o; eyata lɔlɔ̃ lae nye sedziwɔwɔ.
ROM.13.11	Eye miwɔ esia, elabena mienyã ɣeyiɣi la kɔte bena, gaƒoƒo la de vɔ bena, miafɔ tso alɔ̃ me; elabena azɔ la agbexɔxɔa tu mi wu tsã, esime miexɔ se la. 
ROM.13.12	Zã la va yi vɔ, eye ŋu le kekem! Azɔ la minɛ miaɖe viviti me dɔwɔwɔwo ɖa, eye miado kekeli ƒe aʋawɔnuwo! 
ROM.13.13	Minɛ míazɔ nyuie, abe alesi dze le ŋkeke me ene, menye le aglotutuwo kple ahamumuwo, menye le ahasi wɔwɔwo kple hadzedzewo, menye le dzrewɔwɔ kple ŋuʋaʋã me o; 
ROM.13.14	hafi mido Aƒetɔ Yesu Kristo boŋ, eye migana beléle na ŋutilã nazu nudzodzrowo yomenɔnɔ o.
ROM.14.1	Ke amesi gbɔdzɔ le xɔse me la, mixɔe, gake menye bene miahe nya le tamesusu vovovowo ŋuti o. 
ROM.14.2	Ame ɖeka xɔna sena bena, yeate ŋu aɖu nusianu, ke amesi gbɔdzɔ la, ama ko wòɖuna. 
ROM.14.3	Amesi dua nu la, nagaɖo vlo amesi meɖua nu o la o; eye amesi meɖua nu o la, nagadrɔ̃ ʋɔnu amesi ɖunɛ la o, elabena Mawu xɔe. 
ROM.14.4	Wò la, ameka nènye be, nèdrɔ̃a ʋɔnu ame bubu ƒe dɔla? Ye ŋutɔ ƒe aƒetɔ wòle tsitre na, alo wòdze anyi na; gake anɔ tsitre, elabena Mawu ate ŋu alée ɖe tsitre. 
ROM.14.5	Ame ɖeka bua ŋkeke ɖeka wua ŋkeke bubu, ke ame bubu bua ŋkeke sia ŋkeke sɔsɔe. Amesiame nakpɔ kakaɖedzi le ye ŋutɔ ƒe tamesusu me. 
ROM.14.6	Amesi bua ŋkeke la, ebunɛ na Aƒetɔ la; eye amesi mebua ŋkeke o la. Aƒetɔ lae mebunɛ na o. Amesi ɖua nu la, eɖunɛ na Aƒetɔ la, elabena eda akpe na Mawu; eye amesi meɖua nu o la, Aƒetɔ lae meɖunɛ na o, eye wodaa akpe na Mawu. 
ROM.14.7	Elabena mia dome amea ɖeke mele agbe na eɖokui o, eye amea ɖeke mekuna na eɖokui o. 
ROM.14.8	Elabena ne míele agbe la, miele agbe na Aƒetɔ la, eye ne mieku la, mieku na Aƒetɔ la. Azɔ nenye míele agbe alo mieku la. Aƒetɔ la tɔ míenye. 
ROM.14.9	Elabena esia ŋuti Kristo ku, eye wògagbɔ agbe ɖo, bene wòaɖu Aƒetɔ ɖe ame kukuwo kple ame gbagbewo siaa dzi. 
ROM.14.10	Ke wò la, nukaŋuti nèdrɔ̃a ʋɔnu nɔviwò mahã? Alo wò hã, nukaŋuti nèdo vlo nɔviwò mahã? Elabena mi katã míava nɔ tsitre ɖe Kristo ƒe ʋɔnudrɔ̃zikpui la ŋgɔ. 
ROM.14.11	Elabena woŋlɔ ɖi bena; „Aƒetɔ la gblɔ be: Meta nye agbe: Woadze klo sia klo nam, eye aɖe sia aɖe aʋu me na Mawu.“ 
ROM.14.12	Eyata azɔ mía dome ɖesiaɖe abu akɔnta le ye ŋutɔ ɖokui ŋuti na Mawu.
ROM.14.13	Azɔ la migana miadrɔ̃ ʋɔnu mía nɔewo o, hafi midrɔ̃ ʋɔnu le nusia ŋuti boŋ bena, amea ɖeke nagatsɔ nukikli alo nuɖiaɖia ada ɖe nɔvia ƒe mɔ dzi o. 
ROM.14.14	Menyae, eye mekpɔ kakaɖedzi le Aƒetɔ Yesu me bena, naneke menye kɔgblẽɖonu le eɖokui si o, negbe amesi ke bua nane kɔgblẽɖonu la, eyama wòzu kɔgblẽɖonu na. 
ROM.14.15	Ke ne nɔviwò le nu xam le wò nuɖuɖu ŋuti la, ekema megale zɔzɔm le lɔlɔ̃ la nu o. Megatsɔ wò nuɖuɖu tsrɔ̃ ame ma, si la Kristo ku ɖo la o! 
ROM.14.16	Azɔ la migana woagblɔ busunya ɖe miaƒe nu nyui la ŋuti o!: 
ROM.14.17	Elabena mawufiaɖuƒe la menye nuɖuɖu kple nunono o, ke dzɔdzɔenyenye kple ŋutifafa kple dzidzɔ le Gbɔgbɔ kɔkɔe me boŋ ye. 
ROM.14.18	Elabena amesi ke subɔa Kristo le nusiawo me la, eƒe nu nyoa Mawu ŋu, eye wòdzea amewo ŋu. 
ROM.14.19	Eyata azɔ minɛ míanɔ nusiwo nye ŋutifafatɔ kple nusiwo woatsɔ atu ame nɔewo la yome? 
ROM.14.20	Megagblẽ Mawu ƒe dɔwɔwɔ le nuɖuɖu ta o! Nusianu ŋuti kɔ hafi; gake la enye vɔ̃ na amesi ɖui le nuɖiaɖia me. 
ROM.14.21	Enyo bena, màɖu lã o, eye màno aha hã o, alo mawɔ nane, si nɔviwò klina alo wòɖia enu alo wògbɔdzɔna le eŋuti la o. 
ROM.14.22	Wò la, xɔse, si le asiwò la, nanɔ asiwò na wò ŋutɔ le Mawu ŋku me. Woayra amesi medrɔ̃ ʋɔnu eɖokui le nusi wòdo kpɔ wòdze la ŋuti o. 
ROM.14.23	Ke amesi le ɖi kem, ne eɖui la, wobu fɔe, elabena èwɔ nusi metso xɔse me o; ke nusianu, si metso xɔse me o la, nuvɔ̃ wònye.
ROM.15.1	Ke ele na mi, amesiwo ŋu ŋusẽ le la bena, miatsɔ amesiwo ŋu ŋusẽ mele o la ƒe gbɔdzɔgbɔdzɔwo, eye míagadze mía ɖokui ŋu o. 
ROM.15.2	Mía dome amesiame nadze ehavi ŋu hena eƒe nyonyo, bene woatsɔe atu; 
ROM.15.3	elabena Kristo hã medze eɖokui ŋu o, hafi abe alesi woŋlɔ ɖi ene bena: „Amesiwo dzu wò la ƒe dzudzu va dze dzinye.“ 
ROM.15.4	Elabena nusi ke woŋlɔ ɖi tsã la, woŋlɔe le míaƒe nufiafia ta, bene miatsɔ ŋɔŋlɔawo ƒe dzidodo kple akɔfafa akpɔ nukpɔkpɔ. 
ROM.15.5	Ke dzidodo kple akɔfafa ƒe Mawu la awɔ mi bena, miasusu tame ɖeka le mia nɔewo dome le Kristo Yesu nu, 
ROM.15.6	bene miatsɔ tame ɖeka kple nu ɖeka akafu Mawu, mía Aƒetɔ Yesu Kristo Fofo la. 
ROM.15.7	Eyaŋuti mixɔ mia nɔewo, abe alesi Kristo hã xɔ mi ene hena Mawu ƒe kafukafu. 
ROM.15.8	Elabena mele egblɔm bena, Yesu Kristo zu subɔla na aʋatsotso le Mawu ƒe nyateƒe ŋuti, bene wòali ke ŋugbedodo, siwo wodo na fofoawo la; 
ROM.15.9	eye bena trɔ̃subɔlawo kafu Mawu le eƒe nublanuikpɔkpɔ ŋuti, abe alesi woŋlɔ ɖi ene bena: „Esiaŋuti makafu wò le trɔ̃subɔlawo dome, eye wò ŋkɔ la madzi kafukafuha na.“ 
ROM.15.10	Eye wògagblɔ be: „Dzi nedzɔ mi trɔ̃subɔlawo hekpe ɖe eƒe dukɔ ŋuti.“ 
ROM.15.11	Eye wògagblɔ bena: „Mikafu Aƒetɔ la, mi trɔ̃subɔlawo katã! Mido vivi ɖe eŋuti, mi dukɔwo katã!“ 
ROM.15.12	Eye Yesaya gagblɔ bena: „Isai ƒe kè kple amesi atsi tre, bene yeaɖu fia ɖe xexemedukɔwo dzi la, ava; eyama xexemedukɔwo lãkpɔ mo na.“ 
ROM.15.13	Ke mɔkpɔkpɔ ƒe Mawu la natsɔ dzidzɔ kple ŋutifafa katã aye mi taŋ le xɔxɔse me, bene miakpɔ mɔkpɔkpɔ sɔ gbɔ fũ le Gbɔgbɔ kɔkɔe ƒe ŋusẽ me.
ROM.15.14	Ke nɔvinyewo, nye ŋutɔ meɖo ŋu ɖe mia ŋu keŋ bena, míenye amesiwo dɔmenyonyo yɔ fũ, eye sidzedze yɔ mi taŋtaŋ, bene miate ŋu axlɔ̃ nu mia nɔewo hã. 
ROM.15.15	Gake la metso dzideƒo geɖe wu ŋlɔ na mi le nya si kple nya si ŋuti, nɔvinyewo, abe ɖe magaɖo ŋku wo dzi na mi ene le amenuveve, si Mawu nam la ŋuti, 
ROM.15.16	bene manye Yesu Kristo ƒe dɔtsɔla na trɔ̃subɔlawo, eye mawɔ Mawu ƒe nyanyuie la ƒe nunɔnɔdɔ, bene trɔ̃subɔlawo nazu vɔsa, si adze eŋu, eye eŋuti ko to Gbɔgbɔ kɔkɔe la me. 
ROM.15.17	Eyata nye adegbeƒoƒo, si le asinye la, ele Kristo Yesu me le Mawu ƒe do ŋuti. 
ROM.15.18	Elabena nyemado dzi agblɔ nyaa ɖeke o, negbe nusiwo Kristo wo to dzinye hena trɔ̃subɔlawo ƒe toɖoɖo le nyagbɔgblɔ kple dɔwɔwɔ me, 
ROM.15.19	le dzesiwo kple nukunuwo ƒe ŋusẽ me, le Gbɔgbɔ kɔkɔe ƒe ŋusẽ me, ale bena tso keke Yerusalem kple eƒe nutowo me godoo vaseɖe Iliriko ke meɖe gbe ƒã Kristo ƒe nyanyuie la le keŋ. 
ROM.15.20	Ke le esiawɔwɔwo me mebui bubunu be, magblɔ nyanyuie la atia, menye afisi woyɔ Kristo ƒe ŋkɔ le xoxo o, bene nyemagatu ɖe ame bubu ƒe gɔmeɖoɖoanyi dzi o, 
ROM.15.21	hafi abe alesi woŋlɔ ɖi ene bena: „Amesiwo womeɖe gbe ƒãe na haɖe o la, woawo akpee, eye amesiwo mesee haɖe o la, woawo aŋɔ ɖe eme.“
ROM.15.22	Esiaŋuti hã kuxi kum edziedzi bena, nyemete ŋu va mia gbã haɖe o. 
ROM.15.23	Ke azɔ esi teƒe megali nam le afisia nutowo me o, eye wòle dzroyem vevie ƒe geɖe enye si bena, mava mia gbɔ la, 
ROM.15.24	gbesigbe ke madze mo ayi Spania la, mava mia gbɔ; elabena mele mɔ kpɔm bena, ne mele afima mɔ tom la, mava kpo mi ɖa, eye miaɖom ɖa ayi afima, ne mia kpɔkpɔ naɖi ko nam ʋee hafi. 
ROM.15.25	Ke azɔ mele mo dze ge ayi Yerusalem, mele ame kɔkɔewo subɔ ge. 
ROM.15.26	Elabena edze Makedonia kple Axaya ŋu bena, woadzo nu na ame dahe, siwo le Yerusalem ƒe ame kɔkɔewo dome la. 
ROM.15.27	Elabena edze wo ŋu, eye wonye woƒe fenyilawo hã; elabena ne trɔ̃subɔlawo kpɔ woƒe gbɔgbɔmenuwo gome la, edze bena, woawo hã woatsɔ woƒe xexemenuwo asubɔ woamawo. 
ROM.15.28	Azɔ la, ne mewu esia nu, eye metre nenem kutsetse sia nu na wo la, matso mia gbɔ ayi Spania. 
ROM.15.29	Ke menyae bena, ne meva mia gbɔ la, mava kple Kristo ƒe yayra ƒe agbɔsɔsɔ blibo la.
ROM.15.30	Ke mele nu xlɔ̃m mi, nɔviwo, le mia Aƒetɔ Yesu Kristo kple Gbɔgbɔ ƒe lɔlɔ̃ me bena, miade dzinye ate kame le gbedodoɖawo me na Mawu ɖe tanye, 
ROM.15.31	bene woaɖem atso tosẽla, siwo le Yudea la si me, eye bena nye subɔsubɔdɔ, si mewɔ hena Yerusalem la, nadze ame kɔkɔewo ŋu nyuie, 
ROM.15.32	bene mava mia gbɔ kple dzidzɔ to Mawu ƒe lɔlɔ̃nu me, eye mia kple miawo míagbɔ ɖe eme. 
ROM.15.33	Ke ŋutifafa Mawu la nanɔ anyi kpli mi katã! Amen.
ROM.16.1	Mele Foibe, mia nɔvinyɔnu, si nye Kenxrea-hame ƒe subɔla la, kafum na mi, 
ROM.16.2	bene míaxɔe le Aƒetɔ me, alesi dze ame kɔkɔewoe la, eye miakpe ɖe eŋuti le dɔ sia dɔ, si me wòhiã mi le la me; elabena eya ŋutɔ hã nye kpeɖeŋutɔ na ame geɖe, eye na nye ŋutɔ hã.
ROM.16.3	Miɖuɖɔ Priskila kple Akwila, siwo nye hanyedɔwɔlawo le Kristo Yesu me la, nam ƒã; 
ROM.16.4	woawo nye amesiwo tsɔ woawo ŋutɔ ƒe kɔwo ɖo anyi ɖe nye luʋɔ ta, amesiwo menye nye ɖeɖekoe le akpe dam na wo o, ke hame, siwo katã le trɔ̃subɔlawo dome hãe; 
ROM.16.5	eye miɖuɖɔ hame, si le woƒe aƒe me la, nam ƒã. Miɖuɖɔ Epeneto, nye lɔlɔ̃tɔ, si nye kutsetse gbãtɔ na Kristo le Asia la, nam ƒã. 
ROM.16.6	Miɖuɖɔ Maria, si dze agbagba geɖe le mia ŋuti la, nam ƒã. 
ROM.16.7	Miɖuɖɔ Andronika kple Yunia, siwo nye ƒonyemeawo kple hanyegatɔwo, amesiwo xɔ ŋkɔ le apostoloawo dome, amesiwo tre kristotɔnyenye nam la, nam ƒã. 
ROM.16.8	Miɖuɖɔ Amplia, nye lɔlɔ̃tɔ le Aƒetɔ me la, nam ƒã. 
ROM.16.9	Miɖuɖɔ Urbano, si nye mía hadɔwɔla le Kristo me la, kple Staxis, nye lɔlɔ̃tɔ la, nam ƒã. 
ROM.16.10	Miɖuɖɔ Apeles, amesi li ke le Kristo me la, nam ƒã. Miɖuɖɔ amesiwo tso Aristobulo ƒe aƒe me la, nam ƒã. 
ROM.16.11	Miɖuɖɔ Herodion, ƒonyemetɔ la, nam ƒã. Miɖuɖɔ amesiwo tso Narkiso ƒe me, siwo le Aƒetɔ me la, nam ƒã. 
ROM.16.12	Miɖuɖɔ Trifena kple Trifosa, siwo le agbagba dzem le Aƒetɔ me la, nam ƒã. Miɖuɖɔ Persis lɔlɔ̃tɔ, si dzea agbagba geɖe le Aƒetɔ me la, nam ƒã. 
ROM.16.13	Miɖuɖɔ Rufo, ame tiatia le Aƒetɔ me la, kple dadaa, si nye nye hã danye la, nam ƒã. 
ROM.16.14	Miɖuɖɔ Asinkrito, Flego, Herme, Patroba, Herma kple nɔvi, siwo li kpli wo la, nam ƒã. 
ROM.16.15	Miɖuɖɔ Filologo kple Yulia, Nerea kple nɔvianyɔnuvi kple Olimpa kple lãme kɔkɔe, siwo katã li kpli wo la, nam ƒã. 
ROM.16.16	Mitsɔ nugbugbɔ kɔkɔe ɖuɖɔ mia nɔewo nam ƒã. Kristo ƒe hamewo katã ɖuɖɔ mi ƒã.
ROM.16.17	Ke mele nu xlɔ̃m mi, nɔviwo, bena mialé ŋku ɖe amesiwo wɔa mamãwo kple nuɖiaɖiawo ɖe nufiafia, si miesrɔ̃ ŋu la ŋuti, eye milé mia ɖokui ɖa tso wo gbɔ. 
ROM.16.18	Elabena nenem mesiawo mesubɔa mía Aƒetɔ Yesu Kristo o, ke woƒe ƒodo boŋ wosubɔna, eye wotsɔ nuƒoƒo nyui kple yayranyawo blea amesiwo mesusu vɔ̃a ɖeke o la ƒe dziwo. 
ROM.16.19	Elabena miaƒe toɖoɖo de amewo katã ƒe to me; eyata dzi le dzɔyem le mia ŋuti, ke mele didim bena, mianye nunyalawo le nu nyui me, ke ame dzadzɛwo ɖe nuvɔ̃ ŋuti. 
ROM.16.20	Ke ŋutifafa Mawu la agbã Satana ɖe miaƒe afɔwo te gudugudu kpuie.
ROM.16.20	Mía Aƒetɔ Yesu ƒe amenuveve la nanɔ anyi kpli mi katã!
ROM.16.21	Timoteo, hanyedɔwɔla, kple Lukio kple Yason kple Sosipatro, ƒonyemetɔwo, ɖuɖɔ mi ƒã. 
ROM.16.22	Nye Tertio, si ŋlɔ agbalẽ sia la, meɖuɖɔ mi ƒã. 
ROM.16.23	Gayo, si nye mía kple hame blibo la ƒe aƒetɔ la, ɖuɖɔ mi ƒã. Erasto, si nye du me gadzikpɔla, kple mia nɔvi Kuarto ɖuɖɔ mi ƒã. 
ROM.16.24	Mía Aƒetɔ Yesu Kristo ƒe amenuveve la nanɔ anyi kpli mi katã! Amen.
ROM.16.25	Ke amesi ate ŋu ado ŋusẽ mi le nye nyanyuie kple Yesu Kristo ƒe gbeƒãɖeɖe la nu ɖe nya ɣaɣla, si woɣla tso ɣeyiɣi mavɔmavɔwo me ke la, ƒe ɖeɖefia la nu, 
ROM.16.26	esi woɖe ɖe go fia azɔ, eye to nyagblɔɖilawo ƒe ŋɔŋlɔawome le Mawu mavɔtɔ ƒe sedede la nu, wòna trɔ̃subɔlawo katã nyae hena xɔse ƒe toɖoɖo: 
ROM.16.27	Mawu, si nye nunyatɔ ɖeka hɔ̃ to Yesu Kristo dzi la, tɔ nanye bubu la yi ɖe mavɔmavɔ me! Amen.
1CO.1.1	Paulo, Yesu Kristo ƒe apostolo si woyɔ to Mawu ƒe lɔlɔ̃nu me la, kpakple nɔvi Sostenes, 
1CO.1.2	woŋlɔ ɖo ɖe Mawu ƒe hame, si le Korinto la, amesiwo wowɔ kokoe le Kristo Yesu me, tame kokoe, siwo woyɔ kple amesiwo katã yɔa mia Aƒetɔ Yesu Kristo ƒe ŋkɔa dzi le afisiafi le wo gbɔ kple mía gbɔ la: 
1CO.1.3	Amenuveve kple ŋutifafa, si tso Mawu, mía Fofo, kple Aƒetɔ Yesu Kristo gbɔ la, woana mi!
1CO.1.4	Meda akpe na nye Mawu ɖaasi le mia ta le Mawu ƒe amenuveve, si wona mi le Kristo Yesu me la ŋuti, 
1CO.1.5	bena miezu kesinɔtɔwo le nusianu me le eyama me, le nufiafia katã kple sidzedze katã me, 
1CO.1.6	abe alesi woli ke Kristo ƒe ɖaseɖiɖi le mia me ene, 
1CO.1.7	bena miele megbe le amenuvevenunanaa ɖeke me o, eye miele mía Aƒetɔ Yesu Kristo ƒe ɖeɖefia la lalam, 
1CO.1.8	amesi hã ali ke mi yiɖase nuwuwu la dzi, bene mianye ame maɖifɔwo le mía Aƒetɔ Yesu Kristo ƒe ŋkeke la dzi. 
1CO.1.9	Nuteƒewɔlae nye Mawu, amesi ya mi va Via Yesu Kristo, mía Aƒetɔ la, ƒe hamenɔnɔ me la.
1CO.1.10	Ke mele nu xlɔ̃m mi, nɔviwò, le mía Aƒetɔ ƒe ŋkɔa dzi bena, mi katã miagblɔ nya ɖeka, eye mamãa ɖeke naganɔ mia dome o; ke míazu blibo le tame ɖeka kple susu ɖeka ma me. 
1CO.1.11	Elabena Xloeƒemetɔwo ɖee fiãm le mia ŋuti, nɔvinyewo bena, dzre le mia dome. 
1CO.1.12	Ke mele esia gblɔm bena, mia dome ɖesiaɖe gblɔna bena: Nye la, Paulo to menye! Nye la, Apolo to menye! Nye la, Kefa tɔ menye! Nye la, Kristo to menye! 
1CO.1.13	Ɖe wòmã Kristo mea? Alo ɖe Paulo ye woklã ɖe atitsoga ŋu ɖe mia ta, alo ɖe Paulo ƒe ŋkɔ mee wode mawutsi ta na mi ɖoa? 
1CO.1.14	Meda akpe na Mawu bena, nyemede mawutsi ta na mia dome amea ɖeke o, negbe Krispo kple Gayo ko, 
1CO.1.15	bene amea ɖeke nagagblɔ be, mede mawutsi ta na mi ɖe nye ŋuta nye ŋkɔ dzi o. 
1CO.1.16	Ke mede mawutsi ta na Stefana ƒe aƒe la hã; emegbe la megade mawutsi ta na ame bubua ɖe mahĩ, nyemenyae o. 
1CO.1.17	Elabena Kristo medɔm be, made mawutsi ta na ame o, hafi bena magblɔ nyanyuie la afia boŋ, menye le nya ƒe nunya me o, bena Kristo ƒe atitsoga la nagazu dzodzro o.
1CO.1.18	Elabena atitsoga la ŋutinya enye bometsinya na amesiwo tsrɔ̃ la, ke mí amesiwo woxɔ la, Mawu ƒe ŋusẽ wònye na mí. 
1CO.1.19	Elabena woŋlɔ ɖi bena: „Magblẽ nunyalawo ƒe nunya dome, eye maɖe gɔmeselawo ƒe gɔmesese ɖa.“ 
1CO.1.20	Afika nunyala le? Afika agbalẽfiala le? Afika xexe sia me ƒe anukutsyɔla le? Alo menye Mawu trɔ xexe sia me ƒe nunya wòzu bometsitsi o ɖe? 
1CO.1.21	Elabena esi xexeame metso ye ŋutɔ ƒe nunya dze si Mawu le Mawu ƒe nunya me o ŋuti la, eyata edze Mawu ŋu be, yeato gbeƒãɖeɖe bometsinya me axɔ amesiwo axɔ ase la. 
1CO.1.22	Elabena Yudatɔwo biaa dzesiwo, eye Helatɔwo ɖia nunya yome; 
1CO.1.23	ke miawo la mieɖea gbe ƒã Kristo, amesi woklã ɖe atitsoga ŋu la, esi nye nukikli na Yudatɔwo kple bometsinu na Helatɔwo; 
1CO.1.24	ke hena wo amesiwo woyɔ la, Yudatɔwo kple Helatɔwo siaa, mieɖea gbe ƒã Kristo, si nye Mawu ƒe ŋusẽ kple Mawu ƒe nunya la. 
1CO.1.25	Elabena Mawu ƒe bometsitsi nyaa nu wua amegbetɔwo, eye Mawu ƒe gbɔdzɔgbɔdzɔ sẽa ŋu wua amegbetɔwo, 
1CO.1.26	Elabena nɔviwò, mikpɔ mia yɔyɔ la ɖa bena, menye nunyala geɖewo le ŋutilã nu o, menye ŋusẽtɔ geɖewo o, menye bubume geɖewo o; 
1CO.1.27	hafi Mawu tia xexeame bometsinuwo, bene wòaɖo ŋukpe nunyalawo, eye Mawu tia xexeame gbɔdzɔgbɔdzɔnuwo, bene wòado ŋukpe nu sesẽwo; 
1CO.1.28	eye xexe sia me nu maɖinuwo kple nusiwo woɖoa vlo kpakple nusiwo menye naneke o lae. Mawu tia, bene wòaɖi gbɔ nusiwo nye nane la, 
1CO.1.29	bene ŋutilãa ɖeke nagaƒo adegbe le Mawu ƒe ŋku me o. 
1CO.1.30	Ke eya ŋuta gbɔ wòtso miele Kristo Yesu me, amesi zu nunya kple dzɔdzɔenyenye kple kɔkɔenyenye kpakple fexexeɖeta, si tso Mawu gbɔ la na mí, 
1CO.1.31	bene amesi ke ƒoa adegbe la, naƒo adegbe le Aƒetɔ la me, abe alesi woŋlɔ ɖi ene.
1CO.2.1	Eye nye hã, esime meva mia gbɔ la, nɔviwo, nyemetsɔ nya gã gbɔgblɔ alo nunya gã va le Mawu ƒe ɖaseɖiɖi gblɔm le mia fiãm o. 
1CO.2.2	Elabena nyemebu bena, menya nane le mia dome o, negbe Yesu Kristo ko, amesi kekeake woklã ɖe atitsoga ŋu la. 
1CO.2.3	Eye mena mia gbɔ le gbɔdzɔgbɔdzɔ kple vɔvɔ̃ kpakple dzodzo nyanyanya geɖe me; 
1CO.2.4	eye nye nyagbɔgblɔ kple nye gbeƒãɖeɖe mele nunya ƒe nya, siwo ƒoa nya ɖe ame nu la me o; ke boŋ le Gbɔgbɔ kple ŋusẽ ƒe ɖeɖefia la me, 
1CO.2.5	bene miaƒe xɔse la naganɔ amewo ƒe nunya me o, hafi nenɔ Mawu ƒe ŋusẽ me boŋ.
1CO.2.6	Ke nunya gblɔm míele le amesiwo zu blibo la dome, ke menye xexe sia me nunya, alo xexe sia me dziɖula, siwo atsrɔ̃ la to o; 
1CO.2.7	ke boŋ míegblɔa Mawu ƒe nunya, si le ɣaɣla la, le nya ɣaɣla me, nunya, si Mawu ɖo anyi, hafi woɖo xexeme gome anyi hena miaƒe ŋutikɔkɔe la, 
1CO.2.8	si xexe sia me dziɖulawo dometɔa ɖeke medze sii o, elabena ɖe wodze sii la, anye ne womeklã ŋutikɔkɔe ƒe Aƒetɔ la ɖe atitsoga ŋu o. 
1CO.2.9	Ke abe alesi woŋlɔ ɖi ene bena: „Nusiwo ŋku mekpɔ kpɔ o, eye to mese kpɔ o, eye womeva ame ƒe dzi me kpo o la, nusiawo Mawu dzra ɖo na amesiwo lɔ̃nɛ la.“ 
1CO.2.10	Ke miawo la Mawu ɖee fia mi to eƒe Gbɔgbɔ la dzi; elabena Gbɔgbɔ la dzroa nuwo katã me kpɔna keke Mawu ƒe nu gogloawo me ke. 
1CO.2.11	Elabena amewo dometɔ kae nya nusi le ame me, ne menye ame ƒe gbɔgbɔ, si le eme la koe oa? Nenema ke amea ɖeke menya nusi le Mawu me la o, negbe Mawu ƒe Gbɔgbɔ la ɖeɖekoe. 
1CO.2.12	Ke miawo la miexɔ xexeme ƒe gbɔgbɔ la o, hafi Gbɔgbɔ, si tso Mawu gbɔ la boŋ miexɔ, bene míate ŋu anya nusi Mawu na mí la. 
1CO.2.13	Eye nusiawo miegblɔna hã, eye míetsɔa nya, siwo amewo ƒe nunya fia mi la o, hafi míetsɔa nya, siwo Gbɔgbɔ la fia mí la boŋ, eye míetsɔa gbɔgbɔmenuwo heɖoa gbɔgbɔmenuwo ŋuti. 
1CO.2.14	Ke dzɔdzɔmeme mexɔa Mawu ƒe Gbɔgbɔ la ƒe nuwo o, elabena wonye bometsinuwo nɛ, eye mate ŋu adze sii o, elabena Gbɔgbɔ wotsɔna kpɔa eme. 
1CO.2.15	Ke gbɔgbɔmeme la kpɔa nuwo katã me, ke eya ŋutɔ la amea ɖeke mekpɔa eme o. 
1CO.2.16	Elabena ameka dze si Aƒetɔ la ƒe tamesusu, ne wòafia nui mahã? Ke miawo la Kristo ƒe tamesusu le mía si.
1CO.3.1	Eye nye hã, nɔviwo, nyemete ŋu ƒo nu kpli mi abe gbɔgbɔmemewo ene o, hafi abe ŋutilãmemewo ene, abe vidzĩewo le Kristo me ene. 
1CO.3.2	Mena notsi mi mieno, eye menye nuɖuɖu sesẽ o, elabena miesẽ ŋu haɖe o; eye fifi hã miesẽ ŋu haɖe o, 
1CO.3.3	elabena míeganye ŋutilãmemewo. Elabena ŋkeke alesi ŋuʋaʋã kple dzrewɔwɔ kple mamã le mia dome la, menye ŋutilãmemewo míenye, eye miezɔna le ŋutilã la nu o ɖe? 
1CO.3.4	Elabena ne ame ɖeka gblɔ be: Nye la Paulo tɔ menye, eye ame bubu gblɔ be: Nye la Apolo tɔ menye la, alo ɖe míenye ŋutilãmemewo oa?
1CO.3.5	Azɔ ɖe, amekae nye Apolo? Amekae nye Paulo? Subɔlawo wonye, amesiwo dzi mieto xɔ dzi se la, eye amesiame le abe alesi Aƒetɔ lã nae la ene. 
1CO.3.6	Nye la medo nu, eye Apolo de tsii, ke Mawue nana wotsina nyuie. 
1CO.3.7	Eyata amesi do nu la, menye naneke o, eye amesi de tsii hã, menye naneke o, ke Mawu, si na tsitsi lae boŋ. 
1CO.3.8	Ke amesi le nu ɖom kple amesi le tsi demi la, wo kpakple eve le ɖeka, hafi amesiame axɔ ye ŋutɔ ƒe fetu le ye ŋutɔ ƒe dɔwɔwɔ la nu. 
1CO.3.9	Elabena Mawu ƒe hadɔwɔlawo míenye; Mawu ƒe agble kple Mawu ƒe xɔtutu miawo míenye.
1CO.3.10	Mawu ƒe amenuveve, si wonam la, nu meɖo gome anyi abe xɔtula dzeaɖaŋu ene, ke ame bubu tui ɖe edzi. Gake amesiame nakpɔ nyuie, alesi wòatui ɖe edzi la. 
1CO.3.11	Elabena amea ɖeke mate ŋu aɖo gɔmeɖoɖo bubu anyi o, negbe esi woɖo anyi, si nye Yesu Kristo la ko. 
1CO.3.12	Ke ne amea ɖe tso sika, klosalo, kpe xɔasiwo, atiwo, gbe, alo ahɔ̃liti tui ɖe gɔmeɖoɖoanyi sia dzi la, 
1CO.3.13	ekema amesiame ƒe dɔwɔwɔ adze ƒã, elabena ŋkeke la aɖee ɖe go afia, elabena woaɖee ɖe go afia to dzo me, eye alesialesi ke amesiame ƒe dɔwɔwɔ le la, dzo la adoe akpa. 
1CO.3.14	Ne amea ɖe ƒe dɔwɔwɔ, si wòtu ɖe edzi la, tsi anyi la, axa fetu. 
1CO.3.15	Ne amea ɖe ƒe dɔwɔwɔ afiã la, abui, ke woaxɔ eya ŋutɔ, gake abe amesi to dzo me ene.
1CO.3.16	Ɖe mienyae bena, mawuxɔ míenye, eye Mawu ƒe Gbɔgbɔ la nɔa mia me oa? 
1CO.3.17	Ne amea ɖe gblẽ mawuxɔ la, Mawu agblẽ eyama hã, elabena mawuxɔ la le kɔkɔe, eye esiae miawo la mienye. 
1CO.3.18	Amea ɖeke nagable eɖokui o: Ne mia dome amea ɖe bu eɖokui nunyala le xexe sia me la, nezu bometsila, bene wòazu nunyala. 
1CO.3.19	Elabena xexe sia me nunya enye bometsitsi le Mawu gbɔ, elabena woŋlɔ ɖi bena: „Eléa nunyalawo le woƒe aɖaŋu vɔ̃ me.“ 
1CO.3.20	Eye wogaŋlɔ be: „Aƒetɔ la dzea si nunyalawo ƒe susuwo bena, wonye dzodzro.“ 
1CO.3.21	Eyata amea ɖeke nagaƒo adegbe le amewo ŋuti o, elabena nuwo katã nye mia tɔ, 
1CO.3.22	eɖanye Paulo o, eɖanye Apolo o, eɖanye Kefa o, eɖanye xexeame o, eɖanye agbe o, eɖanye ku o, eɖanye nusi li fifi alo nusi le vava ge o; nuwo katã nye mia tɔ, 
1CO.3.23	ke miawo la míenye Kristo tɔ, ke Kristo la enye Mawu to.
1CO.4.1	Ale ame nabu mí enye esi: Abe Kristo ƒe dɔlawo kple Mawu ƒe nya ɣaɣlawo ƒe xɔnuviwo ene. 
1CO.4.2	Ke nusi gakpe ɖe eŋuti la, enye bena, wodina tsoa xɔnuviwo gbɔ, bene woakpɔ wo nuteƒewolawoe. 
1CO.4.3	Ke nye la nu via ɖe ŋutɔ ko wònye nam, ne woadrɔ̃ ʋɔnum le miawo alo amea ɖe ƒe ʋɔnudrɔ̃gbe dzi; evo la nyemedrɔ̃ ʋɔnu nye ŋutɔ ɖokuinye hã o. 
1CO.4.4	Elabena nyemenya naneke le ɖokuinye ŋuti o, ke menye eyata wotso afia nam o, ke Aƒetɔ lae nye amesi drɔ̃ ʋɔnum.“ 
1CO.4.5	Eyata migadrɔ̃ ʋɔnu naneke, hafi ɣeyiɣi la nava ɖo o, halase esime Aƒetɔ la ava, amesi ahe viviti me nya ɣaɣlawo ava kekeli nui, eye wòaɖe dzimedaŋudedewo ɖe go afia la, ekema amesiame akpɔ kafukafu tso Mawu gbɔ.
1CO.4.6	Ke nɔviwò, nusiawo megblɔ heɖo mía kple Apolo ŋuti le mia ta, bene miasrɔ̃ nu le mía gbɔ, bena miagasusu awu nusi woŋlɔ ɖi la o, bena mia dome amea ɖeke nagado eɖokui ɖe dzi le ame ɖeka ta ɖe ame bubu ŋuti o. 
1CO.4.7	Elabena ameka na nèto vovo ma? Eye nukae le asiwò, si mèxɔ oa? Ke ne wò hã nèxɔe la, nukaŋuti nèle adegbe ƒom abe menye ɖe nèxɔe ene oa? 
1CO.4.8	Míeɖi ƒo xoxo, míezu kesinɔtɔwo xoxo, miegblẽa mi ɖi ɖua fia; ɖe miaɖu fia gɔ̃, bene miawo hã míaɖu fia kpakpli mi la, ne anyo! 
1CO.4.9	Elabena mele susum bena, Mawu tsɔ mí apostolowo wɔ mamletɔwo, abe amesiwo woɖo anyi na ku ene, elabena míezu nukpɔkpɔ na xexeame kple mawuɖɔlawo kple amewo siaa. 
1CO.4.10	Míenye bometsilawo le Kristo ŋuti, ke miawo la nunyalawo míenye le Kristo me; miawo la miegbɔdzɔna, ke miawo la miesẽa ŋu; wobua mi, ke miawo la woɖoa vlo mi. 
1CO.4.11	Vaseɖe gaƒoƒo sia dzi la dɔ kple tsikɔ wua mí, eye miezɔa amama, eye woƒoa mí kple kɔ, eye nɔƒe gobia ɖeke meli na mi o. 
1CO.4.12	Eye míedzea agbagba, eye míetsia mía ŋutɔwo míaƒe asiwò wɔa dɔ; ne wodzu mí la, míeyrana; ne woti mía yome la, mieɖoa dzi tsɔnɛ; 
1CO.4.13	ne wodo busu mi la, míeɖea kuku; míezu abe xexe sia me ƒe aɖukpodzinuwo ene, amewo katã ƒe gbeɖuɖɔ vaseɖe egbegbe sia.
1CO.4.14	Menye ɖe meŋlɔ nusiawo, bene maɖo ŋukpe mi o, ke boŋ bene maxlɔ̃ nu mi abe nye lɔlɔ̃viwo ene. 
1CO.4.15	Elabena ne vidzikpɔla akpe ewo le mia si le Kristo me hã la, fofo geɖe meli na mi o; elabena metsɔ nyanyuie la dzi mi le Kristo Yesu me. 
1CO.4.16	Eyaŋuti mele nu xlɔ̃m mi bena: Mizu srɔ̃nyelawo. 
1CO.4.17	Eyata medɔ Timoteo, si nye vinye blɔtɔ kple nuteƒewɔla le Aƒetɔ me la, ɖo ɖe mia gbɔ; amesia aɖo ŋku nye mɔ, siwo le Kristo me, abe alesi mele nu fiam le ha sia ha me le afisiati ene la, dzi na mi. 
1CO.4.18	Ke amea ɖewo do wo ɖokui ɖe dzi, abe ɖe nyemegale mia gbɔ va ge o ene. 
1CO.4.19	Ke ne Aƒetɔ la lɔ̃ la, mava mia gbɔ kpuie, eye nyemele, madze si amesiwo do wo ɖokui ɖe dzi la ƒe nyawo o, ke woƒe ŋusẽ boŋ. 
1CO.4.20	Elabena menye nya mee mawufiaɖuƒe la le o, hafi ŋusẽ me boŋ wòle. 
1CO.4.21	Nuka dim miele? Ɖe matso ali ava mia gbɔ loo, alo matsɔ lɔlɔ̃ kple dɔmefafa ƒe gbɔgbɔ la ava mia gbea?
1CO.5.1	Wose mia ŋkɔ keŋ bena, ahasiwɔwɔ le mia dome, eye ahasiwɔwɔ ma tɔgbe mele trɔ̃subɔlawo dome hã o bena, amea ɖe xɔ fofoa srɔ̃. 
1CO.5.2	Eye miawo la mieɖo mia ɖokui ɖe dzi, eye miefa konyi boŋ, bene woaɖe amesi wɔ nusia la ɖa le mia dome o mahã? 
1CO.5.3	Ke nye amesi mele mia gbɔ le ŋutilã me o, gake mele mia gbɔ le gbɔgbɔ me la, medrɔ̃ ʋɔnu amesi wɔ nusia la xoxo, abe ɖe mele mia gbɔ ene? 
1CO.5.4	le mía Aƒetɔ Yesu Kristo ƒe ŋkɔ me, ne mia kple nye gbɔgbɔ va kpe la kpakple mía Aƒetɔ Yesu Kristo ɖe ŋusẽ la, 
1CO.5.5	bene miatsɔ ame ma ade asi na Satana, bene wòagblẽ eƒe ŋutilã, ne woaxɔ eƒe gbɔgbɔ le Aƒetɔ Yesu Kristo ƒe ŋkeke la dzi. 
1CO.5.6	Miaƒe adegbeƒoƒo menyo o. Mienyae bena, amɔwɔ ʋaʋã via ɖe nana amɔwɔ blibo la katã ʋãna o mahã? 
1CO.5.7	Eyata mitsɔ amɔwɔ ʋaʋã xoxo la ƒu gbe, bene mianye amɔwɔ yeye, abe alesi míenye amɔwɔ maʋamaʋã ene; elabena wowu míaƒe ŋutitotolẽvi, si nye Kristo la hã. 
1CO.5.8	Eyata mina míaɖu ŋutitotoŋkekenyuie, menye le amɔwɔ ʋaʋã xoxo me o, eye menye le vɔ̃ɖiwɔwɔ kple nu tovo wɔwɔ ƒe amɔwɔ ʋaʋã me o, hafi le dzadzɛnyenye kple nyateƒe ƒe amɔwɔ maʋãmaʋã la me boŋ.
1CO.5.9	Meŋlɔe na mi le agbalẽ la me bena, migaɖe ha kple ahasiwɔlawo o. 
1CO.5.10	Ke menye xexe sia me ahasiwɔlawo alo ŋubiãlawo alo adzodalawo alo trɔ̃subɔlawo mewɔnɛ kura o, anye ne ɖeko miadzo le xexeame. 
1CO.5.11	Eyata azɔ la meŋlɔ na mi bena, miagade ha kple amea ɖe, si ne woyɔnɛ be nɔvi, wònye ahasiwɔla alo ŋubiãla alo trɔ̃subɔla alo busubɔla alo ahamula alo adzodala la o, migaɖu nu kple nenem me sia hã o. 
1CO.5.12	Elabena nya kae le mia kple amesiwo le egodo la dome bena, madrɔ̃ ʋɔnu wo mahã? Alo miawo la, ɖe miedra ʋɔnu amesiwo le eme la gã oa? 
1CO.5.13	Ke amesiwo le egodo la, Mawu adrɔ̃ ʋɔnu woawo. Miɖe ame vɔ̃ɖi la ɖa le mia ŋuta mia dome!
1CO.6.1	Alo ne mia dome amea ɖe he nya ɖe xɔlɔ̃via ŋuti la, ado dzi be, yeahee ayi ʋɔnu ɖe ame madzɔmadzɔwo ŋku me, eye menye ame kɔkɔewo ŋku me o mahã? 
1CO.6.2	Mienyae bena, lãme kɔkɔewo le ʋɔnu drɔ̃ ge xexeame oa? Eye nenye miawo dzi wòato adrɔ̃ ʋɔnu xexeame la, ɖe miedze na nya suewo dɔdrɔ̃ oa? 
1CO.6.3	Mienyae bena, miadrɔ̃ ʋɔnu mawudɔlawo oa, ʋuu keke wòahayi agbe sia me nuwo nye gea? 
1CO.6.4	Azɔ la ne agbe sia me nyadɔdrɔ̃a ɖe le mia si la, mietsɔ amesiwo woɖoa vlo le ha me la boŋ ɖo ʋɔnudrɔlawoe! 
1CO.6.5	Ŋukpedodo mi ta megblɔe ɖo! A, vavãe, nunyalaa ɖeke mele mia dome oa? Ɖeka hɔ̃ meli, si ate ŋu adrɔ̃ ʋɔnu le nɔviawo dome oa? 
1CO.6.6	Ke nɔvi hea nɔvi yia ʋɔnu boŋ, eye wòwɔa esia le dzimaxɔsetɔwo ŋku me. 
1CO.6.7	Ke azɔ esia menyo na mi kura o bena, nyadɔdrɔ̃wo le mia dome ɖe mia nɔewo ŋuti. Nukaŋuti miena wowɔ vɔ̃ ɖe mia ŋuti boŋ oa? Nukaŋuti miena woba mi boŋ oa? 
1CO.6.8	Ke miawo la miewɔa vɔ̃, eye miebaa ame, eye miewɔa esia ɖe nɔviawo ŋuti.
1CO.6.9	Alo mienyae bena, ame madzɔmadzɔwo manyi mawufiaɖuƒe la ƒe dome oa? Migana woable mi o: Ahasiwɔla wo kple trɔ̃subɔlawo kple matrewɔlawo kple hadzelawo kple ŋutsu, siwo dɔna kple ŋutsuwo, 
1CO.6.10	kple fiafitɔwo kple ŋubiãlawo kple ahamulawo kple busubɔlawo kple adzodalawo la womanyi mawufiaɖuƒe la ƒe dome o. 
1CO.6.11	Eye nenem mia dome amea ɖewo nɔ tsã; ke wole tsi na mi, ke wona mia ŋuti kɔ, ke wotso afia na mi le Aƒetɔ Yesu ƒe ŋkɔ la kple mia Mawu ƒe Gbɔgbɔ la me.
1CO.6.12	Woɖe nuwo katã ƒe mɔ nam, ke menye nuwo katãe nyona na ame o. Woɖe nuwo katã ƒe mɔ nam, ke menye nyee le nana ge nane nakpɔ ŋusẽ ɖe dzinye o. 
1CO.6.13	Nuɖuɖu li na ƒodo, eye ƒodo hã li na nuɖuɖu; gake Mawu aɖe esia kple ekeme siaa ɖa. Ke ŋutilã meli na ahasiwɔwɔ o, hafi Aƒetɔ la tɔe, eye Aƒetɔ la hã ŋutilã tɔe boŋ. 
1CO.6.14	Ke Mawu fɔ Aƒetɔ la ɖe tsitre, eye wòatsɔ eƒe ŋusẽ afɔ miawo hã ɖe tsitre. 
1CO.6.15	Alo ɖe mienyae bena, miaƒe ŋutilãwo la Kristo ƒe ŋutinuwo wonye o mahã? Aleke lawɔ matsɔ Kristo ƒe ŋutinuwo awɔ ahasiwɔla ƒe ŋutinuwo mahã? Gbeɖe! 
1CO.6.16	Alo ɖe mienyae bena, amesi tsɔ eɖokui lé ɖe ahasiwɔla ŋuti la, eya kplii enye ŋutilã ɖeka oa? Elabena wogblɔ bena: „Wo kpakple eve la woanye ŋutilã ɖeka.“ 
1CO.6.17	Ke amesi tsɔ eɖokui lé ɖe Aƒetɔ la ŋuti la, eya kplii enye gbɔgbɔ ɖeka. 
1CO.6.18	Misi le ahasiwɔwɔ nu! Nuvɔ̃ sia nuvɔ̃, si ame wɔna la, menye eƒe ŋutilã me wòle o, ke ahasiwɔla wɔa vɔ̃ ɖe ye ŋutɔ ƒe ŋutilã ŋuti. 
1CO.6.19	Alo ɖe mienyae bena, miaƒe ŋutilã la Gbɔgbɔ kɔkɔe, si le nua me, si miexɔ tso Mawu gbɔ la ƒe xɔ wònye, eye míenye mia ɖokui to oa? 
1CO.6.20	Asi sesẽ miexɔ; eyata mitsɔ miaƒe ŋutilã kple miaƒe gbɔgbɔ, siwo nye Mawu to la, kafu Mawu!
1CO.7.1	Nusi ŋuti mieŋlɔ nya nam le la, mebe: Enyo na ame bena, wòagade asi nyanu ŋu o. 
1CO.7.2	Ke le ahasiwɔwɔwo ŋuti la nyanu nane ŋutsu sia ŋutsu si, eye ŋutsu nanɔ nyɔnu sia nyɔnu si. 
1CO.7.3	Ŋutsu nawɔ nusi dzɔ la, na srɔ̃a, eye nyɔnu hã nawɔ na srɔ̃a nenema ke. 
1CO.7.4	Nyɔnu mekpɔ ŋusẽ ɖe ye ŋutɔ ƒe ŋutilã dzi o, negbe srɔ̃ŋutsu la ko; ke nenema ke ŋutsu hã mekpe ŋusẽ ɖe ye ŋutɔ ƒe ŋutilã dzi o, negbe nyɔnu la ko. 
1CO.7.5	Migagblẽ mia nɔewo ɖi o, negbe ne wo kpakple eve lɔ̃ halase ɣeyiɣia ɖe dzi hafi, bena miakpɔ asinu ado gbe ɖa, eye nusia megbe la miagava awɔ ɖeka, bene Satana nagate mi akpɔ le miaƒe ɖokuidzimaɖumaɖu la ŋuti o. 
1CO.7.6	Ke mele esia gblɔm le mɔnana nu, eye menye le sedede nu o. 
1CO.7.7	Elabena mele didim bena, amewo katã nanɔ anyi, abe alesi nye hã mele ene; gake amesiame kpo ye ŋutɔ ƒe amenuvevenuna tso Mawu gbɔ, amea ɖeka kpɔ esi, eye ame bubu hã kpɔ bubu.
1CO.7.8	Ke megblɔ na trewo kple ahosiwo bena, ne woano abe alesi nye hã mele ene la, ekema anyo na wo. 
1CO.7.9	Ke ne womate ŋu aɖu wo ɖokui dzi o la, woaɖe srɔ̃, elabena srɔ̃ɖeɖe nyo wu fieŋufieŋu.
1CO.7.10	Ke mede se na srɔ̃tɔwo — hafi menye nyee o, ke Aƒetɔ lae boŋ — be, nyɔnu nagagbe srɔ̃a o. 
1CO.7.11	Ke ne egbee la, nenɔ anyi srɔ̃maɖemaɖee, alo negawo ɖeka kpakple srɔ̃ŋutsu la; eye ŋutsu hã nagagbe srɔ̃a o. 
1CO.7.12	Ke ame mamlewo la, nyee le egblɔm na wo — menye Aƒetɔ lae o — bena, ne nyɔnu, si mexɔ se o la, le nɔvia ɖe si, eye wòdze nyɔnua ŋu bena, yeana egbɔ la, negagbee o. 
1CO.7.13	Eye ne ŋutsu, si mexɔ se o la, le nyɔnua ɖe si, eye wòdze ŋutsua ŋu be, yeanɔ egbɔ la, negagbe ŋutsu la o. 
1CO.7.14	Elabena ŋutsu, si mexɔ se o la, ŋuti kɔ le srɔ̃a me, eye nyɔnu, si mexɔ se o la, hã ŋuti kɔ le ŋutsua me; ɖe menye nenem o la, ne mia viwo anye ame makɔmakɔwo, ke azɔ la wole kɔkɔe. 
1CO.7.15	Ke ne amesi mexɔ se o la, gbe srɔ̃a la, negbee faa! Nɔviŋutsu alo nɔvi nyɔnu la menye kluvi le nya siawo ƒomevi me o. Ke Mawu yɔ mí le ŋutifafa me. 
1CO.7.16	Elabena wò nyɔnu, aleke nènyae bena, ale ŋu axɔ srɔ̃wò ɖe agbe mahã? Alo wò ŋutsu, aleke nènyae bena, ate ŋu axɔ srɔ̃wo ɖe agbe mahã? 
1CO.7.17	Negbe alesi Aƒetɔ la ma na amesiame la alesi Mawu yɔ amesiamee la, nenema ke woazɔ, eye nenema ke meɖo le hawo katã me. 
1CO.7.18	Ne woyɔ amea ɖe, si nye aʋatsotsotɔ la, negahe aʋayi tsyɔ edzi o, ne woyɔ amea ɖe le aʋamatsomatso me la, nagatso aʋa o. 
1CO.7.19	Aʋatsotso la menye naneke o, eye aʋamatsomatso hã menye naneke o, ke Mawu ƒe sedziwɔwɔ enye nu la. 
1CO.7.20	Amesiame nanɔ yɔyɔ, si wotsɔ yɔe la me tututu. 
1CO.7.21	Ne enye kluvi woyɔ la, negave wò o; ke ne ate ŋu azu ablɔɖevi la, wɔ eŋuti do boŋ. 
1CO.7.22	Elabena amesi woyɔ wònye kluvi le Aƒetɔ la me la, enye Aƒetɔ la ƒe ablɔɖevi, nenema ke amesi woyɔ wònye ablɔɖevi la, enye Kristo ƒe kluvi. 
1CO.7.23	Asi sesẽe miexɔ, migazu amewo ƒe kluviwo o. 
1CO.7.24	Nɔviwo, nusi me woyɔ amesiame le la, nenɔ eya me le Mawu ƒe ŋku me!
1CO.7.25	Ke ɖetugbiwo la, nyemexɔ asea ɖeke tso Aƒetɔ la gbɔ le wo ŋuti o, gake maɖo aɖaŋu na wo, abe amesi kpɔ nublanuikpɔkpɔ tso Aƒetɔ la gbɔ, bene manye nuteƒewɔla la ene. 
1CO.7.26	Azɔ mesusu bena, esia nyo le hiãkame, si gbɔna fifi la ŋuti bena, enyo na ame be, wòanɔ anyi nenema. 
1CO.7.27	Nenye ɖe wòbia wò ɖe nyɔnu ŋuti la, megadi etutu o; ke ne wotu wò le nyɔnu ŋuti la, megadi srɔ̃ o. 
1CO.7.28	Ke ne eɖe srɔ̃ hã la, mèwɔ nuvɔ̃ o; eye ne ɖetugbi ɖe srɔ̃ la, mewɔ nuvɔ̃ o; ke nenem me siawo akpɔ xaxa le ŋutilã me. Ke nye la ɖe mekpɔ mia nublanui. 
1CO.7.29	Ke esia gblɔm mele, nɔviwo, bena ɣeyiɣi la le kpuie; eyata azɔ la amesiwo si nyɔnu le la, manɔ abe ɖe ɖeke mele wo si o ene; 
1CO.7.30	eye amesiwo le avi fam la, nanɔ abe ɖe womele avi fam o ene; eye amesiwo le dzidzɔ kpɔm la, nanɔ abe ɖe womele dzidzɔ kpɔm o ene; eye amesiwo le nu ƒlem la, nanɔ abe ɖe naneke mele wo si o ene; 
1CO.7.31	eye amesiwo wɔa xexe sia me ŋuti dɔ la, nanɔ abe ɖe womelé eŋuti dɔ wɔm o ene; elabena xexe sia me ƒe nɔnɔme nu va yina. 
1CO.7.32	Ke mele didim be, miagakpɔ fuɖeɖea ɖeke o. Amesi meɖe srɔ̃ o la, léa be na nusiwo nye Aƒetɔ la tɔ la, alesi wòawɔ adze Aƒetɔ la ŋu. 
1CO.7.33	Ke ŋutsu, si ɖe srɔ̃ la, léa be na xexemenuwo, alesi wòawɔ adze nyɔnu la ŋu, eye wòle evedomesi. 
1CO.7.34	Nenema ke nyɔnu, si ɖe srɔ̃ la, kple ɖetugbi hã wole, nyɔnu, si si srɔ̃ mele o la, léa be na nusiwo nye Aƒetɔ la tɔ la, bena wòanɔ kɔkɔe le ŋutilã kple gbɔgbɔ la me; ke nyanu, si ɖe srɔ̃ la, léa be na xexe sia me nuwo, alesi wòawɔ adze ŋutsu la ŋu. 
1CO.7.35	Ke megblɔ esia le mia ŋutɔwo miaƒe viɖe ta, menye bene maɖe mi kple ka o; ke boŋ bene mianɔ kɔnuwɔwɔ nyui kple Aƒetɔ ŋunɔnɔ tututu dzi, alesi dze, eye naneke nagahe mi ɖa o. 
1CO.7.36	Ke ne amea ɖe susu be, yemawɔ nyuie ɖe yeƒe ɖetugbi ŋuti o, nenye be, ele srɔ̃ɖeɖe me tom, eye ne ele vevie azɔ be, wòaɖe srɔ̃ la, ekema nusi dim wòle la, newɔe: mewɔ nuvɔ̃ o, nena wòaɖe srɔ̃. 
1CO.7.37	Ke amesi tsi tre sesĩe le eƒe dzi me, eye naneke mezi edzi o, ke boŋ wòkpɔ ŋusẽ ɖe ye ŋutɔ ƒe lɔlɔ̃nu dzi, eye wòɖo esia le eƒe dzi me bena, yeadzra yeƒe ɖetugbia ɖo srɔ̃maɖemaɖee la, eya awɔe nyuie. 
1CO.7.38	Eyata amesi tso eƒe ɖetugbi na woɖe la, wòe nyuie; ke amesi metsɔe na woɖe o la, awɔe nyuie awu. 
1CO.7.39	Se la bla nyɔnu, ŋkeke alesi srɔ̃a le agbe la, gake nenye be, ŋutsua ku la, ekema evo bena, wòaɖe amesi ke wòlɔ; negbe ɖeko woawɔe le Aƒetɔ la me. 
1CO.7.40	Ke nenye be, enɔ anyi nenema srɔ̃maɖemaɖee la, woayrae awu le nye tamesusu nu. Ke mebuna bena, Mawu ƒe Gbɔgbɔ la le nye hã menye.
1CO.8.1	Ke le trɔ̃wo ƒe vɔsawo ŋuti la mienyae bena, sidzedze li na mi katã. Sidzedze la doa ame ɖe dzi, ke lɔlɔ̃ la tua ame. 
1CO.8.2	Ne amea ɖe susu bena, yedze si nane la, ekema medze si alesi wòdze be, wòadze sii la haɖe o. 
1CO.8.3	Ke ne amea ɖe lã Mawu la, ekema Mawu dze si eyama. 
1CO.8.4	Azɔ mienya le trɔ̃wo ƒe vɔsawo ɖuɖu la ŋuti bena, trɔ̃a ɖeke mele xexe sia me o, eye bena, mawu bubua ɖeke hã meli o, negbe ɖeka hã koe li. 
1CO.8.5	Ke nenye nusiwo woyɔna be mawuwo li hã, eɖanye le dziƒo alo anyigba dzi o, abe alesi mawu geɖewo kple aƒetɔ geɖewo li ene la; 
1CO.8.6	gake la Mawu ɖeka, si nye Fofo, amesi me nuwo katã tso, eye miawo mieli nɛ la, kple Aƒetɔ ɖeka, si nye Yesu Kristo, amesi me nuwo katã to va, eye miawo mieto eyama me la, li na mi. 
1CO.8.7	Ke menye amewo katã mee sidzedze sia le o; ke amea ɖewo li, siwo ƒe tamesusuwo gale trɔ ŋuti vaseɖe egbegbe sia, eye woɖunɛ abe trɔ̃wo ƒe vɔsa ene, eye esi woƒe dzitsinya gbɔdzɔ ŋuti la, eyata woƒo ɖii. 
1CO.8.8	Ke nuɖuɖu mawɔ mi bubu le Mawu ƒe ŋku me o, elabena nenye be, míeɖua nu la, míezua gã wu o, eye nenye be, míeɖua nu o la, míezua sue wu o. 
1CO.8.9	Ke mikpɔ nyuie, bena miaƒe ŋusẽ nagazu nukikli na ame gbɔdzɔgbɔdzɔwo o. 
1CO.8.10	Ke nenye amea ɖe kpɔ wò amesi si sidzedze le la, nèbɔbɔ nɔ trɔ̃xɔ me le nu ɖum la, menye ɖee ma nède dzi ƒo na amesi gbɔdzɔ la ƒe dzitsinya, bene wòaɖu trɔ̃wo ƒe vɔsawo o mahã? 
1CO.8.11	Eye nɔvi, si gbɔdzɔ, amesi ta Kristo ku ɖo la, atsrɔ̃ le wò sidzedze la ŋuti. 
1CO.8.12	Ke ne miewɔ nuvɔ̃ ɖe mia nɔviwo ŋuti ale, eye miede abi woƒe dzitsinya, si gbɔdzɔ ŋuti la, ekema miewɔ nuvɔ̃ ɖe Kristo ŋuti. 
1CO.8.13	Eyata ne nuɖuɖu ɖia nɔvinye nu la, ekema nyemele lã ɖu ge gbeɖegbeɖe akpɔ o, bene nyemagana nɔvinye nu o.
1CO.9.1	Ɖe nyemenye apostolo oa? Ɖe nyemenye ɖokuisime oa? Ɖe nyemekpɔ Yesu Kristo, mía Aƒetɔ la oa? Menye miawoe nye nye dɔwɔwɔ le Aƒetɔ la me oa? 
1CO.9.2	Ne nyemenye apostolo na ame bubuwo o hã la, menyee na mi; elabena miawoe nye nye apostolonyenye ƒe nutrenu le Aƒetɔ la me. 
1CO.9.3	Ɖokuinye la ʋiʋli ɖe amesiwo drɔ̃a ʋɔnum la ŋuti enye esi. 
1CO.9.4	Alo ɖe míekpɔ ŋusẽ be, míaɖu nu, eye míano nu oa? 
1CO.9.5	Alo ɖe miekpɔ ŋusẽ bena, míakplɔ nɔvinyɔnu, si anye mía srɔ̃ la, anɔ nugbe yim, abe alesi apostolo bubuawo kple Aƒetɔ la nɔviwò kpakple Kefa hã wona ene oa? 
1CO.9.6	Alo ɖe mia kple Barnaba ɖeɖekoe mekpɔ ŋusẽ bena, miagawɔ dɔ oa? 
1CO.9.7	Ameka gɔ̃e woa aʋawɔvi ƒe do, eye wòxea fe na eɖokui? Alo ameka gɔ̃e dea weingble, eye meɖua eƒe kutsetse oa? Alo amekae nyia lãha, eye menoa lãha la ƒe notsi oa? 
1CO.9.8	Alo ame ƒe susu nue mele nya siawo gblɔm ɖo, alo menye se la hãe gblɔ nenema oa? 
1CO.9.9	Elabena woŋlɔ ɖe Mose ƒe segbalẽa me bena: „Megabla nu na nyitsu, si le mɔli tugum la o!“ A, nyitsu ƒe nue le Mawu nu vema? 
1CO.9.10	Alo menye mia ŋuti pete wogblɔe ɖo oa? Mía ta woŋlɔe ɖo bena, amesi ŋlɔa nu la, naŋlɔe le mɔkpɔkpɔ me; eye amesi tugua mɔli la, natugui le mɔkpɔkpɔ me, bena wòakpɔ gome le eme! 
1CO.9.11	Ne míeƒã gbɔgbɔ me nuwo na mi, eye míexa miaƒe ŋutilãnuwo la, nu gã wònyea? 
1CO.9.12	Ne ame bubuwo kpɔ ŋusẽ sia ƒe gome ɖe mia dzi la, ɖe miawo míekpɔe wu woawo o mahã? Gake miewɔa ŋusẽ sia ŋuti da o, hafi míetsɔa wo katã kpoo boŋ, bene míagaxe mɔ na Kristo ƒe nyanyuie la o. 
1CO.9.13	Ɖe mienyae bena, amesiwo woa kɔkɔeƒe ƒe dɔwo la, kɔkɔeƒe ƒe nuwo woɖuna, eye amesiwo subɔna le vɔsamlekpui ŋuti la, vɔsamlekpui ƒe nuwo me wokpɔa wo tɔ nua tsonɛ oa? 
1CO.9.14	Nenema ke Aƒetɔ la ɖo na amesiwo gblɔa nyanyuie fiana la bena, woakpɔ agbemenuwo tso nyanyuie la me. 
1CO.9.15	Ke nye la nyemewɔ nusiawo ƒe ɖeke ŋuti dɔ kpɔ o; eye nyemeŋlɔ nusiawo, bene woawɔ nenema nam o; elabena ne meku la, anyo nam awu esi amea ɖe naɖi gbɔ nye kafukafu. 
1CO.9.16	Elabena ne megblɔ nyanyuie fia la, menye kafukafu nam o, elabena ele nam kokoko be, mawɔe; elabena nenye be, nyemegblɔ nyanyuie la fia o la, baba nam! 
1CO.9.17	Elabena ne mewɔ esia kple lɔlɔ̃nu la, fetu te eme nam; ke ne nyemewɔe kple lɔlɔ̃nu o la, wotsɔ xɔnuvidɔ de asi nam. 
1CO.9.18	Azɔ ɖe, nukae nye nye fetua? Eyae nye bena, nye amesi le nyanyuie la gblɔm la, mana fetu naganɔ nyanyuie la ŋuti o, bene nyemagawɔ nye ŋusẽ la ŋuti do le nyanyuie lã ŋuti o.
1CO.9.19	Elabena ne menye ɖokuisime, si vo tso amewo katã gbɔ hã la, metsɔ ɖokuinye wo amewo katã ƒe dɔla, bene asinye nasu ame geɖeawo dzi; 
1CO.9.20	eye mezu abe Yudatɔ ene hena Yudatɔwo, bena asinye nasu Yudatɔwo dzi; eye mezu abe amesi le sea te ene hena amesiwo le sea te, wònye nye ŋutɔ nyemele sea te hafi o, bene asinye nasu amesiwo le sea te la dzi; 
1CO.9.21	mezu abe semanɔsitɔ ene hena semanɔsitɔwo, gake la nyemenye semanɔsitɔ na Mawu o, ke mele Kristo ƒe se la me boŋ, bene asinye nasu semanɔsitɔwo dzi. 
1CO.9.22	Mezu gbɔdzɔgbɔdzɔtɔ na gbɔdzɔgbɔdzɔtɔwo, bene asinye nasu gbɔdzɔgbɔdzɔtɔwo dzi; amewo katã mezu nusianu na, bene maɖe wo dome amea ɖewo kokoko. 
1CO.9.23	Ke nyanyuie la ta mewo wo katã ɖo, bene nye hã makpɔ gome le eme.
1CO.9.24	Klo mienyae bena, amesiwo le duɖime kem le dusiƒe la, wo katãe kenɛ hafi, gake ame ɖeka koe xɔa dziɖuɖufetu la o mahã? Mike duɖime nenema, ne miaƒe asi nasu edzi! 
1CO.9.25	Ke amesiame, si le kame tem la, eɖɔa ŋu ɖo le nusianu me; ame mawo wɔa nenema, bene woƒe asi nasu dziɖuɖukuku, si gblẽna la dzi; ke miawo la, esi megblẽna o la dzi. 
1CO.9.26	Eyaŋuti azɔ nye la mele dudime kem ale, bena nyemele ɖikeke me o, eye mele kɔ dam ale, bena nyemedaa dadagbo o; 
1CO.9.27	hafi meƒoa nye ŋutilã wòdoa ʋusrã, eye mewɔnɛ kluvi boŋ, bene esi menye gbeƒãɖela na ame bubuwo la, nye ŋutɔ la nyemagazɔ ame madzemadze o.
1CO.10.1	Elabena nyemele didim be, miaganyae o, noviwò, bena mía fofowo katã nɔ alilikpo la te, eye wo katã woto ƒu la me, 
1CO.10.2	eye wode mawutsi ta na wo katã ɖe Mose me le alilikpo kple ƒu la me. 
1CO.10.3	Eye wo katã woɖu gbɔgbɔ me nuɖuɖu ma ke. 
1CO.10.4	Eye wo katã wono gbɔgbɔ me nunono ma ke, elabena wono tso gbɔgbɔ me kpe gbadza, si dze wo yome la me: ke kpe gbadza lae nye Kristo. 
1CO.10.5	Gake wo dome ame gedeawo ƒe nu menyo Mawu ŋu o, elabena woxlã wo de anyi le gbeadzi. 
1CO.10.6	Ke nusiawo zu kpɔdeŋu na mí, bene miaganyenu vɔ̃ɖi dzrolawo, abe alesi wòdzro ame mawo ene la o. 
1CO.10.7	Migazu trɔ̃subɔlawo hã abe wo dome amea ɖewo ene o, abe alesi woŋlɔ ɖi ene bena: „Dukɔ la bɔbɔ nɔ anyi, wòdu nu, eye wono nu, eye wotsi tre, eye wode asi fefe me.“ 
1CO.10.8	Migana miawo ahasi, abe alesi wo dome amea ɖewo wo ahasi, eye ame akpe blave vɔ etɔ̃ tsra le ŋkeke ɖeka dzi ene la o. 
1CO.10.9	Migana miate Kristo akpɔ, abe alesi wo dome amea ɖewo tee kpɔ fe ye dawo tsrɔ̃ wo ene la o. 
1CO.10.10	Migali liʋiliʋi, abe alesi wo dome amea ɖewo li liʋiliʋi, eye nugblẽla tsrɔ̃ wo ene la o. 
1CO.10.11	Ke nusiawo katã va ame mawo dzi abe kpɔɖeŋu ene, eye woŋlɔe ɖi, bene wòanye nuxɔxlɔ̃ hena mí amesiwo dzi xexe sia me ƒe nuwuwu va ɖo la. 
1CO.10.12	Eyata amesi ke susuna be, yele tsitre la, nakpɔ nyuie, bena wòagadze anyi o. 
1CO.10.13	Tetekpɔa ɖeke meva mia dzi kpɔ o negbe ame tɔ ɖeɖeko, gake nuteƒewɔla enye Mawu, amesi mana mɔ bena, woate mi akpɔ awu alesi miate ŋui la o; ke ana gododo le eme hã akpe ɖe tetekpɔ ŋuti, bene miate ŋu atsɔe. 
1CO.10.14	Eyata, nye lɔlɔ̃tɔwo, misi le trɔ̃subɔsubɔ la nu!
1CO.10.15	Nunyalawo mele egblɔm na — mibu nusi gblɔm mele la me kpɔ: 
1CO.10.16	Yayrakplu, si míeyrana la, menye Kristo ƒe ʋu la ƒe hadedee o ɖe? Eye abolo, si míekana la, menye Kristo ƒe ŋutilã ƒe hadedee o ɖe? 
1CO.10.17	Elabena abolo ɖekae, ŋutilã ɖeka mi ame geɖewo míenye, elabena mí katã mieɖua abolo ɖeka la ƒe ɖe. 
1CO.10.18	Mikpɔ ŋutilãnu Israel ɖa! Menye amesiwo ɖua vɔsawo la, nye vɔsamlekpui la ƒe hadelawo oa? 
1CO.10.19	Azɔ la, nuka gblɔm mele? Ɖe mebena, trɔ̃ enye nu loo, alo trɔ̃ ƒe vɔsasa enye nua? 
1CO.10.20	Hafi boŋ mele gbɔgblɔm bena, nusi trɔ̃subɔlawo mèna la, gbɔgbɔ vɔ̃wo womèa wo na, eye menye Mawu o; ke nyemele didim bena, miade ha kple gbɔgbɔ vɔ̃wo o. 
1CO.10.21	Miate ŋu ano Aƒetɔ la ƒe kplu, agano gbɔgbɔ vɔ̃wo ƒe kplu hã o; miate ŋu akpɔ gome le Aƒetɔ la ƒe kplɔ̃ ŋuti, agakpɔ gome le gbɔgbɔ vɔ̃wo ƒe kplɔ̃ ŋuti hã o. 
1CO.10.22	Alo ɖe miana Aƒetɔ la naʋã ŋua? Ɖe míesesẽ wui mahã?
1CO.10.23	Woɖe nuwo katã ƒe mo na ame, ke menye nuwo katãe nyona na ame o; woɖe nuwo katã ƒe mɔ na ame, ke menye nuwo katãe doa ame ɖe ŋgɔgbe o. 
1CO.10.24	Amea ɖeke nagadi ye ŋutɔ tɔ o, ke nusi nye ame bubu ta la boŋ. 
1CO.10.25	Nusianu, si wodzrana le lãƒleƒe la, miɖui faa, eye migabia eta se le dzitsinya ŋuti o. 
1CO.10.26	Elabena anyigba la kple nusiwo katã yɔ edzi la, nye Aƒetɔ la tɔ. 
1CO.10.27	Ke ne dzimaxɔsetɔwo dome amea ɖe kpe mi, eye mielɔ̃ be, yewoayi la, miɖu nusianu, si wotsɔ ɖo mia kɔme la, eye migabia eta se o le dzitsinya ŋuti. 
1CO.10.28	Ke ne amea ɖe gblɔ na mi bena; Trɔ̃wo ƒe vɔsa nye esi la, ekema migaɖui le amesi gblɔe fia mi la kple dzitsinya la ŋuti o. 
1CO.10.29	Ke menye mia ŋutɔwo ƒe dzitsinyae mewɔnɛ o, ke ame keme to boŋ; elabena nukaŋuti ame bubu ƒe dzitsinya adrɔ̃ ʋɔnu nye ablɔɖenyenye ma? 
1CO.10.30	Ne metsɔ akpedada ɖu nu la, nukaŋuti woagblɔ busunya ɖe ŋutinye le nusi ta meda akpe ɖo la ŋuti mahã? 
1CO.10.31	Azɔ la ne miele nu ɖum alo miele nu nom alo miele dɔa ɖe wɔm la, miwɔ ye katã na Mawu ƒe kafukafu, 
1CO.10.32	Migazu nukikli na Yudatɔwo kple Helatɔwo kple Mawu ƒe hame la o; 
1CO.10.33	abe alesi nye hã mele ɖiɖim bena, madze amewo katã ŋu le nusianu me, eye nyemedia nusi nyo na nye ŋutɔ o, ke nusi nyo na ame geɖeawo boŋ, bene woakpe agbexɔxɔ la ene.
1CO.11.1	Mizu srɔ̃nyelawo, abe alesi nye hã menye Kristo-srɔ̃la ene.
1CO.11.2	Ke mele mia kafum, nɔviwò, bena mieɖoa ŋku dzinye le nusianu me, eye mielé nyaɖoɖoawo me ɖe asi, abe alesi meɖo na mi la ene. 
1CO.11.3	Ke mele ɖiɖim bena, mianyae bena, ŋutsu sia ŋutsu ƒe ta enye Kristo, ke nyɔnu ƒe ta enye ŋutsu, ke Kristo ƒe ta enye Mawu. 
1CO.11.4	Ke ŋutsu sia ŋutsu, si doa gbe ɖa alo gblɔa nya ɖi, eye wòtsyɔ nu ta la, edoa ŋukpe eƒe ta. 
1CO.11.5	Ke nyɔnu sia nyɔnu, si doa gbe ɖa alo gblɔa nya ɖi, eye mebia ta o la, edoa ŋukpe eƒe ta, elabena ele abe ɖe wòlũ ta ene. 
1CO.11.6	Elabena ne nyɔnu mebia ta o la, na ne wòako ta keŋ! Ke ne enye ŋukpe na nyɔnu be, wòako ta alo wòalũi la, ekema nebia ta. 
1CO.11.7	Hafi ŋutsu la negatsyɔ nu ta o; elabena Mawu ƒe nɔnɔme kple eƒe bubu wònye, ke nyɔnu enye ŋutsu ƒe bubu. 
1CO.11.8	Elabena ŋutsu metso nyɔnu me o, hafi nyɔnu boŋ ye tso ŋutsu me. 
1CO.11.9	Elabena womewɔ ŋutsu le nyɔnu ta o, hafi wowɔ nyɔnu le ŋutsu ta boŋ. 
1CO.11.10	Eyata ele na nyɔnu bena, wòakpɔ ŋusẽ ɖe eƒe ta dzi le mawudɔlawo ŋuti. 
1CO.11.11	Gake srɔ̃nyɔnu mele Aƒetɔ la me ŋutsu manɔmee o, eye srɔ̃ŋutsu hã mele Aƒetɔ la me nyɔnu manɔmee o. 
1CO.11.12	Elabena abe alesi nyɔnu tso ŋutsu me la, nenema ke ŋutsu hã to nyɔnu me va; ke esiawo katã tso Mawu gbɔ. 
1CO.11.13	Midrɔ̃e le mia ŋutɔwo mia ɖokui me kpɔ, ɖe wòdze be, nyɔnu, si mebia ta o la, nado gbe ɖa na Mawu mahã? 
1CO.11.14	Alo ɖe dzɔdzɔme ŋutɔ mèfia mi bena, ne ɖa legbe li na ŋutsu la; enye ŋukpe nɛ oa? 
1CO.11.15	Ke nyɔnu la, ne ɖa legbe li nɛ la, enye bubu nɛ; elabena wotsɔ ɖa legbe nɛ ɖe nutsyɔnu teƒe. 
1CO.11.16	Ke ne enyo amea ɖe ŋu be, yeanye dzretɔ la, gake miaƒe nuwɔnawo mele nenem o, eye Mawu ƒe hameawo hã nenema ke.
1CO.11.17	Ke esi mede se sia na mi ta, nyemate ŋu akafu mi o bena, mieva kpea ta, menye bena mianye awu o, ke boŋ bene miagblẽ ɖe dzi awu. 
1CO.11.18	Elabena gbã la, ne mieƒo ƒu ɖe hame la ƒe takpekpe me la, mesena bena, mamãwo naa mia dome, eye mexɔa ɖewo dzi sena. 
1CO.11.19	Elabena ele vevie bena, kɔmamãwo hã naɖo mia dome, bene amesiwo li ke la, nadze ƒã le mia dome. 
1CO.11.20	Azɔ la ne mieva kpe ta ɖe afi ɖeka la, menye Aƒetɔ la ƒe nuɖuɖue nye ekema o. 
1CO.11.21	Elabena amesiame tsɔa ye ŋutɔ ƒe nuɖuɖu heɖuna gbã le nuaɖuƒe, ɖɔ nɔa amea ɖe wum, ke ame bubu mua aha. 
1CO.11.22	Alo ɖe aƒewo mele mia si, miaɖu nu, eye miano nu le wo me oa? Alo ɖe mieɖoa vlo Mawu ƒe hame, eye mieɖoa ŋukpe amesiwo mekpɔ nuwo o la mahã? Nuka gblɔ ge mala? Ɖe makafu mia? Esia me la nyemele mia kafu ge akpɔ o. 
1CO.11.23	Elabena nye la, nusi mexɔ tso Aƒetɔ la gbɔ la, metsɔ de asi na mi bena, Aƒetɔ Yesu le zã, si me wofiã eyome mɔ la, etso abolo ɖe asi, 
1CO.11.24	eye esi wòda akpe le eta la, èŋe eme gblɔ bena: „Mixɔe ɖu, esiae nye nye ŋutilã, si woŋe le mia ta; miwo esia, ne miatsɔe aɖo ŋku dzinye.“ 
1CO.11.25	Nenema ke wòtsɔ kplu le nuɖuɖu la megbe hegblɔ bena: „Esiae nye nubabla yeye ƒe kplu le nye ʋu me; miwo esia, zi alesi mianoe la, ne miatsɔe aɖo ŋku dzinye.“ 
1CO.11.26	Elabena zi alesi míeɖua abolo sia, eye mienoa nu le kplu sia nu la, miele gbe ƒã ɖem Aƒetɔ la ƒe ku, halase esime wòava va. 
1CO.11.27	Eyata amesi ke ɖua abolo sia, alo noa nu le Aƒetɔ la ƒe kplu sia nu madzemadze la, aɖi fɔ le Aƒetɔ la ƒe ŋutilã kple nu la ŋuti. 
1CO.11.28	Ke ame naɖo eɖokui akpɔ, eye ale wòaɖu abolo sia ƒe ɖe, eye wòano nu le kplu sia nu. 
1CO.11.29	Elabena amesi ɖunɛ alo nonɛ madzemadze la, eɖua, eye wònoa ʋɔnudɔdrɔ̃ na eɖokui, elabena mebu Aƒetɔ la ƒe ŋutilã me kpɔna o. 
1CO.11.30	Esia ŋuti mia dome ame geɖe ƒe lãme gbɔdzɔ, eye amewo le dɔ lém, eye ame geɖewo ku. 
1CO.11.31	Elabena ɖe mieɖu mia ɖokui me kpɔ la, anye ne womele ʋɔnu drɔ̃ ge mi o. 
1CO.11.32	Ke ne wodrɔ̃ ʋɔnu mi la, Aƒetɔ la hea to na mi, bene womagabu fɔ mi kple xexeame zi ɖeka o. 
1CO.11.33	Eyata, nɔviwò, ne mieva kpe ta le nu ɖu ge la, ekema milala mia nɔewo. 
1CO.11.34	Ke ne ɖa le amea ɖe wum la, neɖu nu le aƒe me, bene miagava kpe ta hena ʋɔnudɔdrɔ̃ o. Ke ne meva la, maɖo nusiwo susɔ la.
1CO.12.1	Ke le gbɔgbɔ me nunanawo ŋuti la, nɔviwò, nyemele didim be, mianye ame manyanuwo o. 
1CO.12.2	Mienyae bena, trɔ̃subɔlawo míenye tsã, eye miena wohe mi yi ɖe trɔ̃ maƒonuwo gbɔ, abe alesi wokplɔ mi ene. 
1CO.12.3	Eyata mana mianyae bena, amesi le nu ƒom le Mawu ƒe Gbɔgbɔ me la, ɖeke megblɔa busunya ɖe Yesu ŋuti o; eye amea ɖeke mate ŋu ayɔ Yesu be Aƒetɔ o, negbe le Gbɔgbɔ kɔkɔe la me ko.
1CO.12.4	Ke amenuvevenunana bubu ƒomeviwo li, gake Gbɔgbɔ ma kee, 
1CO.12.5	eye subɔsubɔdɔ bubu ƒomeviwo li, gake Aƒetɔ ma kee. 
1CO.12.6	Eye ŋusẽdɔ bubu ƒomeviwo li, gake Mawu ma ke, si wɔa dɔwo katã le amewo katã me lae. 
1CO.12.7	Ke wotso Gbɔgbɔ ƒe ɖeɖefia na amesiame, bene wòanyo na amewo katã. 
1CO.12.8	Elabena woto Gbɔgbɔ la dzi tso nunya ƒe nya na amea ɖe, ame bubu la sidzedze ƒe nya le Gbɔgbɔ ma ke nu, 
1CO.12.9	ame bubu la xɔse le Gbɔgbɔ ma ke me; ame bubu la dɔyɔyɔ ƒe amenuvevenunanawo le Gbɔgbɔ ɖeka ma me; 
1CO.12.10	ame bubu la nukudɔwɔwɔwo, ame bubu la nyagbɔgblɔɖi, ame bubu la gbɔgbɔwo dodokpɔ, ame bubu la gbegbɔgblɔ bubu ƒomeviwo, ame bubu la gbe bubu ƒomeviwo ƒe gɔmeɖeɖe; 
1CO.12.11	gake Gbɔgbɔ ɖeka mao wɔa nusiawo katã, eye wòmã nu na amesiame wo tɔxɛ wo tɔxɛ, abe alesi wòlɔ̃na ene.
1CO.12.12	Elabena alesi ŋutilã ɖeka li, eye ŋutinu geɖewo li nɛ, ke ŋutilã ɖeka sia ŋutinuwo katã, ne wosɔ gbɔ geɖe hã la, wonye ŋutilã ɖeka la: Nenema kee nye Kristo hã. 
1CO.12.13	Elabena Gbɔgbɔ ɖeka me wode mawutsi ta na mí katã le, bena mianye ŋutilã ɖeka, míeɖanye Yudatɔwo alo Helatɔwo o, míeɖanye kluviwo alo ablɔɖeviwo o, eye wotsɔ Gbɔgbɔ ɖeka kpe na mi katã. 
1CO.12.14	Elabena ŋutilã hã menye ŋutinu ɖeka o, ke ŋutinu geɖe boŋ. 
1CO.12.15	Nenye ɖe afɔ lagblɔ be: Esi nyemenye asi o la, eyata nyemenye ŋutilã ƒe ɖe o la; ekem ɖe eyaŋuti menye ŋutilã ƒe ɖe oa? 
1CO.12.16	Eye nenye de to lagblɔ be: Esi nyemenye ŋku o la, eyata nyemenye ŋutilã ƒe ɖe o la; ekem ɖe eyaŋuti menye ŋutilã ƒe ɖe oa? 
1CO.12.17	Ne ŋutilã blibo la katã nye ŋku la, afika nusese anɔ? Ne ŋutilã blibo la katã nye nusese la, afika ʋeʋẽsese anɔ mahã? 
1CO.12.18	Ke azɔ la Mawu tsɔ ŋutinuwo dome ɖesiaɖe ɖo ŋutilã ŋuti, abe alesi wòlɔ ene. 
1CO.12.19	Ke ne wo katã nye ŋutinu ɖeka la, afika ŋutilã la anɔ? 
1CO.12.20	Ke azɔ la ŋutinu geɖewo li, gake ŋutilã ɖeka hɔ̃ koe. 
1CO.12.21	Ŋku mate ŋu agblɔ na asi bena: Wò koe mele ŋunye o, alo ta hã mate ŋu agblɔ na afɔwo bena: Miawo koe mele ŋunye o. 
1CO.12.22	Ke boŋ ŋutilã ŋutinu, siwo wobuna bena, wogbɔdzɔna wu la, woawoe hiãna wu; 
1CO.12.23	eye ŋutilã ŋutinu, siwo míebuna bena, bubu mele wo ŋu o la, míedea bubu gã wo ŋu wu, eye mia ŋutinu, siwo menya kpɔm, o la, woawoe xɔa nusiwo nya kpɔna wu. 
1CO.12.24	Ke mia ŋutinu, siwo nya kpɔna la, megahiã naneke o. Ke Mawu wɔ ŋutilã heɖoe teƒeteƒe, eye wòtso bubu gã wu na suetɔ la, 
1CO.12.25	bene mamãa ɖeke naganɔ ŋutilã me o, ke ŋutinuwo nalé be na wo nɔewo sɔsɔe boŋ. 
1CO.12.26	Eye ne ŋutinu ɖeka le fu kpem la, ŋutinuwo katã kpea fu nɛ ti, eye ne wode bubu ŋutinu ɖeka ŋu la, ŋutinuwo katã kpɔa dzidzɔ nɛ ti.
1CO.12.27	Ke miawo la Kristo ƒe ŋutilã míenye, eye mia dome ɖesiaɖe nye ŋutinu. 
1CO.12.28	Eye Mawu ɖo amea ɖewo le ha me: Gbãtɔ apostolowo, evelia nyagblɔɖilawo, etɔ̃lia nufialawo, emegbe la ŋusẽdɔwɔwɔwo, eya megbe la dɔyɔyɔ ƒe amenuvevenunanawo, kpeɖeŋutɔwo, dzikpɔlanyenyewo, gbegbɔgblɔ bubu ƒomeviwo. 
1CO.12.29	Ã, wo katãe nye apostolowoa? Ã, wo katãe nye nyagblɔɖilawoa? Ã, wo katãe nye nufialawoa? Ã, wo katã si ŋusẽdɔwɔwɔ léa? 
1CO.12.30	Ã, wo katãe kpɔ dɔyɔyɔwo ƒe amenuvevenunanawoa? Ã, wo katãe gblɔa gbe bubu ƒomeviwoa? A, wo katãe ɖea nya gɔmea? 
1CO.12.31	Midi amenuvevenunana nyuitɔwo vevie, eye hekpe ɖe esia ŋuti la mafia mɔ nyuitɔ mi!
1CO.13.1	Nenye ɖe metso amewo kple mawuɖɔlawo ƒe gbegbɔgblɔwo ƒoa nu, ke lɔlɔ̃ mele asinye o la, anye ne mele abe ayawagba, si ɖina alo abe gaƒoƒo, si ɖina la ene. 
1CO.13.2	Eye nenye ɖe nyagbɔgblɔɖi le asinye, eye menya nya ɣaɣlawo katã kple sidzedze katã, eye nenye ɖe xɔse katã le asinye, ale bena mate ŋu aɖe towo ɖa, ke lolo mele asinye o la, anye ne nyemenye naneke o. 
1CO.13.3	Eye nenye ɖe megblẽ nye nuwo katã henyi ame dahewo, eye nenye ɖe metsɔ nye ŋutilã na, bene woafiãm, ke lɔlɔ̃ mele asinye o la, anye ne nyemenyo na naneke o.
1CO.13.4	Lɔlɔ̃ la gbɔa dzi blewu, eƒe dɔme nyona; lɔlɔ̃ la meʋãa ŋu o, lolo fa meƒoa adegbe o, medoa eɖokui ɖe dzi glodzo o, 
1CO.13.5	mewɔa nusi medze o, media ye ŋuta tɔ o, mebia dzi o, mebua naneke vɔ̃ o; 
1CO.13.6	medzɔa dzi le nu madzɔmadzɔ ŋuti o, ke eya kple nyateƒee dzɔa dzi. 
1CO.13.7	Etsɔa nuwo katã kpoo, exɔa nuwo katã sena, ekpɔa mɔ na nuwo katã, edoa dzi le nuwo katã me.
1CO.13.8	Lɔlɔ̃ la nu metsina gbeɖe o; Nenye nyagbɔgblɔɖiwo la, woaɖe wo ɖa, nenye gbegbɔgblɔwo la, woadzudzɔ, nenye sidzedze la, woaɖee ɖa. 
1CO.13.9	Elabena mienyaa nu afã kple afã, eye miegblɔa nya ɖi afã kple afã. 
1CO.13.10	Ke ne nu blibo la va va la, ekem woaɖe nusiwo nye afãafãwo la ɖa. 
1CO.13.11	Esime menye vi la, meƒo nu abe vi ene, eye mesusu abe vi ene, eye mebu tame abe vi ene; ke esime mezu ŋutsu la, meɖe ɖevimenuwo ɖa. 
1CO.13.12	Elabena azɔ la míekpɔa nu le ahũhɔ̃e me le abebubu me, ke emegbe la ŋku me kple ŋku me; azɔ la medze si nu afã kple afã, ke emegbe la madze si nu keŋ, abe alesi wodze sim keŋ la ene. 
1CO.13.13	Ke azɔ la xɔse kple mɔkpɔkpɔ kpakple lɔlɔ̃, nu etɔ̃ siawo nɔa anyi; ke lɔlɔ̃ la ƒo wo katã ta.
1CO.14.1	Miti lɔlɔ̃ yome; ke midi gbɔgbɔ me nuwo vevie: vevietɔ bena miagblɔ nya ɖi. 
1CO.14.2	Elabena amesi tsɔa gbegbɔgblɔ ƒoa nu la, meƒoa nu na amewo o, ke na Mawu boŋ; elabena amea ɖeke mesene o, ke gbɔgbɔ me wòle nya ɣaɣlawo gblɔm le; 
1CO.14.3	ke amesi le nya gblɔm ɖi la, eƒoa nu na amewo hegblɔa amedoɖeŋgɔgbenya, nuxlɔ̃menya kple akɔfafanyawo. 
1CO.14.4	Amesi tsɔa gbegbɔgblɔ ƒoa nu la, edoa eɖokui ɖe ŋgɔgbe; ke amesi le nya gblɔm ɖi la, edoa hame la ɖe ŋgɔgbe. 
1CO.14.5	Ke mele didim bena, mi katã miatso gbegbɔgblɔwo aƒo nu; ke mele didim wu be, miagblɔ nya ɖi; elabena amesi gblɔa nya ɖi la, ewu amesi tsoa gbegbɔgblɔwo ƒoa nu la sa, negbe ɖeko wòaɖe egɔme, bene hame la nakpe ŋgɔgbedede. 
1CO.14.6	Ke azɔ la, nɔviwò, nenye ɖe meva mia gbɔ tsɔ gbegbɔgblɔwo le nu ƒom la, viɖe ka wòanye na mi, ne menye ɖe maƒo nu na mi le nyaɖeɖefia me alo sidzedze me alo nyagbɔgblɔɖi me alo nufiafia me o mahã? 
1CO.14.7	Nenema ke nu agbe manɔme, siwo ɖina, nenye dze alo saŋku, ne woƒe ɖiɖi meto vovo o la, aleke woadze si nusi wokuna alo nusi woƒona mahã? 
1CO.14.8	Elabena ne kpẽ ƒe ɖiɖime mekɔ o la, ameka ladzra eɖokui ɖo na aʋa la mahã? 
1CO.14.9	Nenema ke miawo hã, ne mietso aɖe gblɔ nya, si me mekɔ o la, aleke woadze si nusi miegblɔ la? Elabena mianye amesiwo le nu ƒom ɖe ya me. 
1CO.14.10	Gbegbɔgblɔ bubu ƒomevi geɖewo nya le xexe sia me, eye wo dome ɖeke meli, si menya sena o. 
1CO.14.11	Azɔ ne nyemese gbea ɖe o la, manye fiafiala na amesi le nu ƒom la, eye amesi le nu ƒom la hã anye fiafiala nam. 
1CO.14.12	Nenema ke miawo hã, esi míenye veviedolawo le gbɔgbɔwo ŋuti la, midi vevie bena, miagba go hena hame la ƒe ŋgɔgbedede. 
1CO.14.13	Eyata amesi tsoa gbegbɔgblɔ ƒoa nu la, nado gbe da, bene woade gɔme hã. 
1CO.14.14	Elabena ne metsɔa gbegbɔgblɔ doa gbe ɖa la, nye gbɔgbɔ la doa gbe ɖa, gake nye tamesusu metsea ku o. 
1CO.14.15	Azɔ la alekee? Mado gbe ɖa kple gbɔgbɔ, ke mado gbe ɖa kple tamesusu hã; madzi ha kple gbɔgbɔ, ke madzi ha kple tamesusu hã. 
1CO.14.16	Elabena ne èle akpe dam kple gbɔgbɔ la, aleke lawɔ, amesi le numanyamanyatɔ nɔƒe la, agble amen aƒu wò akpedada dzi, esi menya nusi nègblɔ la o mahã? 
1CO.14.17	Elabena wò la eda akpe nyuie, gake mèdo ame bubu la de ŋgɔgbe o. 
1CO.14.18	Meda akpe na Mawu bena, metsɔa gbegbɔgblɔ gblɔa nya wu mi katã. 
1CO.14.19	Ke ne mele ha me la, mele didim bena, matso nye tamesusu agblɔ nya atɔ̃, bene mafia nu ame bubuwo hã awu esi matsɔ gbegbɔgblɔ agblɔ nya akpe ewo. 
1CO.14.20	Nɔvinyewo, migazu viwo le nyasã me o, ke mizu vidzĩewo le nu tovo wɔwɔ me boŋ, ke nyasã me la mizu ame tsitsiwo. 
1CO.14.21	Woŋlɔ ɖe segbalẽa me bena: „Matsɔ ame bubuwo ƒe aɖewo kple ame bubuwo ƒe nuyiwo aƒo nu kple dukɔ sia, eye nenema hã womaɖe tom o; Aƒetɔ la gblɔe.“ 
1CO.14.22	Eyata gbegbɔgblɔwo nye dzesi, menye na xɔsetɔwo o, ke na dzimaxɔsetɔwo boŋ; gake nyagbɔgblɔɖi mele na dzimaxɔsetɔwo o, ke na xɔsetɔwo boŋ. 
1CO.14.23	Azɔ la nenye hame blibo la katã va kpe ta ɖe afi ɖeka, eye amewo katã tsɔ gbegbɔgblɔ ƒo nu, eye numanyamanyatɔwo alo dzimaxɔsetɔwo ava ge ɖe eme la, womagblɔ bena, tsu kum miele o mahã? 
1CO.14.24	Ke nenye wo katã gblɔa nya ɖi, eye dzimaxɔsetɔ alo numanyamanyatɔa ɖe va ge ɖe eme la, wo katã woaƒo nya ɖe enu wòagloe, eye wo katã woadrɔ̃ ʋɔnui, 
1CO.14.25	eye eƒe dzimenya ɣaɣlawo adze ƒã, eye ale wòatsɔ mɔ atsyɔ anyi, eye wòado gbe ɖa na Mawu, eye wòaɖe gbe ƒã bena, Mawu le mia dome vavã.
1CO.14.26	Azɔ la alekee, nɔviwò? Ne mieva kpe ta la, hadzidzi kple nufiafia kple gbegbɔgblɔ kple nyaɖeɖefia kple gɔmeɖeɖe le mia dome amesiame si; woawo nuwo katã hena ŋgɔgbedede! 
1CO.14.27	Nenye be, amea ɖe tsɔ gbegbɔgblɔ ƒo nu la, woanye ame eve alo ƒã la ame etɔ̃, eye woaƒo nu ɖekaɖeka, eye ame ɖeka naɖe egɔme. 
1CO.14.28	Ke nenye be, gɔmeɖela meli o la, nezi ɖoɖoe le ha la me: ke neƒo nu na ye ŋutɔ ɖokui kple Mawu. 
1CO.14.29	Ke nyagblɔɖilawo la ame eve alo ame etɔ̃ nagblɔ nya ɖi, eye ame mamleawo nabu eme kpɔ. 
1CO.14.30	Ke nenye be, woɖe nya fia ame bubu, si bɔbɔ nɔ anyi la, gbãtɔ la nazi ɖoɖoe. 
1CO.14.31	Elabena mi katã miate ŋu agble nya ɖi ɖekaɖeka, bene wo katã nasrɔ̃ nu, eye woaxlɔ̃ nu wo katã. 
1CO.14.32	Eye nyagblɔɖilawo ƒe gbɔgbɔwo bɔbɔa wo ɖokui na nyagblɔɖilawo. 
1CO.14.33	Elabena Mawu menye nyamanyamawɔwɔ ƒe Mawu o, ke ŋutifafa ƒe Mawu boŋ.
1CO.14.34	Abe alesi wòle le ame kɔkɔewo ƒe hawo katã me ene la, miaƒe nyɔnuwo nazi ɖoɖoe le takpekpewo me, elabena womeɖe mɔ na wo bena, woaƒo nu o; ke woaɖo to boŋ, abe alesi se ta gblɔ ene. 
1CO.14.35	Ke ne wole didim be, yewoasrɔ̃ nane ta, mina woabia woawo ŋutɔ srɔ̃wo le aƒe me, elabena medze nyɔnuwo bena, woaƒo nu le takpekpe me o. 
1CO.14.36	Alo ɖe mia mee mawunya dzɔ tsoa? Alo miawo ɖeɖe gbɔ wòva loo?
1CO.14.37	Ke ne amea ɖe bua eɖokui nyagblɔɖila alo gbɔgbɔmeme la, nedze si nusiwo meŋlɔ ɖo ɖe mi la bena, Aƒetɔ la ƒe sededewoe. 
1CO.14.38	Ke ne amea ɖe medze sii o la, negadze sii o! 
1CO.14.39	Eyata, nɔviwo, midi nyagbɔgblɔɖi vevie, eye migagbe gbebɔgblɔ o. 
1CO.14.40	Mina woawɔ nuwo katã, alesi dze ɖe eteƒeteƒe.
1CO.15.1	Ke, nɔviwo, mena mienya nyanyuie, si megblɔ fia mi, si miexɔ hã, esi me míetsi tre ɖo hã, 
1CO.15.2	si me woxɔ mi ɖe agbe le hã, ne mielée ɖe asi, abe alesi metsɔ nyanyuie la gblɔ fia mi ene la; anye ne miexɔ edzi se dzodzo. 
1CO.15.3	Elabena nusi nye hã mexɔ la, metsɔ de asi na mi gbãgbiagbã bena, Kristo ku le mia nuvɔ̃ ŋuti le ŋɔŋlɔ la nu, 
1CO.15.4	eye bena woɖii, eye bena wogafɔe ɖe tsitre tso ame kukuwo dome le ŋkeke etɔ̃agbe le ŋɔŋlɔ la nu, 
1CO.15.5	eye bena ede eɖokui fia Kefa, emegbe la ame wuieve la. 
1CO.15.6	Eya megbe la eɖe eɖokui fia nɔvi, siwo wu ame alafa atɔ̃ la zi ɖeka, amesiwo dome geɖeawo le agbe vaseɖe fifi, ke amea ɖewo hã ɖɔ alɔ̃. 
1CO.15.7	Emegbe la eɖe eɖokui fia Yakobo, emegbe da apostolowo katã. 
1CO.15.8	Wo katã megbe la eɖe eɖokui fia nye hã abe fu gegee ene. 
1CO.15.9	Elabena nye enye suetɔ le apostoloawo dome, amesi medze be, woayɔ be apostolo o, elabena meli Mawu ƒe hame la yome. 
1CO.15.10	Ke Mawu ƒe amenuveve la ŋuti mezu nusi menye, eye eƒe amenuveve, si wotsɔ ve nunye la, menye dzodzro o, elabena medze agbagba geɖe wu wo katã; ke menye nyee o, hafi Mawu ƒe amenuveve, si le kpakplim la boŋ. 
1CO.15.11	Azɔ la eɖanye nyee o, eɖanye ame kemewo o, nenema ke míeɖe gbe ƒã, eye nenema ke míexɔe se.
1CO.15.12	Ke ne woɖe gbe ƒã Kristo bena, etsi tre tso ame kukuwo dome la, aleke wo mia dome amea ɖewo gblɔ bena, ame kukuwo ƒe tsitretsitsia ɖeke meli o mahã? 
1CO.15.13	Ke ne ame kukuwo ƒe tsitretsitsia ɖeke meli o la, ekema Kristo hã metsi tre o. 
1CO.15.14	Ke ne Kristo metsi tre o la, ekema miaƒe gbeƒãɖeɖe enye dzodzro, eye miaƒe xɔse hã enye dzodzro. 
1CO.15.15	Ke woakpɔ mi abe Mawu ƒe aʋatsoɖaseɖilawo hã ene, elabena míeɖi ɖase ɖe Mawu ŋuti bena, efɔ Kristo ɖe tsitre, amesi mefɔ ɖe tsitre hafi o, nenye be, ele me vavã bena, womefɔ ame kukuwo ɖe tsitre o la. 
1CO.15.16	Elabena ɖe womefɔa ame kukuwo ɖe tsitre o la, anye ne Kristo hã metsi tre o. 
1CO.15.17	Ke ne Kristo metsi tre o la, miaƒe xɔse enye yaka, eye miegale miaƒe nuvɔ̃wo me. 
1CO.15.18	Ekema amesiwo dɔ alɔ̃ le Kristo me la, hã tsrɔ̃. 
1CO.15.19	Ne míekpɔ mɔ na Kristo le agbe sia me ɖeɖeko la, ekema míenye nublanuitɔwo wu amewo katã.
1CO.15.20	Ke azɔ la Kristo tsi tre tso ame kukuwo dome, eye wòzu amesiwo dɔ alɔ̃ la dome ŋgɔgbetɔ. 
1CO.15.21	Elabena esi wònye ame mee ku la to va ŋuti la, ame kukuwo ƒe tsitretsitsi la hã to ame ke me va. 
1CO.15.22	Elabena alesi amewo katã ku le Adam me la, nenema ke woagbɔ agbe wo katã hã le Kristo me. 
1CO.15.23	Gake amesiame le ye ŋutɔ ƒe ɖoɖo nu: Gbãtɔ enye Kristo; emegbe la amesiwo le Kristo me le eƒe vavagbe la; 
1CO.15.24	emegbe la nuwuwu la ava, esime woatsɔ fiaɖuƒe la ade asi na Mawu Fofoa, esime wòava aɖe amegãnyenye katã kple ŋusẽ katã kple dziɖuɖu katã ɖa la. 
1CO.15.25	Elabena ele ne be, wòaɖu fia, halase esime woatsɔ eƒe futɔwo katã ade eƒe afɔ te. 
1CO.15.26	Futɔ mamletɔ, si woaɖe ɖa la, enye ku. 
1CO.15.27	Elabena etso nuwo katã de eƒe afɔ te. Ke ne egblɔ bena, wotsɔ nuwo katã de ete la, edze ƒã bena, amesi tso wo katã de ete la, mele eme o. 
1CO.15.28	Ke ne wotsɔ nuwo katã de ete la, ekema Vi la ŋutɔ hã atsɔ eɖokui ade amesi tso nuwo katã de ete la te, bene Mawu nanye wo katã le wo katã me.
1CO.15.29	Elabena nuka wotu amesiwo na wode mawutsi ta na wo le ame kukuwo ta lale? Ne womafɔ ame kukuwo ɖe tsitre kura o la, nuka wona wode mawutsi ta na wo le woamawo ta mahã? 
1CO.15.30	Nukaŋuti miawo hã míeɖoa ŋɔdzi me le gaƒoƒo sia gaƒoƒo mea? 
1CO.15.31	Meta miaƒe kafukafu, si le asinye le Kristo Yesu, mía Aƒetɔ me la bena, gbesiagbee mekuna. 
1CO.15.32	Nenye ame ƒe susu nue mewo aʋa kple lã wɔadãwo le Efeso la, ekema viɖe ka wònye nam? Ne womefɔ ame kukuwo ɖe tsitre o la, ekema „minɛ míaɖu nu, eye miano nu, elabena etso miele kuku ge!“ 
1CO.15.33	Migana woable mi o! Habɔbɔ vɔ̃wo gblẽa nuwɔna nyuiwo. 
1CO.15.34	Mizu mo xexee tɔwo vavã, eye migawɔ nuvɔ̃ o! Elabena simadzemadze Mawu le amea ɖewo me; ŋukpedodo mi ta megblɔe ɖo.
1CO.15.35	Ke ɖewo amea ɖe agblɔ be: Aleke ame kukuwo le fɔfɔ ge ɖe tsitre mahã? Eye ŋutilã ka wole tsɔtsɔ ge adoe mahã? 
1CO.15.36	Wò bometsila, nusi nèƒã la, magbɔ agbe o, negbe ɖeko woaku hafi. 
1CO.15.37	Eye nusi nèƒãna la, menye nɔnɔme blibo, si le dzɔdzɔ ge lae nèƒã o, hafi nuku gbɔloa ɖe, eɖanye bli alo nu mamleawo dometɔa ɖe o. 
1CO.15.38	Ke Mawu na nɔnɔmee, alesi wòlɔ̃, eye nukuwo dome ɖesiaɖe la etsɔ nuku la ŋutɔ ƒe nɔnɔme nɛ. 
1CO.15.39	Menye lãwo katãe nye lã ɖeka ƒomevi o: ke amegbetɔwo ƒe lã le vovo, lãfɔnewo ƒe lã le vovo, tɔmelãwo ƒe lã le vovo, xeviwo ƒe lã le vovo. 
1CO.15.40	Eye dziƒoŋutilãwo li, eye anyigba dzi ŋutilãwo hã li; gake dziƒotɔwo ƒe ŋutikɔkɔe le vovo, eye anyigbadzitɔwo tɔ le vovo. 
1CO.15.41	Ye ƒe ŋutikɔkɔe le vovo, eye ɣleti ƒe ŋutikɔkɔe hã le vovo, eye ɣletiviwo ƒe ŋutikɔkɔe hã le vovo; elabena vovo le ɣletivi kple ɣletivi dome le ŋutikɔkɔe gome. 
1CO.15.42	Nenema ke ame kukuwo ƒe tsitretsitsi hã le: Woƒãa nu le gbegblẽ me, eye woafɔe ɖe tsitre le magblẽmagblẽ me; 
1CO.15.43	woƒãɛ nu le bubu makpɔmakpɔe me, eye woafɔe ɖe tsitre le ŋutikɔkɔe me: woƒãa nu le gbɔdzɔgbɔdzɔ me, eye woafɔe ɖe tsitre le ŋusẽ me. 
1CO.15.44	Woƒãa luʋɔŋutilã, eye woafa gbɔgbɔŋutilã ɖe tsitre. Luʋɔŋutilã li, eye gbɔgbɔŋutilã hã li. 
1CO.15.45	Nenema ke woŋlɔ ɖi bena: „Ame gbãtɔ, Adam la, zu luʋɔ gbagbe;“ Adam mamletɔ la zu gbɔgbɔ, si na agbe. 
1CO.15.46	Ke menye gbɔgbɔmetɔ enye gbãtɔ o, hafi luʋɔtɔ la boŋ, emegbe la gbɔgbɔmetɔ la. 
1CO.15.47	Ame gbãtɔ, si tso anyigba me la, enye anyigbadzitɔ, ame evelia enye Aƒetɔ si tso dziƒo la. 
1CO.15.48	Alesi ke anyigbadzitɔa le la, nenema ke anyigbadzitɔwo hã le; alesi ke dziƒotɔa le la, nenema ke dziƒotɔwo hã le; 
1CO.15.49	eye alesi anyigbadzitɔa ƒe nɔnɔme le mia ŋu la, nenema ke dziƒotɔa ƒe nɔnɔme hã nanɔ mia ŋu.
1CO.15.50	Ke mele esia gblɔm, nɔviwo, bena ŋutilã kple ʋu mate ŋu anyi mawufiaɖuƒe la ƒe dome o, eye gbegblẽ mate ŋu anyi magblẽmagblẽ ƒe dome o. 
1CO.15.51	Mikpɔ ɖa, mele nya ɣaɣla gblɔm na mi: Mí katã miele alɔ̃ dɔ ge o; gake woatrɔ mí katã míaƒe nɔnɔme, 
1CO.15.52	kasia le aɖabaƒoƒo ɖeka me, le kpẽkuku mamlea me; elabena woaku kpẽ, eye woafɔ ame kukuwo ɖe tsitre magblẽmagblẽ, eye míawo la woatrɔ miaƒe nɔnɔme. 
1CO.15.53	Elabena ele be, nu gbegblẽ sia nado magblẽmagblẽ, eye nu kuku sia nado makumaku. 
1CO.15.54	Ke esime nu gbegblẽ sia lava ɖo magblẽmagblẽ, eye nu kuku sia lava ɖo makumaku la, ekema nya, si woŋlɔ ɖi la, ava ve me bena: „Womi ku le dziɖuɖu me.“ 
1CO.15.55	Wò ku, afika wò ti la le? Wò tsieƒe, afika wò dziɖuɖu la le? 
1CO.15.56	Elabena ku ƒe ti enye nuvɔ̃, ke nuvɔ̃ ƒe ŋusẽ enye se la. 
1CO.15.57	Ke woada akpe na Mawu, si na dziɖuɖu mi to mia Aƒetɔ Yesu Kristo dzi la! 
1CO.15.58	Eyata, nɔvinye lɔlɔ̃tɔwo, minɔ te sesĩe, maʋãmaʋã, eye migba go ɖaasi le Aƒetɔ la ƒe dɔwɔwɔ me, esi mienyae bena, miaƒe agbagbadzedze menye dzodzro le Aƒetɔ la me o ŋuti la.
1CO.16.1	Ke le nudzɔdzɔ na ame kɔkɔeawo ŋuti, alesi meɖoe na Galatia-hamewo la, nenema ke miawo hã miwɔ. 
1CO.16.2	Kwasiɖa ƒe ŋkeke gbãtɔ dzi la mia dome amesiame natsɔ nane adzra ɖo ɖi vovo ɖe ye ŋutɔ gbɔ, eye wòaƒo enu ƒu le eƒe viɖekpɔkpɔ nu, bena menye ne meva la, hafi woadze nudzɔdzɔ gome o. 
1CO.16.3	Ke ne meva va la, matsɔ agbalẽwo aɖe asi na amesiwo ke míekpɔ be, wodze la, aɖo wo ɖa, ne woatsɔ miaƒe nunana ayi Yerusalem. 
1CO.16.4	Ke nenye be, edze bena, nye hã mayi la, ekema woayi kplim. 
1CO.16.5	Ke ne metso Makedonia la, mava mia gbɔ, elabena mato Makedonia. 
1CO.16.6	Ɖewo matsi mia gbɔ ʋee, alo ɖewo mana anyi, halase esime vuvɔŋɔli nu nayi mahĩ, bene miaɖom ɖa ayi afisiafi, si mayi ɖo la. 
1CO.16.7	Elabena nyemele didim bena, makpe mi fifi le mɔzɔzɔ me o; elabena mele mɔ kpɔm bena, ne Aƒetɔ la ɖe mɔ nam la, matsi mia gbɔ ʋee. 
1CO.16.8	Ke matsi Efeso yiɖase Pentekoste dzi. 
1CO.16.9	Elabena woʋu ʋɔtru gã, si na da geɖe la nam, eye adikãtɔ geɖewo li.
1CO.16.10	Ke ne Timoteo va la, mikpɔ nyuie, bena wòagavɔ̃ le mia gbɔ o, elabena ewɔa Aƒetɔ la ƒe dɔ la abe nye ke ene. 
1CO.16.11	Eyata amea ɖeke magado vloe o! Ke miɖoe ɖa le ŋutifafa me boŋ, bene wòava gbɔnye, elabena mele eya kple nɔviawo lalam. 
1CO.16.12	Ke le nɔvi Apolo ŋuti la, meɖe kuku nɛ ŋutɔ bena, eya kple nɔviawo nayi mia gbɔ, eye menye eƒe lɔlɔ̃nu kura be, yeava mia gbɔ fifi o, ke ne ekpɔ asinu nyui la, ava.
1CO.16.13	Minɔ ŋudzɔ, minɔ tsitre le xɔse me, miwo ŋutsu, eye mise ŋu! 
1CO.16.14	Miwɔ nuwo katã le lɔlɔ̃ me!
1CO.16.15	Mele nu xlɔ̃m mi, nɔviwò — mienya Stefana ƒe aƒe la bena, eyae nye ŋgɔgbetɔ le Axaya, eye bena, woɖo wo ɖokui ame kɔkɔewo subɔlawo — 
1CO.16.16	bena miawo hã miatso mia ɖokui ade nenem me siawo kpakple amesiame, si woa do kpli mi, eye wòdzea agbagba la te. 
1CO.16.17	Mekpɔ dzidzɔ le Stefano, Fortunato kple Axaiko ƒe vava la ŋuti; elabena esi mieli kplim o la, amesiawoe xɔ ɖe mia teƒe. 
1CO.16.18	Elabena wona mia kple miaƒe gbɔgbɔ la gbɔ ɖe eme; eyata midze si nenem me siawo.
1CO.16.19	Asia-hameawo ɖuɖɔ mi ƒã! Akwila kple Priskila kpakple hame, si le woƒe aƒe me la, ɖuɖɔ mi vevie ŋutɔ le Aƒetɔ la me! 
1CO.16.20	Nɔviwo katã ɖuɖɔ mi ƒã! Mitsɔ nugbugbɔ kɔkɔe gbugbɔ nu na mia nɔewo!
1CO.16.21	Ɖuɖɔ, si nye Paulo metsɔ nye asi ŋlɔe la, enye esi. 
1CO.16.22	Ne amea ɖe melɔ̃ Aƒetɔ Yesu Kristo o la, nezu busu! Aƒetɔ la gbɔna! 
1CO.16.23	Mía Aƒetɔ Yesu Kristo ƒe amenuveve nanɔ anyi kpli mi! Nye lɔlɔ̃ nanɔ anyi kpli mi katã le Kristo Yesu me! Amen.
2CO.1.1	Paulo, Yesu Kristo ƒe apostolo to Mawu ƒe lɔlɔ̃nu me, kple nɔvi Timoteo woŋlɔ ɖo ɖe Mawu ƒe hame, si le Korinto, kple ame kɔkɔe, siwo katã le Axaya blibo la katã: 
2CO.1.2	Amenuveve kple ŋutifafa, si tso Mawu, mia Fofo, kple mía Aƒetɔ Yesu Kristo gbɔ la, woana mi!
2CO.1.3	Woakafu Mawu, mia Aƒetɔ Yesu Kristo Fofo, si nye dɔmetɔtrɔ Fofo kple akɔfafawo katã ƒe Mawu la, 
2CO.1.4	amesi fa akɔ na mi le míaƒe xaxa blibo la katã me, bene míawo hã míate ŋu atsɔ akɔfafa, si Mawu tsɔ fa akɔ na mí la, afa akɔ na amesiwo kpea fu sia fu la; 
2CO.1.5	elabena alesi Kristo ƒe fukpekpewo so gbɔ ŋutɔ va mía dzi la, nenema ke miekpɔa akɔfafa hã sɔ gbɔ ŋutɔ to Kristo dzi. 
2CO.1.6	Ke nenye ɖe míexaxa la, miaƒe akɔfafa kple xɔxɔ, si sẽa ŋu le fukpekpe, siwo ke míawo hã míekpena ƒe dzidodo me la tae; alo nenye ɖe wofa aka na mí la, miaƒe akɔfafa kple xɔxɔ tae. 
2CO.1.7	Eye míaƒe mɔkpɔkpɔ li ke le mia ŋuti, esi míenyae bena, alesi míekpɔa gome le fukpekpewo me la, nenema ke miekpɔa gome le akɔfafa me hã la ŋuti.
2CO.1.8	Nɔviwo, míele didim be, miaƒe xaxa, si miekpɔ le Asia la, nanɔ manyamanya na mi o, bena wowɔ fu mí geɖe ŋutɔ, wu alesi míete ŋu kpee, ale gbegbe be, míetsi dzodzodzoe keŋ le míaƒe agbe ŋuti. 
2CO.1.9	Ẽ, mía ŋutɔwo mieɖo kpe dzi le mía dokui me bena, míele kuku ge, bene miagaɖo dzi ɖe mía ɖokui ŋu o, hafi ɖe Mawu, amesi fɔa ame kukuwo ɖe tsitre la ŋu boŋ, 
2CO.1.10	amesi ɖe mi tso nenem ku gã sia me, eye wogale mía ɖeɖe dzi, eye míele mɔ kpɔm nɛ bena, agaɖe mí hã. 
2CO.1.11	Esi miawo hã míetsɔa miaƒe kukuɖeɖe kpena ɖe mía ŋuti, bene ame geɖe nada akpe le mía ta le amenuvevenunana, si ame geɖe ƒe kukuɖeɖe na wòsu mia si la ŋuti. 
2CO.1.12	Elabena miaƒe adegbeƒoƒo enye esi: Míaƒe dzitsinya ƒe ɖase, si wòɖina bena, miezɔ le xexe sia me le Mawu ƒe dzimekɔkɔ kple dzi dzadzɛ me, eye menye ŋutilã ƒe nunya me o: ke le Mawu ƒe amenuveve me boŋ, vevietɔ le mia dome. 
2CO.1.13	Elabena mieŋlɔ nya bubu na mi o, negbe nusi miexlẽ alo miedze si hã; ke mele mɔ kpɔm bena, miadze sii yiɖase nuwuwu, 
2CO.1.14	abe alesi miedze si mí afã kple afã bena, míenye miaƒe adegbeƒoƒo, abe alesi miawo hã míenye mia to le mia Aƒetɔ Yesu ƒe ŋkekea dzi la ene.
2CO.1.15	Eye dziɖoɖoɖeŋu sia ŋuti meɖo tame bena, mava mia gbɔ gbã, bene míakpɔ amenuveve evelia, 
2CO.1.16	eye bena mato mia gbɔ ayi Makedonia, eye magagbugbɔ tso Makedonia agava mia gbɔ, bena miaɖom ɖa mayi Yudea. 
2CO.1.17	Azɔ esi meɖo esia ɖe tame la, ɖe mewɔe le amefuflu mea? Alo nusi meɖo ɖe ta me la, ɖe meɖoe le ŋutilã nu bena, ẽ nanye ẽ, eye o nanye o le gbɔnye mahã? 
2CO.1.18	Ke Mawue nye nuteƒewɔla, bena miaƒe nya, si miegblɔ na mi la, menye ẽ kple o o. 
2CO.1.19	Elabena Mawu ƒe Vi, Yesu Kristo, amesi woɖe gbe ƒã le mia dome to mi, amesiwo nye nye, Silvano kple Timoteo dzi la, menye ẽ kple o o, hafi enye ẽ le eyama me boŋ. 
2CO.1.20	Elabena Mawu ƒe ŋugbedodowo, alesi nu wole la, Yesu me ẽ le; eyaŋuti amen la to eya hã dzi hena Mawu ƒe kafukafu to mia dzi. 
2CO.1.21	Ke amesi li ke mia kple miawo ɖe Kristo me, eye wòsi ami na mí la, enye Mawu; 
2CO.1.22	amesi tre mia nu hã, eye wòna Gbɔgbɔ ƒe a wɔbanu mí le míaƒe dziwo me.
2CO.1.23	Ke nye la meyɔ Mawu, ne woanye ɖaseɖila na nye luʋɔ bena, esi mekpɔ miaƒe nublanui la ŋutie nyemeva Korinto haɖe o, 
2CO.1.24	menye bena, mieɖua aƒetɔ ɖe miaƒe xɔse dzi o, ke míenye hadɔwɔlawo na miaƒe dzidzɔkpɔkpɔ; elabena miele tsitre le xɔse me.
2CO.2.1	Ke nye ŋutɔ meɖo tame bena, magatsɔ nuxaxa ava mia gbɔ o. 
2CO.2.2	Elabena ne nye la mena míexa nu la, amekae nye amesi ado dzidzɔ nam, negbe amesi kekeake mena wòxa nu lae? 
2CO.2.3	Eye meŋlɔ esia ke na mi bena, ne meva la, magakpɔ nuxaxa tso amesiwo ŋuti makpɔ dzidzɔ le hafi la gbɔ o, esi meɖo dzi ɖe mi katã mia ŋu bena, nye dzidzɔ enye mi katã mia tɔ la ŋuti. 
2CO.2.4	Elabena le fukpekpe geɖe kple dzimexaxa me metsɔ adatsi geɖe ŋlɔ ɖo ɖe mi, menye bene wòana miaxa nu o, hafi bene miadze si lɔlɔ̃, si metsɔ lɔ̃ mi vevie wu la.
2CO.2.5	Ke ne amea ɖe na ame xa nu la, menye nyee wòna mexa nu o, ke boŋ mia dome amea ɖewo — nyemagblɔ be, mi katãe o, bene nyemagate eyama ɖe to akpa o. — 
2CO.2.6	Nenem me sia la tohehe, si mia dome ame geɖeawo mienae la, sɔ gbɔ nɛ; 
2CO.2.7	eyata azɔ la mitsɔe kee, eye mifa akɔ nɛ ɖe eteƒe boŋ, bene nuxaxa geɖe akpala nagami nenem me sia o. 
2CO.2.8	Eyata mele nu xlɔ̃m mi bena: Mina miaƒe lɔlɔ̃ nu nasẽ ɖe eyama dzi. 
2CO.2.9	Elabena eyata meŋlɔ na mi, bene madze si miaƒe kelili, abe ɖe míeɖoa to le nusianu me ene. 
2CO.2.10	Ke amesi ke mietsɔ nane ke la, nye hã metsɔe kee, elabena nye hã, ne matsɔ nane ke la, metsɔe ke le mia ta Me Kristo ƒe ŋku me, 
2CO.2.11	bena Satana nagaba mi o, elabena mienya eƒe tameɖoɖowo keŋkeŋ.
2CO.2.12	Ke esi meva Troa Kristo ƒe nyanyuie gblɔ ge, eye woʋu ʋɔtru nam le Aƒetɔ me la, 
2CO.2.13	nyemekpɔ dzudzɔ le nye gbɔgbɔ me o; elabena nyemekpɔ nɔvinye Tito o, ke boŋ meklã wo, eye meto dzi yi Makedonia.
2CO.2.14	Ke woada akpe na Mawu, si nana mieɖua dzi ɖaasi le Kristo me, eye wòɖe eƒe sidzedze ƒe ʋeʋẽ lilili la ɖe go fia to mía dzi le afisiafi. 
2CO.2.15	Elabena míenye Kristo ƒe ʋeʋẽ lilili na Mawu le amesiwo woxɔna ɖe agbe la kple amesiwo tsrɔ̃na la dome, 
2CO.2.16	hena amesiawo la azu ku ƒe ʋeʋẽse heyina ku me, ke hena ame kemewo la azu agbe ƒe ʋeʋẽse heyina agbe me. Eye ameka de nusiawo nu mahã? 
2CO.2.17	Elabena miele abe ame geɖe, siwo baɖa Mawu ƒe nya la ene o; ke boŋ abe vavãnyenye me kple Mawu me mietsɔnɛ tsonɛ gblɔa nya le Mawu ƒe ŋku le le Kristo me ene.
2CO.3.1	Ɖe míegade asi mia ɖokui kafukafu mea? Alo ɖe ehiã mi, abe amea ɖewo ene bena, miatsɔ kafukafugbalẽ vɛ na mi alo miaxɔ kafukafugbalẽ le mia si mahã? 
2CO.3.2	Miawoe nye míaƒe agbalẽ, si woŋlɔ ɖe miaƒe dziwo me, si amewo katã nya, eye woxlẽnɛ; 
2CO.3.3	elabena edze ƒã bena, míenye Kristo ƒe agbalẽ, si wotsɔ míaƒe subɔsubɔdɔ wɔe, si wometsɔ agbalẽŋlɔtsi ŋlɔe o, ke boŋ Mawu gbagbe ƒe Gbɔgbɔ lae wotsɔ ŋlɔe; womeŋlɔe ɖe nuŋlɔkpewo dzi o, ke ɖe nuŋlɔkpe, siwo nye ŋutilã ƒe dziwo la dzi boŋ. 
2CO.3.4	Ke dziɖoɖo ɖe Mawu ŋu sia le mia si to Yesu dzi: 
2CO.3.5	Menye bena miede enu le mia ɖokui si, be miasusu nane abe mia ŋutɔwo mía ɖokui mee wòtso ene o; ke mía nudede la tso Mawu gbɔ boŋ, 
2CO.3.6	amesi hã wo mi miedze be, mianye nubabla yeye ƒe subɔlawo, menye agbalẽŋlɔdzesi tɔwo o, hafi Gbɔgbɔ tɔwo boŋ. Elabena agbalẽŋlɔdzesi la wua ame, ke Gbɔgbɔ la gbɔa agbe ame.
2CO.3.7	Ke ne ku ƒe subɔsubɔdɔ, si le agbalẽŋlɔdzesiwo me, si woŋlɔ ɖe kpewo dzi la, kpɔ ŋutikɔkɔe ale gbegbe bena Israel-viwo mete ŋu lé ŋku ɖe Mose ƒe ŋku me le eƒe ŋku me ŋutikɔkɔe, si nu tsi la ŋuti o la, 
2CO.3.8	aleke Gbɔgbɔ ƒe subɔsubɔdɔ manɔ ŋutikɔkɔe me geɖe awu o mahã? 
2CO.3.9	Elabena ne ŋutikɔkɔe li na fɔbubu ƒe subɔsubɔdɔ la, ekema dzɔdzɔenyenye ƒe subɔsubɔdɔ gbã go geɖe wu le ŋutikɔkɔe me. 
2CO.3.10	Elabena nusi ŋutikɔkɔe li na la hã ŋuti meka o le esia gome be, ekeme ƒe ŋutikɔkɔe ƒo eta sa. 
2CO.3.11	Ke ne ŋutikɔkɔe li na nusi nu tsina la, ekema nusi nɔa anyi la, anɔ ŋutikɔkɔe me geɖe awu sã.
2CO.3.12	Azɔ esi mɔkpɔkpɔ sia le mia si ŋuti la, míewɔa dzideƒo geɖe ŋuti dɔ le nuƒoƒo me, 
2CO.3.13	eye míewɔna abe Mose, amesi tso motsyɔnu tsyɔ mɔ, bene Israel-viwo nagakpɔ nusi nu tsina ƒe nuwuwu o la ene o; 
2CO.3.14	ke wona woƒe tamesusuwo sẽ. Elabena vaseɖe egbegbe sia la nutsyɔnu sia gale nubabla xoxo ƒe xexlẽ la dzi, eye womekloe o, elabena woɖenɛ ɖa le Kristo me. 
2CO.3.15	Ke vaseɖe egbegbe sia la ɣesiaɣi, si ke woxlẽa Mose la, nutsyɔnu tsyɔa woƒe dziwo dzi. 
2CO.3.16	Ke ɣesiɣi woatrɔ le woƒe dzi me ava Aƒetɔ la gbɔ la, woaɖe nutsyɔnu la ɖa. 
2CO.3.17	Ke Aƒetɔ la enye Gbɔgbɔ la, ke afisi Aƒetɔ ƒe Gbɔgbɔ le la, afima ablɔɖe le. 
2CO.3.18	Ke mí katã mietso ŋku, si wometsyɔ nui o la, kpɔ Aƒetɔ la ƒe ŋutikɔkɔe abe ahũhɔ̃e me ene, eye wotrɔa míaƒe nɔnɔme ɖe nɔnɔme ma ke me tso ŋutikɔkɔe me yi ɖe ŋutikɔkɔe me, abe alesi wòtso Gbɔgbɔ ƒe Aƒetɔ la gbɔ ene.
2CO.4.1	Eyata esi subɔsubɔdɔ sia le mía si, abe alesi míekpɔ nublanuikpɔkpɔ ene la, ɖeɖi mete mia ŋu o. 
2CO.4.2	Ke míegbea ŋukpenanu ɣaɣlawo boŋ, eye miezɔna le aɖaŋu vɔ̃ me o, eye miebaɖa mawunya hã o, hafi boŋ mietsɔa nyateƒe ƒe ɖeɖefia ɖea mía ɖokui fiãa amewo katã ƒe dzitsinya le Mawu ƒe ŋku me. 
2CO.4.3	Ke ne wotsyɔ nu miaƒe nyanyuiea dzi la, ekema amesiwo tsrɔ̃ la ƒe ŋku me wotsyɔ nui le, 
2CO.4.4	amesiwo dome xexe sia me mawu gbã ŋku na dzimaxɔsetɔwo ƒe tamesusu le la, bene Kristo, si nye Mawu ƒe nɔnɔme la, ƒe ŋutikɔkɔe nyanyuie la ƒe kekeli nagaklẽ na wo o. 
2CO.4.5	Elabena mieɖea gbe ƒã mía ɖokui o, ke boŋ Kristo Yesu, bena eyae nye Aƒetɔ la, ke míawo míenye subɔlawo le Yesu ŋuti, 
2CO.4.6	elabena Mawu, si gblɔ be: Kekeli nado tso viviti me la, enye amesi klẽ ɖe míaƒe dziwo me, bene Mawu ƒe ŋutikɔkɔe sidzedze ƒe kekeli naklẽ le Yesu Kristo ƒe ŋku me.
2CO.4.7	Ke kesinɔnu sia le mia si le anyigoewo me, bene ŋusẽ ƒe agbɔsɔsɔ, si gbã go la, nanye Mawu tɔ, eye menye mía gbɔ woatso o; 
2CO.4.8	womimi mí ɖo le go sia go me, gake gbɔgbɔtsixe metsi mía ƒo o: míetsi dzodzodzoe, gake míebu ŋuɖoɖo keŋ o; 
2CO.4.9	woti mia yome, gake womegblɔ mi ɖi o; woxlã mi ɖe anyi, gake wometsrɔ mi o. 
2CO.4.10	Ɖaasi míetsɔa Yesu ƒe ku de mía ŋutilã ŋu nɔa tsatsami, bene Yesu ƒe agbe hã nado ɖe mía ŋutilã ŋu. 
2CO.4.11	Elabena ɣeawokatãyi me wotsɔ mi, amesiwo le agbe la, de asi na ku le Yesu ŋuti, bene Yesu ƒe agbe nado ɖe mía ŋutilã, si nye nu kuku la me. 
2CO.4.12	Eyata ku la sẽa ŋu le mia me: ke agbe la le mia me. 
2CO.4.13	Ke esi xɔse ƒe gbɔgbɔ ma ke le mía si la ŋuti, abe alesi woŋlɔ ɖi ene bena: „Mexɔe se, eyata meƒo nu ɖo“ la; míawo hã míexɔna sena, eyata míegblɔa nya hã; 
2CO.4.14	elabena mienya bena, amesi fɔ Aƒetɔ Yesu ɖe tsitre la, afɔ míawo hã kple Yesu, eye wòatsɔ mia kpli mi siaa atu tsitre afia. 
2CO.4.15	Elabena wowɔ wo katã le mia ta, bene amenuveve, si sɔ gbɔ ɖe dzi to ame geɖeawo dzi la, nana akpedada la nagba go hena Mawu ƒe kafukafu.
2CO.4.16	Eyata ɖeɖi metea mia ŋu o: ke ne miaƒe gotame gblẽna hã la, míaƒe ememe la zua yeye gbesiagbe. 
2CO.4.17	Elabena míaƒe aɖabaƒoƒo ɖeka me xaxa, si nu mesena o la, woa ŋutikɔkɔe mavɔ, si nu sẽna ŋutɔ, eye wòƒoa nusianu ta sãsãsã la, na mí, 
2CO.4.18	esi míeléa ŋku ɖe nusiwo wokpɔna la ŋu o, ke nusiwo womekpɔa o la boŋ ŋuti mieléa ŋku ɖo. Elabena nusiwo wokpɔna la, mesena yina o; ke nusiwo womekpɔna o la, nɔa anyi tegbetegbe.
2CO.5.1	Elabena mienyae bena, ne wogbã miaƒe agbadɔxɔ, si nye anyigbadzitɔ la, xɔtutu, si tso Mawu gbɔ la, anɔ mía si — xɔ, si wometso asi wɔe o, si nɔa anyi tegbetegbe le dziƒo la. 
2CO.5.2	Elabena esia me mieŋena le hã, eye wòle mía dzrom bena, woatsɔ mía nɔƒe, si tso dziƒo la, ado na mí; 
2CO.5.3	ne ele ale bena, ne wotsɔ awu ɖo na mí, womakpɔ mi amama o la. 
2CO.5.4	Elabena mí amesiwo le agbadɔ me la, mieŋena, esi agba le mía kpem la ŋuti; elabena míele didim bena, woaɖe awu le mia ŋu o, ke boŋ bena, woaɖo awu na mi, bena agbe la nami nusi kuna la. 
2CO.5.5	Ke amesi dzra mi ɖo na esia la, enye Mawu, amesi na Gbɔgbɔ ƒe awɔbanu hã mi. 
2CO.5.6	Eyata dzi le mía ƒo ɖaasi, eye míenyae bena, ne míele aƒe le ŋutilã me la, míeɖo aƒe le Aƒetɔ la gbɔ haɖe o. — 
2CO.5.7	Elabena miezɔna le xɔse me, eye menye le nukpɔkpɔ me o. — 
2CO.5.8	Ke dzi le mia ƒo, eye wòdze mia ŋu wu be, míadzo le ŋutilã me, eye miana aƒe le Aƒetɔ la gbɔ. 
2CO.5.9	Eyata mieɖoa vevie bena, aƒee míeɖale o, alo mɔtae míeɖale o, míadze eŋu. 
2CO.5.10	Elabena ele na mí katã bena, miatsɔ mía ɖokui afia le Kristo ƒe ʋɔnudrɔ̃zikpui la ŋgɔ, bene amesiame naxɔ nu ɖe alesialesi wòwɔ le ŋutilã me nɔnɔ me la nu, nenye nyuie alo vɔ̃.
2CO.5.11	Azɔ esi míenya Aƒetɔ la vɔvɔ̃ la, míeƒoa nya ɖe amewo nu, ke míedze ƒã le Mawu ƒe ŋku me; ke mele mɔ kpɔm bena, míedze ƒã le miaƒe dzitsinya me hã. 
2CO.5.12	Miegale mía ɖokui kafum na mi o; ke miana asinukpɔkpɔ mi, nena míate ŋu aƒo adegbe le mia ŋuti, bena adegbeƒoƒo nanɔ mia si ɖe amesiwo ƒoa adegbe le ŋku me, eye menye le dzi me o la ŋuti. 
2CO.5.13	Elabena ne míaƒe tame da la, eda na Mawu; ne tame nyui li na mí la, mia tae. 
2CO.5.14	Elabena Kristo fe lɔlɔ̃ la le mia kplɔm, 
2CO.5.15	eye míedzro eme kpɔ kpɔ esia bena, esi ame ɖeka ku ɖe amewo katã ta, eyata amewo katã ku. Eye wòku ɖe wo katã ta, bene amesiwo le agbe la, naganɔ agbe na wo ɖokui o, ke ne woanɔ agbe hena amesi ku, eye wògatsi tre le wo ta la boŋ. 
2CO.5.16	Eyata tso esia dzi la míenya amea ɖeke le ŋutilã nu o; ne míenya Kristo gɔ̃ le ŋutilã nu hã la, azɔ la miegale enyam nenema o. 
2CO.5.17	Eyata ne amea ɖe le Kristo me la, eya nye nuwɔwɔ yeye: Xoxotɔ la nu va yi, kpɔ ɖa, nuwo katã zu yeye! 
2CO.5.18	Ke wo katã tso Mawu gbɔ, amesi lé avu le mía kple eɖokui dome to Yesu Kristo dzi, eye wòna avuléle ƒe subɔsubɔdɔ mí. 
2CO.5.19	Elabena Mawu enye amesi nɔ Kristo me lé avu le xexeame kple eɖokui dome, eye mebu woƒe vodadawo na wo o, eye wòtsɔ avulénya la de mia me. 
2CO.5.20	Eyata azɔ míenye ame dɔdɔwo le Kristo teƒe, abe alesi Mawu le nu xlɔ̃m to mía dzi ene, eye míeɖea kuku le Kristo teƒe bena: Mina woalé avu le mia kple Mawu dome! 
2CO.5.21	Elabena amesi menya nuvɔ̃a ɖeke o la, ewɔe ne wòanye nuvɔ̃ ɖe mia teƒe, bene míawo la míazu Mawu ƒe dzɔdzɔenyenye le eyama me.
2CO.6.1	Esi míenye hadɔwɔlawo ŋuti la, míele nu xlɔ̃m mi hã bena, miagaxɔ Mawu ƒe amenuveve la dzodzro o. 
2CO.6.2	Elabena egblɔ bena: „Meɖo to wò le amenuveɣi la, eye mexɔ na wò le xɔxɔgbe la dzi.“ Kpɔ ɖa, fifi enye amenuveɣi, kpɔ ɖa, fifi enye xɔxɔgbe! 
2CO.6.3	Miena nuɖiaɖiaa ɖeke le naneke me o, bene womagaka mo na míaƒe subɔsubɔ la o, 
2CO.6.4	ke boŋ le nuwo katã me la mieɖea mía ɖokui fiana abe Mawu ƒe subɔlawo ene; Le dzidodo geɖe me, le xaxawo me, le hiãkamewo me, le momenuvevewo me, 
2CO.6.5	le ƒoƒowo me, le gaxɔwo me, le zitɔtɔwo me, le agbagbadzedzewo me, le ŋudɔdɔwo me, le nutsitsidɔwo me, 
2CO.6.6	le dzadzɛnyenye me, le sidzedze me, le dzigbɔgbɔ blewu me, le dɔmenyonyo me, le Gbɔgbɔ kɔkɔe me, le lɔlɔ̃, si me alakpa mele o la me, 
2CO.6.7	le anukwarenya me, le Mawu ƒe ŋusẽ me; heto dzɔdzɔenyenye ƒe aʋawɔnu, siwo le nuɖusi me kple mia me la me, 
2CO.6.8	to bubu kple ŋukpe me, to ɖaseɖiɖi vɔ̃ kple ɖaseɖiɖi nyui me; abe ameblelawo ene, gake nyateƒetɔwoe; 
2CO.6.9	abe amesiwo womenya o ene, gake amesiwo wodze si kɔte la woe; abe amesiwo le kukum ene, gake kpɔ ɖa, míele agbe; abe amesiwo woƒo ene, gake womewu wo o; 
2CO.6.10	abe amesiwo le nu xam ene, gake wokpɔa dzidzɔ ɖaasi; abe amesiwo nye ame dahewo ene, gake wona ame geɖe zua kesinɔtɔwo; abe amesiwo si naneke mele o ene, gake nusianu le wo si.
2CO.6.11	Míaƒe nu ke ɖe te na mi Korintotɔwo! Míaƒe dzi keke! 
2CO.6.12	Miexaxa le mía me o; ke miexaxa le mia ŋutɔwo miaƒe dzi me. 
2CO.6.13	Teƒeɖoɖo sia nu mele egblɔm na mi — abe ɖeviwo megblɔe na ene — bena miawo hã miakeke mia ɖokui.
2CO.6.14	Migazu amesiwo atsɔ kɔkuti tutɔ na dzimaxɔsetɔwo ti o! Elabena hadede kae le dzɔdzɔenyenye kple sedzimawɔmawɔ dome? Alo ƒomedodo kae le kekeli kple viviti dome? 
2CO.6.15	Alo aleke Kristo kple Belial asɔa? Alo gome kae li na xɔsetɔ kple dzimaxɔsetɔa? 
2CO.6.16	Alo ɖekawɔwɔ kae le mawuxɔ kple trɔ̃wo domea? Elabena miawoe nye Mawu gbagbe la ƒe xɔ, abe alesi Mawu gblɔ ene bena: „Manɔ wo dome, eye mazɔ wo dome, eye manye Mawu na wo, eye woawo hã woanye nye dukɔ. 
2CO.6.17	Eyaŋuti mido go le wo dome, eye miɖe mia ɖokui ɖa, Aƒetɔ la gblɔe, eye migaka asi nu makɔmakɔ ŋuti o, eye nye la maxɔ mi, 
2CO.6.18	eye manye Fofo na mi, eye miawo hã mianye vinyeŋutsuviwo kple vinyenyɔnuviwo, Aƒetɔ, ŋusẽkatãtɔ la gblɔe.“
2CO.7.1	Azɔ la esi ŋugbedodo siawo le mía si la, lɔlɔ̃tɔwo, mina míakɔ mia ɖokui ŋuti tso ŋutilã kple gbɔgbɔ ƒe ɖiƒoƒo sia ɖiƒoƒo me, bena míawu kɔkɔenyenye nu le mawuvɔvɔ̃ me.
2CO.7.2	Miʋu mia ɖokui na mí! Miewɔ vɔ̃ ɖe amea ɖeke ŋuti o, miegblẽ amea ɖeke o, mieha amea ɖeke o. 
2CO.7.3	Menye fɔbubu ŋuti mele esia gblɔm ɖo o; elabena megblɔe tsã be, miele míaƒe dziwo me, bene miaku kpli mí, eye mianɔ agbe kpli mí hã. 
2CO.7.4	Dzideƒo geɖe lé asinye le mia ŋuti, meƒo adegbe geɖe hã le mia ŋuti, akɔfafa yɔm taŋ, megba go le dzidzɔkpɔkpɔ me le míaƒe xaxa katã me. 
2CO.7.5	Elabena esi mieva Makedonia hã, míaƒe ŋutilã mekpɔ dzudzɔa ɖeke o, ke míekpe fu le nusianu me boŋ, dzrewɔwɔ le mía gota, eye vovɔ̃ le mía me. 
2CO.7.6	Ke Mawu, amesi fa akɔ na ame bɔbɔɖeanyiwo la, fa akɔ na mí le Tito ƒe vava la me. 
2CO.7.7	Ke menye eƒe vava me ɖeɖeko o, ke le akɔfafa, si wotso fa akɔ nɛ le mia ŋuti la hã me boŋ; elabena egblɔ miaƒe didi vevi kple miaƒe avifafa kple miaƒe ŋuʋaʋã le tanye la fia mí, ale bena mekpɔ dzidzɔ wu tsãtɔ.
2CO.7.8	Elabena ne mena míexa nu le agbalẽa me hã la, mevem o; eye ne evem hã la — elabena mekpe bena, agbalẽ ma la, nenye ɣeyiɣi kpuia ɖe koe wòna míexa nu hã — 
2CO.7.9	gake azɔ dzi le dzɔyem, menye esi wòna míexa nu la ŋuti o, hafi bena wòna míexa nu hena dzimetɔtrɔ boŋ; elabena ena míexa nu ɖe Mawu ƒe didi nu, bena bubu naganɔe na mi le naneke me atso mía gbɔ o. 
2CO.7.10	Elabena nuxaxa ɖe Mawu ƒe didi nu la wɔa dzimetɔtrɔ, si mevea ame o, hena xɔxɔ; ke xexeame ƒe nuxaxa hea ku ve. 
2CO.7.11	Elabena kpɔ ɖa, nenem nuxaxa sia, si míexa ɖe Mawu ƒe didi nu la, aleke wòhewɔ veviedodo geɖe na mi? Ẽ mia ɖokui taʋiʋli, ẽ dzibibi, ẽ vɔvɔ̃, ẽ didi vevi, ẽ ŋuʋaʋã, ẽ hlɔ̃biabia hã! Nusianu me míeɖe mia ɖokui fia be, mienɔ dzadzɛ le nya sia me. 
2CO.7.12	Eyata ne meŋlɔe na mi hã la, nyemeŋlɔe le amesi wɔ vɔ̃ sia ŋuti alo amesi ŋuti wowɔ vɔ̃ sia ɖo la ŋuti o; ke boŋ bene miaƒe veviedodo le mía ŋuti la nadze ƒã le mia dome le Mawu ƒe ŋku me. 
2CO.7.13	Eyaŋuti wofa akɔ na mí; ke hekpe ɖe míaƒe akɔfafa sia ŋuti la miekpɔ dzidzɔ geɖe wu le Tito ƒe dzidzɔ la ŋuti, esi eƒe gbɔgbɔ kpɔ gbɔɖeme tso mi katã mia gbɔ la ŋuti. 
2CO.7.14	Elabena ne meƒo adegbe le nane me le mia ŋuti le eƒe ŋku me la, mezu ŋukpe nam o, hafi alesi miegblɔ nuwo katã na mi le nyateƒe mee la, nenema ke míaƒe adegbe, si míeƒo le Tito ƒe ŋku me la, hã zu nyateƒe. 
2CO.7.15	Eye miaƒe nu lé dzi nɛ geɖe wu, esi wòɖo ŋku mi katã miaƒe toɖoɖo la dzi, alesi mietsɔ vɔvɔ̃ kple dzodzo nyanyanya xɔe la. 
2CO.7.16	Dzi le dzɔyem bena, dzi le ƒonye le nusianu me le mia ta.
2CO.8.1	Ke, nɔviwo, miana mianya Mawu ƒe amenuveve, si wòna le Makedonia hamewo me. 
2CO.8.2	Elabena xaxa me dodokpɔ geɖe me woƒe dzidzɔ ƒe agbɔsɔsɔ fũ kple woƒe ahedada, si nu sẽ la, gba go le le woƒe dzimekɔkɔ ƒe kesinɔnuwo me. 
2CO.8.3	Elabena mele ɖase ɖim bena, woa ŋutɔwo lɔ̃ na nu faa alesi wote ŋui, eye wona nu wu alesi wote ŋui hã. 
2CO.8.4	Eye wotsɔ nuxɔxlɔ̃ geɖe ɖe kuku na mí be, yewoakpɔ gome le ame kɔkɔewo subɔsubɔdɔ ƒe amenuveve kple hadede me; 
2CO.8.5	eye menye alesi míekpɔ mɔ la ɖeɖeko o, ke boŋ wotsɔ wo ɖokui na Mawu gbã kpakple míawo hã to Mawu ƒe lɔlɔ̃nu me, 
2CO.8.6	ale bena míexlɔ̃ nu Tito bena, alesi ke wòdze egɔme xoxo la, nenema ke wòawu amenuveve sia nu le mia dome hã. 
2CO.8.7	Ke alesi miegba go le nusianu me le xɔse kple nya kple nunyanya kple veviedodo katã kple lɔlɔ̃, si mietsɔ lɔ̃ mi la me la, nenema ke miagba go le amenuveve sia me hã.
2CO.8.8	Nyemele egblɔm abe sedede ene o, ke boŋ metsɔ ame bubuwo ƒe veviedodo do miaƒe lɔlɔ̃ hã ƒe vavãnyenye kpɔ. 
2CO.8.9	Elabena mienya mia Aƒetɔ Yesu Kristo ƒe amenuveve bena, kesinɔtɔ wònye hafi, ke mia ŋuti wòva da ahe ɖo, bene miawo la miato eƒe ahedada la me nazu kesinɔtɔwo. 
2CO.8.10	Eye meɖo aɖaŋu le esia me; elabena esia nyo na mi amesiwo meto ewɔwɔ gɔme ɖeɖeko o, ke boŋ edidi hã, anɔ ƒe ɖeka enye esi. 
2CO.8.11	Ke azɔ miwu ewɔwɔ la hã nu, bene alesi miesu te helɔ̃ edzi faa la, mia wu nu hã le nusi le mia si la nu nenema ke. 
2CO.8.12	Elabena ne edzilɔlɔ̃ le la, edze ame ŋu be, woaxɔ le nusi le amesi la nu, eye menye le nusi mele esi o la nu o. 
2CO.8.13	Elabena menye be, ame bubuwo nakpɔ gbɔɖeme, eye miawo míakpɔ xaxa hafi o, ke boŋ bene wòasɔ pɛ; ɣeyiɣi sia me miaƒe agbɔsɔsɔ, si glia go la, nanɔ woamawo ƒe hiãtuame teƒe, 
2CO.8.14	bene woamawo fe agbɔsɔsɔ, si gba go la, hã nava nɔ miaƒe hiãtuame teƒe, bene wòasɔ pɛ, 
2CO.8.15	abe alesi woŋlɔ ɖi ene bena: „Amesi fɔ nu fũ la, mekpɔ ɖeke ɖe edzi o, eye amesi ke fɔe ʋee ko la, naneke mebiae o.“
2CO.8.16	Ke woada akpe na Mawu, amesi tsɔ nenem veviedodo le mia ŋuti sia de Tito ƒe dzi me; 
2CO.8.17	elabena exɔ nuxɔxlɔ̃ sia; ke esi wòdo vevie wu ŋuti la, edzo yi mia gbɔ le ye ŋutɔ ƒe lɔlɔ̃nu nu. 
2CO.8.18	Ke míedɔ eya kple nɔvi, si ŋu kafukafu le le nyanyuie ŋuti le hamewo katã me la, ɖo ɖa. 
2CO.8.19	Ke menye esia ɖeɖeko o, hafi hamewo tiae hã, bene wòanye mía hamɔzɔla le amenuveve sia, tsi miewɔna hena Aƒetɔ la ƒe kafukafu kple míaƒe lɔlɔ̃ ƒe ɖeɖefia la me. 
2CO.8.20	Nenem míele mo xem na esia, bena amea ɖeke nagaka mo na mí le nudzɔdzɔ gã sia, si miena wodzo la ŋuti o. 
2CO.8.21	Elabena míaƒe tamesusuwo le nu nyui yome, menye le Aƒetɔ la ŋku me ɖeɖeko o, ke le amewo ŋku me hã. 
2CO.8.22	Ke miedɔ wo kpakple mía nayi, si miedo kpɔ le nu geɖe me enuenu, eye miekpɔ bena, edoa vevie; ke azɔ la ele vevie dom geɖe wu tsãtɔ le dziɖoɖoɖeameŋu gã, si wòɖo ɖe mia ŋu la ta. 
2CO.8.23	Le Tito gome la, nye zɔhɛ wònye, eye hadɔwɔla wònye le mia gbɔ; le nɔvi, siwo tso mía gbɔ gome la, hame ƒe ame dɔdɔwo wonye kple bubu na Kristo. 
2CO.8.24	Azɔ ne míeɖe miaƒe lɔlɔ̃ kple miaƒe adegbe, si míeƒona le mia ŋuti la, ƒe dzesi fia woamawo la, ekema mieɖee fia le hameawo ŋku me.
2CO.9.1	Mele vevie nam bena, maŋlɔ nya na mi le subɔsubɔdɔ, si wotso subɔ ame kɔkɔewo la ŋuti hafi o. 
2CO.9.2	Elabena menya bena, miele edzi lɔ̃m, eye metsɔ esia ƒo adegbe le mia ŋuti le Makedoniatɔwo gbɔ, bena Axaya dzra eɖokui ɖo xoxo anɔ ƒe ɖeka enye si, eye veviedodo, si tso mia gbɔ la, de dzo ame geɖeawo me. 
2CO.9.3	Ke meda nɔviawo ɖa, bene míaƒe adegbe, si míeƒona le mia ŋuti la, nagazu dzodzro le nya sia me o, bena abe alesi megblɔe ene la, míadzra mia ɖokui ɖo ɖi, 
2CO.9.4	bena nenye ɖe Makedoniatɔwo ava kpakplim, eye woakpɔ bena, miedzra mia ɖokui ɖo ɖi o la, ŋu nagakpe mí — míele didim be, miagblɔ be miawo ke la — le dziɖoɖo ɖe mia ŋu sia ŋuti o. 
2CO.9.5	Ke mebui nu vevi bena, mexlɔ̃ nu nɔviawo, bena woadze ŋgɔ ava mia gea, bene woadzra yayra, si ŋugbe mieɖo xoxo la, ɖo ɖi, bene wòasɔ gbe abe yayra ene, eye menye abe ŋukeklẽ ene o.
2CO.9.6	Ke esia gblɔm mele bena, amesi ƒã nu le nuveve me la, axa nu hã le nuveve me, eye amesi ƒã nu le yayra me la, axa nu hã le yayra me. 
2CO.9.7	Amesiame abe alesi wòɖo ɖi le eƒe dzi me ene, menye kple veve alo dzizizi o; elabena amesi na nu kple dzidzo la, eyae Mawu lɔ̃na. 
2CO.9.8	Ke ŋusẽ le Mawu si bena, amenuveve katã nagbã go na mi, bene miakpɔ agbɔsɔsɔ blibo la katã le nusianu me ɖaasi, eye miagba go awɔ ɖɔ nyui sia dɔ nyui. 
2CO.9.9	Abe alesi woŋlɔ ɖi ene bena: „Ehlẽ nu hena ame dahewo; eƒe dzodzoenyenye noa anyi tegbetegbe. 
2CO.9.10	Ke amesi tsoa nuku kple abolo hã kea nuƒãla, bene wòakpɔ nuɖuɖu la, ana nuku mi, eye wòana miaƒe dzɔdzɔenyenye ƒe kutsetse natsi nyuie, 
2CO.9.11	bena miazu kesinɔtɔwo le nusianu me ahaɖe miaƒe dɔmenyonyo katã, si wɔ be, woada akpe na Mawu to mia dzi la afia. 
2CO.9.12	Elabena nunana sia ƒe subɔsubɔdɔ la menye ɖe wòde ame kɔkɔeawo ƒe hiãtutu nu ɖeɖe o, ke boŋ egba go le akpedada geɖe me hena Mawu hã; 
2CO.9.13	elabena subɔsubɔdɔ sia ƒe kpɔɖeŋu nyui la ana woakafu Mawu le miaƒe toɖoɖo Kristo ƒe nyanyuie me ʋuʋu la kple miaƒe hadede kple woawo kpakple amewo katã tso dzimekɔkɔ me la ŋuti; 
2CO.9.14	eye woawo hã le kuku ɖem ɖe mia ta, eye miele wo dzrom le Mawu ƒe amenuveve, si sɔ gbɔ ŋutɔ na mi la ŋuti. 
2CO.9.15	Woada akpe na Mawu le eƒe nunana manyagblɔ la ŋuti!
2CO.10.1	Ke nye Paulo ŋutɔ mele nu xlɔ̃m mi to Kristo ƒe dɔmefafa kple tufafa me, nye amesi nye ame bɔbɔɖokui le miaƒe ŋku me le mia dome; ke esime nyemele mia gbɔ o la, dzi le ƒonye ɖe mia ŋu. 
2CO.10.2	Ke mele kuku ɖem na mi bena, ne mele mia gbɔ la, nyemaɖe dzi ƒo na ɖokuinye kple ŋuɖoɖoɖeŋu, si mele susum be, matsɔ awɔ kalẽ ɖe amea ɖewo, siwo bua mí abe amesiwo zɔna le ŋutilã nu ene ta ŋuti o. 
2CO.10.3	Elabena esi wònye ŋutilã me zɔm míele hã la, miewɔa aʋa le ŋutilã nu o. — 
2CO.10.4	Elabena míaƒe aʋawɔnuwo menye ŋutilãtɔ o, ke boŋ ŋusẽnu, siwo wotsɔna gbaa mɔ̃wo ƒua anyi la, wonye le Mawu ƒe ŋku me — 
2CO.10.5	esi míegbaa tamebubuwo kple nu kɔkɔ sia nu kɔkɔ, si kɔa eɖokui ɖe dzi ɖe sidzedze Mawu ŋuti la, eye mieɖea nyasãwo katã aboyo hena toɖoɖo Kristo; 
2CO.10.6	eye mienɔa dzadzraɖoɖi hã, bena ne miaƒe toɖoɖo ade blibo la, míatu fe vɔ̃ le tosesẽ sia tosesẽ ŋuti.
2CO.10.7	Ɖe miekpɔa nusiwo le ŋku me la ɖa? Ne amea ɖe ɖoa ŋu ɖe eɖokui ŋu bena, Kristo to yenye la, ekema eyama nagasusu esia hã le eɖokui me bena, alesi ke ye ŋutɔ nye Kristo tɔ la, nenema ke míawo hã míenye eto. 
2CO.10.8	Elabena nenye be, maƒo adegbe via ɖe wu le míaƒe ŋusẽ, si Aƒetɔ la tso na mi, bene míado mi ɖe ŋgɔ, eye menye be, miagblẽ mi o la ŋuti la, ŋu mele kpe ye ge o, 
2CO.10.9	bene nyemagawɔ abe ɖe metso agbalẽwo do vɔvɔ̃ na mi ene o. 
2CO.10.10	Elabena wogblɔ be: Agbalẽawo kpena, eye wosẽna; ke eya ŋuta nye ame beli, eye eƒe nyawo mele ɖeke me o. 
2CO.10.11	Ke nenem me sia nasusu le esia ŋuti bena, amesi ƒomeviwo míenye le nya me le agbalẽwo me, esi miele mia gbɔ o la, nenem me mawo tɔgbe ke mianye le dɔwɔwɔ me, ne míele mia gbɔ hã. 
2CO.10.12	Elabena mieɖo dzi bena, míabu mia ɖokui akpe ɖe amea ɖewo ŋu, alo miatso mía ɖokui aɖo amea ɖewo, siwo kafua wo ɖokui la ŋu o; ke ame mawo la, esi wotso woa ŋutɔwo ɖokui dzidze wo ɖokui, eye wotsɔ wo ɖokui ɖo woa ŋutɔwo ɖokui ŋu ŋuti la, womenya nu o. 
2CO.10.13	Ke míawo la, míaƒo adegbe wòagbɔ me o, ke boŋ le dzidzeka ƒe dzidzedzidze, si Mawu ma na mí la nu, bene miade keke mia gbɔ hã. 
2CO.10.14	Elabena míele mía ɖokui dem akpa, abe ɖe míate ŋu ade mia gbɔ o ene o; elabena míetsɔ Kristo ƒe nyanyuie la de mia gbɔ ke hã. 
2CO.10.15	Mieƒoa adegbe wògbɔa eme le ame bubuwo ƒe dɔwɔƒewo ŋu o; ke mɔkpɔkpɔ le mía si bena, ne miaƒe xɔse le tsitsim la, míatsi azu gã le mia dome le míaƒe dzidzeka la nu, 
2CO.10.16	bene míagblɔ nyanyuie la afia le anyigba, siwo le mia godo la hã dzi, bene míagaƒo adegbe le ame bubuwo ƒe dɔwɔƒe le nusi wowɔ vɔ xoxo la ŋuti o. 
2CO.10.17	Ke amesi ƒoa adegbe la, naƒo adegbe le Aƒetɔ la me! 
2CO.10.18	Elabena menye amesi tsia eɖokui la, nye ame nyui o, ke boŋ amesi Aƒetɔ la kafuna lae.
2CO.11.1	Ɖe miado dzi atsa nye bometsitsi via ɖe; miado dzi atsɔe nam tso! 
2CO.11.2	Elabena metsɔ Mawu ŋuʋaʋã le ŋu ʋãm le mia ŋu, elabena medo mia ŋugbe na ŋutsu ɖeka, bena matso ɖetugbi dzadzɛ atu tsitre na Kristo. 
2CO.11.3	Ke mele vɔvɔ̃m bena, amea ɖe menya nu o, alesi da la tsɔ eƒe adaŋu vɔ̃ ble Xawa la, nenema ke woagblẽ miaƒe tamesusuwo tso dzimekɔkɔ, si miekɔ na Kristo la me mahĩ? 
2CO.11.4	Elabena ne amesi gbɔna la, le gbe ƒã ɖem Yesu bubu, si míeɖe gbe ƒãe o la, alo ne miexɔ gbɔgbɔ bubu, si miexɔ tsã o la, alo miexɔ nyanyuie bubu, si miexɔ tsã o la, ekema mieɖoa dzi xɔnɛ nyuie! 
2CO.11.5	Elabena mebuna be, nyemetsi megbe le naneke me le apostolo, siwo ko akpa la ŋu o. 
2CO.11.6	Ke me menye ame manyanu le nuƒoƒo me hã la, nyemenyae le sidzedze me o, ke le nusianu me miedze ƒã le amewo katã dome le mia gome. 
2CO.11.7	Alo ɖe esi mebɔbɔ ɖokuinye ɖe anyi, bene woado miawo ɖe dzi la, ɖe mewɔ nuvɔ̃ bena, megblɔ Mawu ƒe nyanyuie la fia mi fetu maxɔmaxɔe mahã? 
2CO.11.8	Meha hame bubuwo, esi mexɔ fetu le wo si hena miaƒe subɔsubɔdɔ, eye esime menɔ mia gbɔ, eye hiã tum la, nyemeɖe fu na amea ɖeke o; 
2CO.11.9	elabena nɔvi, siwo tso Makedonia va la, na nusiwo hiãm la, wòsɔ gbɔ de nunye, eye mekpɔ ɖokuinye dzi le nusianu me, bene nyemaganye agba na mi o, eye magakpɔ ɖokuinye dzi. 
2CO.11.10	Ne menye Kristo ƒe nyateƒe la le menye o fĩ, womagatsi adegbeƒoƒo sia nu nam le Axaya ƒe nutoawo me o. 
2CO.11.11	Nukaŋutie? Esi nyemelɔ̃a mi o taea? Mawue nyae! 
2CO.11.12	Ke nusi mewɔna la, mawɔe hã, bene mana mɔnukpɔkpɔ nu natso na amesiwo dia mɔnu, bene woakpɔ wo le nusi me woƒo adegbe le la me abe míawo hã ene. 
2CO.11.13	Elabena nenem me siawo nye aʋatso-apostolowo, dɔwɔla, siwo blea ame, amesiwo trɔa wo ɖokui woa Kristo ƒe apostolowo. 
2CO.11.14	Eye esia menye nukunu o; elabena Abosam ŋutɔ trɔa eɖokui wɔa kekeli ƒe dɔla. 
2CO.11.15	Eyata ne eƒe dɔlawo trɔa wo ɖokui abe dzɔdzɔenyenye ƒe dɔlawo ene la, menye nu gã o; amesiawo ƒe nuwuwu ana ɖe woƒe dɔwɔwɔwo nu.
2CO.11.16	Megale egblɔm bena, amea ɖeke nagabum bometsila o; ke ne miebum nenema la, ekema mixɔm abe bometsila ene, bene nye hã maƒo adegbe le ɖokuinye ŋuti vie. 
2CO.11.17	Nusi gblɔm mele la, nyemele egblɔm ɖe Aƒetɔ la nu o, ke abe bometsila ene boŋ, le adegbeƒoƒo ƒe dziɖoɖoɖeŋu sia me. 
2CO.11.18	Esi ame geɖe ƒoa adegbe le ŋutilã nu ŋuti la, nye hã maƒo adegbe. 
2CO.11.19	Elabena esi míenye aɖaŋudzelawo ŋuti la, mielɔ̃na doa dzi tsoa bometsilawo ƒe nyawo. 
2CO.11.20	Elabena ne amea ɖe wɔ mi kluviwo, ne amea ɖe ɖu mi keŋ, ne amea ɖe lé mi, ne amea ɖe do eɖokui ɖe dzi, ne amea ɖe ƒo mo na mi la, miedoa dzi tsɔnɛ. 
2CO.11.21	Ŋukpedodo ta megblɔe ɖo, abe ɖe miawo la míegbɔdzɔ ene, ke nenye nusi me amea ɖe wo kalẽ le wònye la, — mele egblɔm le bometsitsi me — anye ne nye hã mawɔ kalẽ le eme. 
2CO.11.22	Hebritɔwo wonyea? Nye hãe! Israeltɔwo wònyea? Nye hãe! Abraham-ƒomeawo wonyea? Nye hãe! 
2CO.11.23	Kristo ƒe subɔlawo wònyea? — Mele nu ƒom abe amesi ƒe tame ɖa la ene — Nyee wu: Le agbagbadzedze geɖe wu me, le ƒoƒo geɖe akpa me, le gaxɔmedede geɖe wu me, le ku me agbadre. 
2CO.11.24	Yudatɔwo si mexɔ ƒoƒo ɖeka ɖi go blane me le zi alɔ, 
2CO.11.25	zi etɔ̃ woƒom kple atiwo, zi ɖeka woƒu kpem; menɔ ʋu me wògba zi etɔ̃, zã kple keli menɔ ƒutsotsoewo nu. 
2CO.11.26	Mezɔ mɔ enuenu; meɖo ŋɔdzi me le tɔsisiwo dzi, meɖo ŋɔdzi me le adzodalawo dome, meɖo ŋɔdzi me le nye dukɔmeviwo gbɔ, meɖo ŋɔdzi me le trɔ̃subɔlawo gbɔ, meɖo ŋɔdzi me le du me, meɖo ŋɔdzi me le gbedzi, meɖo ŋɔdzi me le atsiaƒu dzi, meɖo ŋɔdzi me le aʋatsonɔviawo dome; 
2CO.11.27	le agbagbadzedze kple kutrikuku me; le ŋudɔdɔwo me agbadre, le dɔwuame kple tsikɔwuame me, le nutsitsidɔwo me agbadre, le vuvɔ kple amamanɔnɔ me. 
2CO.11.28	Nu bubu, siwo gadzo la, wonye: Amewo ƒe ziƒoƒo ɖe ŋunye gbesiagbe, kple beléte na hamewo katã. 
2CO.11.29	Ameka gbɔdzɔ, eye nyemagbɔdzɔ oa? Ameka nu woɖia, eye nyemefiã oa? 
2CO.11.30	Ne ele nam be, maƒo adegbe la, maƒo adegbe le nusiwo le nye gbɔdzɔgbɔdzɔ gome la ŋuti. 
2CO.11.31	Mawu, mía Aƒetɔ Yesu Kristo Fofo, amesi wokafuna yi ɖe mavɔmavɔ me la, nyae bena, nyemeka aʋatso o. 
2CO.11.32	Le Damasko la fia Areta ƒe du me dziɖula dzo Damaskotɔwo ƒe du la ŋuti, bena yealém, 
2CO.11.33	eye wotsɔm de golo me to ʋɔtruvi nu heto gli dzi ɖiɖi ɖe anyi, eye mesi dzo tso eƒe asiwò mè.
2CO.12.1	Ele be, maƒo adegbe; gake menye viɖe nam o; elabena mele Aƒetɔ la ƒe ŋutegawo kple nyaɖeɖefiawo gbɔ va ge. 
2CO.12.2	Menya amea ɖe le Kristo me, ano ƒe wuiene enye esi — eɖanɔ ŋutilã me o, nyemenyae o, alo menɔ ŋutilã me o, nyemenyae o; Mawue nyae — wotsɔ nenem me sia dzoe yi ɖe dziƒo etɔ̃lia me ke. 
2CO.12.3	Eye menya nenem me sia — eɖanɔ ŋutilã me o, meɖanɔ ŋutilã me o, nyemenyae o; Mawue nyae, — 
2CO.12.4	bena wotsɔe dzoe yi ɖe Paradiso la me, eye wòse nya, siwo mele ne woagblɔ o, siwo womeɖe mɔ na ame, bene wòagblɔ o la. 
2CO.12.5	Nenem me sia ŋuti maƒo adegbe le; ke le ɖokuinye ŋuti la nyemaƒo adegbe o, negbe le nye gbɔdzɔgbɔdzɔwo ŋuti ko. 
2CO.12.6	Ke nenye ɖe maɖi be, maƒo adegbe la, nyemazu bometsila o; elabena magblɔ nyateƒe; ke nyemele ewɔ ge o, bene amea ɖeke nagabu ŋutinye wu alesi wòkpɔam alo alesi wòsea nya le nunye 
2CO.12.7	hekpe ɖe nyaɖeɖefia, siwo ƒo wo katã ta ŋuti la o. Eyata bena nyemagado ɖokuinye ɖe dzi o la, wode ŋu nye ŋutilã me, si nye Satana ƒe dɔla, bene wòaƒom kple ko, bene nyemagado ɖokuinye ɖe dzi o. 
2CO.12.8	Esia ŋuti meyɔ Aƒetɔ la zi etɔ̃, bene wòadzo le ŋunye. 
2CO.12.9	Eye wògblɔ nam bena: Nye amenuveve so gbɔ na wò; elabena nye ŋusẽ zu blibo le gbɔdzɔgbɔdzɔ me. Eyata mele lalam wu bena, maƒo adegbe le nye gbɔdzɔgbɔdzɔ ŋuti boŋ, bene Kristo ƒe ŋusẽ nana dzinye. 
2CO.12.10	Eyata mekpɔa ŋudzedze nyui le gbɔdzɔgbɔdzɔwo me, le ŋutasesẽwo me, le hiãkamewo me, le yometitiwo me, le xaxawo me le Kristo ŋuti; elabena ne megbɔdzɔ la, ekema mesẽa ŋu.
2CO.12.11	Mezu bometsila; gake miawoe zi dzinye. Elabena nye la miawoe lakafum hafi; elabena nyemetsi megbe le naneke me le apostolo, siwo ko akpa la ŋu o, wònye nyemenye naneke hafi o. 
2CO.12.12	Ke mewo apostolo ƒe dzesiwo le mia dome le dzidodo katã me, le dzesiwo kple nukunuwo kple ŋusẽdɔwɔwɔwo me. 
2CO.12.13	Alo nuka me gɔ̃ mietsi megbe le le hame susɔeawo ŋu, negbe le esia me ko bena, nye ŋutɔ nyemenye agba na mi oa? Mitsɔ nu madzɔmadzɔ sia kem! 
2CO.12.14	Mikpɔ ɖa, esiae nye zi etɔ̃lia medzra ɖokuinye ɖo bena, mava mia gbɔ, eye nyemanye agba na mi o; elabena nyemele miaƒe nuwo dim o, ke mia ŋutɔwo dim mele boŋ. Elabena medze bena, viwo natu nuwo ɖo na wo dzilawo o, hafi dzilawo natu nuwo ɖo na viwo boŋ. 
2CO.12.15	Ke nye la melɔ̃na ŋutɔ bena, magblẽ nu, eye mana woagblẽ nye ŋutɔ le míaƒe luʋɔwo ta, geɖe alesi melɔ̃a mi la, ʋee wu miawo la mielɔ̃am. 
2CO.12.16	Ke anɔ nenem, nyemenye agba na mi o; ke esi menya aɖaŋu ŋutie, melé mi le aɖaŋu me. 
2CO.12.17	Alo ɖe meto amesiwo medɔ ɖo ɖe mia gbɔ la dome amea ɖe dzi ba mia? 
2CO.12.18	Mexlɔ̃ nu Tito, eye medɔ eya kple nɔvi la ɖo ɖa. Alo ɖe Tito ba mia? Menye gbɔgbɔ ma ke me miezɔ le oa? Menye afɔɖoƒe ma ke me miezɔ le oa?
2CO.12.19	Fifia katã miele susum bena, míele mía ɖokui ta ʋlim le mia gbɔ. Míele nu ƒom le Mawu ƒe ŋku me le Kristo me; ke, lɔlɔ̃tɔwo, míele wo katã wɔm le miaƒe ŋgɔgbedede ta. 
2CO.12.20	Elabena mele vɔvɔ̃m bena, ne meva mia gbɔ la, nyemakpɔ mi abe alesi mele didim ene o, eye miawo la míakpɔ nye hã, abe alesi miele didim o ene; bena dzrewɔwɔwo, ŋuʋaʋãwo, dɔmedzoedodowo, dzrehehewo, ameŋuzɔzɔwo, sakplisasawo, ɖokuidodoɖedziwo, nyamanyamawɔwɔwo anɔ anyi, 
2CO.12.21	bena ne megava la, Mawu abɔbɔm ɖe anyi le mia gbɔ, eye mala konyi le ame geɖe, siwo wɔ nuvɔ̃ tsã, eye wometrɔ le woƒe dzi me le makɔmakɔnyenye kple ahasiwɔwɔ kple hadzedze, siwo wowɔ ŋuti o la ta.
2CO.13.1	Zi etɔ̃lia enye si megbɔna mia gbɔ; ɖaseɖila eve alo etɔ̃ nu woaƒo nya sia nya ta le. 
2CO.13.2	Megblɔe xoxo, eye megale egblɔm ɖi, alesi menɔ mia gbɔ zi eveliae la, nenema kee nye fifia hã, esi nyemele mia gbɔ o la, mele egblɔm na amesiwo wɔ nuvɔ̃ tsã kple ame susɔeawo katã bena, ne magava la, nyemakpɔ nublanui o. 
2CO.13.3	Elabena miele dzesi dim le Kristo, si le nu ƒom le menye la si, amesi megbɔdzɔ le mia gbɔ o, ke enu sẽ le mia dome la boŋ. 
2CO.13.4	Wònye gbɔdzɔgbɔdzɔ me wòtso woklãe ɖe atitsoga ŋu hafi, gake la Mawu ƒe ŋusẽ me wòtso wòle agbe. Elabena míawo hã míegbɔdzɔ le eyama me; gake mía kplii míanɔ agbe le Mawu ƒe ŋusẽ me le mia gome.
2CO.13.5	Mite mia ɖokui kpɔ, abe ɖe miele xɔse me ene; mido mia ɖokui kpɔ! Alo ɖe miedze si mia ɖokui bena, Yesu Kristo le mia me oa? Negbe ɖeko mieli ke o. 
2CO.13.6	Ke mele mɔ kpɔm bena, miedze sii bena, míawo la míenye ame malike o. 
2CO.13.7	Ke mele kuku ɖem na Mawu bena, miagawɔ nuvɔ̃a ɖeke o, menye bena míawo miedze ƒã abe ame likewo ene o; ke boŋ bene miawo miawɔ nu nyui la, ke míawo la míanɔ abe ame malikewo ene. 
2CO.13.8	Elabena míate ŋu awɔ naneke ɖe nyateƒe la ŋuti o; ke nyateƒe la boŋ ye míate ŋu awɔ nane na. 
2CO.13.9	Elabena ne míawo míegbɔdzɔ, eye miawo miesẽ ŋu la, miekpɔa dzidzɔ, eye esia ŋuti míele kuku ɖem ɖo le miaƒe blibodede ŋuti. 
2CO.13.10	Eyata esi nyemele mia gbɔ o ŋuti la, meŋlɔ esiawo bena, ne mele mia gbɔ la, nyemagahe nya sesẽ le ŋusẽ, si Aƒetɔ la nam hena ame ƒe ŋgɔgbedede, eye menye eƒe gbegblẽ o la nu o.
2CO.13.11	Mlɔeba la, nɔviwo, dzi nadzɔ mi, mizu blibo, mina woafa akɔ na mi, miaƒe tamesusu nanɔ ɖeka, mina anyi le ŋutifafa me, eye lolo kple ŋutifafa Mawu anɔ anyi kpli mi! 
2CO.13.12	Mitso nugbugbɔ kɔkɔe gbugbɔ nu na mia nɔewo! Ame kɔkɔewo katã ɖuɖɔ mi ƒã!
2CO.13.13	Mía Aƒetɔ Yesu Kristo ƒe amenuveve kple Mawu ƒe lɔlɔ̃ kple Gbɔgbɔ kɔkɔe ƒe hamenɔnɔ nanɔ anyi kpli mi katã!
GAL.1.1	Paulo, si nye apostolo — menye amewo gbɔ wòtso, eye meto amea ɖeke hã dzi o, ke boŋ eto Yesu Kristo kple Mawu Fofo, si fɔe ɖe tsitre tso ame kukuwo dome la dzi la — 
GAL.1.2	kple nɔvi, siwo katã li kplim la, ŋlɔe ɖo ɖe Galatia-hamewo: 
GAL.1.3	Amenuveve kple ŋutifafa woana mi tso Mawu Fofo la kple mía Aƒetɔ Yesu Kristo gbɔ, 
GAL.1.4	amesi tsa eɖokui hena le mia nuvɔ̃ ŋuti, bene yeaɖe mí atso xexeme vɔ̃ɖi, si li fifia me le Mawu, mía Fofo, ƒe lɔlɔ̃nu la nu, 
GAL.1.5	amesi to anye kafukafu tso mavɔ me yi ɖe mavɔ me! Amen.
GAL.1.6	Mewo yaa bena, miena wote mi ɖa tso amesi yɔ mi le Kristo ƒe amenuveve me la gbɔ kaba ŋutɔ ale heyina nyanyuie bubua ɖe me, 
GAL.1.7	wònye nyanyuie bubua ɖeke meli o, negbe bena amea ɖewo li, siwo blu miaƒe tame, eye wole didim be, yewoadze ŋe Kristo ƒe nyanyuie la. 
GAL.1.8	Ke nenye míawo alo mawudɔla, si tso dziƒo gɔ̃ hã, agblɔ nyanyuie la bubui afia mi, ɖe esi míegblɔ na mi teƒe la, nezu busu! 
GAL.1.9	Abe alesi míegblɔ tsã la, magagblɔe fifi hã bena, ne amea ɖe gblɔ nyanyuie la bubui fia mi ɖe esi miexɔ teƒe la, nezu busu! 
GAL.1.10	Ke azɔ la, ɖe megale nu ƒom, bena wòanyo amewo ŋu loo, alo Mawu ŋua? Alo ɖe mele didim bena, madze amewo ŋua? Ɖe megale amewo ŋu dzem la, anye ne nyemeganye Kristo ƒe dɔla o.
GAL.1.11	Ke mana mianyae, nɔviwo, bena nyanyuie, si megblɔ fia mi ta, menye amewo to wonye o. 
GAL.1.12	Elabena nye hã nyemexɔe tso ame si me, eye nyemesrɔ̃e hã o, ke boŋ mexɔe to Yesu Kristo ƒe nyaɖeɖefia me. 
GAL.1.13	Elabena miese nye tsãnyinɔnɔ le Yudatɔnyenye me bena, meɖikpi ti Mawu ƒe hame la yome akpa, eye megblɔe. 
GAL.1.14	Eye mede ŋgɔgbe le Yudatɔnyenye me wu nye hati geɖewo le nye dukɔ la dome, eye meɖikpi ʋã ŋu akpa le mía fofowo ƒe nuɖoanyiwo ŋuti. 
GAL.1.15	Ke esime wòdze Mawu, si tiam le danye ƒe dome ke, eye wòto eƒe amenuveve me yɔm la ŋu, 
GAL.1.16	bena wòɖe ye ŋuta Via ɖe go fia le menye, bene magblɔ eŋuti nyanyuie la afia le trɔ̃subɔlawo dome la, enumake mía kple ŋutilã kple ʋu míetia nya me o, 
GAL.1.17	eye nyemeyi Yerusalem ɖe amesiwo tre apostolonyenye nam la gbɔ o, ke boŋ metɔ dzi heyi ɖe Arabia, eye megagbugbɔ va Damasko. 
GAL.1.18	Ƒe etɔ̃ megbe la meyi ɖe Yerusalem, Petro nya ge, eye menɔ egbɔ ŋkeke wuiatɔ̃. 
GAL.1.19	Ke nyemekpɔ apostolowo dome ame bubua ɖeke o, negbe Yakobo. Aƒetɔ la nɔvi ko. 
GAL.1.20	Ke nusi meŋlɔ na mi la, kpo ɖa, Mawu ƒe ŋku mee bena, nyemeka aʋatso o. 
GAL.1.21	Emegbe la meva Siria kple Kilikia nutoawo me. 
GAL.1.22	Ke Yudea-hame, siwo le Kristo me la, menyam le ŋku me o. 
GAL.1.23	Ke ɖeko wose bena, amesi ti mía yome tsã la, gblɔa xɔse ƒe nyanyuie, si wògblẽ tsã la, fiana azɔ. 
GAL.1.24	Eye wokafu Mawu le tanye.
GAL.2.1	Emegbe la, anɔ ƒe wuiene, megayi Yerusalem, mia kple Barnaba, eye metso Tito hã kpe ɖe mía ŋu. 
GAL.2.2	Ke meyi le nyaɖeɖefiaa ɖe nu, eye metsɔ nyanyuie, si meɖea gbe ƒã le trɔ̃subɔlawo dome la, ɖo wo ŋku me, ke vevietɔ amesiwo wohuna be, wonye nane la ŋku me, bena nyemele du sim dzodzro alo mesi du dzodzro o. 
GAL.2.3	Ke Tito, si li kplim gɔ̃ hã la, Helatɔ wònye hafi; gake womezi edzi bene, wòana woatso aʋa nɛ o. 
GAL.2.4	Ke wowɔe le aʋatsonɔvia ɖewo, siwo be va tra ɖe eme, bene woatsa ŋku miaƒe ablɔɖenyenye, si le mía si le Kristo Yesu me la me, bene yewoawɔ mí kluviwo ƒã la ŋuti, 
GAL.2.5	amesiwo miena mɔ ɖo to wo gaƒoƒo ɖeka hɔ̃ o, bene nyanyuie la ƒe nyateƒe nanɔ te la mia gbɔ ɖaasi. 
GAL.2.6	Ke amesiwo wobuna bena, wonye nane la — ameka ke wonye o, nyemetsɔ ɖeke le eme o; Mawu mekpɔa ame ŋku me o — elabena nye la amesiwo wobuna be, wonye nane la, womegblɔ nyaa ɖeke fiam o; 
GAL.2.7	ke boŋ la esi wokpɔ bena, wotsɔ nyanyuie de asi nam na aʋamatsomatsotɔwo, abe alesi wotsɔe de asi na Petro hena aʋatsotsotɔwo ene la — 
GAL.2.8	elabena amesi wɔ dɔ ŋusẽtɔe na Petro le aʋatsotso ƒe apostolonyenye me la, eya kee wɔ dɔ ŋusẽtɔe na nye hã le trɔ̃subɔlawo dome — 
GAL.2.9	eye esi wodze si amenuveve, si wotsɔ nam la, tete Yakobo kple Kefa kpakple Yohanes, amesiwo wobuna bena, wonye sɔtiwo la, wona habɔbɔ ƒe asi mía kple Barnaba, bene míawo míayi trɔ̃subɔlawo gbɔ, ke woawo woayi aʋatsotsotɔwo gbɔ; 
GAL.2.10	negbe ɖeko bena miaƒe ŋkuwo nanɔ ame dahewo dzi; nusi kekeake nye hã medoa vevie wɔna.
GAL.2.11	Ke esi Petro va Antioxia la, metsi tre ɖe eŋu le eya ŋutɔ ŋku me; elabena wotso enu. 
GAL.2.12	Elabena hafi amea ɖewo tso Yakobo gbɔ va la, eya kple trɔ̃subɔlawo dua nu; ke esi wova la, èhe eɖokui ɖe megbe, eye wòɖe eɖokui ɖa, elabena evɔ amesiwo tso aʋatsotsoa me la. 
GAL.2.13	Eye Yudatɔ susɔeawo hã da alakpa kpakplii, ale gbegbe bena, wohe Barnaba hã ɖe woƒe alakpadada la me. 
GAL.2.14	Ke esime mekpe bena, womele zɔzɔm dzɔdzɔe le nyanyuie la ƒe nyateƒe la nu o lã, megblɔ na Petro le wo katã ŋku me bena: Ne wò amesi nye Yudatɔ la, nènɔ agbe abe trɔ̃subɔla ene, eye menye abe Yudatɔ ene o la, aleke wo nèzi trɔ̃subɔlawo dzi, bena woanɔ agbe abe Yudatɔwo ene mahã? 
GAL.2.15	Míawo la Yudatɔwo míenye tso dzɔdzɔme, eye míenye nuvɔ̃wɔlawo tso trɔ̃subɔlawo dome o; 
GAL.2.16	ke esi míenyae bena, wometsoa afia na ame tso se la ƒe dɔwɔwɔwo me o, ke boŋ to Yesu Kristo dzixɔxɔse me ɖeɖeko ŋuti la, eyata míawo hã míexa Yesu Kristo dzi se, bene woatso afia na mí to Kristo dzixɔxɔse me, eye menye tso se la ƒe dɔwɔwɔwo me o; elabena wometsoa afia na ŋutilãa ɖeke tso se la ƒe dɔwɔwɔwo me o. 
GAL.2.17	Ke ne wokpɔ mí amesiwo le didim bena, woatso afia na mí le Kristo me la, bena mía ŋutɔwo hã nuvɔ̃wɔlawo míenye la, ekema Kristo le nuvɔ̃ ƒe subɔla nyem! Gbeɖe! 
GAL.2.18	Elabena ne megatu nusiwo memu la, ekema mèfia ɖokuinye vodala. 
GAL.2.19	Ke nye la meto se la me ku na se la, bene manɔ agbe na Mawu. Mía kple Kristo woklã ɖe atitsoga ŋu. 
GAL.2.20	Mele agbe, gake meganye nyee le agbe o, ke boŋ Kristo ye le agbe le menye; ke nusi ƒe agbe mele le ŋutilã me azɔ la, mele agbe le Mawuvi, si lɔ̃m, eye wòtsɔ ye ŋutɔ ɖokui na ɖe tanye la, ƒe dzixɔxɔse me. 
GAL.2.21	Nyemedoa vlo Mawu ƒe amenuveve la o; elabena ne dzɔdzɔenyenye to se la me va la, ekema Kristo ku dzodzro.
GAL.3.1	O, mi Galatiatɔ manyanuwo! Amekae trɔ tame na mi bena, mieɖo to nyateƒe la o: Mi amesiwo ŋku me woŋlɔ Yesu Kristo ɖo pete, abe amesi woklã ɖe atitsoga ŋu le mia dome la enea? 
GAL.3.2	Esia ɖeɖeko dim mele be, nasrɔ̃ tso mia gbɔ: Se la ƒe dɔwɔwɔwo mee miexɔ Gbɔgbɔ la tso loo, alo xɔse ƒe nyagbɔgblɔfia la mee miexɔe tsoe mahã? 
GAL.3.3	Ale ame manyanu siawo tɔgbe míenye mahã? Esi mietso Gbɔgbɔ la dze gome la, azɔ miatsɔ ŋutilã awu enua? 
GAL.3.4	Ɖe míekpe fu geɖe siawo dzodzroa? Neganye dzodzroe hã. 
GAL.3.5	Azɔ la, amesi tso Gbɔgbɔ la kea mi, eye wòwɔa ŋusẽdɔwɔwɔwo le mia me la: Se la ƒe dɔwɔwɔwo mee wòto loo, alo xɔse ƒe nyagbɔgblɔfia la me wòtoa? 
GAL.3.6	Abe alesi Abraham xa Mawu dzi se, eye wobui dzodzoenyenye nɛ ene. 
GAL.3.7	Eyata midze sii bena, amesiwo tso xɔse me la, woawo koe nye Abraham-viwo. 
GAL.3.8	Ke esi ŋɔŋlɔ la kpɔ ɖi bena, Mawu tso afia na trɔ̃subɔlawo tso xɔse me la, eyaŋuti wògblɔ nyanyuie la ɖi na Abraham bena: „Wò me woayra trɔ̃subɔlawo katã le.“ 
GAL.3.9	Eyaŋuti woyra amesiwo katã tso xɔse me la kple xɔsetɔ Abraham. 
GAL.3.10	Elabena ame alesi nu tso se la ƒe dɔwɔwɔwo me la, wole fiƒode la te; elabena woŋlɔ ɖi bena: „Woaƒo fi ade amesiame, si mena nusianu, si woŋlɔ ɖe anyi le sea ƒe agbalẽ me la dzi, bene wòawɔ edzi o la.“ 
GAL.3.11	Ke edze ƒã bena, wometsoa afia na amea ɖeke to se la me le Mawu ŋku me o; elabena „ame dzɔdzɔe la anɔ agbe tso xɔse me.“ 
GAL.3.12	Ke se la metso xɔse me o, hafi boŋ amesi ke wɔ nusiawo dzi la, anɔ agbe le wo me. 
GAL.3.13	Kristo xe fe ɖe mia ta heɖe mí tso se la ƒe fiƒode la me, esi wòva zu fiƒode le mía ta; elabena woŋlɔ ɖi bena: „Woƒo fi de amesiame, si wohe ɖe ati ŋu la,“ 
GAL.3.14	bene Abraham ƒe yayra la nava trɔ̃subɔlawo dzi le Kristo Yesu me, bene miaxa Gbɔgbɔ kɔkɔe ƒe ŋugbedodo la to xɔse me.
GAL.3.15	Nɔviwo, mele nu ƒom abe ame ene; ame ƒe nubabla, si dzi woɖo kpee la, amea ɖeke metunɛ alo tsɔa nane kpena ɖe eŋuti o. 
GAL.3.16	Ke Abraham la wogblɔ ŋugbedodowo na eya kple eƒe ƒome; womegblɔ be: „Kple ƒomeawo“ abe ame geɖe ene o, ke abe ame ɖeka ene boŋ: „Kple wò ƒome,“ si nye Kristo. 
GAL.3.17	Ke esia gblɔm mele: Nubabla, si dzi Mawu ɖo kpee ɖi hena Kristo la, se, si wode ƒe alafa ene kple blaetɔ̃ megbe la, mele ŋu tui, bene woaɖe ŋugbedodo la ɖa o. 
GAL.3.18	Elabena nenye se la mee domenyinyi la tso la, ekema metso ŋugbedodo la me o; ke Mawu to ŋugbedodo la me tsoe ke Abraham.
GAL.3.19	Azɔ la, nuka ta se la li ɖo? Vodadawo ŋuti wotsɔe kpe ɖe eŋuti, vaseɖe ɣeyiɣi, si dzi ƒome, si ŋugbe wodo ɖi la ava, eye woto mawudɔlawo dzi ɖoe anyi to avuléla si me. 
GAL.3.20	Ke avuléla menye ame ɖeka to o, ke Mawu la eya ɖekae.
GAL.3.21	Azɔ la, ɖe se la tsi tre ɖe Mawu ƒe ŋugbedodo la ŋuti mahã? Gbeɖe! Elabena ɖe wona sea ɖe, si ate ŋu ana agbe la, anye ne se la me ke dzodzoenyenye la tso vavã. 
GAL.3.22	Ke ŋɔŋlɔ la tu nuwo katã nu ɖe nuvɔ̃ te, bene woatsɔ ŋugbedodo la tso Kristo dzixɔxɔse me na amesiwo xɔna sena la. 
GAL.3.23	Ke hafi xɔse la va la, wodzra mí ɖo ɖe se la te, eye wotu ʋɔ ɖe mia nu hena xɔse, si wole ɖeɖe ge ɖe go afia emegbe la. 
GAL.3.24	Ale se la zu mia nufiala, si kplɔa mí yia Kristo gbɔe, bene woatso afiã na mí to xɔse me. 
GAL.3.25	Ke esi xɔse va la, miegale nufiala te o. 
GAL.3.26	Elabena mi katã míenye mawuviwo to Kristo Yesu dzixɔxɔse me. 
GAL.3.27	Elabena mi ame alesi nu wode mawutsi ta na ɖe Kristo me la, miedo Kristo. 
GAL.3.28	Azɔ la Yudatɔ kple Helatɔ megali o; kluvi alo ablɔɖevi megali o; atsu alo asi megali o; elabena mi katã ɖeka miele le Kristo Yesu me. 
GAL.3.29	Ke ne míenye Kristo ta la, ekema Abraham ƒe ƒome kple domenyilawo míenye le ŋugbedodo la nu.
GAL.4.1	Ke mele gbɔgblɔm be: Ŋkeke alesi domenyila enye ɖevi la, vovoa ɖeke mele eya kple kluvi dome o, wònye eyae nye nuwo katã ƒe aƒetɔ hafi; 
GAL.4.2	ke boŋ ele amenyilawo kple aƒedzikpɔlawo te halase ɣeyiɣi, si fofoa ɖo ɖi la dzi. 
GAL.4.3	Nenema ke nye miawo hã: Esi míenye ɖeviwo la, mieno xexe sia me gɔmedzenuwo ƒe kluvinyenye te. 
GAL.4.4	Ke esi azãgbe la ɖo vo la, Mawu dɔ ye ŋuta Via ɖo ɖa, eye nyɔnua ɖe dzii, eye wodzii ɖe se la te, 
GAL.4.5	bene wòaxe fe ɖe amesiwo le sea te la ta, bene vinyenye la nasu mía si. 
GAL.4.6	Ke esi míenye viwo ŋuti la, Mawu dɔ Via ƒe Gbɔgbɔ, si le ɣli ɖom be; Aba, Fofo la, ɖo ɖe míaƒe dziwo me. 
GAL.4.7	Eyata meganye kluvi o, ke boŋ vi nènye; ke ne ènye vi la, ekema Mawu ƒe domenyila hã nenye le Kristo me.
GAL.4.8	Ke ɣemaɣi, esime mienya Mawu o la, mienye nusiwo menye mawuwo tso dzɔdzɔ me o la ƒe kluviwo. 
GAL.4.9	Ke azɔ la, esi mienya Mawu alo Mawu boŋ nya mi la, aleke wɔ, eye miegatrɔ yi ɖe gɔmedzenu gbɔdzɔ daheawo gbɔ, eye miegale didim be, miagasubɔ wo tso gɔmedzedzea me mahã? 
GAL.4.10	Mieléa ŋku ɖe ŋkekewo kple dzinuwo kple azãgbewo kpakple ƒewo ŋuti. 
GAL.4.11	Mele vɔvɔ̃m ɖe mia nu bena, misela medze agbagba dzodzro ɖe mia ta mahĩ?
GAL.4.12	Mizu abe nye ene; elabena nye hã mezu abe miawo ene! Nɔviwo, mele kuku ɖem na mi; miewɔ vɔ̃a ɖeke ɖe ŋunye o. 
GAL.4.13	Ke mienyae bena, le ŋutilã ƒe gbɔdzɔgbɔdzɔ ŋuti megblɔ nyanyuie fia mi zi gbãtɔ. 
GAL.4.14	Eye tetekpɔ, si le nye ŋutilã me na mi la, miedo vloe o, eye mienyɔ ŋui o, hafi boŋ miexam abe mawudɔla alo abe Kristo Yesu ene. 
GAL.4.15	Azɔ miaƒe dzidzo ƒe kafukafu la, afika wòle mahã? Elabena mele ɖase ɖim le mia ŋuti bena, ɖe miete ŋui la, ne mieho miaƒe ŋkuwo le to me tso nam. 
GAL.4.16	Esi megblɔ nyateƒe na mi la, eyata mezu miaƒe futɔ mahã? 
GAL.4.17	Alesi wole ŋu ʋãm le mia ŋuti la, menyo o; ke boŋ wole didim be, yewoasa mi ɖe aga, bene miaʋã ŋu le yewo ŋuti. 
GAL.4.18	Ke ŋuʋaʋã le nu nyui ŋuti nyo ɖaasi, eye menye ne mele mia gbɔ ɖeɖeko o. 
GAL.4.19	Vinyewo, amesiwo ƒe fu gale ɖuyem, halase esime woamè Kristo ƒe nɔnɔme ade nua me! 
GAL.4.20	Ke medi bena, manɔ mia gbɔ fifi, ne matrɔ nye gbe; elabena nye tame blu le mia ta.
GAL.4.21	Migblɔe nam, mi amesiwo le didim be, yewoanɔ sea te la, miese se la oa? 
GAL.4.22	Elabena woŋlɔ ɖi bena, vi eve nɔ Abraham si Ame ɖeka tso kosi me, eye ame ɖeka tso ablɔɖenyɔnu me! 
GAL.4.23	Ke amesi tso kosi me la, wodzii le ŋutilã la nu, eye amesi tso ablɔɖenyɔnu me la, wodzii to ŋugbedodo la me. 
GAL.4.24	Nusiawo nye lododo; elabena esiawo nye nubabla eveawo. Ɖeka tso Sinai-to la dzi, si dzia vi hena kluvinyenye, esia nye Hagar; 
GAL.4.25	elabena Hagar enye Sinai-to la le Arabia, ke esɔ kple egbegbe Yerusalem; elabena eya kple viawo le kluvinyenye me. 
GAL.4.26	Ke dziƒo Yerusalem enye ablɔɖe, eyae nye mí katã dada. 
GAL.4.27	Elabena woŋlɔ ɖi bena: „Dzi nadzo wò konɔ, si medzi vi o; tso aseye, eye nado ɣli, wò, amesi melé ku kpɔ o la; elabena amesi tsi akogo la, vi geɖe anɔ esi awu srɔ̃tɔ.“ 
GAL.4.28	Ke miawo la, nɔviwo, le Isak nu míenye ŋugbedodo la ƒe viwo. 
GAL.4.29	Ke alesi amesi wodzi le ŋutilã nu la, ti amesi wodzi le Gbɔgbɔ nu la yome tsã la, nenema ke wogale fifia hã. 
GAL.4.30	Ke nuka ŋɔŋlɔ la gblɔ ɖia? „Nyã kosi la kple via; elabena kosi la ƒe vi la maganyi dome kple ablɔɖenyɔnu la ƒe vi la o.“ 
GAL.4.31	Eyata, noviwò, míenye kosi la ƒe viwo o, hafi boŋ ablɔɖenyɔnu la to míenye.
GAL.5.1	Ablɔɖenyenye ŋuti Kristo wɔ mí ablɔɖeviwo ɖo. Eyaŋuti minɔ tsitre sesĩe, eye migana woade kluvinyenye ƒe kɔkuti ko na mi o! 
GAL.5.2	Kpɔ ɖa, nye Paulo mele egblɔm na mi bena, nenye be, miena wotso aʋa na mi la, Kristo maganye viɖea ɖeke na mi o. 
GAL.5.3	Ke megale ɖase ɖim na amesiame, si na wotso aʋa nɛ la be, ele ne wòawɔ se blibo la katã dzi. 
GAL.5.4	Mi amesiwo ɖi be, woatso afia na mi to sea me la, woklã mi ɖa tso Kristo gbɔ: amenuveve la sie miege le. 
GAL.5.5	Elabena míawo la Gbɔgbɔ me míele dzɔdzɔenyenye ƒe mɔkpɔkpɔ la lalam le tso xɔse me. 
GAL.5.6	Elabena le Kristo Yesu me la aʋatsotso mate ŋu awɔ naneke o, eye aʋamatsomatso hã nenema ke, hafi boŋ xɔse, si sẽa ŋu le bla me lae. 
GAL.5.7	Mieƒu du nyuie! Ameka xe mo na mi be, miagaɖo to nyateƒe la oa? 
GAL.5.8	Nyaƒoɖeamenu sia metso amesi yɔ mi la gbɔ o. 
GAL.5.9	Amɔwɔ ʋaʋã via ɖe nana amɔwɔ blibo la katã ʋãna. 
GAL.5.10	Nye la meɖo ŋu ɖe mia ŋu le Aƒetɔ la me bena, miele nu bubua ɖeke susu ge o; ke amesi ke blu miaƒe tame la, eƒe ʋɔnudɔdrɔ̃ anɔ edzi, ameka ke wòɖanye o! 
GAL.5.11	Ke nye la, nɔviwo, ne megale gbe ƒã ɖem aʋatsotso la, nukaŋuti wogale yonyeme tima? Ekema woɖe atitsoga ƒe nuɖiaɖia ɖa tso. 
GAL.5.12	Oo, ɖe wòala amesiwo de dzi mia me la ɖa!
GAL.5.13	Elabena, nɔviwo, woyɔ mi va ablɔɖenyenye gbɔ; ɖekoe ablɔɖenyenye la naganye mɔnunana ŋutilã o, ke boŋ misubɔ mia nɔewo le lɔlɔ̃ me! 
GAL.5.14	Elabena wowu se blibo la katã nu le nya ɖeka me, le esia me be: „Lɔ̃ hawòvi abe wò ŋutɔ ɖokuiwò ene.“ 
GAL.5.15	Ke ne mieɖu, eye miemi mia nɔewo la, mikpɔ nyuie, be míagatsrɔ̃ mia nɔewo o! 
GAL.5.16	Ke mele egblɔm be: Miza le Gbɔgbɔ me, eye miele ŋutilã ƒe nudzodzro dzi wo ge o. 
GAL.5.17	Elabena ŋutilã la dzroa nu ɖe Gbɔgbɔ la ŋuti, eye Gbɔgbɔ la ɖe ŋutilã la ŋuti; elabena esiawo tsi tre ɖe wo nɔewo ŋuti, bene miagawɔ nusiwo mielɔ̃na o. 
GAL.5.18	Ke ne Gbɔgbɔ la le mia kplɔm la, miegale sea te o. 
GAL.5.19	Ke ŋutilã ƒe dɔwɔwɔwo dze ƒã keŋ, esiwo nye: Matrewɔwɔ, ahasiwɔwɔ, makɔmakɔnyenye, hadzedze, 
GAL.5.20	trɔ̃subɔsubɔ, afakaka, kewɔwɔ, dzrewɔwɔ, ŋuʋaʋã, dɔmedzoedodowo, dzrehehewo, mamãwo, komamãwo, 
GAL.5.21	dɔmevevi, hlɔ̃dodowo, ahamumuwo, aglotutuwo kple esia tɔgbewo; nusiwo gblɔm mele ɖi na mi, abe alesi megblɔ ɖi na mi xoxo la ene, bena amesiwo wo ale nusiawo la, manyi mawufiaɖuƒe la ƒe dome o. 
GAL.5.22	Ke Gbɔgbɔ ƒe kutsetse enye: Lɔlɔ̃, dzidzɔ, ŋutifafa, dzigbɔgbɔ blewu, dɔmekɔkɔ, dɔmenyonyo, anukwaretɔnyenye, 
GAL.5.23	dɔmefafa, ɖokuidzidudu; nenem nusiawo la se la metsi tre de wo ŋu o. 
GAL.5.24	Ke amesiwo nye Kristo tɔ la, woklã woƒe ŋutilã kple woƒe nudzodzro wuamenu wo kpakple ŋubiabiãwo de atitsoga ŋu. 
GAL.5.25	Ke ne mienɔ agbe le Gbɔgbɔ me la, minɛ míazɔ le Gbɔgbɔ me hã. 
GAL.5.26	Miganɛ míaƒe ŋkuwo nabia le bubu dzodzro ŋuti o, ne míagadi ge le mia nɔewo ŋu, eye miaƒe nu nagave dɔme na mía nɔewo o.
GAL.6.1	Nɔviwo, ne vodadaa ɖe ɖi ɖe amea ɖe hã la, mi amesiwo nye gbɔgbɔmemewo la, miɖɔ nenem me sia ɖo le dɔmefafa ƒe gbɔgbɔ la me; eye na ɖokuiwò dzi kpɔm nyuie, bene woagate wò hã akpɔ o. 
GAL.6.2	Mitso mia nɔewo ƒe agbawo, eye ale míawu Kristo ƒe se la nu keŋ. 
GAL.6.3	Elabena ne amea de bu bena, yenye nane, evɔ menye naneke o la, ye ŋutɔ ɖokui blem wòle. 
GAL.6.4	Ke amesiame nado ye ŋutɔ ƒe dɔwɔwɔ akpɔ, ekema akpɔ nu aƒo adegbe le ye ŋuta ɖokui ɖeɖeko me, eye menye le ame bubu me o. 
GAL.6.5	Elabena amesiame atsa ye ŋutɔ ƒe agba.
GAL.6.6	Ke amesi wofiã nui le nya me la, nade ha kple amesi le nu fiam la, le nu nyuiwo katã me. 
GAL.6.7	Migable mia dokui o; Mawu menana wòdoa hehe de eta o! Elabena nusi ke ame ƒãna la, esia ke wòaŋe. 
GAL.6.8	Elabena amesi ƒã nu ɖe eƒe ŋutilã me la, aŋe gbegblẽ atso eƒe ŋutilã me; ke amesi ƒã nu ɖe Gbɔgbɔ me la, aŋe agbe mavɔ atso Gbɔgbɔ me. 
GAL.6.9	Migana ɖeɖi nate mía ŋu le nu nyui wɔwɔ me o; elabena ne míegbɔdzɔ le nu nyui wɔwɔ me o la, míaŋe nu le ye ŋutɔ ƒe azãgbe la dzi! 
GAL.6.10	Eyaŋuti esi asinukpɔkpɔ le mía si la, mina míawɔ nu nyui na amesiame, ke vevietɔ na haxɔsetɔwo.
GAL.6.11	Mikpɔ ŋɔŋlɔdzesi gãgã, siwo metsɔ nye ŋutɔ nye asi ŋlɔ ɖo ɖe mi la da! 
GAL.6.12	Ame alesi nu le didim be, yewoadze nyuie le ŋutilã me la, woawoe zi mia dzi, bena miana woatso aʋa na mi, le esia ta ko, bene woagatsɔ Kristo ƒe atitsoga la ati wo yome o. 
GAL.6.13	Elabena amesiwo wotso aʋa na ŋutɔ hã, melé se la me ɖe asi o, ke boŋ wole didim be, miana yewoatso aʋa na mi, bene yewoaƒo adegbe le miaƒe ŋutilã me. 
GAL.6.14	Ke nye la megava me nam bena, maƒo adegbe o, negbe le mía Aƒetɔ Yesu Kristo ƒe atitsoga la ŋuti ko, amesi me woto klã xexeame ɖe atitsoga ŋu nam, eye nye hã woklãm ɖe atitsoga ŋu na xexeame. 
GAL.6.15	Elabena le Kristo Yesu me la aʋatsotso kple aʋamatsomatso siaa menye naneke o, ke nuwɔwɔ yeye boŋ. 
GAL.6.16	Eye ame alesinu zɔna ɖe mɔ sia nu teƒeteƒe la: Ŋutifafa kple nublanuikpɔkpɔ ava wo amesiwo nye Mawu ƒe Israel la dzi! 
GAL.6.17	Tso esia dzi la amea ɖeke megaɖe tu nam o; elabena nye la Yesu ƒe abidzesiwo le nye ŋutilã ŋu.
GAL.6.18	Mia Aƒetɔ Yesu Kristo ƒe amenuveve nanɔ anyi kple miaƒe gbɔgbɔ la, nɔviwo! Amen.
EPH.1.1	Paulo, Yesu Kristo ƒe apostolo to Mawu ƒe lɔlɔ̃nu me, ŋlɔ ɖo ɖe ame kɔkɔewo kple xɔsetɔwo le Kristo Yesu me le Efeso: 
EPH.1.2	Amenuveve kple ŋutifafa, si tso Mawu, mia Fofo, kple Aƒetɔ Yesu Kristo gbɔ la, woana mi.
EPH.1.3	Woakafu Mawu, si nye mia Aƒetɔ Yesu Kristo Fofo, amesi tsɔ gbɔgbɔ me yayrawo katã le dziƒonutowo me yra ɖe mia dzi le Kristo me, 
EPH.1.4	abe alesi ke wòtia mí le eyama me, hafi wòɖo xexeame gɔme anyi ene, bene mianye kɔkɔeawo kple mokaka manɔŋutɔwo le eƒe ŋku me, 
EPH.1.5	esi wotsɔ lɔlɔ̃ ɖo mí ɖi hena vinyenye to Yesu Kristo dzi na eɖokui le eƒe lɔlɔ̃nu ƒe ŋudzedze la nu, 
EPH.1.6	bene woakafu eƒe amenuveve ƒe ŋutikɔkɔe, esi wotsɔ ve mia nu le lɔlɔ̃vi la me, 
EPH.1.7	amesi me míekpɔ fexexeɖeta la le to eƒe ʋu la me, si nye vodadawo ƒe tsɔtsɔke le eƒe amenuveve ƒe agbɔsɔsɔ geɖe la nu, 
EPH.1.8	esi wòna wògba go na mí le nunya katã kple aɖaŋudzedze katã me, 
EPH.1.9	esi wòna míenya eƒe lɔlɔ̃nu ƒe nya ɣaɣla la le eƒe ŋudzedze, si wòɖo ɖi le eɖokui me la nu 
EPH.1.10	hena azãgbewo ƒe ɖoɖo ƒe nuɖoanyi, bene woaƒo nuwo katã nu ƒu ade ta ɖeka te le Kristo me, nusiwo le dziƒo kple nusiwo le anyigba dzi la; 
EPH.1.11	eya, amesi me míexɔ domenyinyi la hã le, esime woɖo mí ɖi le amesi wɔa nuwo katã le eƒe lɔlɔ̃nu ƒe adaŋudede nu la, ƒe tameɖoɖoɖi la nu, 
EPH.1.12	bene mianɔ anyi na eƒe ŋutikɔkɔe le kafukafu, mí amesiwo kpɔ mɔ na Kristo gbã la, 
EPH.1.13	amesi me miawo hã miele, esime miese nyateƒe la ƒe nya, si nye miaƒe xɔxɔ ƒe nyanyuie la, amesi me hã, esime miexɔ se la, wotre mia nu kple ŋugbedodo ƒe Gbɔgbɔ kɔkɔe la le, 
EPH.1.14	amesi nye miaƒe domenyinyi ƒe awɔbanu hena ye ŋutɔ tɔwo ƒe ɖeɖe hena eƒe ŋutikɔkɔe ƒe kafukafu.
EPH.1.15	Esiaŋuti nye hã, esime mese xɔse, si le mia si le Aƒetɔ Yesu me la, kple miaƒe lɔlɔ̃, si mietsɔ lɔ̃ ame kɔkɔeawo katã ŋutinya la, 
EPH.1.16	nyemedzudzɔ akpedada le mia ŋuti o, esime meɖoa ŋku mia dzi le nye kukuɖeɖewo me, 
EPH.1.17	bena mia Aƒetɔ Yesu Kristo ƒe Mawu, si nye ŋutikɔkɔe Fofo la, nana nunya kple nyaɖeɖefia ƒe Gbɔgbɔ la mi le eƒe sidzedze la me, 
EPH.1.18	eye bene miaƒe dzi me ŋkuwo dzi nakɔ, bene miadze si nusi nye eƒe ameyɔyɔ la ƒe mɔkpɔkpɔ, kple nusi nye domenyinyi ƒe ŋutikɔkɔe ƒe kesinɔnu la le ame kɔkɔewo me, 
EPH.1.19	kple nusi nye eƒe ŋusẽ ƒe gãnyenye, si ƒo wo katã ta la, na mí amesiwo xɔna sena le eƒe ŋusẽ gbɔgbɔ la ƒe dɔwɔwɔ la nu, 
EPH.1.20	esi wòwɔ le Kristo me, esime wòfɔe ɖe tsitre tso ame kukuwo dome, eye wòtsɔe ɖo ye ŋutɔ ƒe nuɖusi me le dziƒonutowo me 
EPH.1.21	ɖe dziɖulanyenye kple ŋusẽ kple ŋutete kple aƒetɔnyenye katã kpakple ŋkɔ sia ŋkɔ, si woyɔna la dzi, menye le ɣeyiɣi sia me ɖeɖeko o, hafi le ɣeyiɣi, si le vava ge la me hã, 
EPH.1.22	eye wòtsɔ nuwo katã de eƒe alo te, eye wòtsɔ eya ke ɖo nuwo katã ƒe ta hena hame, 
EPH.1.23	si nye eƒe ŋutilã; eya amesi yɔ nuwo katã fũ le wo katã me la ƒe agbɔsɔsɔ la.
EPH.2.1	Eye wògba agbe miawo hã, amesiwo nye ame kukuwo le dzidadawo kple nuvɔ̃wo me, 
EPH.2.2	esiwo me miezɔna le tsã le xexe sia me ƒe ŋɔli le nu, le yameŋusẽ ƒe fia, si nye gbɔgbɔ, si le ŋu sẽm azɔ le vi sẽtowo me la nu — 
EPH.2.3	amesiwo dome mí katã hã miezɔna le tsã le miaƒe ŋutilã ƒe nudzodzrowo me, esime miewɔ ŋutilã kple tame ƒe lɔlɔ̃nuwo la, eye míenye dziku ƒe viwo tso dzɔdzɔ me abe ame mlɔeawo hã ene. — 
EPH.2.4	Ke Mawu, amesi nye kesinɔtɔ le nublanuikpɔkpɔ me la, le eƒe lɔlɔ̃ geɖe, si wòtso lɔ̃ mí la ŋuti, 
EPH.2.5	egba agbe mi amesiwo nye ame kukuwo le dzidadawo me la, kple Kristo — amenuveve wòtso ɖe mi — 
EPH.2.6	eye wòfɔ mi ɖe tsitre kplii, eye wòtsɔ mía kplii ɖo dziƒonutowo me le Kristo Yesu me, 
EPH.2.7	bene le ɣeyiɣi, siwo gbɔna me la, wòaɖe ye ŋutɔ ƒe amenuveve ƒe agbɔsɔsɔ geɖe, si ƒo wo katã ta la, ɖe go afia le dɔmekɔkɔ, si wòka ɖe mía ŋu la me le Kristo Yesu me. 
EPH.2.8	(Elabena amenuveve wotsɔ ɖe mi to xɔse me, eye esia la metso mia ŋutɔwo mia me o, Mawu ƒe nunanae; 
EPH.2.9	menye dɔwɔwɔ me wòtso o, bene amea ɖeke nagaƒo adegbe o.) 
EPH.2.10	Elabena eyama ƒe nuwɔwɔ míenye, wowɔ mí le Kristo Yesu me hena dɔ nyui wɔwɔ, siwo Mawu dzra ɖo ɖi, bene miazɔ le wo me la.
EPH.2.11	Eyaŋuti la miɖo ŋku edzi bena, tsã la mi amesiwo nye trɔ̃subɔlawo le ŋutilã me, amesiwo woyɔna be aʋamatsomatso le amesiwo woyɔna be aʋatsotso, si wotsɔ asi wɔ le ŋutilã me la gbɔ la, 
EPH.2.12	bena mienɔ anyi le ɣemaɣi me Kristo menɔ mia si o, eye míenye ame tutɔwo na Israel ƒe dumetɔnyenye la kple amedzrowo na ŋugbedodo la ƒe nubablawo, eye mɔkpɔkpɔa ɖeke menɔ mia si o, eye Mawu hã menɔ mia si le xexeame o. 
EPH.2.13	Ke azɔ la miele Kristo Yesu me, mi amesiwo le adzɔge ʋĩ tsã la, miete va le Kristo ƒe ʋu la me. 
EPH.2.14	Elabena eya kee nye míaƒe ŋutifafa, amesi tsɔ mí kpakple eve la katã wɔ ɖeka, eye wòmu mamã ƒe gli, si nye adikã la, 
EPH.2.15	esi wòɖe se la ƒe sededewo le nyaɖoɖowo me la ɖa le eƒe ŋutilã me, bene wòatsɔ wo ame eve la katã awɔ ame yeye ɖeka le ye ŋutɔ ɖokui me, eye wòwɔ ŋutifafa, 
EPH.2.16	eye wòlé avu le wo ame eve la siaa kple Mawu dome le ŋutilã ɖeka me to atitsoga me, esi wòwu adikã la le eɖokui me. 
EPH.2.17	Eye wòva gblɔ ŋutifafa ƒe nyanyuie la fia mi amesiwo le adzɔge kple amesiwo le kpuiƒe la. 
EPH.2.18	Elabena eyama ke me mi kpakple eve la katã míekpɔ mɔnu le Gbɔgbɔ ɖeka me la heyina Fofo la gbɔ. 
EPH.2.19	Eyata azɔ míeganye ame tutɔwo kple amedzrowo o, ke boŋ míenye ame kɔkɔewo ƒe hadumeviwo kple Mawu ƒe aƒemetɔwo, 
EPH.2.20	amesiwo wotu ɖe apostolowo kple nyagblɔɖilawo ƒe gɔmeɖoɖo la dzi, afisi Yesu Kristo ŋutɔ nye dzogoedzikpe le, 
EPH.2.21	amesi me wokpe xɔtutu blibo la katã ɖo, eye wòtsi zu mawuxɔ kɔkɔe le Aƒetɔ la me, 
EPH.2.22	amesi me wotu miawo hã kpe ɖe eŋuti le, bene mianye Mawu ƒe nɔƒe le Gbɔgbɔ la me.
EPH.3.1	Esiaŋuti la nye Paulo, Yesu Kristo ƒe gatɔ le mi trɔ̃subɔlawo ŋuti la, 
EPH.3.2	nenye ɖe miese Mawu ƒe amenuveve, si wonam le mia ta la ƒe nuɖoanyi, 
EPH.3.3	bena le nyaɖeɖefia nu wòna menya nya ɣaɣla la, abe alesi meŋlɔ na mi kpuie va yi la ene, 
EPH.3.4	le eya me, ne miele exlẽm la, míate ŋu adze si nye Kristo ƒe nya ɣaɣla la gɔmesese, 
EPH.3.5	si womèna amegbetɔviwo nya le ŋɔli bubuwo me o, abe alesi woɖee fia eƒe apostolowo kple nyagblɔɖila kɔkɔewo le Gbɔgbɔ la me azɔ la ene o, 
EPH.3.6	bena trɔ̃subɔlawo zu ŋugbedodo ƒe domenyilawo kple hadelawo kple gomekpɔlawo le Kristo Yesu me to nyanyuie la me, 
EPH.3.7	esi ƒe subɔla mezu le Mawu ƒe amenuvevenunana, si wòtsɔ nam la nu, le eƒe ŋusẽ ƒe dɔwɔwɔ, si nu sẽ la nu; 
EPH.3.8	nye amesi nye ame kɔkɔewo katã dome suetɔ la, wotsɔ amenuveve sia na, bene magblɔ Kristo ƒe kesinɔnu, si mele nyanya tsitsotsito o da afia le trɔ̃subɔlawo dome, 
EPH.3.9	eye bene mana keklẽ naklẽ na wo katã, bene woanya nusi nye nya ɣaɣla, si woɣla ɖe Mawu, si wɔ nuwo katã la me tso ŋɔli mavɔwo me la, ƒe nuɖoanyi la, 
EPH.3.10	bene azɔ la woato hame dzi ana dziɖulawo kple ŋusẽtɔ, siwo le dziƒonutowo me la nanye Mawu ƒe nunya bubu ƒomevi geɖe la 
EPH.3.11	le tameɖoɖo, si woɖo ɖi le ŋɔli mavɔwo me, esi nu wowu le Kristo Yesu, mía Aƒetɔ me la nu, 
EPH.3.12	amesi me miekpɔ dzideƒo kple mɔnu le dziɖoɖo ɖe eŋu me to eyama dzixɔxɔse me. 
EPH.3.13	Eyaŋuti la mele kuku ɖem na mi bena, ɖeɖi nagate mia ŋu le nye xaxa, siwo mekpɔ le mia ta, esiwo nye bubu na mi la ŋuti o.
EPH.3.14	Eyata medzea nye klo na mía Aƒetɔ Yesu Kristo Fofo, 
EPH.3.15	amesi gbɔ ƒome sia ƒome, si le dziƒo kple anyigba dzi la, kpɔa eƒe ŋkɔ tsonɛ, 
EPH.3.16	bene wòaɖi na mi le eƒe ŋutikɔkɔe ƒe kesinɔ la nu, bena wòado ŋusẽ mi to eƒe Gbɔgbɔ me le ememe la gome, 
EPH.3.17	bene Kristo nanɔ anyi le miaƒe dziwo me to xɔse me, 
EPH.3.18	eye wòali ke mi, eye wòaɖo mia gɔme anyi le lɔlɔ̃ me, bene mi kpakple ame kɔkɔewo katã míate ŋu adze si nusi nye kekeme kple didime kple goglome kple kɔkɔme, 
EPH.3.19	eye bene miadze si Kristo ƒe lɔlɔ̃, si ƒo sidzedze la ta sa la, bene woayɔ mi taŋ, ne miade Mawu ƒe agbɔsɔsɔ blibo la katã nu.
EPH.3.20	Ke amesi tea ŋu wɔna wua nusianu geɖe wua nusiwo katã míebiana alo míedzea si le ŋusẽ, si le dɔ wɔm ŋusẽtɔe le mía me nu la, 
EPH.3.21	eya tɔ nanye ŋutikɔkɔe la le ha me le Kristo Yesu me yiɖase dzidzimewo katã dzi, tso mavɔ me yi ɖe mavɔ me! Amen.
EPH.4.1	Azɔ la nye amesi nye gatɔ le Aƒetɔ la me la, mele nu xlɔ̃m mi bena, miazɔ alesi dze mia yɔyɔ, si wotsɔ yɔ mi la 
EPH.4.2	le tamebɔbɔɖeanyi kple dɔmefafa katã me, le dzigbɔgbɔ blewu me, eye mihe adodo kple mia nɔewo le lɔlɔ̃ me, 
EPH.4.3	eye mido vevie, bene míadzra gbɔgbɔ ƒe ɖekanyenye la ɖo le ŋutifafa ƒe nublanu la me! 
EPH.4.4	Ŋutilã ɖeka kple Gbɔgbɔ ɖeka, abe alesi ke woyɔ mi hã le mia yɔyɔ ƒe mɔkpɔkpɔ ɖeka la me ene. 
EPH.4.5	Aƒetɔ ɖeka, xɔse ɖeka, mawutsidedeta ɖeka, 
EPH.4.6	Mawu ɖeka, si nye wo katã Fofo, amesi le wo katã dzi, eye wòto wo katã me, eye wòle wo katã me. 
EPH.4.7	Ke mia dome amesiamee wona amenuveve le Kristo ƒe nunana ƒe dzidzenu la nu. 
EPH.4.8	Eyata wogblɔ be: „Eyi dzi me ʋĩ,“ eye woɖe aboyo aboyomewo yii, eye wòna nunanawo amewo. 
EPH.4.9	Ke esi wòyi dzi la, nukae, negbe ɖeko bena wòyi anyi me ɖe anyigba ƒe nutowo me hã hafi? 
EPH.4.10	Amesi va anyi la, eya ke ganye amesi yi dziƒowo katã ƒe dziƒo hã, bene wòayɔ nuwo katã taŋ. 
EPH.4.11	Eye eya ke ɖo amea ɖewo wonye apostolowo, eye amea ɖewo hã nye nyagblɔɖilawo, eye amea ɖewo hã nye nyanyuiegblɔlawo, eye amea ɖewo hã nye kplɔlawo kple nufialawo, 
EPH.4.12	bene woadzra ame kɔkɔewo do hena subɔsubɔ ƒe dɔwɔwɔ hena Kristo ƒe ŋutilã tutu, 
EPH.4.13	halase esime mí katã miade Mawuvi la dzixɔse kple sidzedze ƒe ɖekanyenye la gbɔ, azu ŋutsu blibo, eye míade Kristo ƒe tsitsime blibo la ƒe dzidzenu la gbɔ, 
EPH.4.14	bene míaganye ɖevi, siwo nufiafia ƒe ya sia ya ƒona yina gaƒona gbɔna, eye wònyama wo to amewo ƒe beble la me to aɖaŋu vɔ, si nu sẽ la me, le nudadafiafia ƒe amebeblemɔ la nu o, 
EPH.4.15	ke boŋ la mianye anukwaretɔwo le lɔlɔ̃ me, eye le nusianu me míatsi ali ke ɖe Kristo, si nye ta la me, 
EPH.4.16	amesi gbɔ wòtso wokpe ŋutilã blibo la katã, eye wobiae ɖekae, eye woto ƒunuɖeƒewo katã ƒe kpekpe ɖe wo nɔewo ŋu me, le ŋutinu sia ŋutinu ƒe dɔwɔwɔ, si womã nɛ la nu, hewu ŋutilã ƒe tsitsi la nu hena tutu le lɔlɔ̃ me.
EPH.4.17	Azɔ la mele esia gblɔm, eye mele ɖase ɖim le Aƒetɔ la me bena, azɔ la miagazɔ abe alesi trɔ̃subɔlawo hã zɔna le woƒe tamesusu ƒe yakanyenye me la ene o, 
EPH.4.18	amesiwo ƒe nyasã do viviti, eye wonye amedzrowo le Mawu ƒe agbe la gome le numanyamanya, si le wo me la ŋuti, le woƒe dzimesesẽ la ŋuti, 
EPH.4.19	amesiwo, esi woƒe dzitsinya ku atri la, wotsɔ wo ɖokui na hadzedze, bene woano makɔmakɔnyenye katã dzi le ŋukeklẽ me. 
EPH.4.20	Ke miawo la menye nenem miesrɔ̃ Kristo o, 
EPH.4.21	nenye ɖe miese eŋkɔ, eye wofia nu mi le eme, alesi nyateƒe la le Yesu me; 
EPH.4.22	bena miaɖe ame xoxo, si nɔ anyi le agbenɔnɔ tsãtɔ la nu, si gblẽa eɖokui le amebeble ƒe nudzodzrowo me la ɖa; 
EPH.4.23	ke boŋ mina woawɔ mi yeye le miaƒe tamesusu ƒe gbɔgbɔ la me, 
EPH.4.24	eye mido ame yeye, si wowɔ le Mawu ƒe nɔnɔme nu la, le nyateƒe la ƒe dzɔdzɔenyenye kple kɔkɔenyenye la me.
EPH.4.25	Eyaŋuti miɖe aʋatsokaka ɖi, eye amesiame nagblɔ nyateƒe na ehavi; elabena ŋutinuwo míenye na mía nɔewo. 
EPH.4.26	Mibi dzi, eye migawɔ nuvɔ̃ o; ɣe la nagaɖo to ɖe miaƒe dzibibi o; 
EPH.4.27	eye migana mɔ Abosam hã o! 
EPH.4.28	Fiafitɔ la nagafi fi o, ke boŋ nedze agbagba, ne woatso eƒe asiwo awɔ dɔ nyui, bene wòakpɔ nane aɖana hiãtɔwo. 
EPH.4.29	Migana nya vloa ɖeke nado go tso miaƒe nu me gbeɖegbeɖe o, ke boŋ nya, si nyo na ŋgɔgbedede, ne ehiã la, bene wòana amenuveve amesiwo senɛ la. 
EPH.4.30	Eye migawɔ nusi ave Mawu ƒe Gbɔgbɔ kɔkɔe la o, amesi me wotre mia nu le hena xɔxɔ ƒe ŋkeke la. 
EPH.4.31	Mina woaɖe veve helĩhelĩ kple dɔmedzoe kple dziku kple ɣlidodo kple busubɔbɔ katã kpakple nu tovo wɔwɔ katã hã ɖa le mia dome. 
EPH.4.32	Ke mikɔ dome ɖe mia nɔewo ŋu, eye miaƒe dɔme natrɔ ɖe mia nɔewo ŋu, eye mitso ke mia nɔewo, abe alesi Mawu tso ke mi le Kristo me la ene.
EPH.5.1	Azɔ la mizu mawusrɔ̃lawo abe lɔlɔ̃viwo ene, 
EPH.5.2	eye mizɔ le lɔlɔ̃ me, abe alesi Kristo hã lɔ̃ mi, eye wòtso eɖokui hena ɖe mia ta, bene wòanye nunana kple vɔsa na Mawu, bene wòanye ʋeʋẽ lilili nyui la ene.
EPH.5.3	Ke ahasiwɔwɔ kple makɔmakɔnyenye katã alo ŋukeklẽ la womagayɔ eŋkɔ gɔ̃ hã le mia dome o, abe alesi wòdze ame kɔkɔewo ene, 
EPH.5.4	kple ŋukpeanu kple yakanyagbɔgblɔwo kple atsaƒoƒo, siwo medze o, negbe akpedada boŋ. 
EPH.5.5	Elabena mi amesiwo nye sidzelawo, mienyae bena, ahasiwɔla alo ame makɔmakɔ alo ŋuklẽla, si so kple trɔ̃subɔla la, domenyinyia ɖeke meli na wo dometɔa ɖeke le Kristo kple Mawu ƒe fiaɖuƒe la me o. 
EPH.5.6	Migana amea ɖeke natsɔ nya ƒuƒlu able mi o; elabena nusia ŋuti Mawu ƒe dziku la va vi sẽtowo dzi ɖo. 
EPH.5.7	Eyata migazu woƒe hadelawo o; 
EPH.5.8	elabena tsã la mienye viviti, ke azɔ la míezu kekeli le Aƒetɔ la me. 
EPH.5.9	Mizɔ abe kekeliviwo ene! Elabena kekeli ƒe kutsetse la le dɔmenyonyo kple dzɔdzɔenyenye kple nyateƒe katã me. 
EPH.5.10	Mido nusi nyoa Aƒetɔ la ŋu la kpɔ, 
EPH.5.11	eye migade ha kple viviti me dɔwɔwɔ, siwo metsea ku o la o, ke mihe nya ɖe wo ŋu boŋ. 
EPH.5.12	Elabena nusiwo wowɔ le ɣaɣlaƒe la, enye ŋukpe be woaƒo nu le wo ŋuti gɔ̃ hã. 
EPH.5.13	Ke nusiwo katã ŋu kekeli hea nya ɖo la, woɖe wo ɖe go keŋ; elabena nusianu, si woɖe ɖe go la, enye kekeli. 
EPH.5.14	Eyaŋuti la wogblɔ be: Nyɔ, wò amesi le alɔ̃ dɔm la, ne natsi tre tso ame kukuwo dome, eye Kristo ahlẽ ɖe dziwò!
EPH.5.15	Eyaŋuti la mikpɔ nyuie be, miazɔ pɛpɛpɛ; menye abe numanyamanyatɔwo ene o, ke boŋ abe nunyalawo ene, 
EPH.5.16	amesiwo wɔa ɣeyiɣi la ŋuti da blibo, elabena ŋkekeawo nye vɔ̃. 
EPH.5.17	Eyaŋuti la migazu bometsilawo o, ke boŋ midze si nusi nye Aƒetɔ la ƒe lɔlɔ̃nu. 
EPH.5.18	Eye migamu aha, esi me nu baɖabaɖa wɔwɔ le la o; ke boŋ Gbɔgbɔ la nayɔ mi fũ, 
EPH.5.19	eye mitso Psalmowo kple kafukafuhawo kpakple gbɔgbɔ me hawo ƒo nu kple mia nɔewo: Midzi ha, eye miƒo ha na Aƒetɔ la le miaƒe dzi me, 
EPH.5.20	eye mida akpe na Mawu, Fofo la, ɖaahe le nuwo katã ŋuti le mía Aƒetɔ Yesu Kristo ƒe ŋkɔ la me, 
EPH.5.21	eye mibɔbɔ mia ɖokui na mia nɔewo le Kristo vovɔ̃ me.
EPH.5.22	Mi nyɔnuwo la, mibɔbɔ mia ɖokui na mia ŋutɔwo mia srɔ̃wo abe Aƒetɔ la ene; 
EPH.5.23	elabena ŋutsue nye ta na nyɔnu, abe alesi Kristo hã nye ta na hame la ene, eye eyae nye ŋutilã la ƒe xɔla. 
EPH.5.24	Gake la alesi hame la bɔbɔa eɖokui na Kristo la, nenema ke nyɔnuwo hã nawɔ na woawo ŋutɔ wo srɔ̃wo le nuwo katã me.
EPH.5.25	Mi ŋutsuwo la, milɔ̃ mia ŋutɔwo mia srɔ̃wo, abe alesi Kristo hã lɔ̃ hame la, eye wòtso ye ŋutɔ ɖokui hena ɖe eta la ene, 
EPH.5.26	bene yeakɔ eŋu, esime wòklɔ eŋuti to tsilele me le nya la me megbe la, 
EPH.5.27	bene ye ŋuta natsɔe aɖo tsitre na eɖokui wòanye ŋutikɔkɔehame, si ŋuti ɖiƒoƒoa ɖeke alo ayilélea ɖeke alo nusiawo ƒe ɖeke naganɔ o, ke boŋ la, bene wòana kokoe, eye mokakaa ɖeke naganɔ eŋuti o; 
EPH.5.28	Nenema ke wòle na ŋutsuwo be, woalɔ̃ woa ŋutɔwo wo srɔ̃wo abe woa ŋutɔwo ƒe ŋutilãwo ene. Amesi lɔ̃a ye ŋutɔ srɔ̃ la, elɔ̃a eɖokui; 
EPH.5.29	elabena amea ɖeke melé fu ye ŋutɔ ƒe ŋutilã kpɔ o, ke boŋ enyinɛ, eye wòkpɔa edzi, abe alesi Aƒetɔ la wona na hame la ene; 
EPH.5.30	elabena eƒe ŋutilã ƒe ŋutinuwo míenye, fefe ŋutilã kple eƒe ƒuawo me mietso. 
EPH.5.31	„Eyata ŋutsu agblẽ fofoa kple dadaa ɖi, eye wòalé ɖe srɔ̃a ŋuti, eye wo kpakple eve la katã woanye ŋutilã ɖeka. 
EPH.5.32	Nya ɣaɣla sia lolo, ke nye la mele egblɔm le Kristo kple hame la ŋuti. 
EPH.5.33	Ke miawo hã mia dome ɖesiaɖe nalɔ̃ ye ŋutɔ srɔ̃anyɔnu nenema ke, abe ye ŋutɔ ɖokui ene; ke nyanu la nasi srɔ̃a ɖa.
EPH.6.1	Mi ɖeviwo la, miɖo to mia dzilawo le Aƒetɔ la me, elabena esia le eteƒe. 
EPH.6.2	„Bu fofowò kple dawo,“ — esia nye sedede gbãtɔ, si me ŋugbedodo le la — 
EPH.6.3	„bene wòanyo na wò, eye nana agbe didie le anyigba dzi!“
EPH.6.4	Eye mi fofowo la, migado dziku na mia viwo o, ke miayi wo le Aƒetɔ la ƒe hehe kple nuxɔxlɔ̃ la me.
EPH.6.5	Mi dɔlawo la, miɖo to mia aƒetɔwo le ŋutilã nu kple vavã kpakple dzodzo nyanyanya le miaƒe dzimekɔkɔ me abe Kristo ene, 
EPH.6.6	menye le ŋku me nuwɔwɔ me abe ameŋudzelawo ene o, ke boŋ abe Kristo ƒe dɔla, siwo woa Mawu ƒe lɔlɔ̃nu tso dzi me la ene: 
EPH.6.7	mitsɔ lɔlɔ̃nu nyui hesubɔ, abe Aƒetɔ lae miesubɔna ene, eye menye amewo o, 
EPH.6.8	esi mienyae bena, nu nyui, si ke amesiame wɔna la, eya ke wòaxɔ tso Aƒetɔ la gbɔ, nenye dɔla alo ablɔɖevi.
EPH.6.9	Eye mi aƒetɔwo, miwo nusiawo tɔgbe ke na wo; midzudzɔ ŋɔdzidodo, esi miawo hã mienyae be, mia kpli wo siaa ƒe Aƒetɔ la le dziƒo, eye ŋkumekpɔkpɔa ɖeke mele egbɔ o la ŋuti.
EPH.6.10	Mlɔeba la, nɔvinyewo, mise ŋu le Aƒetɔ kple eƒe ŋusẽ ƒe ŋutete la me! 
EPH.6.11	Mido Mawu ƒe aʋawɔnu blibo la katã, bene míate ŋu ano te ɖe Abosam ƒe aɖaŋu vɔ̃wo nu; 
EPH.6.12	elabena míele kame tem kple ʋu kpakple ŋutilã o, ke boŋ mía kple dziɖulanyenye kple ŋusẽ kple xexe sia me fia, siwo le fifi viviti sia me kpakple vɔɖinyenye ƒe gbɔgbɔ, siwo le dziƒonutowo me lae le kame tem. 
EPH.6.13	Eyata mikpla Mawu ƒe aʋawɔnu blibo la katã, bene míate ŋu anɔ te le ŋkeke vɔ̃ la dzi, eye ne miewu wo katã nu vɔ la, miakpɔ tsitrenɔnɔ. 
EPH.6.14	Azɔ la mitsi tre, eye mitsɔ nyateƒe bla miaƒe aliwo dzi, eye mido dzɔdzɔenyenye ƒe akɔtakpoxɔnu, 
EPH.6.15	eye mitso dzadzraɖoɖi na ŋutifafa nyanyuie la bla miaƒe afɔ gɔme. 
EPH.6.16	Hekpe ɖe nusiawo katã ŋuti la milé xɔse ƒe akpoxɔnu, si miate ŋu atsɔ atsi vɔ̃ɖitɔ la ƒe atsurɔ bibiawo la me ɖe asi. 
EPH.6.17	Eye miɖo xoxo ƒe gakuku la, eye mihe Gbɔgbɔ ƒe yi, si nye mawunya la, ɖe asi. 
EPH.6.18	Mitsɔ gbedodoɖa kple kukuɖeɖewo katã do gbe ɖa le ɣeawokatãɣi me le Gbɔgbɔ me, eye eyaŋuti minɔ ŋudzɔ, ne mianɔ kukuɖeɖewo dzi ɖaahe ɖe ame kɔkɔewo katã ta 
EPH.6.19	kple nye hã lanye, bena ne meke nu la, woatsɔ nya nam, bene makpe dzideƒo ana woanya nyanyuie la ƒe nya ɣaɣla, 
EPH.6.20	esi ŋuti menye ame dɔdɔ le kɔsɔkɔsɔ me, bene dzi nado ƒonye le eme, abe alesi wòdzem be, maƒo nu ene.
EPH.6.21	Ke bene miawo hã mianya alesi mele kple nusi wɔm mele la, mia nuvi lɔlɔ̃tɔ Tixiko, amesi nye subɔla nuteƒewɔla le Aƒetɔ me la, ana mianya nuwo katã; 
EPH.6.22	medɔ amesia ɖo ɖe mia gbɔ le esia ŋuti, bene mianya alesi míele, eye ne wòafa akɔ na mia dziwo.
EPH.6.23	Ŋutifafa kple lɔlɔ̃ kple xɔse, si tso Mawu, Fofo la kple Aƒetɔ Yesu Kristo gbɔ la, woana nɔviawo. 
EPH.6.24	Amenuveve nanɔ anyi kple amesiwo katã lɔ̃a mía Aƒetɔ Yesu Kristo ɖikaɖika la.
PHP.1.1	Paulo kple Timoteo, Yesu Kristo ƒe dolawo, ŋlɔ ɖo ɖe ame kɔkɔe, siwo katã le Kristo Yesu me le Filipi la, kple dzikpɔlawo kple subɔlawo hã: 
PHP.1.2	Amenuveve kple ŋutifafa, si tso Mawu, mía Fofo, kple Aƒetɔ Yesu Kristo gbɔ la, woana mi!
PHP.1.3	Meda akpe na Mawunye le nye ŋkuɖoɖo, siwo katã meɖoa mia dzi la me — 
PHP.1.4	ɖaasi le nye kukuɖeɖe, siwo katã meɖena le mi katã mia ta la me, eye metso dzidzo ɖea kuku — 
PHP.1.5	le miaƒe hadede, si le nyanyuie la me tso ŋkeke gbãtɔ dzi vaseɖe fifi la ŋuti, 
PHP.1.6	esia ke ŋuti meɖoa ŋu ɖo bena, amesi dze do nyui wɔwɔ gɔme le mia me la, eya ke awu enu vaseɖe Yesu Kristo ƒe ŋkeke la dzi, 
PHP.1.7	abe alesi wòdzo nam bena, masusu esia le mi katã mia ŋuti ene; elabena miele nye dzi me le nye kɔsɔkɔsɔwo kple nyanyuie la taʋiʋli kpakple kakaɖedzi la me; elabena mi katã míenye nye hagomekpɔlawo le amenuveve la me. 
PHP.1.8	Elabena Mawue nye nye ɖaseɖila, alesi mi katã miele dzroyem vevie le Yesu Kristo ƒe dɔmetɔtrɔ la me. 
PHP.1.9	Eye esia ŋuti medoa gbe ɖa ɖo, bena miaƒe lɔlɔ̃ la nana agbɔ sɔm ɖe dzi wu le sidzedze kple dzimenusese katã me, 
PHP.1.10	bena miate ŋu ade vovo nyui kple vɔ̃ dome, ne mianye ame dzadzɛwo kple nuɖiaɖia manɔŋuitɔwo ɖe Kristo ƒe ŋkeke la ŋu, 
PHP.1.11	bene dzɔdzɔenyenye ƒe ku, si wotsena to Yesu Kristo dzi la, nayɔ mi fũ hena Mawu ƒe ŋutikɔkɔe kple kafukafu.
PHP.1.12	Ke mele didim bena, mianyae, nɔviwo, bena nusiwo va dzo ɖe dzinye la, tra zu nyanyuie la ƒe dziyiyi nyui la boŋ, 
PHP.1.13	ale bena nye bablawo dze ƒã le Kristo me ɖe asrafomɔ̃ blibo la katã me kple ame mamleawo katã gbɔ, 
PHP.1.14	eye nɔviwo dome ame geɖeawo ɖo ŋu ɖe nye bablawo ŋu le Aƒetɔ la me, eye wowɔa kalẽ geɖe wu tsã le mawunyagbɔgblɔ me mavɔ̃mavɔ̃e. 
PHP.1.15	Hafi amea ɖewo ɖea gbe ƒã Kristo le ŋuʋaʋã kple dzrewɔwɔ ŋuti; ke amea ɖewo hã ɖea gbe ƒãe le tameɖoɖo nyui ŋuti: 
PHP.1.16	Amesiawo gblɔnɛ tso lɔlɔ̃ me; elabena wonyae be, nyanyuie la taʋiʋli ŋuti mele afisia ɖo. 
PHP.1.17	Ame kemeawo gblɔa Kristo fiana tso dzrewɔwɔ me, menye tso dzadzɛnyenye me o; elabena wosusuna be, yewoatsɔ xaxa akpe ɖe nye bablawo ŋuti. 
PHP.1.18	Ekema nukae ma? Ne wowɔe le mo sia mɔ dzi, eɖanye le alakpa alo nyateƒe me o, nenye Kristo koe wogblɔna fiana la, dzi le dzɔyem le esia ŋuti. Ẽ, dzi agadzɔm hã; 
PHP.1.19	elabena menyae bena, esia atrɔ zu agbexɔxɔ nam to miaƒe kukuɖeɖe kple Yesu Kristo ƒe Gbɔgbɔ la ƒe kpekpeɖeŋu me, 
PHP.1.20	le nye lala vevie kple mɔkpɔkpɔ la nu be, ŋu nagakpem le naneke me o, hafi boŋ metsɔa dzideƒo blibo la katã bena, alesi wònɔna ɖaa la, nenema ke wòano fifia hã, be woawɔ Kristo gã ɖe nye ŋutilã ŋuti, eɖanye agbe me alo ku me o. 
PHP.1.21	Elabena nye la Kristo enye agbe nam, eye ku enye viɖe nam. 
PHP.1.22	Ke ne nye agbenɔnɔ le ŋutilã me na nye dɔwɔwɔ tsea ku la, nyemenya nusi matia le eme o. 
PHP.1.23	Elabena mexaxa ɖe nusiawo kpakple eve dome: Ele dzroyem be, madzo ayi aɖana Kristo gbɔ, elabena esia nyo wu sã; 
PHP.1.24	gake la anyinɔnɔ le ŋutilã me la ele vevie wu le mia ta. 
PHP.1.25	Eye esia ke ŋuti meɖoa ŋu ɖo, eye menyae bena, manɔ anyi, eye mía kpli mi katã míanɔ anyi hena miaƒe xɔse ƒe ŋgɔgbedede nyui kple dzidzɔ, 
PHP.1.26	bena miaƒe adegbeƒoƒo la nasɔ gbɔ ɖe dzi le Kristo Yesu me le tanye to esia me, bena magava mia gbɔ.
PHP.1.27	Ɖeko mizɔ, abe alesi wòdze na Kristo ƒe nyanyuie la ene, bena ne mava, eye makpɔ mi ɖa, alo ne nyemele mia gbɔ o, eye mase mia ŋkɔ la, bena miano tsitre le gbɔgbɔ ɖeka me, eye miatso luʋɔ ɖeka aʋli nyanyuie ƒe xɔse la ta hekpe ɖe mia nɔewo ŋuti; 
PHP.1.28	eye migaɖi vo le naneke me le miaƒe adikãtɔwo ŋuti o, esi nye gbegblẽ ƒe dzesi na wo, ke miawo la agbexɔxɔ ƒe dzesi wònye na mi, eye esia tso Mawu gbɔ; 
PHP.1.29	elabena eɖi na mi le Kristo ta bena, menye ɖe miexɔ Kristo dzi se ɖeɖeko o, ke boŋ miekpea fu le eta hã; 
PHP.1.30	elabena ʋiʋli ma ke, si miekpɔ le ŋunye, eye azɔ miesenɛ le ŋutinye la, le miawo hã mia si.
PHP.2.1	Azɔ la ne nuxɔxlɔ̃a ɖe li le Kristo me, ne lolo ƒe dziɖeƒonyaa ɖe li, ne gbɔgbɔ ƒe hadedea ɖe li, ne dɔmetɔtrɔa ɖe kple nublanuikpɔkpɔa ɖe li la, 
PHP.2.2	ekema miyɔ nye dzidzɔ la fũ, bene miaƒe tamesusu nana ɖeka, le esi lɔlɔ̃ ɖeka ma ke le mia si, eye mietsɔa gbɔgbɔ ɖeka susua nu ɖeka la ŋuti, 
PHP.2.3	migawɔ naneke le dzrewɔwɔ alo bubu dzodzro ta o, ke boŋ mia dome amesiame natso ɖokuibɔbɔ abu nɔvia gã wu ye ŋutɔ ɖokui; 
PHP.2.4	amesiame nagakpɔ nusi nye ye ŋutɔ to dzi o, ke boŋ nekpɔ nusi nye ame bubu to la hã dzi! 
PHP.2.5	Mina susu ma ke, si nɔ Kristo Yesu hã me la, nanɔ miawo hã mia me, 
PHP.2.6	amesi esi wònye Mawu ƒe nɔnɔmee wòna hã la, mebui nuhahae bena, eye kple Mawu so o, 
PHP.2.7	ke boŋ eɖi gbɔlo eɖokui, esime wòtsɔ dɔla ƒe nɔnɔme ɖo eɖokui dzi, hedzɔ ɖe amewo ƒe nɔnɔme, eye wokpɔ nuwɔna le eŋuti abe ame to ene. 
PHP.2.8	Ebɔbɔ eɖokui ɖe anyi, eye wòɖo to yiɖase ku me, yiɖase atitsoga ŋuti ku la me ke. 
PHP.2.9	Esia ke ŋuti hã Mawu do eyama ɖe dzi kakaka, eye wòtsɔ ŋkɔ, si ƒo ŋkɔ sia ŋkɔ ta la kee, 
PHP.2.10	bene amesiwo le dziƒo kple amesiwo le anyigba dzi kple amesiwo le anyigba te la, katã nadze klo le Yesu ƒe ŋkɔ la me, 
PHP.2.11	eye aɖe sia aɖe naʋu me bena, Yesu Kristo enye Aƒetɔ la hena Mawu Fofoa ƒe kafukafu.
PHP.2.12	Eyaŋuti, nye lɔlɔ̃tɔwo, abe alesi mieɖoa to ɖaasi ene la, mitsɔ vɔvɔ̃ kple dzodzo nyanyanya wo mia ŋutɔwo miaƒe xɔxɔdɔ la; menye abe esime menɔ mia gbɔ ene la ɖeɖeko o, ke boŋ azɔ, esi nyemele mia gbɔ o la, miwɔe geɖe wu! 
PHP.2.13	Elabena Mawu enye amesi wɔa didi kple nuwɔwɔ siaa le mia me le eƒe ŋudzedze la ŋuti. 
PHP.2.14	Miwo nuwo katã liʋiliʋilili kple ɖikeke manɔmee, 
PHP.2.15	bena miazu mokaka manɔŋutɔwo kple ame dzadzɛwo, mawuvi, siwo nye ame maɖifɔwo le dzidzime gɔglɔ̃ totro kpaɖikpaɖi titina, amesiwo dome mieklẽna le abe akaɖiwo ene le xexeame, 
PHP.2.16	esi me mieléa agbenya la ɖe asi le hena nye adegbeƒoƒo le Kristo ƒe ŋkeke la dzi, bena nyemeƒu du dzodzro, eye nyemedze agbagba dzodzro hã o. 
PHP.2.17	Ke ne wotsɔm mè le miaƒe xɔse ƒe vɔsasa kple subɔsubɔdɔ ta hã la, dzi le dzɔyem, eye mía kpli mi katã míele dzidzo kpɔm. 
PHP.2.18	Ke nenema ke miawo hã dzi nedzɔ mi, eye mikpɔ dzidzo kpakplim!
PHP.2.19	Ke mele mɔ kpam le Aƒetɔ Yesu me bena, madɔ Timoteo aɖo ɖe mia gbɔ kpuie, bena ne menya miaƒe anyinɔnɔme la, nye hã nye dzi nadze eme. 
PHP.2.20	Elabena amea ɖeke mele asinye, si ƒe tamesusu sɔ kple etɔ, amesi alé be na mi le nyateƒe me la o; 
PHP.2.21	elabena wo kalẽ la woa ŋutɔwo tɔ dim wole, eye menye nusi nye Yesu Kristo tɔ o. 
PHP.2.22	Ke mienya eƒe kelili bena, abe vi kple tɔ ene la, nenema wòsubɔ kplim le nyanyuie la me. 
PHP.2.23	Azɔ la mele mɔ kpɔm bena, madɔ eya ke aɖo ɖa enumake, esi manya alesi nye nya la lanɔ; 
PHP.2.24	ke meɖo dzi ɖe Aƒetɔ la ŋu bena, nye ŋutɔ hã mava kpuie. 
PHP.2.25	Gake la mebu bena, ele vevie be, madɔ nɔvinye Epafrodito, si nye hanyedɔwɔla kple hanyeʋawɔla kple miaƒe apostolo kpakple nye nuhiahiã ƒe dɔla la, aɖo ɖe mi; 
PHP.2.26	elabena edzroe vevie be, yeakpɔ mi katã, eye wòxa nu ŋutɔ bena, miese eŋkɔ be, dɔ dze edzi. 
PHP.2.27	Eye elé dɔ vavã de kuku ge kloe; gake la Mawu kpɔ nublanui nɛ, ke menye na eya ŋutɔ ɖeɖekoe o, hafi na nye hã, bene nyemagakpɔ nuxaxa ɖe nuxaxa dzi o. 
PHP.2.28	Eyaŋuti meɖoe ɖa kaba wu bena, ne miegakpɔe la, míakpɔ dzidzɔ, eye nye hã nye nuxaxa dzi nagaka aɖe. 
PHP.2.29	Eyaŋuti la mixɔe le Aƒetɔ la me kple dzidzɔ katã, eye mibu amesiawo tɔgbe. 
PHP.2.30	Elabena Kristo ƒe dɔwɔwɔ ŋuti wòde kuku ge ɖo kloe, eye wòtsɔ eƒe agbe ke, bene wòawɔ subɔsubɔdɔ, si susɔ ɖe mia ŋu la, nam ɖe mia teƒe.
PHP.3.1	Mlɔeba la, nɔvinyewo, dzi nadzɔ mi le Aƒetɔ la me! Nye la metim bena, maŋlɔ nu mawo ke aɖo ɖe mi o; ke miawo la ena kakaɖedzi mi.
PHP.3.2	Mikpɔ nyuie le avũawo ŋuti, mikpɔ nyuie le dɔwɔla vɔ̃wo ŋuti, mikpɔ nyuie le aʋatsotso vlo ŋuti! 
PHP.3.3	Elabena mi amesiwo subɔa Mawu le gbɔgbɔ me la, miawoe nye aʋatsotso vavãtɔ la, eye míeƒoa adegbe le Kristo Yesu me, eye míeɖoa dzi ɖe ŋutilã ŋuti o. 
PHP.3.4	Wònye nye la ŋuɖoɖo ɖe ŋutilã ŋu gɔ̃ hã anɔ asinye hafi, ne ame bubua ɖe bu bena, yeate ŋu aɖo dzi ɖe ŋutilã ŋuti la, nye la mewui; 
PHP.3.5	Ŋkeke enviagbe wotso aʋa nam, metso Israel dukɔ la me, tso Benyamin ƒe to la me, Hebritɔ tso Hebritɔwo me; le sea nu la farisitɔ menye; 
PHP.3.6	le ŋuʋaʋã nu la hame yometila menye; le dzɔdzɔenyenye, si le sea me nu la mokaka manɔŋutɔ menye. 
PHP.3.7	Gake nusiwo nye viɖe nam la, nu mawo ke mebu nu bubu le Kristo ŋuti. 
PHP.3.8	Ẽ, fifi gɔ̃ mebu wo katã nu bubu le Kristo Yesu, nye Aƒetɔ nyanya, si ƒo wo katã ta la ŋuti, amesi ta meɖe asi le nusiawo katã ŋuti ɖo, eye mebu wo aɖukpo dzi nuwoe, bena nye asi nasu Kristo dzi, 
PHP.3.9	eye woakpɔm le eyama me, bena nye ŋutɔ nye dzɔdzɔenyenye, si tso sea me la, naganɔ asinye o, ke boŋ esi to Kristo dzixɔse me, dzɔdzɔenyenye, si tso Mawu gbɔ le dzixɔse ta la nana asinye, 
PHP.3.10	bene madze si eyama kple eƒe tsitretsitsi ƒe ŋusẽ kple eƒe fukpekpewo ƒe hadede, eye masɔ kplii le eƒe ku me, 
PHP.3.11	negbe godo la made ame kukuwo ƒe tsitretsitsi la gbɔ.
PHP.3.12	Menye ɖe nye asi su edzi xoxo, alo mezu blibo xoxo o; ke eyome tim mele, bena negbe ɖeko nye asi lasu nusi ke ŋuti Kristo hã ƒe asi su dzinye ɖo la dzi. 
PHP.3.13	Nɔvinyewo, nye ŋuta nyemebu ɖokuinye bena, nye asi su edzi haɖe o. 
PHP.3.14	Ke nu ɖeka ko menya: Nusiwo le megbenye la, meŋlɔ wo be, hafi nusiwo le ŋgɔnye la, nyãm mele, mele dzesiɖoƒe yome tim yiɖase Mawu ƒe ameyɔyɔ le dziƒo ƒe dziɖuɖufetu la dzi le Kristo Yesu me.
PHP.3.15	Eyaŋuti ame alesi nu le blibo le mía dome la, minɛ míasusu esia ke, eye ne miesusua nu bubu le nane me la, Mawu aɖe esia ke hã afia mi. 
PHP.3.16	Gake nusi dzi miesu xoxo la, minɛ míazɔ ɖe mo ma ke nu, eye míaƒe tamesusu nana ɖeka. 
PHP.3.17	Mizu hanyesrɔ̃lawo, nɔviwo, eye milé ŋku ɖe amesiwo zɔna nenema ke la ŋuti, abe alesi míenye kpɔɖeŋu na mi ene: 
PHP.3.18	Elabena ame geɖewo zɔna, amesiwo ŋutinya megblɔ na mi enuenu; gake azɔ la metsɔ avifafa le egblɔm bena, Kristo ƒe atitsoga ƒe futɔwo wonye. 
PHP.3.19	Amesiwo ƒe nuwuwu enye gbegblẽ, amesiwo ƒe ƒodo nye mawu na wo, eye woƒe kafukafu le woƒe ŋukpenanuwo me, amesiwo susua anyigbadzinuwo ŋuti ɖeɖeko. 
PHP.3.20	Ke miaƒe dumetɔnyenye le dziƒo, afisi hã miele xɔla, si nye Aƒetɔ Yesu Kristo la, lalam tso, 
PHP.3.21	amesi aɖuɖɔ miaƒe bɔbɔɖeanyiŋutilã ƒe nɔnɔme, bene wòaɖi eƒe ŋutikɔkɔeŋutilã le eƒe ŋusesẽ, si ta wòlea ŋu tsɔa nuwo katã dea eɖokui te la nu.
PHP.4.1	Eyata, nɔvinye lɔlɔ̃tɔ, siwo le dzroyem, nye dzidzɔ kple nye fiakuku la, minɔ tsitre sesĩe nenema le Aƒetɔ la me, nye lɔlɔ̃viwo!
PHP.4.2	Mele nu xlɔ̃m Ewodia, eye mele nu xlɔ̃m Sintixe, bena woƒe tamesusu nanɔ ɖeka le Aƒetɔ la me. 
PHP.4.3	Ẽ, mele kuku dem na wò hã, hanyedɔwɔla vevi, bena naxɔ na nyɔnu siawo; elabena wodze agbagba le nyanyuie la la hekpe ɖe mía kple Klemens kpakple hanyedɔwɔla susɔeawo, amesiwo, ŋkɔwo woŋlɔ ɖe agbegbalẽa me la ŋuti.
PHP.4.4	Dzi nadzɔ mi le Aƒetɔ la me ɖaasi; megale egblɔm bena: Dzi nadzɔ mi! 
PHP.4.5	Amewo katã nanya miaƒe tufafa! Aƒetɔ la gogo. 
PHP.4.6	Migatsi dzimaɖi le naneke ŋuti o, ke boŋ le nusianu me la mitsɔ gbedodoɖa kple kukuɖeɖe na Mawu nanya miaƒe dzimedidiwo, eye mitsɔ akpedada kpe ɖe eŋuti. 
PHP.4.7	Eye Mawu ƒe ŋutifafa, si ƒo gɔmesesewo katã ta la, adzɔ miaƒe dziwo kple miaƒe tamesusuwo ŋu adzra wo ɖo le Kristo Yesu me.
PHP.4.8	Mlɔeba la, nɔviwo, nusiwo nye nyateƒe, nusiwo dzea bubu, nusiwo le dzɔdzɔe, nusiwo le dzadzɛ, nusiwo dze na lɔlɔ̃, nusiwo dze na gbɔgblɔ, ne nudzeamewɔwɔa ɖe li, eye ne kafukafua ɖe li la, misusu nusiawo ŋuti! 
PHP.4.9	Nusiwo hã miesrɔ̃, eye miexɔ, eye miese, eye miekpɔ le gbɔnye la, nusiawo ke miwɔ, eye ŋutifafa Mawu la anɔ anyi kpli mi.
PHP.4.10	Ke mekpɔ dzidzɔ geɖe le Aƒetɔ la me bena, azɔ la miagakpɔ ŋusẽ yeye hesusu nusi nyo nam, nusi ŋuti miesusu hã, ke ɣeyiɣi la sesẽ na mi. 
PHP.4.11	Menye ɖe megblɔ esia le hiahiã ŋuti o; elabena nye la mesrɔ̃e bena, anyinɔnɔ, si ke me mele la, nadze ŋunye. 
PHP.4.12	Menya alesi mabɔbɔ ɖokuinye de anyi, eye meganya alesi makpɔ nu geɖe hã; le nusianu kple nuwo katã me la nasrɔ̃ nu ɣaɣla sia bena, maɖi ƒo, eye dɔ nawum hã, makpɔ nu geɖe, eye hiã natum hã. 
PHP.4.13	Metea ŋu wɔa nuwo katã le Kristo, amesi doa ŋusẽm la me. 
PHP.4.14	Gake la miewɔe nyuie be, miexɔ nam le nye xaxa me. 
PHP.4.15	Ke, mi Filipitɔwo hã, mienyae bena, le nyanyuie la ƒe gɔmedzedzea me, esi medzo le Makedonia la, hamea ɖeke mekpe de ŋunye le nunana kple nuxɔxɔ ƒe akɔnta gome o, negbe miawo ɖeɖekoe, 
PHP.4.16	eye esime menɔ Tesalonika gɔ̃ hã la, miedo nusi wo hiãm la ɖem zi ɖeka kple zi eve. 
PHP.4.17	Menye be, mele nane dim o, ke boŋ mele didim bena, kutsetse nasɔ gbɔ ɖe edzi na miaƒe akɔnta. 
PHP.4.18	Ke nuwo katã le asinye, eye megba go; elabena esi mexɔ miawo tso mia gbɔ to Epafrodito si me, nusiwo nye ʋeʋẽ lilili kple vɔsasa nyui, si dze Mawu ŋu la, meyɔ fũ. 
PHP.4.19	Ke nye Mawu la ana miaƒe hiahiã katã nazu nukpɔkpɔ taŋtaŋ le eƒe kesinɔ la nu le ŋutikɔkɔe me le Kristo Yesu me. 
PHP.4.20	Ke Mawu, mia Fofo la tɔ nanye kafukafu tso mavɔ me yi ɖe mavɔ me! Amen.
PHP.4.21	Miɖuɖɔ ame kɔkɔewo katã nam ƒã le Kristo Yesu me! Nɔvi, siwo le gbɔnye la, ɖuɖɔ mi ƒã. 
PHP.4.22	Ame kɔkɔewo katã ɖuɖɔ mi ƒã, vevietɔ amesiwo tso kaisaro ƒe me la.
PHP.4.23	Mía Aƒetɔ Yesu Kristo ƒe amenuveve nanɔ anyi kpli mi! Amen.
COL.1.1	Paulo, Yesu Kristo ƒe apostolo to Mawu ƒe lɔlɔ̃nu me, kple nɔvi Timoteo la 
COL.1.2	woŋlɔ ɖo ɖe ame kɔkɔe, siwo le Kolose kple nɔvi, siwo nye xɔsetɔwo le Kristo me la: Amenuveve kple ŋutifafa, si tso Mawu, mía Fofo, kple Aƒetɔ Yesu Kristo gbã la, woana mi!
COL.1.3	Míeɖa akpe na Mawu, si nye mía Aƒetɔ Yesu Kristo Fofo la, ɖaasi le míaƒe gbedodoɖa ɖe mia ta la me, 
COL.1.4	esime miese miaƒe Kristo Yesu dzixɔse kple lɔlɔ̃, si mietso lɔ̃ ame kɔkɔewo katã la, 
COL.1.5	le mɔkpɔkpɔ, si wodzra ɖo na mi le dziƒowo me, si miese tsã le nyanyuie ƒe nyateƒenya la me la ŋuti, 
COL.1.6	esi va mia gbɔ, abe alesi wòle xexe blibo la katã hã me ene, eye wòtsea ku, eye wotsina, abe alesi wòle le miawo hã mia dome tso ŋkeke ma, si dzi miese, eye miedze si Mawu ƒe amenuveve le nyateƒe me la ene, 
COL.1.7	abe alesi miesrɔ̃e hã le Epafra, mia hadɔwɔla lɔlɔ̃tɔ, si nye Kristo ƒe subɔla nyateƒetɔ na mi la gbɔ ene; 
COL.1.8	amesia ke gblɔ miaƒe lɔlɔ̃ le gbɔgbɔ me la fia mí.
COL.1.9	Eyata míawo hã, tso ŋkeke, si dzi míesee la, míedzudzɔ gbedodoɖa kple kukuɖeɖe ɖe mia ta o, bene eƒe lɔlɔ̃nu ƒe sidzedze nayɔ mi fũ le gbɔgbɔ ƒe nunya kple gɔmesese katã me, 
COL.1.10	bene miazu alesi dze Aƒetɔ la hena eƒe ŋudzedze katã, miatse ku le dɔ nyui sia do nyui wɔwɔ me, 
COL.1.11	eye miatsi le sidzedze Mawu me, eye wòado ŋusẽ mi kple ŋusẽ katã lé eƒe ŋutikɔkɔe ƒe ŋutete la nu hena dzidodo kple dzigbɔgbɔ blewu katã; 
COL.1.12	eye mitsɔ dzidzɔ da akpe na Fofo, si na miedze ame kɔkɔewo ƒe domenyinyi ƒe gomekpɔkpɔ le kekeli la me, 
COL.1.13	amesi ɖe mí tso viviti ƒe ŋusẽ la me, eye wòtsɔ mí ɖo eƒe lɔlɔ̃vi ƒe fiaduƒe la me, 
COL.1.14	amesi me míekpɔ fexexeɖeta, si nye nuvɔ̃keke la le, 
COL.1.15	amesi nye Mawu makpɔmakpɔ ƒe nɔnɔme kple nuwɔwɔwo katã ƒe ŋgɔgbevi la.
COL.1.16	Elabena wowɔ nuwo katã le eya ke me, nusiwo le dziƒowo kple nusiwo le anyigba dzi; nusiwo wokpɔna kple nusiwo womekpɔna o; eɖanye fiazikpuiwo o; alo aƒetɔnyenyewo o; eɖanye dziɖulanyenyewo o alo ŋusẽwo o: Wowɔ nuwo katã to eyama me, eye wowɔ wo hena eyama, 
COL.1.17	eye eyama tre dzɔdzɔ na nuwo katã, eye nuwo katã nɔa anyi le eyama me, 
COL.1.18	eye eyamae nye ŋutilã, si nye hame la ƒe ta, amesi nye gɔmedzedze kple ŋgɔgbevi tso ame kukuwo dome, bene wòanye gbãtɔ na nuwo katã; 
COL.1.19	elabena edze Mawu ŋu bena, agbɔsɔsɔ blibo la katã nanɔ eyama me, 
COL.1.20	eye wòto eyama dzi lé avu le nuwo katã kple eɖokui dome, esi wòto eƒe atitsoga ƒe ʋu la me wɔ ŋutifafa kple nusiwo le anyigba dzi kpakple nusiwo le dziƒowo la, to eyama dzi. 
COL.1.21	Eye mi amesiwo nye ame tutɔwo kple ketɔwo le miaƒe tamesusu me le dɔwɔwɔ vɔ̃wo me tsã la; 
COL.1.22	ke azɔ la elé avu le mia kplii dome le eƒe anyigba dzi ŋutilã la me to ku me, bene woatsɔ mi aɖo kɔkɔetɔwo kple mokaka manɔŋutɔwo kpakple fɔmabumabutɔwo le eƒe ŋku me, 
COL.1.23	nenye bena, mienɔ xɔse me, abe amesiwo gɔme wodo anyi, eye wole tsitre sesĩe ene, eye miagana woate mi ɖa tso nyanyuie ƒe mɔkpɔkpɔ, si miese, si woɖe gbe ƒã na nuwɔwɔwo katã le dziƒo te, esi ƒe subɔla nye Paulo mezu la me o.
COL.1.24	Azɔ la mekpɔa dzidzɔ le fu, siwo mekpena le mia ta la me, eye mewua nusiwo susɔ le Kristo ƒe fukpekpewo me la nu le nye ŋutilã me, le eƒe ŋutilã, si enye hame la ta, 
COL.1.25	esi ƒe subɔla mezu le Mawu ƒe xɔnuvinyenye, si wonam le mia ta la nu, bena mawu mawunya ƒe do la nu: 
COL.1.26	Nya ɣaɣla, si woɣla ɖi tso ŋɔli mavɔwo kple dzidzimewo me ke; ke azɔ la eɖee fia eƒe ame kɔkɔewo, 
COL.1.27	amesiwo Mawu ɖi be, yeana woanya nusi nye nya ɣaɣla sia ƒe ŋutikɔkɔe ƒe kesinɔnyenye le trɔ̃subɔlawo dome, si nye Kristo le mia me, amesi nye ŋutikɔkɔe ƒe mɔkpɔkpɔ, 
COL.1.28	amesi míawo míele gbe ƒã ɖem hele nu xlɔ̃m amesiame, eye míele nu fiam amesiame le nunya sia nunya me, bene miaɖo amesiame anyi blibo le Kristo me: 
COL.1.29	nusi ta hã medzea agbagba ɖo, eye metsina le eƒe ŋusesẽ, si sẽa ŋu ŋusẽtɔe le menye la nu.
COL.2.1	Elabena mele didim be, mianya alesi meʋlina ŋutɔ le mia kple amesiwo le Laodikea kpakple ame alesi nu mekpɔ ŋkunye me le ŋutilã me o la ta, 
COL.2.2	bene woafa akɔ na woƒe dziwo, eye woabia wo ɖeka le lɔlɔ̃ me hena gɔmesese ƒe kakaɖedzi blibo ƒe kesinɔnyenye katã, bena woadze si Mawu, Fofo, kple Kristo ƒe nya ɣaɣla la, 
COL.2.3	amesi me woɣla nunya kple sidzedze ƒe kesinɔnuwo katã ɖo.
COL.2.4	Ke esia gblɔm mele bena, amea ɖeke nagable mi kple nyaƒoƒoɖeamenu o. 
COL.2.5	Elabena ne nyemele mia gbɔ ɖe ŋutilã me o hã la, mele mia gbɔ le gbɔgbɔ me, eye dzi le dzoyem, esi mekpea miaƒe ɖoɖo kple miaƒe Kristo dzixɔse ƒe kelili. 
COL.2.6	Azɔ abe alesi míexɔ Kristo Yesu, Aƒetɔ la, nenema ke mizɔ le eyama me, 
COL.2.7	eye mianye amesiwo do ke, eye wotu wo ɖe eyama me, eye woli ke wo ɖe xɔse me, abe alesi wofia mi ene, eye miagba go le akpedada me.
COL.2.8	Mikpɔ nyuie, bena amea ɖeke nagakplɔ mi ayi aboyo to xexemenunya kple beble dzodzro me o, le amewo ƒe nuɖoanyi kple xexeme ƒe gɔmedzenuwo la nu, eye menye le Kristo nu o. 
COL.2.9	Elabena Mawu ƒe agbɔsɔsɔme blibo la katã nɔ eyama me le ŋutilã ƒe nɔnɔme, 
COL.2.10	eye woyɔ mi taŋ le eyama, si nye ta na dziɖulanyenye kple ŋusẽwo katã la me, 
COL.2.11	amesi me wotso aʋa na mi le hã kple aʋatsotso, si menye asi wotsɔ tsoe o, to ŋutilã ƒe ame blibo la ƒe ɖeɖeɖa me le Kristo ƒe aʋatsotso me, 
COL.2.12	eye woɖi mi kpakplii le mawutsidedetaname me, amesi me wofɔ mi ɖe tsitre hã le to Mawu, si fɔe ɖe tsitre tso ame kukuwo dome la ƒe ŋusẽdɔwɔwɔ dzixɔse la me. 
COL.2.13	Eye mi, amesiwo nye ame kukuwo le dzidadawo kple miaƒe ŋutilã ƒe aʋamatsomatso me la, egbɔ agbe mi kpakplii hã, esi wotsɔ dzidadawo katã ke mi, 
COL.2.14	esi wòtutu ŋɔŋlɔ, si wotsɔ asi ŋlɔe ɖe mía ŋuti le sededewo me, si tsi tre ɖe mía ŋuti la, eye woɖee ɖa le mía kple Mawu dome, esime woklãe ɖe atitsoga ŋuti la, 
COL.2.15	eye wòɖe dziɖulanyenye kple ŋusẽwo ɖi, eye wòdo ŋukpe wo le gaglãgbe, eye wòkpɔ dziɖuɖudzidzɔ ɖe wo dzi to me.
COL.2.16	Eyata migana amea ɖeke nadrɔ̃ ʋɔnu mi le nuɖuɖu alo nunono ŋuti alo le ŋkekenyuie alo ɣletidzedzi alo Sabat la gome o. 
COL.2.17	Esiawo nye nusiwo gbɔna la ƒe vɔvɔli; ke nu la ŋutɔ le Kristo me va. 
COL.2.18	Migana amea ɖeke nate dziɖuɖufetu la mi o, alesi wole didim le ɖokuibɔbɔɖeanyi kple mawudɔlawo ƒe subɔsubɔ me, eye wòge ɖe nusiwo mekpɔ kpɔ o la me, eye eƒe ŋutilãtamesusu ɖoe ɖe dzi glodzoo dzodzro, 
COL.2.19	eye melé ɖe ta ŋuti o, amesi gbɔ ŋutilã blibo la katã kpɔa kpekpeɖeŋuti tsonɛ, eye wobiae ɖeka to ƒunuɖeƒeewo kple kawo me, eye wotsina le tsitsi, si tsoa Mawu gbɔ la nu. 
COL.2.20	Ne mia kple Kristo mieku na xexe sia me ƒe gɔmedzenuwo la, ekema nukaŋuti miena wogale se dem na mi abe ɖe miegale agbe le xexeame ene bena: 
COL.2.21	„Megalée ɖe asi o! Megaɖɔe kpɔ o! Megaka asi eŋu o! 
COL.2.22	nusiwo katã le gbegblẽ ge to wo ŋutidɔwɔwɔ me le amewo ƒe sededewo kple nufiafiawo nu la mahã? 
COL.2.23	Nusiawo tɔgbe xɔ nunya ƒe ŋkɔ le subɔsubɔ, si woa ŋutɔwo tia kple ɖokuibɔbɔɖeanyi kpakple ŋutilã ƒe fuwɔwɔ mè; menye le bubunua ɖeke me o, ke boŋ hena ŋutilã ƒe ƒoɖiɖi.
COL.3.1	Azɔ ne wofɔ mia kple Kristo ɖe tsitre la, ekema midi nusiwo le dziƒo, afisi Kristo bɔbɔ nɔ anyi ɖo le Mawu ƒe nuɖusi me. 
COL.3.2	Mitsɔ miaƒe tamesusuwo ɖo dziƒonuwo ŋu, menye anyigbadzinuwo ŋu o. 
COL.3.3	Elabena mieku, eye wotsɔ miaƒe agbe kple Kristo ɣla ɖe Mawu me. 
COL.3.4	Ne Kristo, si nye miaƒe agbe la, ado la, ekema miawo hã miado kpakplii le ŋutikɔkɔe me.
COL.3.5	Eyata miwu mia ŋutinu, siwo le anyigba dzi; ahasiwɔwɔ, makɔmakɔnyenye, fiẽŋufiẽŋui, nudzodzro vɔ̃ kple ŋukeklẽ, si nye trɔ̃subɔsubɔ; 
COL.3.6	nusiwo ta Mawu ƒe dziku va vi sẽtowo dzi ɖo, 
COL.3.7	nusiwo me miawo hã miezɔ le tsã, esime mienɔ agbe le nusiawo me. 
COL.3.8	Ke azɔ miawo hã miɖe nusiawo katã, siwo nye: Dziku, dɔmedzoe, nu tovo wɔwɔ, busunyagbɔgblɔ, ŋukpenanyawo la ɖa tso miaƒe nu me; 
COL.3.9	migaka aʋatso na mia nɔewo o; elabena mieɖe ame xoxoa kple eƒe nuwɔnawo ɖa, 
COL.3.10	eye mido ame yeye, si wowɔ yeye hena sidzedze le amesi wɔe la ƒe nɔnɔme nu, 
COL.3.11	afisi Helatɔ kple Yudatɔ, aʋatsotso kple aʋamatsomatso, gbegãdzitɔwo kple Skitetɔ, kluvi kple ablɔɖevia ɖeke megali o, ke Kristo enye wo katã, eye wòle wo katã me.
COL.3.12	Eyata esi míenye Mawu ƒe ame tiatiawo kple ame kɔkɔewo kpakple lɔlɔ̃viwo ŋuti la, mido dɔmetɔtrɔ kple nublanuikpɔkpɔ, dɔmekɔkɔ, ɖokuibɔbɔɖeanyi, dɔmefafa, dzigbɔgbɔ blewu, 
COL.3.13	eye mihe adodo kple mia nɔewo, eye mitsɔ ke mia nɔewo, ne nyaa ɖe le amea ɖe si ɖe amea ɖe ŋuti la, alesi Kristo hã tsɔ ke mii la, miawo hã miwɔ nenema ke! 
COL.3.14	Ke hekpe ɖe nusiawo katã ŋuti la mido lɔlɔ̃, si nye blibonyenye la ƒe nublanu. 
COL.3.15	Eye Kristo ƒe ŋutifafa naɖu dzi le miaƒe dziwo me, nusi ŋuti woyɔ mi vɛ hã le ŋutilã ɖeka me, eye mizu ame ɖakpewo! 
COL.3.16	Mina Kristo ƒe nya la nanɔ mia me geɖe fũ, eye mitsɔ nunya sia nunya fia nu mia nɔewo, eye mixlɔ̃ nu mia nɔewo kple Psalmowo kple kafukafuhawo kpakple gbɔgbɔ me hawo, eye midzi ha le amenuveve me na Mawu le miaƒe dziwo me. 
COL.3.17	Eye nusianu, si miewɔna le nuƒoƒo alo dɔwɔwɔ me la, miwɔ ye katã le Kristo Yesu ƒe ŋkɔa dzi, eye mida akpe na Mawu Fofo la le eyama me.
COL.3.18	Mi nyɔnuwo la, mibɔbɔ mia ɖokui na mia srɔ̃wo, abe alesi wòdze le Aƒetɔ la me ene. 
COL.3.19	Mi ŋutsuwo la, milɔ̃ mia srɔ̃wo, eye migawɔ dɔmevevi le wo ŋu o. 
COL.3.20	Mi ɖeviwo la, miɖo to mia dzilawo le nusianu me; elabena esia dze Aƒetɔ la ŋu nyuie. 
COL.3.21	Mi fofowo la, migado dziku na mia wo, bene dzika nagatso wo ƒo o. 
COL.3.22	Mi dɔlawo la, miɖo to miaƒe aƒetɔwo le ŋutilã nu le nusianu me; menye le ame ŋku me nuwɔwɔ me, abe alesi wòdzea amewo ŋu la ene o, ke boŋ le dzimekɔkɔ me le Aƒetɔ la vɔvɔ̃ me; 
COL.3.23	eye nusianu, si ke miewɔna la, mi wɔe tso dzi me, abe Aƒetɔ lae miewɔe na ene, eye menye na amewo o, 
COL.3.24	esi mienya bena, miaxɔ domenyinyi ƒe teƒeɖoɖo tso Aƒetɔ gbɔ la. Miesubɔ Aƒetɔ Kristo! 
COL.3.25	Elabena amesi ke wɔa nu madzɔmadzɔ la, axɔ nu madzɔmadzɔ, si wòwɔ la ƒe fetu, eye ŋkumekpɔkpɔa ɖeke mele eme o.
COL.4.1	Mi aƒetɔwo la, miwɔ nusi dzɔ, eye wòsɔ la, na miaƒe dɔlawo, esi mienyae bena, Aƒetɔ li na miawo hã le dziƒo la ta.
COL.4.2	Minɔ gbedodoɖa dzi ɖaa, eye minɔ ŋudzɔ le eme kple akpedada, 
COL.4.3	eye mido gbe ɖa ɖe miawo hã mía ta, bene Mawu naʋu nya la ƒe ʋɔtru na mí, ne míagblɔ Kristo ƒe nya ɣaɣla, si ŋuti woblam ɖo hã, 
COL.4.4	bene maɖe esia ɖe go afia, abe alesi wòdzem be, maƒo nu la ene. 
COL.4.5	Mizɔ le nunya me le amesiwo le egodo la ŋku me, eye miwo ɣeyiɣi la ŋuti dɔ blibo. 
COL.4.6	Mina amenuveve kple dze nanɔ miaƒe nya me ɖaasi, bena mianya alesi wòdze be, miaɖo nya ŋuti na amesiame.
COL.4.7	Nusiwo katã va dzo ɖe dzinye la, Tixiko, nɔvi lɔlɔ̃tɔ kple subɔla nuteƒewɔla kpakple hadɔwɔla le Aƒetɔ me la, ana mianyae, 
COL.4.8	amesi meda ɖo ɖe mia gbɔ le esia ta, bene mianya alesi míele, eye wòafa aka na miaƒe dziwo; 
COL.4.9	eye metso Onesimo, nɔvi nuteƒewɔla lɔlɔ̃tɔ, si tso mia dome la, hã kpe ɖe eŋuti; eye wòana mianya nusiwo katã le afisia.
COL.4.10	Aristarxo, hanyegatɔ, kple Marko, Barnaba srɔ̃nyi, si ŋuti miexɔ ɖu le la — ne eva mia gbɔ la, mixɔe — 
COL.4.11	kple Yesu, si woyɔna be Yusto, amesiwo tso aʋatsotsoa me la, ɖuɖɔ mi ƒã; amesiawo ɖeɖekoe nye hanyedɔwɔlawo na Mawu ƒe fiaɖuƒe la, nenem me siawo zu akɔfafa nam. 
COL.4.12	Epafra, amesi tso mia dome, si nye Kristo ƒe dɔla la, ɖuɖɔ mi ƒã; eyae nye amesi nɔa mia ta ʋlim le gbedodoɖa me ɖaasi, bene mianɔ tsitre abe amesiwo le blibo, eye wokpɔ kakaɖedzi blibo le Mawu ƒe lɔlɔ̃nu katã ŋuti ene. 
COL.4.13	Elabena mele ɖase ɖim le eŋuti bena, ekpɔ agbagbadzedze geɖe le mia kple amesiwo le Laodikea kpakple amesiwo le Hierapoli la ta. 
COL.4.14	Luka, atikewɔla lɔlɔ̃tɔ la, kple Dema woɖuɖɔ mi ƒã. 
COL.4.15	Míeɖuɖɔ nɔvi, siwo le Laodikea la ƒã hekpe ɖe Nimfa kpakple hame, si le eƒe me la ŋu. 
COL.4.16	Eye ne miexlẽ agbalẽ la vɔ la, miwɔe be, woaxlẽe le Laodikea hame hã, eye ne miawo hã miaxlẽ Laodikeatɔwo tɔ. 
COL.4.17	Eye migblɔ na Arxipo bena: Kpɔ subɔsubɔdɔ, si su asiwò le Aƒetɔ me la dzi, be nawu enu!
COL.4.18	Ɖuɖɔ, si nye Paulo metsɔ nye asi ŋlɔe la, enye si. Miɖo ŋu nye kɔsɔkɔsɔwo! Amenuveve nanɔ anyi kpli mi!
1TH.1.1	Paulo kple Silvano kple Timoteo woŋlɔ ɖo ɖe Tesalonikatɔwo ƒe hame, si le Mawu, Fofo la, kple Aƒetɔ Yesu Kristo me: Amenuveve kple ŋutifafa, si tso! Mawu, mía Fofo kple Aƒetɔ Yesu Kristo gbɔ la, woana mi!
1TH.1.2	Miedaa akpe na Mawu ɖaasi le mi katã mia ta, eye mieɖoa ŋku mia dzi le miaƒe gbedodoɖawo me, 
1TH.1.3	eye ɖaa míeɖoa ŋku miaƒe xɔse ƒe dɔwɔwɔ kple lɔlɔ̃ ƒe agbagbadzedze kpakple mɔkpɔkpɔ na mía Aƒetɔ Yesu Kristo la ƒe dzidodo le Mawu, mía Fofo ƒe ŋku me la dzi. 
1TH.1.4	Elabena, nɔvi, siwo Mawu lɔ̃na la, mienya miaƒe tiatia la; 
1TH.1.5	elabena míaƒe nyanyuie la meva mia gbɔ le nya me ɖeɖeko o, ke boŋ le ŋusẽ kple Gbɔgbɔ kɔkɔe kpakple kakaɖedzikpɔkpɔ geɖe me hã, abe alesi mienya amesi ƒomeviwo míenye le mia dome le mia ta la ene. 
1TH.1.6	Eye miawo miezu míawo kple Aƒetɔ la srɔ̃lawo, esi miexɔ nya la le xaxa geɖe me kple Gbɔgbɔ kɔkɔe ƒe dzidzɔ, 
1TH.1.7	ale bena mietrɔ zu kpɔɖeŋu na amesiwo katã xɔnɛ sena le Makedonia kple Axaya. 
1TH.1.8	Elabena Aƒetɔ ƒe nya la ɖi hoo tso mia gbɔ, menye le Makedonia kple Axaya ɖeɖeko o, ke boŋ miaƒe Mawu dzixɔse la ɖo afisiafi, ale bena naneke gbɔgblɔ megahiã mí o; 
1TH.1.9	elabena woa ŋutɔwo gblɔa nya fiana le mía ŋuti, vava, si ƒomevi me mieva mia gbɔ le, kple alesi mietrɔ tso trɔ̃wo gbɔ va Mawu gbɔ, bena miasubɔ Mawu gbagbe vavãtɔ la, 
1TH.1.10	eye míalala Via tso dziƒo, amesi wòfɔ ɖe tsitre tso ame kukuwo dome, Yesu, si ɖe mí tso dziku, si gbɔna la me.
1TH.2.1	Elabena, nɔviwo, mia ŋutɔwo mienyae bena, míaƒe mia gbɔ vava la menye dzodzro o, 
1TH.2.2	ke boŋ wònye míekpe fu, eye wodo vlo mi le Filipi tsã hafi, abe alesi mienyae ene, gake míekpɔ dzideƒo le mía Mawu me hegblɔ eƒe nyanyuie la fia mi le ʋiʋli geɖe me. 
1TH.2.3	Elabena míaƒe nuxɔxlɔ̃ metso beble alo makɔmakɔnyenye me o, eye mele alakpadada me o, 
1TH.2.4	ke boŋ abe alesi Mawu kpo mí míedze bena, wòtso nyanyuie la de asi na mí ene la, nenema ke míegblɔnɛ; menye abe amesiwo dzea amewo ŋu ene o, ke boŋ abe amesiwo dzea Mawu, si dzroa míaƒe dziwo me kpɔna la ŋu ene. 
1TH.2.5	Elabena womekpɔ mi ɣeaɖekeɣi míele numevivinyawo gblɔm, eye míele alakpa hã dam le ŋukeklẽ ta kpɔ o, abe alesi mienyae ene. Mawue nye ɖaseɖila! 
1TH.2.6	Eye miedi bubu tso amewo gbɔ hã o, eɖanye miawo alo ame bubuwo gbɔ o, wònye míate ŋu aɖo ame mía ɖokui abe Kristo ƒe apostolowo ene hafi, 
1TH.2.7	ke miefa tu le mia dome, abe alesi vidada kpɔa ye ŋutɔ viawo dzii ene, 
1TH.2.8	nenema ke esi mielɔ̃a nu le mia gbɔ o ŋuti la, edze mía ŋu nyuie bena, menye Mawu ƒe nyanyuie la ɖeɖeko míetsɔ na mi o, ke mía ŋutɔwo míaƒe agbe hãe boŋ; elabena mietrɔ zu míaƒe lɔlɔ̃tɔwo. 
1TH.2.9	Elabena, nɔviwo, mieɖo ŋku míaƒe agbagbadzedze kple kutrikuku dzi: Zã kple keli miewɔ dɔ, bena míagazu agba na mia dome amea ɖeke o, eye ale míegblɔ Mawu ƒe nya la fia mi. 
1TH.2.10	Miawoe nye ɖaseɖilawo kple Mawu hã, alesi mieno anyi kɔkɔe kple dzɔdzɔe kple mokaka manɔŋui le mi amesiwo xɔe se la gbɔ, 
1TH.2.11	eye mienyae hã bena, abe alesi fofo wɔna na viawo ene la, nenema ke míewɔ na mia dome amesiame: Míexlɔ̃ nu mi, eye miefa akɔ na mi, 
1TH.2.12	eye míeɖi ɖase na mi be, miazɔ bena mianye ame dzedzewo na Mawu, amesi yɔ mi va ye ŋutɔ ƒe fiaɖuƒe kple ŋutikɔkɔe gbɔ la.
1TH.2.13	Eye le esia ta míawo hã miedaa akpe na Mawu ɖaa bena, esime miexɔ mawunya, si miese le mía nu la, miexɔe abe amewo ƒe nya ene o, ke boŋ abe Mawu ƒe nya ene, abe alesi wònye Mawu ƒe nya vavã, si hã sẽa ŋu le mi, amesiwo xɔnɛ sena la me ene. 
1TH.2.14	Elabena miawo, nɔviwo, miezu Mawu hame, siwo le Yudea le Kristo Yesu me la, srɔ̃lawo; elabena miawo hã míekpe fu mawo ke tso mia ŋutɔwo mia dumeviwo gbɔ, abe alesi woawo hã wokpee tso Yudatɔwo gbɔ la ene; 
1TH.2.15	amesiwo hã wu Aƒetɔ Yesu kple woa ŋutɔwo ƒe nyagblɔɖilawo, eye woti mía yome, eye womedzea Mawu ŋu o, eye wonye amewo katã ƒe adikãtɔwo, 
1TH.2.16	esi wòxea mo na mí, bena míagagblɔ nya na trɔ̃subɔlawo, bene woaxɔ wo ɖe agbe o, bene woayɔ woƒe nuvɔ̃wo taŋtaŋ ɖaasi la ŋuti; ke dziku, si ava wo dzi la, yɔ taŋtaŋ.
1TH.2.17	Ke míawo la, nɔviwo, esi woɖe mi ɖa tso mia gbɔ ɣeyiɣi kpuia ɖe le ŋku me — menye le dzi me o la — geɖe wu mieɖo vevie, eye wòdzro mí ŋutɔ bena, míakpɔ mia ŋku me. 
1TH.2.18	Eyata míedi be, míava mia gbɔ, nye Paulo la zi ɖeka kple zi eve hã: ke Satana xe mɔ na mí. 
1TH.2.19	Elabena amekae nye míaƒe mɔkpɔkpɔ kple dzidzɔ kple adegbeƒoƒo ƒe fiakuku la, ne menye miawo hãe le mía Aƒetɔ Yesu Kristo ŋku me le eƒe vava la me o mahã? 
1TH.2.20	Elabena miawoe nye míaƒe kafukafu kple dzidzɔ.
1TH.3.1	Eyaŋuti esi miegale ŋu do dzi o la, edze mía ŋu nyuie bena, woagblẽ míawo ɖeɖe ɖi ɖe Atene, 
1TH.3.2	eye miedo Timoteo, mía nɔvi kple Mawu ƒe subɔla kple hadɔwɔla le Kristo ƒe nyanyuie me la ɖa, bene wòado ŋusẽ mi, eye wòaxlɔ̃ nu mi le miaƒe xɔse ŋuti, 
1TH.3.3	bene amea ɖeke nagaʋuʋu le xaxa siawo me o; elabena mia ŋutɔwo mienyae bena, esiawo ke ŋuti woɖo mí ɖo; 
1TH.3.4	elabena esime mienɔ mia gbɔ la, miegblɔe ɖi na mi bena, miaɖo xaxa me tsã, abe alesi wòva ve me, eye mienyae hã la ene. 
1TH.3.5	Eyata nye hã, esi nyemegale ŋu do dzi o la, medɔ ɖo ɖa, bene manya miaƒe xɔse, bena misela tela te mi kpɔ, eye míaƒe agbagbadzedze zu dzodzro mahĩ! 
1TH.3.6	Ke azɔ la, esi Timoteo tso mia gbɔ va mia gbɔ, eye wòhe dzidzɔnya vɛ na mí le miaƒe xɔse kple miaƒe lɔlɔ̃ ŋuti, eye bena mietsɔa ŋkuɖoɖodzi nyui ɖoa ŋku mía dzi ɖaasi, eye bena edzroa miawo hã be, míakpɔ mí, abe alesi wòdzroa míawo hã be, miakpɔ mi ene la ŋuti; 
1TH.3.7	eyata, nɔviwo, wofa aka na mí le mia ŋuti le míaƒe hiãkaka kple xaxa katã me to miaƒe xɔse me; 
1TH.3.8	elabena azɔ la, ne miawo miele tsitre sesĩe le Aƒetɔ me la, míele agbe.
1TH.3.9	Elabena akpedada ka míate ŋu atso aɖo teƒe na Mawu le mia ta le dzidzo katã, si míekpɔna le mia ta le mía Mawu ŋku me la ŋuti mahã? 
1TH.3.10	Zã kple keli míeɖea kuku ŋutɔŋutɔ, bena miakpɔ mia ŋku me, eye miaɖo nusi susɔ na miaƒe xɔse la ɖo wòazu blibo.
1TH.3.11	Ke Mawu, mía Fofo ŋutɔ kple mía Aƒetɔ Yesu Kristo nana míaƒe mo naɖo ta mia gbɔ. 
1TH.3.12	Ke miawo la, Aƒetɔ ana miatsi ɖe dzi ahagba go le lɔlɔ̃ na mia nɔewo kple amewo katã me, abe alesi míawo hã míele na mi la ene, 
1TH.3.13	bene wòado ŋusẽ miaƒe dziwo, be woanɔ anyi mokaka manɔŋui le kɔkɔenyenye me le Mawu, mía Fofo la ŋku me le mia Aƒetɔ Yesu Kristo kple eƒe ame kɔkɔewo katã ƒe vavagbe la! Amen.
1TH.4.1	Azɔ mlɔeba la, nɔviwo, miele kuku ɖem, eye míele nu xlɔ̃m mi le Aƒetɔ Yesu me, bene abe alesi miexɔe tso mia gbɔ, alesi dze be, miazɔ, eye miadze Mawu ŋu, eye abe alesi miezɔna hã ene la, miayi dzi geɖe wu; 
1TH.4.2	elabena mienya se, siwo miede na mi to Aƒetɔ Yesu dzi. 
1TH.4.3	Elabena esiae nye Mawu ƒe lɔlɔ̃nu, be miawo mia ɖokui kɔkɔe, eye miade mia ɖokui ɖa atso ahasiwɔwɔ me, 
1TH.4.4	eye mia dome amesiame nanya, alesi woade ye ŋutɔ srɔ̃a le kɔkɔenyenye kple bubu me; 
1TH.4.5	menye le nudzodzro ƒe fiẽŋufiẽŋui vevie me, abe alesi trɔ̃subɔla, siwo menya Mawu o la wɔna la ene o; 
1TH.4.6	eye amea ɖeke nagaba nɔvia, eye wòatafae le dɔwɔwɔ me o; elabena Aƒetɔ lae nye nusiawo katã ƒe hlɔ̃biala, abe alesi miegblɔ tsã, eye míeɖi ɖase na mi la ene. 
1TH.4.7	Elabena Mawu meyɔ mí na makɔmakɔnyenye o, ke boŋ na kɔkɔewɔwɔ. 
1TH.4.8	Eyaŋuti amesi ke doa vlo esia la, menye amee wòdoa vloe o, ke boŋ Mawu, amesi na eƒe Gbɔgbɔ kɔkɔe mí lae wòdoa vloe.
1TH.4.9	Ke le nɔvilɔlɔ̃ ŋuti la mehiã mi bena, míaŋlɔe aɖo ɖe mi o; elabena Mawu fia mia ŋutɔwo be, mialɔ̃ mia nɔewo; 
1TH.4.10	elabena miewɔ esia ke na nɔvi, siwo katã le Makedonia blibo la katã. Ke míele nu xlɔ̃m mi, nɔviwo, bena miayi dzi geɖe wu, 
1TH.4.11	eye miabui nudzeamee be, miano anyi kpoo, eye miawɔ mia ŋutɔwo miaƒe dɔ, eye miatsɔ miaƒe asiwo awɔ dɔ, abe alesi miede se na mi la ene, 
1TH.4.12	bene miazɔ nyuie de amesiwo le egodo la ŋuti, bene naneke nagahiã mi o.
1TH.4.13	Ke, nɔviwo, míele didim bena, mianɔ numanyamanya me le amesiwo dɔ alɔ̃ la ŋuti o, bene miagaxa nu, abe ame bubu, siwo mɔkpɔkpɔ meli na o la ene o. 
1TH.4.14	Elabena ne miexɔnɛ sena bena, Kristo ku, eye wògafɔ ɖe tsitre la, nenema ke Mawu ato Yesu Kristo dzi akplɔ amesiwo dɔ alɔ̃ la hã ayi kpakplii. 
1TH.4.15	Elabena míele esia gblɔm na mi le Aƒetɔ la ƒe nyaa de me bena, mí amesiwo susɔ le agbe yiɖase ɖe Aƒetɔ la ƒe vavagbe la, miadze ŋgɔ na amesiwo dɔ alɔ̃ la o. 
1TH.4.16	Elabena Aƒetɔ la ŋutɔ atsɔ aʋafia gã ƒe gbeɖeɖe kple mawudɔla gatɔ ƒe gbe kple Mawu ƒe kpẽɖiɖi aɖi tso dziƒo, eye amesiwo ku le Kristo me la, woatsi tre gbã; 
1TH.4.17	emegbe la mi amesiwo susɔ le agbe la, woahe mí kpakpli wo siaa le alilikpowo me aɖakpe Aƒetɔ la le ya me, eye ale míanɔ anyi kple Aƒetɔ la ɖaasi. 
1TH.4.18	Eyata mitsɔ nya siawo fa akɔ na mia nɔewo.
1TH.5.1	Ke le ɣeyiɣiwo kple azãgbewo ŋuti la, nɔviwo, mehiã mi be, míaŋlɔe aɖo ɖe mi o; 
1TH.5.2	elabena mia ŋutɔwo mienyae kɔte bena, Aƒetɔ ƒe ŋkeke la gbɔna, abe alesi fiafitɔ vana le zã me ene. 
1TH.5.3	Elabena ne wole gbɔgblɔm be, ŋutifafa kple anyinɔnɔ dedie li la, tete gbegblẽ ava lili wo, abe alesi fuɖuame va lilia funɔ ene, eye womate ŋu asi le enu kulẽ o. 
1TH.5.4	Ke miawo, nɔviwo, miele viviti me, bena ŋkeke la naɖi ɖe mi abe fiafitɔ ene o; 
1TH.5.5	elabena mi katã míenye kekeli viwo kple ŋkeke viwo; míenye zã alo viviti ta o. 
1TH.5.6	Eyata azɔ migana míanɔ alɔ̃ dɔm abe ame bubuwo ene o, ke boŋ mina míanɔ ŋudzɔ, eye míanɔ mo xexi. 
1TH.5.7	Elabena amesiwo dɔa alɔ̃ la, zãe wodɔa alɔ̃, eye amesiwo mua aha la, zãe womua aha; 
1TH.5.8	ke mí amesiwo nye ŋkeke tɔwo la, mina mianɔ mo xexi, eye míado xɔse kple lɔlɔ̃ ƒe akɔtakpoxɔnu, eye míaɖɔ xaxa ƒe mɔkpɔkpɔ ƒe gakuku la. 
1TH.5.9	Elabena Mawu meɖo mí na dziku o, ke boŋ, bena xɔxɔ nasu mía si to mía Aƒetɔ Yesu Kristo dzi, 
1TH.5.10	amesi ku ɖe mía ta, bena ne míele ŋu alo míele alɔ̃ me la, míanɔ agbe kpakplii, 
1TH.5.11	Eyata mifa akɔ na mia nɔewo, eye mido ŋusẽ mia nɔewo, abe alesi miewɔna hã ene.
1TH.5.12	Ke míele kuku ɖem na mi, nɔviwo: Midze si amesiwo wɔa dɔ vevi le mia dome, eye wonɔ mia nu le Aƒetɔ la me, eye woglɔ̃a nu mi la, 
1TH.5.13	eye bena míabu wo geɖe ŋutɔ le lɔlɔ̃ me le woƒe dɔwɔwɔ la ta. Minɔ anyi le ŋutifafa me le mia nɔewo dome. 
1TH.5.14	Ke míele nu xlɔ̃m mi, nɔviwo: Migbe nya na nu baɖa wɔlawo, mifa akɔ na dzikatsoƒoetɔwo, mixɔ na gbɔdzɔgbɔdzɔtɔwo, migbɔ dzi ɖi na amewo katã. 
1TH.5.15	Mikpɔ nyuie bena, amea ɖeke nagaɖo vɔ̃ vɔ̃ teƒe o, ke boŋ miti nyuididi na mia nɔewo kple amewo katã yome ɖaasi. 
1TH.5.16	Dzi nadzɔ mi ɖaa! 
1TH.5.17	Minɔ gbedodoɖa dzi madzudzɔmadzudzɔe! 
1TH.5.18	Mida akpe le nusianu ŋuti; elabena esiae nye Mawu ƒe lɔlɔ̃nu le Kristo Yesu me hena mi. 
1TH.5.19	Migatsi Gbɔgbɔ la nu o! 
1TH.5.20	Migado vlo nyagbɔgblɔɖiwo o! 
1TH.5.21	Ke mido nuwo katã kpɔ, eye milé nu nyui la me ɖe asi. 
1TH.5.22	Miɖe mia ɖokui ɖa tso vɔ̃ sia vɔ̃ ƒomevi me!
1TH.5.23	Ke ŋutifafa Mawu la ŋutɔ nakɔ mia ŋuti keŋkeŋ, eye wòadzra miaƒe gbɔgbɔ kple luʋɔ kpakple ŋutilã blibo la katã ɖo mokaka manɔŋui halase mía Aƒetɔ Yesu Kristo ƒe vavagbe la! 
1TH.5.24	Nuteƒewɔla enye amesi yɔ mi ve, amesi lawɔe hã. 
1TH.5.25	Nɔviwo, mido gbe ɖa ɖe mía ta! 
1TH.5.26	Mitsɔ nugbugbɔ kɔkɔe ɖuɖɔ nɔviwo katã nam ƒã. 
1TH.5.27	Metà Aƒetɔ la na mi bena, miaxlẽ agbalẽ sia na nɔvi kɔkɔeawo katã. 
1TH.5.28	Mía Aƒetɔ Yesu Kristo ƒe amenuveve nanɔ anyi kpli mi! Amen.
2TH.1.1	Paulo kple Silvano kple Timoteo woŋlɔ ɖo ɖe Tesalonikatɔwo ƒe hame, si le Mawu, mía Fofo, kple Aƒetɔ Yesu Kristo me: 
2TH.1.2	Amenuveve kple ŋutifafa, si tso Mawu, mía Fofo kple Aƒetɔ Yesu Kristo gbɔ la, woana mi!
2TH.1.3	Ele na mí bena, míada akpe na Mawu ɖaasi le mia ta, nɔviwo, abe alesi dze ene; elabena miaƒe xɔse tsina ŋutɔ, eye mi katã mia dome amesiame ƒe lɔlɔ̃, si mietsɔna lɔ̃a mia nɔewo la, sɔa gbɔ ɖe edzi, 
2TH.1.4	ale bena mia ŋutɔwo míeƒoa adegbe le mia ta le Mawu ƒe hameawo me le miaƒe dzidodo kple miaƒe xɔse, si le mia si le miaƒe yometitiwo kple xaxa, siwo miekpɔna me la ŋuti; 
2TH.1.5	nusiwo nye Mawu ƒe ʋɔnudɔdrɔ̃ dzɔdzɔe la ƒe dzesi bena, wobu mi be, miedze Mawu ƒe fiaɖuƒe, si ŋuti míekpe fu ɖo la, 
2TH.1.6	ne ele ale bena, edzo le Mawu ƒe ŋku me bena, wòatsɔ xaxa aɖo teƒe na amesiwo na xaxa mi; 
2TH.1.7	eye mi amesiwo kpo xaxa la, ana gbɔɖeme mi kpakple mí katã siaa le Aƒetɔ Yesu Kristo kple eƒe ŋusẽ ƒe dɔlawo ƒe ɖeɖefia tso dziƒo la me 
2TH.1.8	le dzo ƒe aɖe me, esime woabia hlɔ̃ amesiwo menya Mawu o kple amesiwo meɖoa to mía Aƒetɔ Yesu Kristo ƒe nyanyuie la o, 
2TH.1.9	amesiwo akpɔ fetu vɔ̃, si nye gbegblẽ mavɔmavɔ la, tso Aƒetɔ ƒe ŋku me kple eƒe ŋusẽ ƒe ŋutikɔkɔe la gbɔ, 
2TH.1.10	ne ava, bena wòakpɔ ŋutikɔkɔe le eƒe ame kɔkɔewo me, eye woawo nuku na amewo le dzixɔsetɔwo katã ŋuti le ŋkeke ma dzi; elabena miexɔ míaƒe ɖaseɖiɖi dzi se. 
2TH.1.11	Esiata hã miedoa gbe ɖa ɖaa le mia ta, bena mía Mawu nabu mi be, miedze yɔyɔ la, eye wòawu dɔmenyonyo ƒe ŋudzedze; katã kple xɔse ƒe do la nu le ŋusẽ me, 
2TH.1.12	bene wòakɔ mía Aƒetɔ Yesu Kristo ƒe ŋkɔ la ŋuti le mia me, eye wòakɔ miawo hã mia ŋuti le eyama me le mía Mawu kple Aƒetɔ Yesu Kristo ƒe amenuveve la nu.
2TH.2.1	Ke míele kuku dem na mi, nɔviwo, le mía Aƒetɔ Yesu Kristo ƒe vava kple mia ƒuƒoƒo de eyama gbã la ŋuti, 
2TH.2.2	bene miagana woate mi ɖa kaba tso miaƒe tamesusu me o, eye miagana woado voɖi na mi hã o, eɖanye to gbɔgbɔ alo to nya me o alo to agbalẽ, si le abe mía gbɔ wòtso ene la me o, abe ɖe Aƒetɔ ƒe ŋkeke la ɖo va ene. 
2TH.2.3	Migana amea ɖeke nable mi le mɔa ɖeke dzi o; elabena Aƒetɔ la mava o, negbe ɖeko megbedede tso Mawu gbɔ lava gbã, eye woaɖe nuvɔ̃me, si nye gbegblẽvi la, ɖe go, 
2TH.2.4	amesi tsia tre, eye wòdoa eɖokui ɖe dzi ɖe nusianu, si woyɔna be Mawu alo nusi wosubɔna la dzi, nenem bena wòbɔbɔ nɔ anyi de mawuƒe la me hele eɖokui fiam be, yenye Mawu. 
2TH.2.5	Alo ɖe mieɖo ŋku edzi bena, esime megale mia gbɔ la, megblɔ nusiawo na mi oa? 
2TH.2.6	Eye azɔ la mienya nusi xea mo nɛ, bena woaɖee ɖe go le ye ŋutɔ ƒe azãgbe la dzi. 
2TH.2.7	Elabena sedzimawɔmawɔ ƒe nya ɣaɣla la le da wɔm ŋusẽtɔe xoxo; ɖeko wòle be, woaɖe amesi le ma xem vaseɖe fifi la da le mo la dzi hafi; 
2TH.2.8	eye tete woaɖe sedzimawɔla ɖe go, amesi Aƒetɔ Yesu lawu kple eƒe nu me gbɔgbɔ, eye wòatsrɔ̃e to eƒe vava ƒe ɖeɖefia la me. 
2TH.2.9	Ame ma ƒe vava lanye le Satana ƒe ŋusẽdɔwɔwɔ nu: Le aʋatsokaka ƒe ŋusẽ kple dzesiwo kple nukunuwo katã 
2TH.2.10	kple madzɔmadzɔnyenye ƒe amebeble katã me le amesiwo le tsɔtsrɔm la dome; elabena womexɔ nyateƒe ƒe lolo, bene woaxɔ wo o. 
2TH.2.11	Eye le esia ta Mawu adɔ beble, si nu sẽ la, aɖo ɖe wo gbɔ, bene woaxɔ aʋatsokaka dzi ase, 
2TH.2.12	bene woadrɔ̃ ʋɔnu amesiwo katã mexa nyateƒe dzi se o, ke boŋ madzɔmadzɔnyenye dze wo ŋu.
2TH.2.13	Ke ele na mí be, míada akpe na Mawu ɖaasi le mia ta, nɔvi, siwo Aƒetɔ la lɔ̃na, bena Mawu Mia mi tso gɔmedzedzea me hena xɔxɔ le Gbɔgbɔ ƒe kɔkɔewɔwɔ kple nyateƒe dzixɔse la me, 
2TH.2.14	nusi gbɔ woyɔ mi ve to míaƒe nyanyuie la me, bene mía Aƒetɔ Yesu Kristo ƒe ŋutikɔkɔe la nasu mia si. 
2TH.2.15	Eyata azɔ, nɔviwo, minɔ tsitre sesĩe, eye milé nuɖoanyi, si wofia mi, eɖanye to nya alo to míaƒe agbalẽ me o la, ɖe asi. 
2TH.2.16	Ke mía Aƒetɔ Yesu Kristo ŋutɔ kple Mawu, mía Fofo, amesi lɔ̃ mi, eye wotsɔ akɔfafa mavɔmavɔ kple mɔkpɔkpɔ nyui na mí to amenuveve me la, 
2TH.2.17	nafa akɔ na miaƒe dziwo, eye wòado ŋusẽ mi le dɔwɔwɔ nyui kple nya nyui katã me.
2TH.3.1	Mlɔeba la, nɔviwo, mido gbe ɖa ɖe mia la, bena Aƒetɔ ƒe nya la nayi dzi kaba, eye woakɔ eŋuti, abe alesi wòle le miawo hã mia dome la ene, 
2TH.3.2	eye bena woaɖe mí atso votolawo kple ame vɔ̃ɖiwo si me; elabena menye amewo katã si xɔse la le o. 
2TH.3.3	Ke nuteƒewɔla enye Aƒetɔ la, amesi ado ŋusẽ mi, eye wòadzra mi ɖo tso vɔ̃ɖitɔ la si me. 
2TH.3.4	Ke mieɖo dzi ɖe mia ŋu le Aƒetɔ la me bena, miewɔa nusi miede se na mi la, eye miegale ewɔ ge hã. 
2TH.3.5	Ke Aƒetɔ la atrɔ miaƒe dziwo aɖo ta Mawu ƒe lɔlɔ̃ kple Kristo ƒe dzidodo la gbɔ.
2TH.3.6	Ke miele se dem na mi, nɔviwo, le mía Aƒetɔ Yesu Kristo ƒe ŋkɔ la dzi bena, miahe mia ɖokui ɖa tso nɔvi sia nɔvi, si zɔna sakasaka, eye menye le nuɖoanyi, si wòxɔ le mía si la nu o la gbɔ. 
2TH.3.7	Elabena mia ŋutɔwo mienya alesi wòdze mi be, miasrɔ̃ mi; elabena míewɔ sakasaka le mia dome o, 
2TH.3.8	eye mieɖu abolo dzro le amea ɖeke gbɔ o, ke boŋ mietsɔ agbagbadzedze kple kutrikuku wo ɖo zã kple keli, bena míagazu agba na mia dome amea ɖeke o, 
2TH.3.9	menye ɖe ŋusẽ mele mía si o, ke boŋ bene míawo mia ɖokui kpɔɖeŋu na mi, bena miasrɔ̃ mí. 
2TH.3.10	Elabena esime mienɔ mia gbɔ hã la, míede se na mi bena, ne amea ɖe melɔ̃ be, yeawɔ dɔ o la, negaɖu nu hã a. 
2TH.3.11	Elabena miese bena, amea ɖewo zɔna sakasaka le mia dome, eye womewɔa dɔa ɖeke o, ke boŋ wowɔa yakadɔwo sɔŋ ko. 
2TH.3.12	Ke míele se dem na nenem me siawo, eye míele nu xlɔ̃m wo le mia Aƒetɔ Yesu Kristo me, bene woawɔ dɔ kpoo, eye woaɖu woa ŋutɔwo ƒe abolo. 
2TH.3.13	Ke miawo la, nɔviwo, migana ɖeɖi nate mia ŋu le do nyui wɔwɔ me o. 
2TH.3.14	Ke ne amea ɖe meɖo to miaƒe nya, si le agbalẽ sia me o la, miɖe dzesi eyama, eye migade ha kplii o, bene ŋu nakpee. 
2TH.3.15	Ke miabui abe futɔ ene o, ke mixlɔ̃ nui abe nɔvi ene boŋ. 
2TH.3.16	Ke ŋutifafa ƒe Aƒetɔ la ŋutɔ nana ŋutifafa mi le ɣeawokatãɣi me le nusianu me. Aƒetɔ la nanɔ anyi kpli mi katã!
2TH.3.17	Ɖuɖɔ, si nye Paulo metsɔ nye asi ŋlɔe, si nye dzesi le nye agbalẽ sia agbalẽ me la, enye si; nenemae meŋlɔnɛ. 
2TH.3.18	Mía Aƒetɔ Yesu Kristo ƒe amenuveve nana anyi kpli mi katã! Amen.
1TI.1.1	Paulo, Yesu Kristo ƒe apostolo le Mawu, mía xɔla, kple Kristo Yesu, si nye míaƒe mɔkpɔkpɔ la, ƒe sedede la nu, 
1TI.1.2	ŋlɔ ɖo ɖe Timoteo, vinye vavã le xɔse me: Amenuveve kple nublanuikpɔkpɔ kple ŋutifafa, si tso Mawu, Fofo la, kple Kristo Yesu, mía Aƒetɔ gbɔ la, woana wò!
1TI.1.3	Alesi mexlɔ̃ nu wò be, nanɔ Efeso, esime meyina ɖe Makedonia, bene naɖe se na amea ɖewo be, womagafia nu bubu o, 
1TI.1.4	eye bena womagaɖo to gliwo kple dzidzimenya, siwo seƒeɖo meli na o, elabena nusiawo hea anukutsyɔtsyɔ geɖewo vɛ wu nusi Mawu ƒe nuɖoanyi le xɔse me la ɖina la, nenema ke megale nu xlɔ̃m wò fifia hã. 
1TI.1.5	Ke sedede ƒe nuwuwu enye lɔlɔ̃, si tso dzi dzadzɛ kple dzitsinya nyui kpakple xɔse, si me alakpaa ɖeke mele o la me; 
1TI.1.6	nusiwo gbɔ amea ɖewo tre mɔ tso, eye wogbugbɔ yi ɖe nuƒoƒo dzodzrowo gbɔ 
1TI.1.7	hele didim be, yewoanye sefialawo, eye womenya nusiwo wogblɔna alo nusiwo dzi woka ɖo la gɔme o. 
1TI.1.8	Ke mienyae bena, se la nyo, ne amea ɖe wɔ eŋu do le se la nu pɛpɛpɛ; 
1TI.1.9	eye míenya esia bena, womena se ame dzɔdzɔe o, ke boŋ sedzidalawo kple tosẽlawo kple ame mavɔ̃mawuwo, kple nuvɔ̃wɔlawo kple ame makɔmakɔwo kple ahɔhlɔ̃bɔlawo kple tɔwulawo kple nɔwulawo kple amewulawo 
1TI.1.10	kple ahasiwɔlawo kple amesiwo dɔna kple ŋutsuviwo kple amesiawo kple aʋatsokalawo kple atam dzodzro kalawo, eye ne nu bubua ɖe li, si tsi tre ɖe nufiafia, si le blibo la ŋuti 
1TI.1.11	le Mawu yayratɔ ƒe ŋutikɔkɔe nyanyuie, si wotsɔ de asi nam la nu.
1TI.1.12	Eye meda akpe na amesi do ŋusẽm, si nye Kristo Yesu, mía Aƒetɔ la be, wòbum nyateƒetɔ, eye wòtsɔm ɖo subɔsubɔ la nu, 
1TI.1.13	nye amesi nye busunyagblɔla kple yometila kpakple vlodola tsã; ke wokpɔ nublanui nam, elabena mewɔe le numanyamanya me, le dzimaxɔse me. 
1TI.1.14	Ke mía Aƒetɔ ƒe amenuveve sɔ gbɔ geɖe ŋutɔ le xɔse kple lɔlɔ̃, si le Kristo Yesu me la me. 
1TI.1.15	Nyateƒenya wònye, eye wòdze be, woaxɔe keŋ bena, Kristo Yesu va xexeame, nuvɔ̃wɔlawo ɖe ge, amesiwo dome menye gãtɔ le. 
1TI.1.16	Ke esia ŋuti wokpɔ nublanui nam, bena Yesu Kristo naɖe eƒe dzigbɔgbɔɖi blewu katã afia le menye gbã, bene wòanye kpɔɖeŋu na amesiwo katã le edzi xɔ ge ase hena agbe mava la. 
1TI.1.17	Ke fia mavɔmavɔtɔ, si nye Mawu magblẽmagblẽ, makpɔmakpɔ ɖeka hɔ̃ la, tɔ nanye bubu kple kafukafu tso mavɔ me yi ɖe mave me! Amen.
1TI.1.18	Mele sedede sia dem asi na wò, vinye Timoteo, le nyagbɔgblɔɖeanyi, siwo dze ŋgɔ na wò la nu, bene nawɔ aʋa nyui le wo nu, 
1TI.1.19	eye nalé xɔse kple dzitsinya nyui ɖe asi, nusi amea ɖewo tso ƒu gbe, eye wodze go le xɔse gome abe ʋu dzego ene; 
1TI.1.20	amesiwo dome Himenaio kple Aleksandro wole, amesiwo metsɔ de asi na Satana, bene wòahe to na wo, be woadzudzɔ busunyagbɔgblɔ.
1TI.2.1	Azo mele nu xlɔ̃m le nuwo katã ŋgɔ be, woawɔ kukuɖeɖewo, gbedodoɖawo, nyaxɔxɔdeametawo, akpedadawo le amewo katã ta, 
1TI.2.2	le fiawo kple amesiwo katã ɖu amegãwo la ta, bene míanɔ anyi kpoo le ŋutifafa mele mawuvɔvɔ̃ kple nusi dzea bubu katã la me. 
1TI.2.3	Elabena esia nyo, eye wòdze Mawu, mía xɔla ŋu, 
1TI.2.4	amesi le didim be, woaxɔ amewo katã, bene woava nyateƒe ƒe sidzedze la me. 
1TI.2.5	Elabena Mawu ɖeka kple avuléla ɖeka, si le Mawu kple amewo dome, si nye ame Kristo Yesu la koe li, 
1TI.2.6	amesi tsa eɖokui na abe fexexe ɖe amewo katã ta la ene, si nye ɖaseɖiɖi la le ye ŋutɔ ƒe ɣeyiɣi la me; 
1TI.2.7	nusia ŋuti woɖom ɖi menye gbeƒãɖela kple apostolo — nyateƒe gblɔm mele, nyemele aʋatso kam o — kple trɔ̃subɔlawo ƒe nufiala le xɔse kpakple nyateƒe me.
1TI.2.8	Eyata mele didim bena, ŋutsuwo nado gbe ɖa le afisiafi, eye woado asi kɔkɔewo ɖe dzi, dɔmedzoe kple ɖikekea ɖeke manɔmee. 
1TI.2.9	Nenema ke nyɔnuwo nado awu ɖe nɔnɔme nyui me, eye woawɔ leke na wo ɖokui le ŋukpekpe kple ɖokuidziɖuɖu me; menye kple ɖaƒoƒo vivivo kple sika alo adzagbawo alo awu xɔasi dodo o, 
1TI.2.10	ke nusi dze nyɔnu, siwo nua Mawu ƒe subɔsubɔ me la, enye be, woawo leke na wo ɖokui to dɔwɔwɔ nyuiwo me. 
1TI.2.11	Nyɔnu la nasrɔ̃ nu le ɖoɖoezizi kple toɖoɖo katã me. 
1TI.2.12	Ke nyemeɖe mɔ na nyɔnu be, wòafia nu, eye wòaɖu ŋutsu dzi o, ke boŋ wòalé eɖokui kpoo. 
1TI.2.13	Elabena womè Adam gbã, emegbe la Xawa? 
1TI.2.14	Eye womeble Adam o, ke nyɔnu lae woble, eye wòge ɖe vodada me. 
1TI.2.15	Ke woaɖee to vidzidzi me, ne ena xɔse kple lɔlɔ̃ kple kɔ̃kɔewɔwɔ kpakple ɖokuidziɖuɖu me.
1TI.3.1	Nyateƒenya wònye: Ne amea ɖe le dzikpɔladɔ dim la, ele dɔwɔwɔ nyui dim. 
1TI.3.2	Azɔ la ele na dzikpɔla bena, mokaka naganɔ eŋu o: Wòanye nyɔnu ɖeka srɔ̃, ɖokuidziɖula, ame ɖɔŋuɖo, nudzeamewɔla, amedzrowɔla, amesi nya nufiafia; 
1TI.3.3	menye ahatsunola o, menye ameƒola o, ke ame fatu; menye gedila o, menye galɔ̃la o, 
1TI.3.4	amesi kpɔa ye ŋutɔ ƒe aƒe dzi nyuie, amesi si vi ɖotowo le, eye wòléa eɖokui nyuie; — 
1TI.3.5	ke ne amea ɖe menya alesi wòa kpɔ ye ŋutɔ ƒe aƒe dzi o la, aleke wòakpɔ Mawu ƒe hame la dzi mahã? — 
1TI.3.6	Menye amesi ƒe dzimetɔtrɔ teƒe medidi o, bene wòagado eɖokui ɖe dzi, eye wòadze Abosam ƒe ʋɔnudɔdrɔ̃ la me o. 
1TI.3.7	Ke ele ne be, wòakpɔ ɖaseɖiɖi nyui atso amesiwo le egodo la hã gbɔ, bene wòagadze dzudzu kple Abosam ƒe mɔ̃tetre me o.
1TI.3.8	Nenema ke subɔlawo hã nalé wo ɖokui nyuie: Wòaganye aɖeveetɔwo o, wòaganye aha geɖe nolawo o, wòagaɖi viɖe ƒoɖi o, 
1TI.3.9	woalé xɔse ƒe nya ɣaɣla la ɖe asi le dzitsinya dzadzɛ me. 
1TI.3.10	Ke woado amesiawo hã akpɔ gbã, eye ne mokaka mele wo ŋu o la, ekema mina woasubɔ. 
1TI.3.11	Nenema ke nyɔnuwo hã nalé wo ɖokui nyuie: Woaganye ameŋuzɔlawo o, woanye amè ɖɔŋuɖowo, nuteƒewɔlawo le nusianu me. 
1TI.3.12	Subɔlawo nanye nyɔnu ɖeka srɔ̃, eye woakpɔ wo viwo kple woa ŋutɔwo ƒe aƒewo dzi nyuie. 
1TI.3.13	Elabena amesiwo subɔna nyuie la, wowɔa nɔƒe nyui na wo ɖokui, eye wokpɔa dzideƒo geɖe le xɔse, si le Kristo Yesu me la me.
1TI.3.14	Mele nusiawo ŋlɔm na wò hele mɔ kpɔm be, mava gbɔwò kpuie; 
1TI.3.15	ke ne metsi anyi la, ne nanya alesi dze wò be, nazɔ le Mawu ƒe aƒe, si nye Mawu gbagbe ƒe hame kple nyateƒe ƒe sɔti kple gɔmeɖoɖoanyi sesĩ la me. 
1TI.3.16	Eye edze ƒã bena, gã enye mawusosroɖa ƒe nya ɣaɣla la: Mawu ɖe eɖokui fia le ŋutilã me, wotso afia nɛ le Gbɔgbɔ me, eɖe eɖokui fia mawudɔlawo, woɖe gbe ƒãe le trɔ̃subɔlawo dome, woxɔ edzi se le xexeame, woxɔe yi dzi le ŋutikɔkɔe me.
1TI.4.1	Ke Gbɔgbɔ la gblɔe kɔte bena, le ŋkeke mamleawo me la amea ɖewo ade megbe atso xɔse la me, eye woaɖo to beblegbɔgbɔwo kple gbɔgbɔ vɔ̃wo ƒe nufiafia 
1TI.4.2	to aʋatsonufialawo ƒe alakpadada me, amesiwo wotsɔ ga xɔdzo ɖe dzesi wo le woa ŋutɔwo ƒe dzitsinya me, 
1TI.4.3	amesiwo xea mɔ na srɔ̃ɖeɖe, eye wogblɔna be, woatsri nuɖuɖu, siwo Mawu wɔ, bena amesiwo xɔe se, eye wodze si nyateƒe la, naɖu kple akpedada la. 
1TI.4.4	Elabena Mawu ƒe nuwɔwɔwo katã nyo, eye womatsri naneke o, nenye be, woxɔe kple akpedada; 
1TI.4.5	elabena wokɔ eŋuti to Mawu ƒe nya kple gbedodoɖa me.
1TI.4.6	Ne ètsɔ nusiawo ɖo nɔviawo ŋku me la, anye Yesu Kristo ƒe subɔla nyui, si wonyi le xɔse ƒe nyawo kple nufiafia nyui, si yome nèdze la me. 
1TI.4.7	Ke nagbe yakagli makɔmakɔ, siwo nyagãwo tona; boŋ do vevie mawusosroɖa. 
1TI.4.8	Elabena ŋutilã me veviedodo nyo na nu via ɖe ko; ke mawusosroɖa nyo na nusianu, eye agbe, si li fifi kple esi le vava ge la, ƒe ŋugbedodo la li nɛ. 
1TI.4.9	Nyateƒenya wònye, eye wòdze be, woaxɔe blibo. 
1TI.4.10	Elabena esiaŋuti hã míedzea agbagba, eye míenana wodzua mi ɖo; elabena míetsɔ míaƒe mɔkpɔkpɔ ɖo Mawu gbagbe, si nye amewo katã xɔla, vevietɔ xɔsetɔwo tɔ la dzi. 
1TI.4.11	De nusiawo ƒe se, eye nafia wo. 
1TI.4.12	Megana amea ɖeke naɖo vlo wò ɖekakpuinyenye o, ke boŋ nanye kpɔɖeŋu na xɔsetɔwo le nya me, le anyinɔnɔ me, le lɔlɔ̃ me, le gbɔgbɔ me, le xɔse me, le dzadzɛnyenye me. 
1TI.4.13	Nɔ agbalẽxexlẽ kple nuxɔxlɔ̃ kple nufiafia dzi, halase esime mava. 
1TI.4.14	Megawɔ ƒome le amenuvevenunana, si le mewo, si wona wò to nyagblɔɖi me, esime hamemegãwo da woƒe asiwo ɖe dziwò la ŋuti o. 
1TI.4.15	Lé be na nusiawo, nɔ nusiawo dzi, bene wò ŋgɔgbedede nadze ƒã le nuwo katã me. 
1TI.4.16	Kpɔ ɖokuiwò kple wò nufiafia la dzi nyuie, nɔ nusiawo dzi; elabena ne èwɔ esia la, àxɔ ɖokuiwò kple amesiwo ɖoa to wò la, ɖe agbe.
1TI.5.1	Megawo ɖe ame tsitsi ta o, keboŋ xlɔ̃ nui abe fofo ene, ɖekakpuiwo abe nɔviŋutsuwo ene, 
1TI.5.2	nyɔnu tsitsiwo abe dadawo ene, ɖetugbiwo abe nɔvinyɔnuwo ene le dzadzɛnyenye katã me. 
1TI.5.3	Bu ahosi, siwo nye ahosi vavãwo! 
1TI.5.4	Ke ne viwo alo mamayɔviwo le ahosia ɖe si la, woasrɔ̃ alesi woawo nusi adze Mawu ŋu la le woa ŋutɔwo ƒe aƒe me gbã, eye woaɖo teƒe na wo dzia wo: elabena esia nyo le Mawu ŋku me. 
1TI.5.5	Ke nyɔnu, si nye ahosi vavã, eye amea ɖeke meli nɛ o la, tsɔa eƒe mɔkpɔkpɔ ɖoa Mawu dzi, eye wònɔa kukuɖeɖewo kple gbedodoɖawo dzi zã kple keli. 
1TI.5.6	Ke ahosi, si tsa eɖokui de asi na agbeɖuɖu la, ele agbe henye ame kuku. 
1TI.5.7	Eye de nusiawo ƒe se na wo, bene woanɔ anyi mokaka manɔŋui. 
1TI.5.8	Ke ne amea ɖe melé be na ye ŋutɔ tɔwo o, eye vevietɔ na ye ŋutɔ ƒe aƒemetɔwo o la, egbe xɔse la, eye wòvɔ̃ɖi wu dzimaxɔsetɔ.
1TI.5.9	Megatia ahosi, si mexɔ ƒe blaade haɖe o la o: Amesi nye ŋutsu ɖeka srɔ̃, 
1TI.5.10	amesi kpɔ ɖaseɖiɖi nyui le dɔwɔwɔ nyuiwo ŋuti; ne enyia viwo, ne ewɔa amedzro, ne eklɔa ame kɔkɔewo ƒe afɔ ŋuti, ne ekpena ɖe fukpelawo ŋuti, ne enɔa ɖo nyui sia do nyui wɔwɔ yome. 
1TI.5.11	Ke gbe ahosi, siwo metsi haɖe o; elabena ne wodze ha ɖe Kristo ŋuti la, wodina be, yewoaɖe srɔ̃, 
1TI.5.12	eye fɔbubu sia li na wo bena, wotrɔ gbã nyateƒetɔnyenye la. 
1TI.5.13	Eye wosrɔ̃a kuviawɔwɔ hã henɔa tsatsam tso aƒe me yi aƒe me; eye menye, kuvia ɖeɖeko wowɔna o, ke boŋ wonye nu kpoloe ƒolawo kple yakanuwɔlawo hã henɔa nya madzetowo gblɔm. 
1TI.5.14	Eyata mele didim bena, ahosi, siwo metsi haɖe o la, naɖe srɔ̃, adzi viwo, akpa woƒe aƒewo dzi, bene woagaɖe mo na adikãtɔ la, ne wòadzu hame la o. 
1TI.5.15	Elabena amea ɖewo trɔ xoxo dze Abosam yome. 
1TI.5.16	Ke ne ahosiwo le ŋutsu xɔsetɔa ɖe alo nyanu xɔsetɔa ɖe si la, wòakpe ɖe wo ŋuti, eye woaganye agba na hame la o, bene hame la nate ŋu akpe ɖe amesiwo nye ahosi vavãwo la ŋuti.
1TI.5.17	Hamemegã, siwo kpɔa ha la dzi nyuie la, edze be, woatsɔ bubu teƒe eve abu wo, vevietɔ amesiwo dze agbagba le nyagbɔgblɔ kple nufiafia me la. 
1TI.5.18	Elabena ŋɔŋlɔ la gblɔ be: „Megabla nu na nyitsu, si le mɔli tugum la o,“ eye: „Dɔtsɔla dze eƒe fetu.“ 
1TI.5.19	Ne wotso hamemegãa de nu la, megaxɔe o, negbe le ɖaseɖila eve alo etɔ̃ nu ko. 
1TI.5.20	Amesiwo wɔ nuvɔ̃ la, ka mo na wo le amewo katã ŋku me, bene mamleawo hã navɔ̃.
1TI.5.21	Mele atam kam na wò le Mawu kple Kristo Yesu kpakple mawudɔla tiatiawo ŋku me bena, nalé nusiawo me de asi, eye amea ɖewo ƒe nu naganyo ŋuwò awu amea ɖewo o, eye megawɔ naneke alé go ɖeka me awu bubu o. 
1TI.5.22	Megaɖo asi ame dzi kabakaba o, eye megakpɔ gome le ame bubuwo ƒe nuvɔ̃wo me o. Lé ɖokuiwò dzadzɛ. 
1TI.5.23	Megano tsi ɖeɖe o, ke boŋ no wein via ɖe le wò dɔgbo kple lãmegbegblẽ enuenu la ŋuti. 
1TI.5.24	Amea ɖewo ƒe nuvɔ̃wo dze ƒã hedze wo ŋgɔ yi ɖe ʋɔnudɔdrɔ̃ me, ke amea ɖewo hã li, siwo ƒe nuvɔ̃wo dze wo yome. 
1TI.5.25	Nenema ke dɔwɔwɔ nyuiwo hã li, siwo dze ƒã, eye esiwo to vovo la, womate ŋu aɣla wo o.
1TI.6.1	Ame alesi nu le dɔlanyenye ƒe kɔkuti te la, nabu woa ŋutɔwo ƒe aƒetɔwo be, wodze bubu katã, bena woagagblɔ busunya de Mawu ƒe ŋkɔ kple nufiafia la ŋuti o. 
1TI.6.2	Ke amesiwo si aƒetɔ xɔsetɔwo le la, womagaɖo vlo wo, le esi wonye nɔviwo la ŋuti o, ke boŋ woasubɔ wo vevie wu; elabena amesiwo kpea woƒe dɔ nyui wɔwɔ ƒe viɖe la, wonye xɔsetɔwo kple lɔlɔ̃tɔwo.
1TI.6.3	Fia nusiawo, eye nanɔ nuxɔxlɔ̃ dzi! Ne amea de fia nu bubu, eye meléna de Aƒetɔ Yesu Kristo ƒe nya, siwo le blibo, kple nufiafia, si le mawusubɔsubɔ nu la, nu o la, 
1TI.6.4	edoa eɖokui de dzi glodzo, eye menya naneke o, ke boŋ eléa anukutsyɔtsyɔwo kple nyaʋawɔwɔ ƒe do, eye nusiawo hea ŋuʋaʋã, dzrewɔwɔ, busunyagbɔgblɔ, nya vɔ̃ susu de ame ŋuti 
1TI.6.5	kple nyahehe dzodzro vɛ le ame tamegbegblẽtɔ, siwo si woha nyateƒe le amesiwo buna bena, mawusubɔsubɔ enye viɖenu la dome. Te ɖokuiwò ɖa le nenem me siawo gbɔ.
1TI.6.6	Ke mawusosroɖa kpakple ŋudzedzekpɔkpɔ enye viɖenu gã. 
1TI.6.7	Elabena míetsɔ naneke va xexe sia me o, eye edze ƒã bena, míate ŋu atso naneke ayii hã o; 
1TI.6.8	ke ne nunyiame kple avɔtata le mía si la, mina nusiawo nasɔ gbɔ na mí. 
1TI.6.9	Ke amesiwo ɖina be, yewoayi kesinɔtɔwo la, gena ɖe tetekpɔwo kple mɔ̃tetrewo kpakple movidzɔdzɔ kple nuveviwɔame ƒe nudzodzro geɖe, siwo tsoa amewo xlãna ɖe gbegblẽ kple tsɔtsrɔ̃ me la me. 
1TI.6.10	Elabena nuvɔ̃wo katã ƒe ke enye galɔlɔ̃, si yome mɔ amea ɖewo ɖi, eye wotre mɔ tso xɔse la gbɔ, eye wotsɔ nuxaxa geɖe ŋɔ wo ɖokui flofloflo.
1TI.6.11	Ke wò la, oo Mawu ƒe ame, si le nusiawo nu; ke dze dzɔdzɔenyenye, mawusosroɖa, dzixɔse, lɔlɔ̃, dziɖoɖo, dɔmefafa yome. 
1TI.6.12	Ʋli xɔse ƒe ʋiʋli nyui la; wò asi nasu agbe mavɔ, si ta woyɔ wò ɖo, eye nèʋu emeʋuʋu nyui le ɖaseɖila geɖewo ƒe ŋku me la dzi. 
1TI.6.13	Mele se ɖem na wò le Mawu, si gbɔa agbe nuwo katã, kple Kristo Yesu, si ɖi emeʋuʋu nyui ƒe ɖase le Pontio Pilato gbɔ la, ƒe ŋku me 
1TI.6.14	be, nalé sedede sia ɖe asi kpɔtsotso kple mokaka manɔŋui yiɖase mía Aƒetɔ Yesu Kristo ƒe ɖeɖefia la dzi, 
1TI.6.15	esi dziɖula yayratɔ ɖeka, fiawo dzi fia, aƒetɔwo dzi Aƒetɔ la aɖe fia le ye ŋutɔ ƒe azãgbe la dzi, 
1TI.6.16	amesi ko si makumakunyenye le, amesi nɔa anyi le kekeli, si ŋu womate ŋu ate ɖo o la me, amesi amea ɖeke mekpɔ kpɔ o, eye mate ŋu akpɔe hã o, amesi tɔ lanye bubu kple ŋusẽ mavɔmavɔ! Amen.
1TI.6.17	De se na xexe sia me kesinɔtɔwo bena, woagado wo ɖokui ɖe dzi glodzo o, eye womagatsɔ woƒe mɔkpɔkpɔ aɖo kesinɔnuwo ƒe dediemanɔmanɔ dzi o; ke boŋ ɖe Mawu gbagbe, si tsɔ nuwo katã na mí fũ be, míawɔ wo ŋuti do la dzi; 
1TI.6.18	bene woawɔ dɔmenyo, eye woanye kesinɔtɔwo le nu nyui wɔwɔ me, woalɔ̃ nunana ame, woalɔ̃ hadede, 
1TI.6.19	eye woaƒo kesinɔnuwo nu ƒu na wo ɖokui, si anye gɔmeɖoɖoanyi nyui hena ɣeyiɣi si gbɔna, bene woƒe asi nasu agbe vavã la dzi.
1TI.6.20	Oo, Timoteo! Dzra nusi wode asi na wò la ɖo; gbe dzeɖoɖo ƒuƒlu makɔmakɔwo kple aʋatsosidzedze ƒe nudadafiafia, 
1TI.6.21	si me amea ɖewo ʋu, eye wogatre mɔ tso xɔse la gbɔ. Amenuveve nanɔ anyi kpli wò!
2TI.1.1	Paulo, Kristo Yesu ƒe apostolo to Mawu ƒe lɔlɔ̃nu me, le agbe ƒe ŋugbedodo, si le Kristo Yesu me la nu, 
2TI.1.2	ŋlɔ ɖo ɖe Timoteo, vinye lɔlɔ̃tɔ: Amenuveve kple nublanuikpɔkpɔ kple ŋutifafa, si tso Mawu, Fofo la, kple Kristo Yesu, mía Aƒetɔ gbɔ la, woana wò!
2TI.1.3	Meda akpe na Mawu, amesi mesubɔna, abe alesi menyae, tso tɔgbuitɔgbuinyewo gbɔ ene le dzitsinya dzadzɛ me, abe alesi nyemedzudzɔa ŋkuɖoɖo dziwò le nye kukuɖeɖewo me zã kple keli o ene — 
2TI.1.4	ne medo ŋku wò aɖatsiwo dzi la, edzroam be, makpɔ wò, bene dzidzo nayɔm fũ — 
2TI.1.5	esi medo ŋku xɔse alakpa manɔmee, si le mewò, si na mamãwo Loide kple dawò Eunike me gbã la dzi, eye menyae pete be, ele wò hã mewò.
2TI.1.6	Eyata mele ŋku dom edzi na wò be, nade dzo Mawu ƒe amenuvevenunana, si le mewo to nye asiɖoɖo dziwò la me. 
2TI.1.7	Elabena Mawu mena vɔvɔ̃gbɔgbɔ mi o, ke boŋ ŋusẽ-kple lɔlɔ̃-kpakple ɖokuidziɖuɖugbɔgbɔe wòna mí. 
2TI.1.8	Eyata ŋu nagakpe wò le mia Aƒetɔ ƒe ɖaseɖiɖi kple nye, amesi nye eƒe gatɔ la ŋuti o; ke boŋ kpe fu kple nyanyuie la le Mawu ƒe ŋusẽ la nu, 
2TI.1.9	amesi ɖe mí, eye wotsɔ yɔyɔ kɔkɔe yɔ mí; menye le míaƒe dɔwɔwɔwo nu o, ke boŋ le ye ŋutɔ ƒe tameɖoɖoɖi kple amenuveve la nu, si wòtsɔ na mi le Kristo Yesu me, hafi ɣeyiɣi mavɔmavɔwo dze gɔme. 
2TI.1.10	Ke azɔ la woɖee fia to mía xɔla Kristo Yesu ƒe dodo me, amesi ɖe ku ɖa, eye wòhe agbe kple magblẽmagblẽ ɖe go va kekeli nu to nyanyuie la me, 
2TI.1.11	esi nu woɖom menye gbeƒãɖela kple apostolo kpakple trɔ̃subɔlawo ƒe nufiala, 
2TI.1.12	nusi ta mekpe nusiawo ƒe fu hã ɖo, ke ŋu mekpem o: elabena menya amesi dzi mexɔ se, eye menyae pete bena, ŋusẽ le esi wòate ŋu adzra nusi wode asi nam la ɖo hena ŋkeke ma. 
2TI.1.13	Lé nya, siwo le blibo, siwo nèse le nunye la ƒe kpɔɖeŋu me ɖe asi le xɔse kple lɔlɔ̃, si le Kristo Yesu me la me. 
2TI.1.14	Dzra nu nyui, si wode asi na wò la ɖo to Gbɔgbɔ kɔkɔe, si nɔa mía me la me.
2TI.1.15	Enya esia bena, amesiwo katã le Asia la trɔ dzo le yonyeme, amesiwo dome Figelo kple Hermogene wole. 
2TI.1.16	Aƒetɔ la nakpɔ nublanui na Onesiforo ƒe aƒe la; elabena ena nye dzi gbɔ ɖe eme enuenu, eye ŋu mekpenɛ le nye kɔsɔkɔsɔwo ŋuti o; 
2TI.1.17	ke boŋ, esime wòva Roma la, edim vevie ŋuta, eye wòkpɔm. 
2TI.1.18	Aƒetɔ la naɖi nɛ, be wòakpɔ nublanuikpɔkpɔ le Aƒetɔ la gbɔ le ŋkeke ma dzi; eye subɔsubɔdɔ geɖe, siwo wòwɔ le Efeso la, wò la ènyae petepete.
2TI.2.1	Azɔ wò la, vinye, sẽ ŋu le amenuveve, si le Kristo Yesu me la me, 
2TI.2.2	eye nusiwo nèse tso gbɔnye le ɖaseɖila geɖewo dome la, nu mawo ke natsɔ ade asi na ame wɔnuteƒewo, amesiwo ate ŋu afia nu ame bubuwo hã. 
2TI.2.3	Azɔ wò la, do dzi le fukpekpe me abe Yesu Kristo ƒe aʋawɔla nyui ene. 
2TI.2.4	Amea ɖeke menɔa aʋa wɔm so gatsɔa eɖokui dea nuɖuɖudɔwɔwɔwo me o, bene wòadze amesi tsɔ aʋae la ŋu. 
2TI.2.5	Ke ne amea ɖe le kame tem hã la, womaɖɔ dziɖuɖukuku nɛ o, negbe ɖeko wòate kame le se la nu hafi. 
2TI.2.6	Agbledela, si dzea agbagba la, ele nɛ be, wòatre kutsetse la ƒe ɖe ɖuɖu. 
2TI.2.7	Bu nusi gblɔm mele la me kpɔ; elabena Aƒetɔ la ana gɔmesese wò le nuwo katã me. 
2TI.2.8	Ɖo ŋku Yesu Kristo, tsi tsi tre tso ame kukuwo dome, amesi tso Dawid ƒe ƒome me le nye nyanyuie nu la dzi, 
2TI.2.9	nusi ŋuti mekpe fu ɖo yiɖase bablawo me, abe nuvɔ̃wɔla ene; gake womebu mawunya la o. 
2TI.2.10	Eyata medoa dzi le nuwo katã me ɖe ame tiatiawo ta, bene woawo hã ƒe asi nasu xɔxɔ, si le Kristo Yesu me, kple ŋutikɔkɔe mavɔmavɔ la dzi. 
2TI.2.11	Nyateƒenya wònye: Ne míeku kpakplii la, míanɔ agbe hã kpakplim, 
2TI.2.12	ne miedo dzi la, míaɖu fia hã kpakplii; ne miegbe nu le egbɔ la, eyama hã lagbe nu le mia gbɔ; 
2TI.2.13	ne míenye nuteƒewɔlawo o la, eyama lanɔ anyi nuteƒewɔla; elabena mate ŋu agbe nu le eɖokui gbɔ o.
2TI.2.14	Ɖo ŋu nusiawo na wo, eye naɖi ɖase na wo le Aƒetɔ la ŋku me, bene womagatsɔ nya awɔ dzre, si me viɖea ɖeke mele o la o, ke boŋ woblua nyaselawo ƒe tame. 
2TI.2.15	Do vevie be, natsɔ ɖokuiwò afia Mawu abe ame like kple dɔwɔla, si mehiã be, ŋu nakpee o, kpakple amesi ma nyateƒenya la me pɛpɛpɛ ene. 
2TI.2.16	Ke si le dzeɖoɖo ƒuƒlu makɔmakɔwo nu; elabena woayi dzi geɖe wu le mawumavɔ̃mavɔ̃ me, 
2TI.2.17	eye woƒe nya la keke ɖe dzi abe abi vɔ̃ ene, amesiwo dome Himenaio kple Fileto wole, 
2TI.2.18	amesiwo tre mɔ tso nyateƒe la gbɔ hele gbɔgblɔm bena, tsitretsitsi va yi xoxo, eye wotrɔa amea ɖewo ƒe xɔse tsyɔa anyi.
2TI.2.19	Gake la Mawu ƒe gɔmeɖoɖoanyi sesẽ la lia ke, eye nutrenu sia li nɛ. Aƒetɔ la nya amesiwo nye etɔwo, eye amesiame, si yɔa Aƒetɔ ƒe ŋkɔ la, nate ɖa le madzɔmadzɔnyenye gbɔ. 
2TI.2.20	Ke le aƒe gã me la menye sikanuwo kple klosalonuwo ɖeɖekoe nane o, ke boŋ atinuwo kple anyinuwo hã nɔnɛ, ɖewo li bubu le wo ŋu, ɖewo li bubu mele wo ŋu o. 
2TI.2.21	Eyata ne amea ɖe klɔ eɖokui keŋ tso nu mawo me la, anye goe, si ŋu bubu le, si ŋuti kɔ, si nyo na aƒeatɔ ƒe ŋuɖɔwɔwɔ, si wodzra ɖo ɖi hena dɔ nyui sia dɔ nyui wɔwɔ.
2TI.2.22	Si le ɖekakpuinyenye ƒe nudzodzrowo nu; ke dze dzɔdzɔenyenye, xɔse, lɔlɔ̃ kple ŋutifafa yome hekpe de amesiwo katã yɔ Aƒetɔ la le dzi dzadzɛ me la ŋu. 
2TI.2.23	Ke gbe bometsitsi ƒe yakanukutsyɔtsyɔwo, elabena ènyae bena, wòhea dzre ko vɛ. 
2TI.2.24	Ke ele na Aƒetɔ la ƒe subɔla be, wòagawɔ dzre o, ke boŋ wòanye amesi nyoa dɔme na amewo katã, amesi tea ŋu fiãa nu, amesi doa dzi le vɔ̃ me, 
2TI.2.25	amesi gbea nya le dzigbɔɖeanyi me na amesiwo tsia tre ɖe mawunya ŋu, ɖewo Mawu ana dzimetɔtrɔ wo, bene woadze si nyateƒe la, 
2TI.2.26	eye woaganyɔ̃ avo atso Abosam, si lé wo aboyo, bene woawɔ eƒe lɔlɔ̃nu la ƒe mɔ me mahĩ.
2TI.3.1	Ke nya esia bena, le ŋkeke mamleawo me la ɣeyiɣi vɔ̃wo lava. 
2TI.3.2	Elabena ameawo lanye ɖokuilɔ̃lawo, galɔ̃lawo, adegbe ƒuƒlu ƒolawo, dadalawo, busunyagblɔlawo, ame maɖoto dzilawo, ame madakpewo kple ame makɔmakɔwo; 
2TI.3.3	amesiwo melɔ̃a ame ƒe nya o, amesiwo gbea avuléle, ameŋuzɔlawo, amesiwo mete ŋu ɖua wo ɖokui dzi o, ame wɔadãwo, amesiwo melɔ̃a nu nyui o, 
2TI.3.4	yomemɔfialawo, ame mabunuwo, amesiwo doa wo ɖokui ɖe dzi glodzo, amesiwo lɔ̃a hadzedze wu esi woalɔ̃ Mawu, 
2TI.3.5	amesiwo si mawusosroɖa ƒe nɔnɔme le, gake wogbe eƒe ŋusẽ la. Te ɖokuiwò ɖa tso amesiawo gbɔ! 
2TI.3.6	Elabena amesiawo dome amea ɖewo li, siwo gena ɖe aƒewo me dzaa, eye woɖea aboyo nyɔnu abunetɔ, siwo yɔ fũ kple nuvɔ̃wɔwɔ, eye nudzodzro bubu ƒomevi geɖewo kplɔa wo yinɛ, 
2TI.3.7	amesiwo srɔ̃a nu ɖaa, eye womate ŋu ava nyateƒe ƒe sidzedze la gbɔ akpɔ o. 
2TI.3.8	Alesi Yane kple Yambre wotsi tre ɖe Mose ŋuti la, nenema ke woawo hã wotsi tre ɖe nyateƒe la ŋuti; Ame tamegbegblẽtɔwo, amesiwo meli ke le xɔse me o. 
2TI.3.9	Ke womayi dzi geɖe wu o, elabena woƒe aɖaʋadzedze la dze ƒã na amewo katã, abe ame mawo tɔ ke hã ene.
2TI.3.10	Ke wò la èdze nye nufiafia, nye agbenɔnɔ, nye tameɖoɖo, nye xɔse, nye dzigbɔgbɔ blewu, nye lɔlɔ̃, nye dzidodo, 
2TI.3.11	nye yometitiwo kple nye fukpekpe, siwo mekpe le Antioxia kple Ikonio kple Listra la yome; yometiti ma, siwo medo dzi kpe la, Aƒetɔ la ɖem tso wo katã me. 
2TI.3.12	Ke amesiwo katã ɖina be, yewoanɔ agbe ɖe mawusosroɖa nu le Kristo Yesu me la, woati woawo hã yome tsã. 
2TI.3.13	Ke ame vɔ̃ɖiwo kple ameblelawo la woayi dzi vɔ̃ɖitɔe wu anɔ amewo blem, eye amewo able wo. 
2TI.3.14	Ke wò la nɔ nusiwo nesrɔ̃, eye nèkpɔ kakaɖedzi le wo me la me; elabena ènya amesiwo gbɔ nèsrɔ̃e le, 
2TI.3.15	eye esi tso ɖevime ke nènya ŋɔŋlɔ kɔkɔeawo la, woate ŋu ana nunya wò hena agbexɔxɔ to xɔse, si le Kristo Yesu me la me. 
2TI.3.16	Ŋɔŋlɔ sia ŋɔŋlɔ, si tso Mawu ƒe Gbɔgbɔ me la, enyo hã na nufiafia, na mokaka, na ɖɔɖɔɖo, na amehehe, si le dzɔdzɔenyenye me, 
2TI.3.17	bene Mawu ƒe ame la nade blibo, eye wòanɔ dzadzraɖoɖi hena dɔ nyui sia dɔ nyui wɔwɔ.
2TI.4.1	Mele atam kam na wò, le Mawu kple Yesu Kristo, amesi le ʋɔnu drɔ̃ ge ame gbagbewo kple ame kukuwo le eƒe ɖeɖefia kple fiaɖuƒe me la, ƒe ŋku me: 
2TI.4.2	Ɖe gbe ƒã nya la, nɔ edzi, vovoɣi li alo vovoɣi meli o, ka mo, gbe nya, xlɔ̃ nu le dzigbɔɖeanyi kple nufiafia katã me. 
2TI.4.3	Elabena ɣeyiɣi le vava ge, esime womaxɔ nufiafia, si le blibo la o; ke boŋ, le alesi tome fiẽ wo nu la, woaƒo nufialawo nu ƒu na wo ɖokui le woa ŋutɔwo ƒe nudzodzrowo la nu. 
2TI.4.4	Eye woaɖe to ɖa le nyateƒe la ŋuti, eye woatrɔ ayi gliwo gbɔ. 
2TI.4.5	Ke wò la nɔ mo xexi le nuwo katã me, do dzi le fukpekpewo me, wɔ nyanyuiegblɔla ƒe do, eye nawu wò subɔsubɔdɔ la nu blibo. 
2TI.4.6	Elabena nye la wotsɔm le memem xoxo, eye nye dzodzoɣi la gogo.
2TI.4.7	Ʋiʋli nyui lae meʋli; mewu nye mɔzɔzɔ la nu, melé xɔse la me ɖe asi. 
2TI.4.8	Tso ekema dzi la wodzra dzɔdzɔenyenye ƒe dziɖuɖukuku la ɖo ɖi nam, si Aƒetɔ, ʋɔnudrɔ̃la dzɔdzɔe la, lanam le ŋkeke ma dzi; ke menye nye ɖeɖekoe o, ke boŋ amesiwo katã lɔ̃ eƒe ɖeɖefia la hãe.
2TI.4.9	Do vevie be, nava gbɔnye kaba. 
2TI.4.10	Elabena Dema gblẽm tii, le esi wògalɔ̃ fifi xexe sia me la ŋuti, eye wòyi ele Tesalonika; Kreske yi de Galatia, Tito yi de Dalmatia. 
2TI.4.11	Luka ɖeɖekoe li kplim. Xo Marko, eye nakplɔe de asi ve; elabena enye kpedeŋutɔ nyui nam le subɔsubɔ gome 
2TI.4.12	Ke Tixiko ta meɖoe ɖe Efeso. 
2TI.4.13	Ne egbɔna la, tsɔ awu ʋlaya, si megblẽ ɖe Troa ɖe Karpo gbɔ la, kple agbalẽawo ɖe asi vɛ, vevietɔ lãgbalẽ la. 
2TI.4.14	Aleksandro, akɔblitula, wɔ vɔ̃ geɖe ɖe ŋunye; Aƒetɔ la aɖo eteƒe ne le eƒe nuwɔnawo nu; 
2TI.4.15	wò hã kpɔ ɖokuiwò dzi nyuie le eyama ŋuti; elabena etsi tre ɖe míaƒe nyawo ŋuti ŋutɔ. 
2TI.4.16	Le ɖokuinye nuɖeɖe gbãtɔ me la amea ɖeke mede dzinye o, ke boŋ wo katã wogblẽm ɖi. Womagabu esia na wo o. 
2TI.4.17	Ke Aƒetɔ la tsi tre ɖe gbɔnye, eye wòdo ŋusẽm, bena mawu gbeƒãɖeɖe la nu, eye trɔ̃subɔlawo katã nasee, eye wòɖem le dzata ƒe nu me. 
2TI.4.18	Eye Aƒetɔ la aɖem le nuwɔwɔ vɔ̃wo katã me, eye wòaxɔm heyi ɖe eƒe dziƒofiaɖuƒe la me; eya tɔ lanye ŋutikɔkɔe tso mavɔ me yi ɖe mavɔ me! Amen.
2TI.4.19	Ɖuɖɔ Priska kple Akwila kpakple Onesiforo ƒe aƒe la nam ƒã. 
2TI.4.20	Erasto nɔ Korinto, Trofimo la, megblẽe ɖe Mileto wòle dɔ lém. 
2TI.4.21	Do vevie be, nava, hafi ne vuvɔŋɔli naɖo. Eubulo kple Pude kple Lino kple Klaudia kpakple nɔviwo katã ɖuɖɔ wò ƒã.
2TI.4.22	Aƒetɔ Yesu Kristo nanɔ anyi kple wò gbɔgbɔ la! Amenuveve nanɔ anyi kpli mi!
TIT.1.1	Paulo, Mawu ƒe dɔla kple Yesu Kristo ƒe apostolo le Mawu ƒe ame tiatiawo ƒe xɔse kple nyateƒe ƒe sidzedze, si le mawusosroɖa me la nu, 
TIT.1.2	ɖe agbe mava ƒe nukpɔkpɔ ŋu, si Mawu, amesi meka aʋatso o la, do ŋugbe, hafi ɣeyiɣi mavɔmavɔwo dze gɔme; 
TIT.1.3	ke eɖe eƒe nya la fia le ye ŋutɔ ƒe azãgbe la dzi le gbeƒãɖeɖe, si wòtsɔ de asi nam la me, le Mawu, mía xɔla ƒe sedede la nu, 
TIT.1.4	ŋlɔ ɖo ɖe Tito, vinye vavã le mí ame eve ƒe xɔse la nu: Amenuveve kple nublanuikpɔkpɔ kple ŋutifafa, si tso Mawu, Fofo la, kple Aƒetɔ Yesu Kristo, mía xɔla gbɔ la, woana wò!
TIT.1.5	Eyata megblẽ wò ɖe Kreta, bena naɖo nusiwo susɔ la teƒeteƒe, eye naɖo hamemegãwo le du sia du me, abe alesi mede se na wò la ene: 
TIT.1.6	Amesi ke nye mokaka manɔŋutɔ, nyɔnu ɖeka srɔ̃, amesi si vi xɔsetɔ, siwo nu wometso be, wòwɔa nu vlo alo womeɖoa to o la le. 
TIT.1.7	Elabena ele na dzikpɔla bena, wòanye mokaka manɔŋutɔ, abe Mawu ƒe xɔnuvi ene; Wòaganye ɖokuiŋudzela o, wòaganye dɔmedzoetɔ o, wòaganye aha geɖe nola o, wòaganye ameƒola o, wòagaɖi viɖe ƒoɖi o; 
TIT.1.8	ke boŋ wòanye amedzrowɔla, nunyuilɔ̃la, ame ɖɔŋuɖo, dzɔdzɔetɔ, kɔkɔetɔ kple ɖokuidziɖula, 
TIT.1.9	amesi léa nyateƒenya la me ɖe asi le nufiafia la nu, bena wòate ŋu axlɔ̃ nu le nufiafia, si le blibo la me, eye woaka mo na ɖeklemiɖelawo.
TIT.1.10	Elabena tosẽla geɖewo kple nya dzodzro gblɔlawo kple ameblelawo li, vevietɔ le aʋatsotsotɔwo dome, 
TIT.1.11	amesiwo nu wòle be, woatsi nya ɖo, amesiwo trɔ ƒome blibo geɖewo ƒe tame hele nu dzodzrowo fiãm le viɖe ƒoɖi ta. 
TIT.1.12	Wo dometɔ ɖeka, si nye woa ŋutɔwo ƒe nyagblɔɖila la, gblɔ be: „Kretatɔwo nye aʋatsokalawo ɖaa, lã vɔ̃ɖiwo, ƒodo wɔkuviawo.“ 
TIT.1.13	Ɖaseɖiɖi sia nye nyateƒe; le esia ta ka mo na wo vevie, bene woanɔ blibo le xɔse me, 
TIT.1.14	bene womagaɖo to Yudatɔwo ƒe gliwo kple amesiwo trɔ tso nyateƒe gbɔ la ƒe sededeawo o. 
TIT.1.15	Nuwo katã le dzadzɛ na ame dzadzɛwo; ke ame ƒoɖiwo kple dzimaxɔsetɔwo la, naneke mele dzadzɛ na wo o, ke boŋ woƒe tame kple woƒe dzitsinya siaa ƒo ɖi. 
TIT.1.16	Woʋua eme bena, yewonya Mawu, ke wotsɔ woƒe nuwɔnawo gbe nu le egbɔ; wonye ame nyɔŋuwo kple tosẽlawo kple amesiwo medze dɔ nyui wòwɔa ɖeke kura o.
TIT.2.1	Ke wò la gblɔ nusiwo dze nufiafia, si le blibo, 
TIT.2.2	bena ame tsitsiwo nanye ɖokuidziɖulawo, ɖokuiléla nyuiwo, ame ɖɔŋuɖowo, eye woanɔ blibo le xɔse, lɔlɔ̃ kple dzidodo me.
TIT.2.3	Nenema ke nyɔnu tsitsiwo hã nanɔ anyi, abe alesi wòdze nyɔnu kɔkɔewo ene: Wòaganye ameŋuzɔlawo o, wòaganye aha geɖe nola wo o; ke boŋ woanye nu nyui fialawo, 
TIT.2.4	bene woaxlɔ̃ nu ɖetugbiwo, ne woalɔ̃ wo srɔ̃wo kple wo viwo, 
TIT.2.5	woanye ɖokuidziɖulawo, ame dzadzɛwo, aƒe me dɔwɔlawo, dɔmenyotɔwo, eye woabɔbɔ wo ɖokui na woa ŋutɔ wo srɔ̃wo, bena woagagblɔ busunya ɖe mawunya la ŋuti o.
TIT.2.6	Nenema ke xlɔ̃ nu ɖekakpuiwo hã be, woaɖu wo ɖokui dzi nyuie. 
TIT.2.7	Le nuwo katã me la tsɔ ɖokuiwò ɖo kpɔɖeŋu le do nyui wɔwɔwo me, megabaɖa nufiafia la o, lé ɖokuiwò nyuie, 
TIT.2.8	wò nyagbɔgblɔ nana blibo, si womate ŋu abu fɔ o, bena ŋu nakpe amesi tsi tre ɖe eŋuti, le esi nyaa ɖeke mele esi be, wòagblɔ vɔ̃ ɖe mía ŋuti o la ta.
TIT.2.9	Xlã nu dolawo bena, woabɔbɔ wo ɖokui na woa ŋutɔwo ƒe aƒetɔwo, be wòadze wo ŋu le nusianu me: Wòaganye ɖeklemiɖelawo o, 
TIT.2.10	womagafi naneke aɣla o; ke boŋ woaɖe nuteƒewɔwɔ nyui katã afia, bene woaɖo atsyɔ̃ na Mawu, mía xɔla ƒe nufiafia la le nuwo katã me.
TIT.2.11	Elabena Mawu ƒe amenuveve la ɖe eɖokui fia hetso xoxo vɛ na amewo katã, 
TIT.2.12	eye wòɖea mí, bena míagbe mawumavɔ̃mavɔ̃ kple xexeame nudzodzrowo, eye míano anyi le ɖokuidziɖuɖu kple nu dzɔdzɔe wɔwɔ kpakple mawusosroɖa me le xexe sia me, 
TIT.2.13	eye mianɔ yayramɔkpɔkpɔ kple Mawu gã la kple mía xɔla Yesu Kristo ƒe ŋutikɔkɔe ƒe ɖeɖefia la lalam, 
TIT.2.14	amesi tso eɖokui hena ɖe mía ta, bene yeaxe fe ɖe mia ta axɔ mí atso sedzimawɔmawɔ katã me, eye bene yeaklɔ dukɔ, si doa vevie le dɔ nyui wɔwɔ me la ŋuti hena ye ŋutɔ ɖokui!
TIT.2.15	Gblɔ nusiawo, eye naxlɔ̃ nu, eye naka mo kple ŋusẽ katã! Megana amea ɖeke nado vlo wò o!
TIT.3.1	Ɖo ŋu nusiawo na wo bena, woabɔbɔ wo ɖokui na dziɖulowo kple ŋusẽwo, eye woaɖo to wo, eye woasu te hena do nyui sia do nyui wɔwɔ: 
TIT.3.2	Woagagblɔ busunya ɖe amea ɖeke ŋuti o, wòaganye dzrehelawo o; woanye ame fetuwo, woatsɔ dɔmefafa katã afia amewo katã. 
TIT.3.3	Elabena tsã la miawo hã míenye ame manyanuwo, tosẽlawo, mɔtrelawo, nu dzodzro kple dzidzɔkpɔkpɔ bubu ƒomevi geɖewo ƒe subɔlawo, vɔ̃ɖiwɔwɔ kple ŋuʋaʋã me nɔlawo, ame nyɔŋuwo kple amesiwo léa fu wo nɔewo. 
TIT.3.4	Ke esime Mawu, mía xɔla ƒe dɔmenyonyo kple amelɔlɔ̃ do la, 
TIT.3.5	exɔ mi ɖe agbe; menye le dzɔdzɔenyenye ƒe dɔ, si miawo miewɔ la ta o, ke boŋ exɔ mí le eƒe nublanuikpɔkpɔ la nu to gbugbɔgadzi ƒe tsilele kple Gbɔgbɔ kɔkɔe ƒe yeye wɔwɔ la me, 
TIT.3.6	si wòkɔ ɖe mía dzi fũ ŋutɔ to Yesu Kristo, mía xɔla la dzi, 
TIT.3.7	bena mí amesiwo wotso afia na to eƒe amenuveve me la, míazu agbe mavɔ ƒe domenyilawo le nukpɔkpɔ la nu.
TIT.3.8	Nyateƒenya wònye, eye mele ɖiɖim be, wò la naka ɖe nusiawo dzi, bena amesiwo xɔ Mawu dzi se la, nado vevie anɔ dɔ nyui wɔwɔwo dzi. Nusiawo nyo, eye wonye viɖenu na amewo. 
TIT.3.9	Ke si le bometsitsi ƒe anukutsyɔtsyɔwo kple dzidzimenyawo kple dzrehehewo kpakple avuwɔwɔwo le sea ŋuti la nu; elabena womenyo na naneke o, eye wonye yakanuwo. 
TIT.3.10	Ne èxlɔ̃ nu kɔmamãwɔlaa ɖe zi ɖeka alo zi eve la, nagbee; 
TIT.3.11	elabena anyae be, amesia tɔgbe gblẽ keŋ, eye wòwɔa nuvɔ̃ hebua fɔ eɖokui.
TIT.3.12	Ne medɔ Artema alo Tixiko de gbɔwò la, do vevie be, nava gbɔnye le Nikopoli; elabena meɖoe bena, manɔ afima le vuvɔŋɔli. 
TIT.3.13	Do mɔ sefiala Zena kple Apolo nyuie, bena naneke nagahiã wo o. 
TIT.3.14	Ke na mia tɔwo hã nasrɔ̃ dɔ nyui wɔwɔwo dzinɔnɔ hena nu vevi, siwo hiã ame la, bene woagatsi ku matsematse o.
TIT.3.15	Amesiwo katã le gbɔnye la, ɖuɖɔ wò ƒã. Ɖuɖɔ amesiwo katã lɔ̃a mí le xɔse me la nam ƒã.
TIT.3.15	Amenuveve nanɔ anyi kpli mi katã!
PHM.1.1	Paulo, Kristo Yesu ƒe gatɔ, kple nɔvi Timoteo woŋlɔ ɖo ɖe Filemon, mía lɔlɔ̃tɔ kple hadɔwɔla, 
PHM.1.2	kple Apia, mia nɔvinyɔnu, kple Arxipo, mía hadɔwɔla, kpakple hame, si le aƒewò me: 
PHM.1.3	Amenuveve kple ŋutifafa, si tso Mawu, mía Fofo, kple Aƒetɔ Yesu Kristo gbɔ la, woana mi!
PHM.1.4	Meda akpe na Mawunye ɖaasi, ne meɖoa ŋku dziwò le nye gbedodoɖawo me, 
PHM.1.5	esi mesena le wò lɔlɔ̃ kple nuteƒewɔwɔ, si le asiwò hena Aƒetɔ Yesu kple ame kɔkɔewo katã la ŋuti, 
PHM.1.6	bene wò nuteƒewɔwɔ ƒe hadede nasẽ ŋu hena Kristo Yesu to nu nyui sia nu nyui, si le mía me la sidzedze me? 
PHM.1.7	Elabena, nɔvi, miekpɔ dzidzɔ geɖe kple akɔfafa le wò lɔlɔ̃ la ŋuti, le esi ame kɔkɔewo ƒe dziwo kpɔ gbɔɖeme to dziwò la ta.
PHM.1.8	Eyata wònye dzideƒo geɖe le asinye le Kristo me be, made se na wò le nusi dze la ŋuti hafi, gake le lɔlɔ̃ ta la mele nu xlɔ̃m wò boŋ. 
PHM.1.9	Esi menye amesia tɔgbe la, nye Paulo tsitsi, si nye Kristo Yesu ƒe gatɔ hã azɔ la, 
PHM.1.10	mele kuku dem na wò de vinye Onesimo, si medzi le nye bablawo me la ta, 
PHM.1.11	amesi menye viɖea ɖeke na wò tsã o; ke azɔ la enye viɖe nyui na wò kple nye hã; 
PHM.1.12	amesi megbugbɔ le ɖoɖom ɖe wò la. Wò la xɔ eyama, eyae nye nye ŋutɔ nye dzi, 
PHM.1.13	amesi medi be, wòanɔ gbɔnye, bena wòasubɔm de tewòƒe le nyanyuie ƒe bablawo me hafi; 
PHM.1.14	gake esi nyemenya wò lɔlɔ̃nu o la, nyemedi be, mawɔ naneke o, bena wò nyuiwɔwɔ la nagato dzizizi me o, ke boŋ wòato lɔlɔ̃nu faa me. 
PHM.1.15	Elabena ɖewohĩ esia ŋuti wòdzo le gbɔwò ɣeyiɣi kpuia ɖe, bena wòanɔ gbɔwò tegbetegbe; 
PHM.1.16	megale abe kluvi ene o, ke boŋ wu kluvi la, ele abe nɔvi lɔlɔ̃ ene, vevietɔ na nye, ke aleke geɖe wu wònyee na wò le ŋutilã me kple Aƒetɔ la me siaa? 
PHM.1.17	Ke azɔ la, ne èbum wò hadela la, xɔe abe nye ŋutɔ ene. 
PHM.1.18	Ke ne ewo vɔ̃a ɖe ɖe ŋuwò, alo wònyi fea ɖe le asiwò la, bui nam. 
PHM.1.19	Nye Paulo ŋutɔe tsɔ nye asi ŋlɔe, maxe fea; nyemelɔ̃ be, magblɔ na wò bena, wò ŋutɔ ɖokuiwò gɔ̃ hã ƒe fe nènyi le asinye o. 
PHM.1.20	Ẽ, nɔvi, na nye la makpɔ viɖe tso gbɔwò le Aƒetɔ la me; na nye dzi nagbɔ ɖe eme le Kristo me! 
PHM.1.21	Esi meɖo dzi ɖe wò toɖoɖo ŋu ŋuti la, mèŋlɔe na wò; elabena menyae bena, awɔe woagbã dzi wu alesi megblɔ na wò. 
PHM.1.22	Ke dzra dzeƒe ɖo ɖi na nye hã; elabena mele mɔ kpɔm bena, to miaƒe gbedodoɖawo me la woatsɔm ake mi.
PHM.1.23	Epafra, hanyegatɔ le Kristo Yesu me, 
PHM.1.24	kple Marko kple Aristarxo kple Dema kpakple Luka, hanyedɔwɔlawo, ɖuɖɔ mi ƒã.
PHM.1.25	Mía Aƒetɔ Yesu Kristo ƒe amenuveve nanɔ anyi kple miaƒe gbɔgbɔ la!
HEB.1.1	Esime Mawu ƒo nu na fofoawo le blemaŋɔli to nyagblɔɖilawo dzi zi geɖewo le nya ƒomevi geɖewo me la, eƒo nu kple miawo hã le ŋkeke mamletɔ siawo me le Via me, 
HEB.1.2	amesi wòɖo nuwo katã ƒe domenyila, amesi hã dzi wòto wɔ xexeame, 
HEB.1.3	amesi nye teƒe ŋutikɔkɔe ƒe keklẽ kple eƒe mawunyenye ƒe nɔnɔme, eye wòtsɔa eƒe ŋusẽ ƒe nya léa nuwo katã ɖe asi: eye esi wòwu miaƒe nuvɔ̃wo ƒe kɔklɔɖa nu va la, ebɔbɔ nɔ anyi ɖe gãnyenye ƒe nuɖusi me le dziƒo; 
HEB.1.4	eye zi geɖe alesi wòƒo mawudɔlawo ta le ŋkɔ gã xɔxɔ me la, zi geɖe ma ke wòzu gã wu wo. 
HEB.1.5	Elabena mawudɔlawo dome ameka wògblɔ na kpo bena: „Vinye nènye, egbea medzi wò“ mahã? Eye wògagblɔ bena: „Nye la manye Fofo nɛ, eye eya hã lanye Vi nam“ mahã? 
HEB.1.6	Ke ne egakplɔ ŋgɔgbevi la va xexeame la, egblɔ bena: „Eye Mawu ƒe dɔlawo katã woade ta agu ne.“ 
HEB.1.7	Eye wògblɔ le mawudɔlawo ŋuti bena: „Etso eƒe dɔlawo wɔ yawo, eye wòtsɔ eƒe subɔlawo wo dzo ƒe aɖewo;“ 
HEB.1.8	ke egblɔ le Via ŋuti bena: „Mawu, wò fiazikpui nɔa anyi tso mavɔ me yi ɖe mavɔ me, fiatikplɔ dzɔdzɔe enye wò fiaɖuɖu ƒe fiatikplɔ. 
HEB.1.9	Elɔ̃a dzɔdzɔenyenye, eye nèlea fu madzɔmadzɔnyenye; eyata Mawu, wò Mawu la, tsɔ dzidzɔmi si na wò wu wò hatiwo. 
HEB.1.10	Aƒetɔ, wòe ɖo anyigba gɔme anyi le gɔmedzedzea me, eye dziƒowo nye wò asinudɔwɔwɔwo. 
HEB.1.11	Woamawo nu ayi, ke wò la ànɔ anyi ɖaa: eye wo katã anyunyɔ abe avɔ ene, 
HEB.1.12	eye aɖo li wo woaɖɔ abe awu ene; gake wò la nenema ko nèle, eye wò ƒewo nu metsona o. 
HEB.1.13	Ke mawudɔlawo dome ameka wògblɔ na kpɔ bena: „Bɔbɔ nɔ nye nuɖusi me, vaseɖe esime matsɔ wò futɔwo awɔ wò afɔɖodzinui“ mahã? 
HEB.1.14	Alo wo katã la, ɖe menye subɔsubɔgbɔgbɔwo wonye woɖo ɖa be, woawɔ subɔsubɔdɔ le amesiwo lanyi agbexɔxɔ ƒe dome la ta o mahã?
HEB.2.1	Eyata ele na mí bena, míalé to ɖe nusiwo miese la ŋuti geɖe wu, bene miagato eŋuti ayi o. 
HEB.2.2	Elabena ne nya, si wogblɔ ɖi to mawudɔlawo dzi la, li dzi sesĩe, eye vodada sia vodada kple tosesẽ sia tosesẽ kpɔ eŋuti fetu vɔ̃, si dze la, 
HEB.2.3	aleke gɔ̃ míawo míele sisi gee, ne mielé be na ale xɔxɔ gã sia o mahã? Esia ŋutinya Aƒetɔ la gblɔ gbã, eye amesiwo see la, ka de edzi na mi, 
HEB.2.4	eye Mawu ŋuta hã tsɔ dzesiwo kple nukunuwo kple ŋusẽnu bubu ƒomevi geɖewo kple Gbɔgbɔ kɔkɔe nana le ye ŋutɔ ƒe lɔlɔ̃nu la, ɖi ɖase hekpe ɖe wo ŋuti.
HEB.2.5	Elabena metsɔ xexeme, si le vava ge, si ŋuti míeƒoa nu lena la, de mawudɔlawo ƒe ŋusẽ te o. 
HEB.2.6	Ke amea ɖe ɖi ɖase kɔte le afia ɖe bena: „Nukae nye amegbetɔ bena, nèɖoa ŋku edzi, kple amegbetɔvi be, nèléa ŋku ɖe eŋu? 
HEB.2.7	Ebɔbɔe ɖe anyi ɣeyiɣi kpuia ɖe wu mawudɔlawo; ŋutikɔkɔe kple bubu nètso ɖɔ nɛ, eye nètsɔe ɖo wò asinudɔwɔwɔwo katã nu, 
HEB.2.8	nuwo katã nètsɔ de eƒe afɔ te.“ Elabena le nuwo katã tsɔtsɔ de eƒe afɔ te me la naneke mesusɔ ɖi, si wometsɔ de ete o; gake azɔ la míekpɔ haɖe ke bena, wotsɔ nuwo katã de ete o. 
HEB.2.9	Gake miekpɔ Yesu, amesi wòbɔbɔ ɖe anyi ɣeyiɣi kpuia ɖe wu mawudɔlawo la bena, le ku ƒe fukpekpe ta la wotsɔ ŋutikɔkɔe kple bubu ɖɔ nɛ, bene wòaɖɔ ku akpɔ ɖe amesiame nu to Mawu ƒe amenuveve me. 
HEB.2.10	Elabena amesi ta nuwo katã ti ɖo, amesi me nuwo katã to va, amesi kplɔ vi geɖewo yi ɖe ŋutikɔkɔe me la, edzee bena, woawɔ wo xɔxɔ ƒe fia la blibo to fukpekpewo me. 
HEB.2.11	Elabena amesi kɔa amewo ŋuti kple amesiwo ŋuti wokɔ la, wo katã dzɔ tso ame ɖeka me, eyata ŋu mekpee be, wòayɔ wo be nɔviwo o: 
HEB.2.12	esime wògblɔ bena: „Matsɔ wò ŋkɔ aɖe gbe ƒã na nɔvinyewo, le hame la titina madzi ha akafu wò.“ 
HEB.2.13	Eye wògagblɔ be: „Matsɔ nye ŋuɖoɖo aɖo edzi.“ Eye wògagblɔ be: „Kpɔ ɖa, mía kple vi, siwo Mawu tso nam la, enye esi.“
HEB.2.14	Azɔ alesi viawo kpɔ ʋu kple ŋutilã ƒe gome la, nenema ke eya hã kpɔ ekemawo ƒe gome, bene wòato ku me aɖi gbɔ amesi si ku ƒe ŋusẽ le, si nye Abosam la, 
HEB.2.15	eye woade amesiwo katã nɔ kluvinyenye me to vɔvɔ̃ na ku me le woƒe agbenɔɣiwo katã me la. 
HEB.2.16	Elabena vavã, menye mawudɔlawo wòva xɔxɔ ge na o, ke boŋ Abraham ƒome wòva xɔxɔ ge na. 
HEB.2.17	Eyata ele nɛ be, wòaɖi nɔviawo le nuwo katã me, bene wòatrɔ zu nunɔlagã nublanuikpɔla kple nuteƒewɔla le Mawu ƒe dɔwo gome, bene wòalé avu le dukɔ la ƒe nuvɔ̃wo ta. 
HEB.2.18	Elabena esi wòkpe fu, eye wotee kpɔ ŋuti la, ate ŋu axɔ na amesiwo wotena kpɔna.
HEB.3.1	Eyaŋuti, nɔvi kɔkɔewo, dziƒoyɔyɔ gomekpɔlawo: Mibu miaƒe xɔsemeʋuʋu ƒe ame dɔdɔ kple nunɔlagã Yesu la ŋuti, 
HEB.3.2	amesi nye nuteƒewɔla na amesi ɖoe, abe alesi Mose hã nye nuteƒewɔla le eƒe aƒe blibo la katã me ene. 
HEB.3.3	Elabena zi geɖe alesi amesi dzra aƒe ɖo la kpɔa bubu gã wu aƒea la, zi geɖe ma ke wobu eyama be, edze ŋutikɔkɔe gã xɔxɔ wu Mose. 
HEB.3.4	Elabena aƒe sia aƒe la amee dzranɛ ɖo; ke amesi dzraa nuwo katã ɖo la, eyae nye Mawu. 
HEB.3.5	Eye Mose la nye nuteƒewɔla le eƒe aƒe blibo la katã me abe subɔla ene, bene wòaɖi ɖase le nusiwo woava gblɔ la ŋuti; 
HEB.3.6	ke Kristo la nye nuteƒewɔla abe Vi ene le eƒe aƒe dzi; amesi ƒe aƒe míawo míenye, nenye be, mielé dzideƒo kple mɔkpɔkpɔ ƒe adegbeƒoƒo ɖe asi sesĩe vaseɖe nuwuwu.
HEB.3.7	Eyaŋuti abe alesi Gbɔgbɔ kɔkɔe la gblɔ ene be: „Egbegbe, ne miese eƒe gbe la, 
HEB.3.8	migasẽ miaƒe dzime, abe alesi wowɔ le dɔmedzoe me le tetekpɔ ƒe ŋkeke la dzi le gbeadzi ene o, 
HEB.3.9	esime mia fofowo tem kpɔ, eye woɖom kpɔ, eye wokpɔ nye dɔwɔwɔwo ƒe blane sɔŋ. 
HEB.3.10	Eyata nenem dzidzime sia ƒe nu ku dzi nam, eye megblɔ be: Ɖaasi woƒe dzi tra mɔ; ke womenya nye mɔwo o. 
HEB.3.11	Eyata meka atam le nye dziku me bena: Ne woahade nye dzudzɔ la me fĩ!“ 
HEB.3.12	Nɔviwo, mikpɔ nyuie be, dzi vɔ̃ɖi maxɔse naganɔ mia dometɔa ɖeke me o, bene wòagatrɔ atso Mawu gbagbe la gbɔ o, 
HEB.3.13	ke mixlɔ̃ nu mia nɔewo gbesiagbe boŋ, ŋkeke alesi woyɔ egbegbe, bene nuvɔ̃ ƒe beble nagasẽ mia dometɔa ɖeke ƒe dzime o. 
HEB.3.14	Elabena míezu Kristo ƒe gomekpɔlawo, nenye be, míalé miaƒe dzideƒo ƒe gɔmedzedze me ɖe asi sesĩe halase nuwuwu la. 
HEB.3.15	Esime wògblɔ be: „Egbegbe, ne miese eƒe gbe la, migasẽ miaƒe dzime, abe alesi wowɔ le dɔmedzoe me ene o!“ 
HEB.3.16	Elabena amekawoe see, eye wòve dome na wo mahã? Alo menye wo katãe, amesiwo Mose kplɔ do go tso Egipte la o mahã? 
HEB.3.17	Ke amekawo ƒe nue ku dzi ne ƒe blane sɔŋ mahã? Alo menye amesiwo wɔ nuvɔ̃, amesiwo ƒe ƒu kotsoewo tsi gbedzi lae o ɖe? 
HEB.3.18	Ke amekawo wòka atam na bena, ne woahade yeƒe dzudzɔ la me fĩ? Ɖe menye na tosẽlawo o mahã? 
HEB.3.19	Eye míekpɔ bena, womete ŋu yi ɖe eme o le dzimaxɔse ŋuti!
HEB.4.1	Eyata esi eƒe dzudzɔ me yiyi ŋugbedodo gali na mi ŋutilã, minɛ miavɔ̃, bene woagakpɔ mía dome amea ɖeke be, etsi eŋuti o 
HEB.4.2	Elabena wogblɔ nyanyuie la fia míawo hã, abe woamawo ke hã ene; gake nya, si wose la, meɖe via ɖeke na woamawo o; elabena amesiwo see la ƒe xɔse mewɔ ɖeka kple nya la o. 
HEB.4.3	Eyata mí amesiwo xɔe se la, míayi ɖe dzudzɔ ma me, abe alesi wògblɔ ene bena: „Abe alesi meka atam le nye dziku me ene bena: Ne woahade nye dzudzɔ la me fĩ;“ wònye wowu dɔwɔwɔwo nu tso xexeme ƒe gɔmeɖoɖoanyi me hafi. 
HEB.4.4	Elabena egblɔ le afia ɖe le ŋkeke adrelia ŋuti bena: „Eye Mawu dzudzɔ le ŋkeke adrelia dzi tso eƒe dɔwɔwɔwo katã me.“ 
HEB.4.5	Eye wògagblɔ le afisia bena: „Ne woahade nye dzudzɔ la me fi!“ 
HEB.4.6	Eyata esi wòsusɔ bena, amea ɖewo nayi ɖe eme, eye amesiwo wogblɔ nyanyuie la fia gbã la, meyi ɖe eme o le dzimaxɔse ŋuti la, 
HEB.4.7	egaɖo ŋkekea ɖe le Dawid nu le ɣeyiɣi sia megbe bena: „Egbegbe,“ abe alesi wogblɔ ɖi ene bena: „Egbegbe, ne miese eƒe gbe la, migasẽ miaƒe dzime o.“ 
HEB.4.8	Elabena ɖe Yosua kplɔ wo yi ɖe dzudzɔ me la, anye ne megaƒo nu emegbe la le ŋkeke bubua ɖe ŋuti o. 
HEB.4.9	Eyaŋuti Sabat ƒe dzudzɔ gasusɔ na Mawu ƒe dukɔ la. 
HEB.4.10	Elabena amesi yi ɖe eƒe dzudzu me la, eya hã dzudzɔ tso eƒe dɔwɔwɔwo me, abe alesi Mawu dzudzɔ tso etowo me la ene.
HEB.4.11	Azɔ minɛ miado vevie, bene míayi ɖe dzudzɔ ma me, bene amea ɖeke nagadze tosesẽ ma ke tɔgbea ɖeke me o. 
HEB.4.12	Elabena Mawu ƒe nya la le agbe, eye wòsẽa ŋu, eye wòɖana wua yi nue-vee sia yi nuevee, eye wòƒona ɖe ame yina ɖe eme, halase esime wòmãa luʋɔ kple gbɔgbɔ kple ƒunukpeƒeewo kpakple ƒutomemi me, eye wònye tamesusuwo kple dzimedidiwo ƒe ʋɔnudrɔ̃la; 
HEB.4.13	eye nuwɔwɔa ɖeke mele ɣaɣla le eƒe ŋku me o; ke boŋ woklo nu le nuwo katã dzi, eye wotsi ƒeƒle le amesi gbɔ miaƒe nya le la ŋku me!
HEB.4.14	Azɔ esi nunɔlagã, si to dziƒowo me yi la, le mía si, si nye Yesu, Mawu Vi la, minɛ mialé miaƒe xɔsemeʋuʋu ɖe asi sesĩe. 
HEB.4.15	Elabena menye nunɔlagã, si mate ŋu anya míaƒe gbɔdzɔgbɔdzɔwo na mi o lae le mía si o, ke boŋ enye amesi wote kpɔ le nuwo katã me, abe míawo ke ene, negbe nuvɔ̃ koe mele eŋu o. 
HEB.4.16	Eyata minɛ miatsɔ dzideƒo ate va eƒe amenuvevezikpui la gbɔ, bene míaƒe asi nasu nublanuikpɔkpɔ dzi, eye míakpɔ amenuveve hena mía xɔxɔ le hiahiãgbe.
HEB.5.1	Elabena nunɔlagã sia nunɔlagã, si wotsɔ tso amewo dome la, woɖoe anyi le amewo ta le Mawu ƒe dɔwo gome, bene wòatsɔ nunanawo kple numemewo ana le nuvɔ̃wo ta, 
HEB.5.2	amesi ate ŋu ave ame manyanuwo kple mɔtrelawo nu, esi gbɔdzɔgbɔdzɔ le eya ŋutɔ hã ŋuti la ta, 
HEB.5.3	eye esia ta wòle nɛ bena, abe alesi wòsa vɔ ɖe dukɔ ta ene la, nenema ke wòasa vɔ ɖe ye ŋutɔ ɖokui hã ta le nuvɔ̃wo ŋuti.
HEB.5.4	Eye amea ɖeke metsɔ bubu sia na eɖokui o, ke boŋ Mawu yɔnɛ abe Aron ene. 
HEB.5.5	Nenema ke Kristo hã metsɔ ŋutikɔkɔe na eɖokui, bene wòanye nunɔlagã o: ke boŋ amesi gblɔ ne bena: „Vinye nènye, egbea medzi wò“ lae: 
HEB.5.6	abe alesi wogblɔ le afi bubua ɖe hã ene bena: „Wòe nye nunɔla yi ɖe mavɔmavɔ me le Melxizedek ƒe ɖoɖo la nu.“ 
HEB.5.7	Amesi tso gbedodoɖawo kple kukuɖeɖewo le eƒe ŋutilã me nono ƒe ŋkekewo me hekpe ɖe ɣlidodo sesĩ kple aɖatsiwo ŋu va amesi te ŋu xɔe tso ku me la gbɔ, eye wòɖo toe le esi wòvɔ̃a Mawu la ŋuti; 
HEB.5.8	eye wònye Vi wònye hafi, gake wòsrɔ̃ toɖoɖo le fu, siwo wokpe la me; 
HEB.5.9	eye esi wowɔe blibo la, ezu agbexɔxɔ mava ƒe gɔmeɖola na amesiwo katã ɖoa toe, 
HEB.5.10	amesi Mawu yɔ be nunɔlagã le Melxizedek ƒe ɖoɖo la nu.
HEB.5.11	Nusiawo ŋutie nya geɖe le mía si be, míagblɔ, eye wo gɔmeɖeɖefia nye do, le esi míenye kuviatɔwo le nyasese me la ŋuti. 
HEB.5.12	Elabena ele na mi be, mianye nufialawo le ɣeyiɣi la ƒe didi nu; gake egahiã mí be, woagafia nusiwo nye Mawu ƒe nyawo ƒe gɔmedzenuwo mi, eye míezu abe amesiwo gahiã notsi ko, eye menye nuɖuɖu sesẽ o la ene. 
HEB.5.13	Elabena amesiame, si nɔa notsi nom la, menya naneke le dzɔdzɔenyenye ƒe nya ŋuti o; elabena vidzie ko wònye. 
HEB.5.14	Ke nuɖuɖu sesẽ li na amesiwo tsi zu blibo to ŋudɔwɔwɔ me kpɔ sidzenu, siwo nu ma wo, be wòabu nyui kple vɔ̃ me kpo la.
HEB.6.1	Eyata mina miagblẽ Kristo ƒe nufiafia ƒe gɔmedzedze ɖi, eye míade ŋgɔgbe ate ɖe blibonyenye ŋuti, bene miagaɖo dzimetɔtrɔ tso dɔwɔwɔ kukuwo me kple Mawu dzixɔse 
HEB.6.2	kple mawutsidedetaname ŋuti nufiafiawo kple asidada ɖe ame dzi kple ame kukuwo ƒe tsitretsitsi kpakple ʋɔnudɔdrɔ̃ mavɔ ƒe gɔme anyi o. 
HEB.6.3	Eye míawo esia, ne Mawu ɖe mo. 
HEB.6.4	Elabena amesiwo me woklẽ ɖo kpɔ, eye woɖɔ dziƒo ƒe nunana kpɔ, eye wozu Gbɔgbɔ kɔkɔe ƒe gomekpɔlawo, 
HEB.6.5	eye woɖo Mawu ƒe nyanyuie kple xexeme, si le vava ge ƒe ŋusẽwo kpɔ, 
HEB.6.6	eye wogade megbe la, esẽ na wo bena, woagawo wo yeye hena dzimetɔtrɔ, le esi wogaklã Mawuvi la ɖe atitsoga ŋu na wo ɖokui, eye wona wodo ŋukpee la ta. 
HEB.6.7	Elabena anyigba, si noa tsi, si dzana ɖe edzi agbadre, eye wòmiea amagbe, si nyo na amesiwo ŋlɔe la, xea yayra tsoa Mawu gbɔ; 
HEB.6.8	ke ne emie ŋuwo kple srẽwo la, ezu vlo, eye wòtso ɖe fiƒode gbɔ, esi ƒe nuwuwu nye fiafiã.
HEB.6.9	Ke, lɔlɔ̃tɔwo, miekpɔ kakaɖedzi le mia ŋuti be, miaƒe nya anyo awu, eye wòate ɖe xɔxɔ ŋu, wònye míeƒo nu alea hafi. 
HEB.6.10	Elabena Mawu menye madzɔmadzɔtɔ be, wòaŋlɔ miaƒe dɔwɔwɔ kple lalã, si mieɖe fia le eƒe ŋkɔ ta, le esime miesubɔ ame kɔkɔewo, eye miegale edzi le wo subɔm lã be o. 
HEB.6.11	Ke míele didim vevie bena, mia dome amesiame naɖe veviedodo ma ke afia le mɔkpɔkpɔ ƒe kakaɖedzi blibo vaseɖe nuwuwu la ŋuti, 
HEB.6.12	bene míagazu kuviatɔwo o; ke boŋ mizu amesiwo toa xɔse kple dzigbɔgbɔ blewu me nyia ŋugbedodowo ƒe dome la, srɔ̃lawo. 
HEB.6.13	Elabena esime Mawu na ŋugbedodo Abraham la, le esi amea ɖeke megalolo de enu, ne wòatà o ŋuti la, età ye ŋutɔ ɖokui 
HEB.6.14	hegblɔ be: „Vavã matsɔ yayra ayra wò, eye mana tawò nasɔ gbɔ fũ.“ 
HEB.6.15	Eye esi wòdo dzi gbɔ dzi ɖi blewu la, eƒe asi su ŋugbedodo la dzi. 
HEB.6.16	Amewo taa amesiwo lolo gawu, eye nutata enye kpeɖoɖodzi hena woƒe nyaʋiʋli katã ƒe nuwuwu. 
HEB.6.17	Eyata esi Mawu lɔ̃ be, yeaɖe yeƒe adaŋudede ƒe limaɖɔmaɖɔ afia ŋugbedodo ƒe domenyilawo kɔte wu la, etso nutàta heɖo kpe edzi, 
HEB.6.18	bena míato nu eve, siwo meɖɔlina o, esiwo me Mawu mate ŋu aka aʋatso le o la me akpɔ dzideƒo sesẽ, mí amesiwo sii tso, bene míalé mɔkpɔkpɔ, si wotsɔ ɖo mía ŋku me la, ɖe asi sesĩe; 
HEB.6.19	eye mɔkpɔkpɔ ma le mía si abe luʋɔ ƒe seke, si li dedie, eye wòsesẽ, eye wòyina ɖe xɔmetsovɔ ƒe emelɔƒo la ene, 
HEB.6.20	afisi Yesu yi ɖo le mía ta abe ŋgɔnɔla ene, amesi va zu nunɔlagã le Melxizedek ƒe ɖoɖo la nu yi ɖe mavɔmavɔ me.
HEB.7.1	Elabena Melxizedek sia enye Salem-fia kple Mawu, dziƒoʋĩtɔ, nunɔla, amesi yi ɖakpe Abraham, le esime wògbugbɔ tso fiawo siƒe gbɔna, eye woayrae; 
HEB.7.2	amesi hã Abraham tsɔ nuawo katã ƒe ewolia na la; wotso ŋkɔ nɛ gbã be dzɔdzɔenyenye ƒe fia; ke emegbe la wotrɔe be Salem-fia, si gɔme enye ŋutifafa fia: 
HEB.7.3	Tɔ kple nɔ kple dzidzimenya mele esi o; ŋkekewo ƒe gɔmedzedze kple agbe ƒe nuwuwu meli nɛ o; ke boŋ Mawuvi la wòɖi, eye wònɔ anyi nye nunɔla yi ɖe mavɔmavɔ me. 
HEB.7.4	Ke mibu amesia, si Abraham, amegã xoxo la, tsɔ aboyonuawo ƒe ewolia na la, ƒe gãnyenye ŋuti kpɔ. 
HEB.7.5	Lewi-vi, siwo xɔ nunɔlanyenye la, se le woawo hã si, bena woaxɔ nuwo ƒe ewolia tso dukɔ, si nye wo nɔviwo la si me le se la nu, wònye Abraham ƒe ali me woawo hã wodo tso hafi; 
HEB.7.6	ke ame ma, si ƒe dzidzime metso wo gbɔ o la, xɔ nuwo ƒe ewolia tso Abraham si me, eye wòyra amesi si ŋugbedodo le. 
HEB.7.7	Ke ɖikekea ɖeke mele eme o bena, amesi nye gãtɔ la, yra amesi nye suetɔ. 
HEB.7.8	Eye le afisia la, amesiwo kuna la, xɔ nuwo ƒe ewolia: ke afime la, amesi ŋuti woɖi ɖase le be, ele agbe la, xɔnɛ. 
HEB.7.9	Eye woate ŋu agblɔ be: To Abraham dzi woxɔ nuwo ƒe ewolia le Lewi hã, amesi xɔa nuwo ƒe ewolia la si: 
HEB.7.10	elabena egale fofoa ƒe ali me ko, esime Melxizedek yi ɖakpee.
HEB.7.11	Azɔ la ne blibonyenye vana toa Lewitɔwo ƒe nunɔlanyenye me — elabena dukɔ la xɔ se la le eya te la — nukaŋuti wògahiã bena, nunɔla bubu natsi tre le Melxizedek ƒe ɖoɖo la nu, eye womabui le Aron ƒe ɖoɖo la nu o mahã? 
HEB.7.12	Elabena ne woɖuɖɔ nunɔlanyenye la, ele be, woaɖuɖɔ se la hã tsã. 
HEB.7.13	Elabena amesi ŋuti wogblɔ esia le la, enye to bubu me tɔ, amesiwo dome amea ɖeke mesubɔna le vɔsamlekpui gbɔ o. 
HEB.7.14	Elabena edze ƒã bena, mia Aƒetɔ la ɖo tso Yuda-to la me, to, si Mose megblɔ nyaa ɖeke na le nunɔlanyenye ŋuti o. 
HEB.7.15	Eye esia dze ƒã gawu, ne nunɔla bubu, si le abe Melxizedek ene la, va tsi tre, 
HEB.7.16	amesi womeɖo le se, si nye ŋutilãtɔ la ƒe ɖoɖo nu o, ke boŋ le agbe mavɔ ƒe ŋusẽ la nu. 
HEB.7.17	Elabena woɖi ɖase le eŋu bena: „Wòe nye nunɔla yi ɖe mavɔmavɔ me le Melxizedek ƒe ɖoɖo la nu.“ 
HEB.7.18	Elabena woɖe se ŋgɔgbetɔ la ɖa le eƒe gbɔdzɔgbɔdzɔ kple viɖe manyemanye ŋuti, 
HEB.7.19	— elabena se la mewɔa naneke blibo o, — eye wotsɔa mɔkpɔkpɔ, si nyo wu sã la vɛ, esi me miato ale ɖe Mawu ŋuti.
HEB.7.20	Eye alesi woɖoe nunɔla, eye atamkaka megbe eŋutinɔnɔ o la — 
HEB.7.21	elabena ame mawo zu nunɔlawo atamkaka manɔŋui; ke ame sia zui atamkaka kpe ɖe eŋu heto Mawu dzi, amesi gblɔ nɛ bena: „Yehowa ka atam, eye mele etrɔ ge o: Wòe nye nunɔla yi ɖe mavɔmavɔ me le Melxizedek ƒe ɖoɖo la nu“ — 
HEB.7.22	nenema ke hã Yesu zu nubabla, si nyo wu sã la ƒe asiƒuakɔla 
HEB.7.23	Eye ame mawo dome geɖeawo zu nunɔlawo, le esi ku gbe bena, woagatsi agbe o la ta; 
HEB.7.24	ke eya la, esi wònɔ anyi yi ɖe mavɔmavɔ me ŋuti la, nunɔlanyenye, si meɖɔlina o la, le esi. 
HEB.7.25	Eyata ate ŋu axɔ amesiwo to edzi va Mawu gbɔ la, ɖe agbe blibo keŋkeŋ, le esi wònɔa agbe ɖaa, bena wòaxɔ wo ɖe akɔ la ŋuti.
HEB.7.26	Elabena nunɔlagã sia tɔgbe hiã míawo hã: Amesi nye kɔkɔetɔ, ame maɖifɔ, ame maƒoɖi, amesi ɖe eɖokui ɖa tso nuvɔ̃wɔlawo dome, eye wokɔe ɖe dzi wu dziƒowo, 
HEB.7.27	amesi mehiã gbesiagbe vɔsasa abe nunɔlagã mawo, amesiwo wɔ vɔsasa gbã ɖe woa ŋutɔwo ƒe nuvɔ̃wo ta, eye emegbe la ɖe dukɔ la ƒe nuvɔ̃wo ta ene o; elabena ewɔ esia zi ɖeka hɔ̃ ko ɖe ɣeyiɣiawo katã nu, esime wòtso ye ŋutɔ ɖokui hena. 
HEB.7.28	Elabena se la tsɔa amesiwo gbɔdzɔ la ɖoa nunɔlagãwo; ke atamkaka, si dze se la yome la, ƒe nya ɖo Vi, si wowɔ blibo la, nunɔlagã yi ɖe mavɔmavɔ me.
HEB.8.1	Ke nya, siwo miegblɔ la, ƒe emenya gãtɔ enye esi. Nunɔlagã sia tɔgbe le mia si, amesi bɔbɔ nɔ anyi ɖe gãnyenye fiazikpui la ƒe nuɖusi me le dziƒowo, 
HEB.8.2	amesi nye kɔkɔeƒe kple agbadɔ vavã, si Mawu ŋutɔ tu, eye menye amee tui o la, ƒe subɔla. 
HEB.8.3	Elabena woɖo nunɔlagã sia nunɔlagã, bena wòatsɔ nunanawo kple numemewo ana; eyata ele vevie bena, nane nanɔ nunɔlagã sia hã si be, wòatsɔ ana. 
HEB.8.4	Azɔ la ne enɔ anyigba dzi la, mele nunɔla nye ge kura o; elabena nunɔlawo li, amesiwo tsɔa nunanawo vanɛ le se la nu, 
HEB.8.5	nenem me siawo subɔa nusiwo nye dziƒonuwo ƒe kpɔɖeŋu kple vɔvɔli, abe alesi Mawu ɖee fia Mose, esime wòle agbadɔ la wɔ ge la ene; elabena egblɔ be: „Kpɔ dzi, be nawɔ nuwo katã ɖe nɔnɔme, si wofiã wo le toa dzi la nu.“
HEB.8.6	Ke azɔ la subɔsubɔ, si nyo wu sã la, su esi, abe alesi wònye nubabla, si nyo wu, eye woɖoe anyi ɖe ŋugbedodo, siwo nyo wu la, dzi la ƒe avuléla ene. 
HEB.8.7	Elabena ɖe vodada mele nubabla gbãtɔ ma ŋu o la, anye ne womedi nɔƒe na evelia o. 
HEB.8.8	Elabena eka ŋku me na wo gblɔ be: „Kpɔ ɖa, Yehowa gblɔ bena: Ŋkekewo li gbɔna, eye mabia nu yeye kple Israel ƒe aƒe kpakple Yuda ƒe aƒe la, 
HEB.8.9	menye ɖe nu, si mebia kple wo fofowo le gbesigbe melé woƒe alɔnu hekplɔ wo tso Egipte-nyigba dzi la nu o, elabena woawo menɔ nye nubabla me o, eye nye hã nyemele be na wo o, Yehowa ye gblɔe. 
HEB.8.10	Elabena esia nye nu, si mabia kple Israel ƒe aƒe la le ŋkeke siawo megbe, Yehowa ye gblɔe: Matsɔ nye seawo ade woƒe ta me, eye maŋlɔ wo ɖe woƒe dziwo me, eye manye Mawu na wo, eye woawo nanye nye dukɔ. 
HEB.8.11	Eye wo dome amea ɖeke magafia nu xɔlɔ̃via kple nɔvia agble be: „Dzesi Yehowa“ o; elabena wo katã woanyam tso woƒe ɖeviwo dzi vaseɖe tsitsiawo dzi. 
HEB.8.12	Elabena mave woƒe madzɔmadzɔnyenyewo nu, eye nyemagado ŋu woƒe nuvɔ̃wo kple woƒe vodadawo o.“ 
HEB.8.13	Le esime wògblɔ be: „Nu yeye“ la, ena gbãtɔ do xoxo; ke nusi ɖo xoxo, eye wòtsi ŋutɔ la, te ɖe gbegblẽ ŋu.
HEB.9.1	Azɔ la mawusubɔsubɔ ƒe nuɖoanyiwo kple anyigba dzi kɔkɔeƒe li na nubabla gbãtɔ hã. 
HEB.9.2	Elabena wotu agbadɔ ŋgɔgbetɔ, si me akaɖiti kple kplɔ̃ kple ŋkumeɖobolo nɔna, si woyɔna be kɔkɔeƒe. 
HEB.9.3	Ke le xɔmetsovɔ evelia megbe la agbadɔ, si woyɔna be kɔkɔeƒe ƒe kɔkɔeƒe la li, 
HEB.9.4	esi me sikadzudzɔmlekpui kple nubablaɖaka, si ŋu wofa sika ɖo kpe ɖo la le, eye eya me sikaze, si me mana le kple Aron ƒe atikplɔ, si ƒo se, kple nubabla ƒe nuŋlɔkpeawo le. 
HEB.9.5	Ke le aɖaka dzi la ŋutikɔkɔe ƒe Kerubiwo li, siwo xe nutsyɔnu la dzi; nusiawo ŋuti nya míate ŋu agblɔ le wo tɔxɛ wo tɔxɛ fifia o. 
HEB.9.6	Ke esi wodzra nusiawo ɖo alea vɔ la, nunɔlawo nɔa agbadɔ ŋgɔgbetɔ me yim ɖaa ɖawɔa mawusubɔsubɔ. 
HEB.9.7	Ke agbadɔ evelia la, nunɔlagã la koe dea eme, ƒe ɖeka zi ɖeka, eye meɖena ʋu, si woatsɔ ana ɖe ye ŋutɔ kple dukɔ la ƒe numanyamanya ta la, matsɔmatsɔe o; 
HEB.9.8	eye Gbɔgbɔ kɔkɔe la ɖe esia fia bena, womeʋu mɔ yi ɖe kɔkɔeƒe la me haɖe o, ŋkeke alesi agbadɔ ŋgɔgbetɔ la gali ko, 
HEB.9.9	esi nye lododo na ɣeyiɣi, si gali fifi, esi me wotsoa nunana kple vɔsasa, siwo mate ŋu awɔ amesiwo le Mawu subɔm la blibo le dzitsinya nu o la, nana lena; 
HEB.9.10	nusiawo katã hekpe ɖe nuɖuɖuwo kple nunonowo kpakple tsilele bubu ƒomeviwo ŋuti la wonye ŋutilã me nuɖoanyiwo ɖeɖeko, siwo woɖo ɖi vaseɖe ɖɔɖɔɖoɣi la dzi. 
HEB.9.11	Ke Kristo va nye nu nyui, siwo le vava ge la ƒe nunɔlagã, eye wòto agbadɔ, si nye gãtɔ kple blibotɔ wu, si wometsɔ asi wɔe o, eye metso xexe sia me o la me, 
HEB.9.12	eye metsɔ gbɔ̃tsu wo kple nyiviwo ƒe ʋu hã o, ke boŋ ye ŋutɔ ƒe ʋu wòtsɔ yi ɖe kɔkɔeƒe la me zi ɖeka hɔ̃ ko ɖe ɣeyiɣiawo kalẽ nu, eye wòtsɔ xɔxɔ mavɔ vɛ. 
HEB.9.13	Elabena ne gbɔ̃tsuwo kple nyitsuwo ƒe ʋu kple nyinɔ ƒe afi, si wowu ɖe ame makɔmakɔwo ŋu la, kɔ wo ŋuti hena ŋutilã ƒe kɔkɔenyenye la, 
HEB.9.14	geɖe aleke wu Kristo, amesi to Gbɔgbɔ mavɔ la me tsɔ eɖokui na Mawu abe vɔsasa mokaka manɔŋutɔ ene la, ƒe ʋu maklɔ miaƒe dzitsinya tso dɔwɔwɔ kukuwo me, bena miasubɔ Mawu gbagbe la o mahã?
HEB.9.15	Eye le esia ta wònye nubabla yeye ƒe avuléla, bena le esi wòku le xoxo tso vodada, siwo le nubabla gbãtɔ me ŋuti ta la, amesiwo woyɔ la, naxa domenyinyi mavɔ ƒe ŋugbedodo. 
HEB.9.16	Elabena afisi megbenyagbɔgblɔɖi le la, ele vevie be, amesi gblɔe ɖi la, naku hafi. 
HEB.9.17	Elabena amewo ƒe ku ɖoa kpe megbenyagbɔgblɔɖi dzi; elabena ŋkeke alesi amesi gblɔe ɖi la, gale agbe la, ŋusẽa ɖeke menoa eme o. 
HEB.9.18	Eyata esi wokɔ nubabla gbãtɔ ŋu la, womegbe ʋutsɔtsɔ kpe ɖe eŋu o. 
HEB.9.19	Elabena esime Mose gblɔ sedede sia sedede na dukɔ blibo la le sea nu la, etso nyiviwo kple gbɔ̃tsuwo ƒe ʋu hekpe ɖe tsi kple alẽfu dzi kple isop ŋu, eye wòwui ɖe agbalẽ la ŋutɔ kple dukɔ la katã ŋu 
HEB.9.20	hegblɔ be: „Esiae nye nubabla ƒe ʋu, si ƒe se Mawu de na mi.“ 
HEB.9.21	Eye nenema ke wòtsɔ ʋu la wu ɖe agbadɔ kple mawusubɔnuawo katã ŋu. 
HEB.9.22	Eye mate ŋu agblɔ kloe bena, wotso ʋu klo nuwo katã ŋuti le se la nu, eye ne womekɔ ʋu ɖe anyi o la, nuvɔ̃kekea ɖeke manɔ anyi o.
HEB.9.23	Eyata ele vevie bena, woatsɔ nusiawo akɔ nusiwo nye dziƒonuwo ƒe kpɔɖeŋu la ŋuti; ke dziƒonuawo ŋutɔ la wotsɔ vɔsasa, siwo nyo wu esiawo la, ko wo ŋuti. 
HEB.9.24	Elabena Kristo meyi ɖe kɔkɔeƒe, si wotso asi wɔe wònye vavãtɔ ƒe kpɔɖeŋu la me o; ke dziƒo ŋutɔ wòyi, bene wòado ɖe Mawu ŋku me azɔ le mía ta; 
HEB.9.25	eye menye bena, wòatsɔ eɖokui ano nanam agbadre, abe alesi nunɔlagã tsɔa lãʋu yina ɖe kɔkɔeƒe la me ƒe sia ƒe ene o; 
HEB.9.26	ɖe wònye nenema wòle la, ekem ele nɛ be, wòakpe fu agbadre tso xexeme ƒe gɔmedzedzea me ke; gake azɔ la eɖe eɖokui fia zi ɖeka le xexeame ƒe nuwuwu, bena wòaɖe nuvɔ̃wo ɖa to eɖokuitsɔtsɔ savɔe me. 
HEB.9.27	Eye alesi woɖoe na ame be, woaku zi ɖeka, eye esia megbe wòakpɔ ʋɔnudɔdrɔ̃ la, 
HEB.9.28	nenema ke Kristo hã, esime wòtsɔ eɖokui na zi ɖeka, bena wòaɖe ame geɖewo ƒe nuvɔ̃wo ɖa la, aɖe eɖokui afia zi evelia, manye ɖe nuvɔ̃wo ta o, ke boŋ ɖe amesiwo le elalam la ƒe xɔxɔ ta.
HEB.10.1	Elabena esi wònye nu nyui, siwo le vava ge la, ƒe vɔvɔli koe li na se la, eye menye nuawo ƒe nɔnɔme vavã o ŋuti la, eyata ƒe sia ƒe vɔsasa, siwo wotsɔna nana ɖaasi la, mate ŋu awɔ amesiwo tena va egbɔ la, blibo gbeɖegbeɖe o; 
HEB.10.2	ɖe mele nenema o la, ne womadzudzɔ vɔsasa, le esi wokɔ amesiwo nɔa Mawu subɔm la ŋuti zi ɖeka, ale bena nuvɔ̃wo nyanyaa ɖeke maganɔ wo ŋu o la ta o mahã? 
HEB.10.3	Ke vɔsasa mawo ɖoa ŋku nuvɔ̃wo dzi na ame ƒe sia ƒe; 
HEB.10.4	elabena nyitsuwo kple gbɔ̃tsuwo ƒe ʋu mate ŋu aɖe nuvɔ̃wo ɖa akpɔ o. 
HEB.10.5	Eyata esime wòva xexeame la, wògblɔ be: „Vɔsawo kple nunanawo mèdi o, ke boŋ ŋutilã nèdzra ɖo nam; 
HEB.10.6	numeme blibowo kple nuvɔ̃vɔsawo medzea ŋuwò o. 
HEB.10.7	Tete megblɔ be: Kpɔ ɖa, megbɔna, agbalẽ me woŋlɔ nya ɖo le ŋutinye be, oo Mawu, wò lɔlɔ̃nu mawɔ!“ 
HEB.10.8	Esi wògblɔ be: „Vɔsawo kple nunanawo kple numeme blibowo kple nuvɔ̃vɔsawo“ — siwo wotsɔna vanɛ le sea nu la — „mèdi wo o, eye womenyo ŋuwò hã o,“ 
HEB.10.9	tete wògblɔ be: „Kpɔ ɖa, megbɔna, be mawɔ wò lɔlɔ̃nu! Eɖe nu gbãtɔ ɖa, be yeaɖo evelia anyi; 
HEB.10.10	lɔlɔ̃nu sia me wokɔ mía ŋu le zi ɖeka ɖe ɣeyiɣiawo katã nu to Yesu Kristo ƒe ŋutilãtsɔtsɔna me.
HEB.10.11	Eye nunɔla sia nunɔla nɔa tsitre gbesiagbe henɔa Mawu subɔm, eye wònɔa vɔsa mawo ke, siwo mate ŋu aɖe nuvɔ̃wo ɖa akpɔ o la, tsɔm nɔa nanam agbadre; 
HEB.10.12	ke eya la, esime wotsɔ vɔsa ɖeka na ɖe nuvɔ̃wo ta megbe la, ebɔbɔ nɔ anyi ɖe Mawu ƒe nuɖusi me tegbetegbe, 
HEB.10.13	eye tso ekema dzi la ele lalam, halase esime woatsɔ eƒe futɔwo awɔ eƒe afɔɖodzinui. 
HEB.10.14	Elabena vɔsa ɖeka wòtsɔ wɔ amesiwo ŋuti wokɔ la blibo halase tegbe. 
HEB.10.15	Ke Gbɔgbɔ kɔkɔe hã ɖi ɖase le eŋuti na mí; 
HEB.10.16	elabena esime wògblɔ be: „Esiae nye nu, si mabia kpli wo le ŋkeke siawo megbe la, Yehowa ye gblɔe: Matsɔ nye seawo ade woƒe dziwo me, eye woƒe tame hã maŋlɔ wo ɖo, 
HEB.10.17	eye nyemagaɖo ŋu woƒe nuvɔ̃wo kple woƒe vodadawo o.“ 
HEB.10.18	Ke afisi nuvɔ̃wo ƒe keke le la, vɔsa ɖe nuvɔ̃wo ta meganɔnɛ o.
HEB.10.19	Azɔ, nɔviwo, esi dzideƒo le mía si, be míayi ɖe kɔkɔeƒe la me to Yesu ƒe ʋu la me, 
HEB.10.20	eyae nye mɔ, si ŋuti wokɔ na mí, be wòanye mɔ yeye gbagbe, si to xɔmetsovɔ me, eyae nye eƒe ŋutilã; 
HEB.10.21	eye esi nunɔlagã, si le Mawu ƒe aƒe nu la, le mia si ŋuti la, 
HEB.10.22	mina miatsɔ dzi nyateƒetɔ ate va le xɔse ƒe kakaɖedzi blibo me, abe amesiwo wòklɔ dzitsinya vɔ̃ ɖa tso woƒe dziwo me, eye wotsɔ tsi zɔzrɔ̃e le na woƒe ŋutilã ene; 
HEB.10.23	mina míalé mɔkpɔkpɔ me ʋuʋu ɖe asi sesĩe, bene magaʋã o; elabena amesi na ŋugbedodo la, enye nuteƒewɔla; 
HEB.10.24	eye míalé ŋku ɖe mia nɔewo ŋu, bena míade dzi ƒo na mía nɔewo le lɔlɔ̃ kple dɔ nyui wɔwɔ me, 
HEB.10.25	eye míagagblẽ mía ŋutɔwo miaƒe ƒuƒoƒewo ɖi, abe alesi amea ɖewo wɔna ene o, ke boŋ míaxlɔ̃ nu mía nɔewo, eye míawɔ esia geɖe wu, zi alesi miekpɔ bena, ŋkeke la le ɖoɖom la.
HEB.10.26	Elabena ne miexɔ nyateƒe ƒe sidzedze la, hafi bua wɔ nuvɔ̃ la, vɔsasa ɖe nuvɔ̃wo ta megali o, 
HEB.10.27	ke boŋ vɔvɔ̃mɔkpɔkpɔ na ʋɔnudɔdrɔ̃ kple dzo ƒe ŋuʋaʋã, si afiã adikãtɔwo ɖa keŋ la, koe li. 
HEB.10.28	Ne amea ɖe do vlo Mose ƒe sea la, ekuna nublanui makpɔmakpɔe le ɖaseɖila eve alo etɔ̃ ƒe nya nu; 
HEB.10.29	fetu vɔ̃ wu ka miele susum be, adze amesi tu afɔ Mawuvi la dzi, eye wobu nubabla ƒe nu, si wotsɔ kɔ eŋuti la, nu makɔmakɔa, eye wòdo vlo amenuvevegbɔgbɔ la mahã? 
HEB.10.30	Elabena míenyae amesi gblɔ be: „Tɔnyee nye hlɔ̃biabia, nye la maɖo eteƒe, Yehowa ye gblɔe;“ eye wògagblɔ be: „Yehowa adrɔ̃ nɔnu eƒe dukɔ la.“ 
HEB.10.31	Enye ŋɔdzinu, ne amea ɖe ge ɖe Mawu gbagbe la ƒe asi me.
HEB.10.32	Ke miɖo ŋu tsã ŋkeke, siwo me miedo dzi le heʋli geɖe le fukpekpewo me, le esime woklẽ ɖe mia me megbe la; 
HEB.10.33	eye wotsɔ ŋukpedodowo kple xaxawo wɔmi du ƒe nukpɔkpɔ, eye míezu amesiwo wowɔ nenema ke la ƒe hadelawo. 
HEB.10.34	Elabena gatɔwo hã ƒe nu wɔ nublanui na mi, eye miedo dzi kple dzidzɔ le mia ŋutinuwo haha me, esi mienya bena, ŋutinu, siwo nyo wu, eye wonɔa anyi ɖaa la, li na mi le dziƒo. 
HEB.10.35	Eyata migatsɔ miaƒe dzideƒo, si teƒeɖoɖofetu gã li na la, ƒu gbe o. 
HEB.10.36	Elabena dzidodo hiã mi, bena ne miewɔ Mawu ƒe lɔlɔ̃nu la, miaxɔ ŋugbedodo la. 
HEB.10.37	„Elabena esusɔ ʋee ko, tete amesi gbɔna la, nava, eye mahe ɖe megbe o; 
HEB.10.38	ke ame dzɔdzɔe la anɔ agbe atso xɔse me, eye ne egbugbɔ ɖe megbe la, luʋɔnye makpɔ ŋudzedze nyui le eŋuti o.“ 
HEB.10.39	Ke miawo míenye amesiwo gbugbɔna ɖe megbe ɖe gbegblẽ me la dometɔwo o, ke boŋ amesiwo xɔnɛ sena hena luʋɔ xɔxɔ la dometɔwo míenye.
HEB.11.1	Ke xɔse enye dziɖoɖo ɖe nusiwo wokpɔ mɔ na ŋu kple kaka ɖe nusiwo womekpɔna o la dzi. 
HEB.11.2	Elabena eya me blematɔwo kpɔ ɖaseɖiɖi nyui le. 
HEB.11.3	Le xɔse me míedze sii be, wotsɔ Mawu ƒe nya dzra xexeame ɖo, bena nusiwo wokpɔna la, metso nusiwo dzena le ŋku me la me o.
HEB.11.4	Le xɔse me Abel tsɔ numeme, si nyo wu Kain tɔ la, na Mawu, nusi me woto ɖi ɖase nɛ be, ame dzɔdzɔe wònye; elabena Mawu ɖi ɖase le eƒe nunanawo ŋuti, eye le eya me, esi wòku hã la, egale nu ƒom. 
HEB.11.5	Le xɔse me wotsɔ Henox yii, bene magakpɔ ku o, eye womegakpɔe o; elabena Mawu tsɔe yii, elabena hafi woatsɔe ayii la, wodi ɖase nɛ bena, edze Mawu ŋu nyuie. 
HEB.11.6	Ke ne xɔse mele mía si o la, míate ŋu adze Mawu ŋu o; elabena ele be, amesi ke fena va Mawu gbɔ ta, naxɔ ase be, Mawu li, eye wonye teƒeɖola na amesiwo dinɛ vevie. 
HEB.11.7	Le xɔse me Noa, esime wòxa ɖeɖefia tso Mawu gbɔ le nusiwo womekpɔ haɖe o ŋuti la, etsɔ mawuvɔvɔ̃ wɔ aɖakaʋu hena eƒemetɔwo ɖeɖe, nusi me wòto bu fɔ xexemetɔwo, eye wòzu dzɔdzɔenyenye, si tso xɔse me la, ƒe domenyila.
HEB.11.8	Le xɔse me Abraham ɖo to, esime wòyɔe be, wòado go ayi ɖe afisi wòava xɔ wòanye eƒe domenyinyi la, eye wòdo go; gake menya afisi yim wòle o. 
HEB.11.9	Le xɔse me wònye amedzro le ŋugbedodonyigba dzi abe dzronyigba ene, eye eya kple Isak kpakple Yakob, amesiwo nye ŋugbedodo kema ke ƒe hadomenyilawo la, wonɔ agbadɔwo me; 
HEB.11.10	elabena ekpɔ mɔ na du, si gɔmeɖoɖoanyi li na, esi ƒe aɖaŋuwɔla kple tula enye Mawu. 
HEB.11.11	Le xɔse me Sara ke hã kpɔ ŋusẽ bena, wòfɔ fu, eye wòdzi vi le eƒe nyagãkuku me; elabena ebu amesi na ŋugbedodoe la nuteƒewɔlae. 
HEB.11.12	Eyata tso ame ɖeka, si ƒe vidzidɔ ku la me, dzidzime va dzɔ sɔ gbɔ abe dziƒoɣletiviwo ƒe agbɔsɔsɔ ene, eye abe ƒutake, si womate ŋu axlẽ o la ene.
HEB.11.13	Le xɔse me amesiawo katã woku, eye woƒe asi mesu ŋugbedodo la dzi o, ke wokpɔe, eye wodo ɖoaƒe nɛ le adzɔge, eye woʋu me be, yewonye amedzrowo kple nunɔlawo le anyigba la dzi. 
HEB.11.14	Ke amesiwo gblɔ esia la, ɖee fia be, yewole ɖenyigbaa ɖe dim vevie. 
HEB.11.15	Eye vavã, nenye anyigba, si dzi wodo tso wowɔnɛ la, anye ne wokpɔ vovo gbugbɔ yi. 
HEB.11.16	Ke azɔ la denyigba, si nyo wu la, le wo dzrom, esia nye dziƒo tɔ. Eyata ŋu mekpe Mawu le wo ŋuti be, wòyɔe be woƒe Mawu o; elabena edzra du ɖo na wo.
HEB.11.17	Le xɔse me Abraham tso Isak na, esime wotee kpɔ, eye eya, amesi xɔ ŋugbedodo la, tso eƒe tenuvi na, 
HEB.11.18	amesi wogblɔ na be: „Le Isak me woayɔ ƒome a tsoe na wò;“ 
HEB.11.19	elabena esusu bena, ŋusẽ le Mawu si be, wòafɔe ɖe tsitre tso ame kukuwo dome ke hã; eyaŋuti wògaxɔe le tsɔtsɔna sia ta. 
HEB.11.20	Le xɔse me Isak yra Yakob kple Esau le nusiwo le vava ge la ŋuti. 
HEB.11.21	Le xɔse me Yakob, esime wòle kukum la, eyra Yosef ƒe ŋutsuviawo kple eve, eye wòziɔ ɖe eƒe atitɔɖeŋu dzi hedo gbe ɖa. 
HEB.11.22	Le xɔse me esime Yosef ƒe kuɣi ɖo la, eɖo ŋku Israel-viwo ƒe gododo dzi, eye wòde se le eƒe ƒuwo ŋuti.
HEB.11.23	Le xɔse me, esime wodzi Mose la, eƒe dzilawo ɣlae ɣleti etɔ̃; elabena wokpɔ be, enye vi dzeɖekɛ, eye womevɔ̃ fia ƒe sedede o. 
HEB.11.24	Le xɔse me, esi Mose tsi la, egbe be, womegayɔ ye be Farao ƒe vinyɔnuvi la vi o; 
HEB.11.25	elabena elɔ̃ be, yeakpe fu akpe ɖe Mawu ƒe dukɔ la ŋuti wu esi yeakpɔ nuvɔ̃ ƒe vivisese le ɣeyiɣi via ɖe ko me, 
HEB.11.26	eye wobu ŋukpe, si wodo Kristo la, kesinɔnu wu Egiptetɔwo ƒe kesinɔnuwo; elabena ekpɔ teƒeɖoɖofetu la ɖa. 
HEB.11.27	Le xɔse me wògblẽ Egipte ɖi, eye meva fia ƒe dɔmedzoe la o; elabena edo dzi, abe ɖe wòle amesi womekpɔna o la kpɔm ene. 
HEB.11.28	Le xɔse me wòɖo ŋutitoto kple ʋuhehlẽ anyi, bena ŋgɔgbeviawo wula la nagaka asi wo ŋu o. 
HEB.11.29	Le xɔse me woto Ƒudzie la me abe anyigba ƒuƒui dzi ene, nusi wɔwɔ Egiptetɔwo hã te kpɔ, eye woku ɖe tsi la me. 
HEB.11.30	Le xɔse me Yerixo ŋu gliwo mu dze anyi, esime woƒo xlãe ŋkeke adre megbe. 
HEB.11.31	Le xɔse me Raxab, gbolo la, metsrɔ̃ kpe ɖe tosẽlawo ŋuti o, le esi wòxɔ ŋkutsalawo le ŋutifafa me la ta.
HEB.11.32	Eye nuka míagagblɔ mahã? Elabena ɣeyiɣi la made nam be, magblɔ nya le Gideon, Barak, Simson, Yefla, Dawid, Samuel kple nyagblɔɖilawo ŋuti o, 
HEB.11.33	amesiwo ɖu fiaɖuƒewo dzi to xɔse me, wowɔ dzɔdzɔenyenyedɔwo, woxɔ ŋugbedodowo, womiã nu na dzatawo, 
HEB.11.34	wotsi dzo ƒe ŋusẽ nu, wòsi le yi nu, wogazu sesĩe tso gbɔdzɔgbɔdzɔ me, wosẽ ŋu le aʋawɔwɔ me, eye wòsi futɔwo ƒe aʋakɔwo. 
HEB.11.35	Nyɔnuwo xɔ woƒe ame kukuwo agbagbe le tsitretsitsi me. Ke wowɔ tu ame bubuwo, eye wogbe xɔxɔ, bene woakpɔ tsitretsitsi, si nyo wu; 
HEB.11.36	ke ame bubuwo la woto fewuɖuɖu kple ƒoƒo ƒe dodokpɔ me, ke gawu la bablawo kple gaxɔ me nɔnɔ me; 
HEB.11.37	woƒu kpe wo, wodze wo kple laxalaxa, wote wo kpɔ, wowu wo kple yi, wonɔa tsatsam le alẽgbalẽwo kple gbɔ̃gbalẽwo me, le koɖoɖo, xaxa kple fukpekpe me, 
HEB.11.38	amesiwo xexeame medzena kura o la, wotra mɔ henɔ tsatsam le gbedziwo kple towo kple agadowo kple anyigba ʋewo me. 
HEB.11.39	Eye amesiawo katã la, wònye woxɔ ɖaseɖiɖi nyui to xɔse me hafi, gake woƒe asi mesu ŋugbedodo la dzi o; 
HEB.11.40	elabena Mawu kpɔ nua ɖe, si nyo wu la, da ɖi na mí, bena womagawɔ wo blibo miawo mia eme manɔmanɔ o.
HEB.12.1	Eyata miawo hã, esi ɖaseɖilawo ƒe alilikpo gã ŋutɔ ƒo xlã mí la, mina miaɖe nu kpekpe sia nu kpekpe kple nuvɔ̃, si ɖea to ɖe mi la ɖa, eye mina miatsɔ dzidodo anɔ dudimekeke, si woɖo na mí la dzi, 
HEB.12.2	eye míakpɔ Yesu, si nye xɔse ƒe gɔmeɖola kple nuwula la ɖa: Amesi do dzi kpe atitsoga ƒe fu, eye mebu ŋukpe o le dzidzɔ, si woɖo ɖi nɛ la ta, eye wòbɔbɔ nɔ anyi le Mawu ƒe fiazikpui ƒe nuɖusi me. 
HEB.12.3	Mibu amesi ɖo dzi kpe nuvɔ̃wɔlawo ƒe ɖeklemiɖeɖe na ye ŋutɔ la ŋu, bena ɖeɖi nagate mia ŋu, eye miagbɔdzɔ le mia luʋɔwo me o.
HEB.12.4	Le aʋawɔwɔ kple nuvɔ̃ me la miekpɔ tsitre sesĩe yiɖase ɖe ʋu me haɖe o; 
HEB.12.5	eye mieŋlɔ nuxɔxlɔ̃, si ƒoa nu na mi abe viwo ene la be, eyae nye be: „Vinye, megado vlo Aƒetɔ ƒe tohehe o, eye dzi nagaɖe le ƒowò, ne eka ŋku me na wò o; 
HEB.12.6	elabena amesi ke Aƒetɔ la lɔ̃na la, eya wòhea to na, eye wòƒoa vi sia vi, si woxɔna la, kple atam.“ 
HEB.12.7	Ne miedo dzi le tohehe me la, Mawu awɔ ɖe mia ŋu abe viwo ene; elabena vi kae li, si fofoa mehea to nɛ o mahã? 
HEB.12.8	Ke ne mimekpɔ tohehe, si gomekpɔlawo wo katã wonye o la, ekema ahasiviwo míenye, eye menye vi vavãwo míenye o. 
HEB.12.9	Gakpe ɖe esia ŋuti la mia ŋutilã me fofo, siwo nɔ mía si la, he mí, eye miesi wo ɖa; ɖe míaɖo to gbɔgbɔwo ƒe Fofo la boŋ geɖe awu, eye mianɔ agbe o mahã? 
HEB.12.10	Woamawo he to na mí ŋkeke ʋeea ɖewo ko, le alesi wobu be, enyo la nu, ke eya la hea to na mí le miaƒe nyonyo ta, bene míakpɔ gome le eƒe kɔkɔenyenye me. 
HEB.12.11	Ke le fifi ɣeyiɣi me la miebua tohehe kalẽ dzidzɔe o, ke veve boŋ; gake emegbe la etsɔa dzɔdzɔenyenye ƒe ŋutifafakutsetse na amesiwo wòmã la.
HEB.12.12	Eyata migado ŋusẽ asi, siwo wɔ gblɔdɔɔ, kple klo, siwo me tu la, 
HEB.12.13	eye miɖe mɔ dzɔdzɔewo na miaƒe afɔwo, bena xɔdrɔ̃ la nagatre mɔ o, ke boŋ woada gbe le eŋu. 
HEB.12.14	Midi ŋutifafa na amewo katã kple kɔkɔenyenye hã yome; elabena amea ɖeke mate ŋu akpɔ Aƒetɔ la, ne nusia mele eŋu o. 
HEB.12.15	Mikpɔ nyuie, bena amea ɖeke nagade megbe tso Mawu ƒe amenuveve la gbɔ o, bena veve ƒe ke nagamie aɖe fu na mi, eye wòaƒo ɖi ame geɖe o, 
HEB.12.16	bena amea ɖeke maganye ahasiwɔla alo ahɔhlɔ̃bɔla abe Esau, amesi tsɔ ye ŋutɔ ƒe ŋgɔgbedzidzi ƒle le nuɖuɖu zi ɖeka ta la ene o. 
HEB.12.17	Elabena mienyae bena, emegbe hã, esime wòdi be, yeanyi yayra ƒe dome la, wotee; elabena mekpɔ tametɔtrɔ ƒe mɔnu o, wònye etsɔ aɖatsiwo dii vevie hafi.
HEB.12.18	Elabena menye to, si ŋu woate ŋu aka asii kple dzo bibi kple alilikpo dodo kple viviti kple ahom 
HEB.12.19	kple kpẽ ƒe ɖiɖi kple nyawo ƒe ɖiɖi, si eselawo gbe bena, womagagblɔ na yewo o la, ŋu miete va o. — 
HEB.12.20	Elabena womete ŋu nɔ te ɖe sedede la nu o: Ne lã hã ka ŋu toa la, woaƒu kpee; 
HEB.12.21	eye ale ɖeɖetia la nye ŋɔdzinu gã ŋutɔ bena, Mose gblɔ be: Mele vɔvɔ̃m, eye mele dzodzom nyanyanya. — 
HEB.12.22	Ke Zion-to la kple Mawu gbagbe ƒe du, si nye dziƒo Yerusalem kple mawudɔla akpeakpewo ƒe takpekpe 
HEB.12.23	kple ŋgɔgbevi, siwo ŋkɔwo woŋlɔ ɖe dziƒowo la ƒe hame kple ʋɔnudrɔ̃la, si nye wo katã ƒe Mawu kple ame dzɔdzɔe, siwo wowɔ blibo la, ƒe gbɔgbɔwo, 
HEB.12.24	kple Yesu, si nye nubabla yeye la ƒe avuléla kple ʋuhehlẽ, si ƒoa nu nyuie wu Abel to la, gbɔ míete va.
HEB.12.25	Mikpɔ nyuie, bena miagagbe amesi le nu ƒom na mi la o; elabena ne ame mawo, esi wogbe amesi gblɔ nya fia wo le anyigba dzi la, eye womete ŋu si le enu o la, geɖe wu miawo míate ŋu asi o, ne mietrɔ tso amesi ɖe eɖokui fia tso dziƒo la gbɔ; 
HEB.12.26	amesi ƒe gbe ʋuʋu anyigba la le ɣemaɣi me; ke azɔ la eɖo ŋugbe gblɔ be: „Esusɔ zi ɖeka, eye menye anyigba ɖeɖeko maʋuʋu o, ke boŋ dziƒo hãe.“ 
HEB.12.27	Ke „zi ɖeka“ sia, si wògblɔ la, fia nusiwo woʋuʋu la ɖeɖeɖa, abe nusiwo wowɔ, bena nusiwo womeʋuʋu o la, nanɔ anyi ene. 
HEB.12.28	Eyata esi míexɔ fiaɖuƒe, si meʋuʋuna o la, mina míada akpedada, si me miato asubɔ Mawu wòadze eŋu, hekpe ɖe mawusosroɖa kple evovo ŋuti. 
HEB.12.29	Elabena mía Mawu hã nye dzo, si fiãa nu.
HEB.13.1	Nɔvilɔlɔ̃ nenɔ anyi! 
HEB.13.2	Migaŋlɔ amedzroxɔxɔ be o; elabena le esia wɔwɔ me la amea ɖewo xa dziƒodɔlawo dze wo gbã, gake womenyae o. 
HEB.13.3	Miɖo ŋku amesiwo wobla la dzi, abe ɖe wobla mi hekpe ɖe wo ŋu ene, kple amesiwo kpe fu la dzi, abe amesiwo hã le ŋutilã me ene. 
HEB.13.4	Bubu nanɔ srɔ̃ɖeɖe me le amewo katã dome, eye womagaƒo ɖi srɔ̃ɖeba la o; elabena ahasiwɔlawo kple matrewɔlawo la, Mawu adrɔ̃ ʋɔnu wo. 
HEB.13.5	Mina miaƒe susu navo tso galɔlɔ̃ me, eye nusiwo le mia si la, nadze mia ŋu; elabena eya ŋutɔ gblɔ be: „Nyemele asi ɖe ge le mia ŋu o, eye nyemele mia gblẽ ge ɖi akpa o.“ 
HEB.13.6	Ale bena míatsɔ dzideƒo agble be; „Yehowa ye nye nye kpeɖeŋutɔ, nyemavɔ̃ o; nuka amegbetɔ awɔm ma?“
HEB.13.7	Miɖo ŋku mia nunɔlawo, amesiwo gblɔ mawunya na mi la dzi, eye mikpɔ woƒe agbenɔnɔ ƒe nuwuwu la ɖa, ne miasrɔ̃ woƒe xɔse. 
HEB.13.8	Yesu Kristo nye eyama ke etsɔ kple egbe, yi ɖe mavɔmavɔ me. 
HEB.13.9	Migana nufiafia bubu ƒomeviwo kple dzrotɔwo nahe mi ayii o; elabena enyo be, woatso amenuveve ali ke dzi la, eye menye nuɖuɖu, siwo menye viɖea ɖeke na amesiwo wɔ eŋuti ɖa o la, woatsa o.
HEB.13.10	Vɔsamlekpui le mía si, esi ŋuti amesiwo subɔna le agbadɔ me la, womekpɔ mɔ be, woaɖu nu le o. 
HEB.13.11	Elabena lã, siwo ƒe ʋu nunɔlagã tso yi ɖe kɔkɔeƒe me le nuvɔ̃wo ŋuti la, wotɔ dzo woƒe lã blibo la le asaɖa godo. 
HEB.13.12	Eyata Yesu hã kpe fu le agbo la godo, bene wòatsɔ ye ŋutɔ ƒe ʋu akɔ eƒe dukɔ la ŋuti. 
HEB.13.13	Azɔ la, minɛ míado go ayi ɖe egbɔ le asaɖa godo atso eƒe ŋukpe aɖo mía ɖokui dzi. 
HEB.13.14	Elabena ɖu, si nɔa anyi la, mele mia si le afisia o, ke boŋ miele ɖu, si gbɔna la dim. 
HEB.13.15	Eyata mina miato eyama dzi atsɔ kafukafuvɔsa anɔ Mawu nam; esia nye nuyi, siwo ʋua eŋkɔ me la, ƒe kutsetse. 
HEB.13.16	Ke migaŋlɔ dɔmenyowɔwɔ kple hamenunana be o; elabena nenem vɔsa siawo dzea Mawu ŋu.
HEB.13.17	Miɖo to mia nunɔlawo, eye midze wo yome; elabena wole mia luʋɔwo ŋu dzɔm, abe amesiwo lana akɔnta le wo ŋuti ene, bene woawo esia kple dzidzɔ, eye menye kple tseɖuɖu o; elabena esia menye viɖea ɖeke na mi o.
HEB.13.18	Mido gbe ɖa ɖe mia ta; elabena míenya le mía ɖokui me bena, dzitsinya nyui le mia si, le esi míelɔ̃ be, míanɔ agbe nyuie le nusianu me la ŋuti. 
HEB.13.19	Ke mele nu xlɔ̃m mi geɖe wu bena, miawo esia, bene woagatsom ana mi kaba. 
HEB.13.20	Ke ŋutifafa Mawu, si kplɔ mía Aƒetɔ Yesu, amesi nye alẽwo ƒe kplɔla gã la, ɖo go tso ame kukuwo dome le nubabla mavɔ ƒe ʋu la me la, 
HEB.13.21	nadzra mi ɖo blibo le dɔ nyui sia dɔ nyui wɔwɔ me, bena miawɔ eƒe lɔlɔ̃nu; eye wòawɔ nusi dze eŋu la, le mía me to Yesu Kristo dzi, amesi tɔ lanye ŋutikɔkɔe tso mavɔ me yi ɖe mavɔ me! Amen.
HEB.13.22	Ke mele nu xlɔ̃m mi, nɔviwo, bena miaxɔ nuxlɔ̃menya la; elabena nya via ɖewo koe meŋlɔ ɖo ɖe mi. 
HEB.13.23	Minyae bena, woɖe asi le mía nɔvi Timoteo ŋu; ne eva kaba la, mia kplii míakpɔ mi. 
HEB.13.24	Miɖuɖɔ mia nunɔlawo katã kple ame kɔkɔewo katã nam ƒã. Amesiwo tso Italia la, ɖuɖɔ mi ƒã.
HEB.13.25	Amenuveve nanɔ anyi kpli mi katã! Amen.
JAS.1.1	Yakobo, Mawu kple Aƒetɔ Yesu Kristo ƒe dɔla, do gbe na ƒome wuieve, siwo ka hlẽ la. 
JAS.1.2	Nɔvinyewo, ne miege ɖe tetekpɔ bubu ƒomeviwo me la, mibui dzidzɔ sɔŋ, 
JAS.1.3	esi mienyae bena, miaƒe xɔse ƒe dodokpɔ wɔa dzidodo. 
JAS.1.4	Ke dzidodo la nakpɔ eƒe dɔwɔwɔ blibo, bena mianye ame blibowo keŋkeŋ, eye naneke nagahiã mi o.
JAS.1.5	Ke ne mia dometɔa ɖe le nunya hiãm la, neɖe kuku na Mawu, si na amewo katã faa, eye medoa ŋukpe ame o la, eye wòatsɔe anɛ. 
JAS.1.6	Ke meɖe kuku le xɔse me, eye megake ɖia ɖeke o; elabena amesi le ɖi kem la, eɖi ƒutsotsoe, si ya ƒona yina gbɔna la. 
JAS.1.7	Elabena ame kema nagasusu be, yeakpɔ nane atso Aƒetɔ la gbɔ o; 
JAS.1.8	ŋutsu dzimevesusula melina sesĩe le eƒe mɔwo katã dzi o.
JAS.1.9	Ke nɔvi, si nye ɖokuibɔbɔɖeanyila la, naƒo adegbe le eƒe kɔkɔɖedzi me; 
JAS.1.10	kesinɔtɔ la naƒo adegbe le eƒe bɔbɔdeanyi me; elabena enu ava yi abe gbe ƒe seƒoƒo ene. 
JAS.1.11	Elabena ɣe dzena kple ŋdɔbibi, eye wònana gbe la ƒuna, eye eƒe seƒoƒo laduduna, eye eƒe nɔnɔme nyui la gblẽna: Nenema ke kesinɔtɔ hã le yɔyrɔ ge le eƒe zɔzɔ me.
JAS.1.12	Woayra ŋutsu, si doa dzi le tetekpɔ me la; elabena ne eva li ke la, akpɔ agbefiakuku, si ŋugbe Aƒetɔ la do na amesiwo lɔ̃nɛ la.
JAS.1.13	Amesi wote kpɔ la, megagblɔ bena, Mawue te ye kpɔ o; elabena womate ŋu ate Mawu akpɔ kple nuvɔ̃ o, ke eya ŋutɔ la metea amea ɖeke kpɔna o. 
JAS.1.14	Ke wotea amesiame kpɔna, ne eya ŋutɔ ƒe nudzodzro henɛ, eye wòblenɛ; 
JAS.1.15	emegbe la ne nudzodzro la fɔ fu la, edzia nuvɔ̃; ke ne nuvɔ̃ la tsi vɔ la, edzia ku.
JAS.1.16	Nɔvinye lɔlɔ̃tɔwo, migana woable mi o: 
JAS.1.17	Nunana nyuiwo katã kple nunana blibowo katã la dziƒo wotso, tso kekeliwo ƒe Fofo la gbɔ, amesi gbɔ liɖɔɖɔ alo tɔtrɔ ƒe vɔvɔlidodoa ɖeke meli o. 
JAS.1.18	Le eya ŋutɔ ƒe lɔlɔ̃nu ta wòtsɔ nyateƒenya la dzi mi, bena míanye eƒe nuwɔwɔwo ƒe ŋgɔgbetɔ.
JAS.1.19	Nɔvinye lɔlɔ̃tɔwo, minya esia: Amesiame naɖe abla le nusese me, nanɔ blewu le nuƒoƒo me, nanɔ blewu hã le dziku me; 
JAS.1.20	elabena ame ƒe dziku mewɔa Mawu ƒe nu dzɔdzɔe o. 
JAS.1.21	Eyata miɖe ɖiƒoƒo katã kple vɔɖinyenye geɖe fũ la ɖi, eye mitsɔ dɔmefafa xɔ nya, si wodo ɖe mia me, si ate ŋu aɖe mia luʋɔwo la.
JAS.1.22	Ke mizu nyadziwɔlawo, eye menye nyasela, siwo blea wo ɖokui ɖeɖeko o! 
JAS.1.23	Elabena ne amea ɖe nye nyasela, eye menye edziwɔla o la, eyama ɖi ŋutsua ɖe, si kpɔ eƒe dzɔdzɔmeme le ahũhɔ̃e me. 
JAS.1.24	Elabena ekpɔ eɖokui dze sii, eye wòdzo heyi, eye enumake la eŋlɔ alesi wòle la be. 
JAS.1.25	Ke amesi kpɔ se blibo, si nye ablɔɖese la me, eye wònɔ edzi la, eya menye nyasela, si ŋlɔa nu be o, ke boŋ dɔ ƒe wɔla, eye woayra eyama le eƒe nuwɔwɔ me. 
JAS.1.26	Ne amea de bua eɖokui bena, mawusubɔla yenye, eye medea ga eƒe ade o, ke wòblea eƒe dzi la, nenem me sia ƒe subɔsubɔ enye dzodzro. 
JAS.1.27	Mawusubɔsubɔ, si ŋuti kɔ, eye ɖiƒoƒoa ɖeke mele eŋu le Mawu Fofo la ŋku me o la, enye si bene, woakpɔ tsyɔ̃eviwo kple ahosiwo ta le woƒe xaxa me, eye woadzra ame ɖokui ɖo ɖi maƒomaƒoe tso xexeame.
JAS.2.1	Nɔvinyewo, migatsɔ ame ŋkumekpɔkpɔ lé Yesu Kristo, mía Aƒetɔ, tsi nye ŋutikɔkɔe ƒe Aƒetɔ la, ƒe dzixɔse me ɖe asi o. 
JAS.2.2	Elabena ne ŋutsua ɖe de sikasigɛ asi, eye wòɖo awu nyui heva yi ɖe miaƒe ƒuƒoƒe, eye ame dahea ɖe hã do awu ƒoɖi va me, 
JAS.2.3	eye mielé ŋku ɖe amesi do awu nyui la ŋu, eye miegblɔ bena: Wò la bɔbɔ nɔ teƒe nyui sia, eye miegblɔ na ame dahe la bena: Wò la tsi tre ɖe afima alo bɔbɔ nɔ afii le nye afɔɖodzinu te la, 
JAS.2.4	ɖe miede vovo amewo dome le mia ɖokui me, eye miezu tamesusu vɔ̃wo ʋɔnudrɔ̃lawo o mahã? 
JAS.2.5	Nɔvinye lɔlɔ̃tɔwo, miɖo to: Ɖe menye Mawue ɖia xexeame ame dahewo, be woanye kesinɔtɔwo le xɔse me kple fiaɖuƒe, si ŋugbe wòdo na amesiwo lɔ̃nɛ la, ƒe domenyilawo o mahã? 
JAS.2.6	Ke miawo la miedo vlo ame dahe la. Ɖe menye kesinɔtɔwo sẽa ŋuta le mia ŋuti, eye menye woawoe hea mi yia ʋɔnudrɔ̃ƒewo o mahã? 
JAS.2.7	Ɖe menye woawo kee gblɔa busunya ɖe ŋkɔ nyui, si wotsɔ yɔ mi la ŋuti o mahã? 
JAS.2.8	Ne miewu fiasedede la nu le ŋɔŋlɔ la nu be: „Nalɔ̃ hawòvi, abe alesi nèlɔa ɖokuiwò ene la,“ ekema miewɔe nyuie. 
JAS.2.9	Ke ne miele ame ŋku me kpɔm la, miewɔ nuvɔ̃, eye se la ƒoe ɖe mia nu miedze sii be, sedzidalawo míenye. 
JAS.2.10	Elabena amesi ke alé se blibo la me ɖe asi, ke woada ɖeka dzi la, eda vo ɖe wo katã ŋuti. 
JAS.2.11	Elabena amesi gblɔ bena: „Megawɔ ahasi o la,“ egblɔ hã bena: „Megawu ame o!“ Azɔ ne mèwɔ ahasi o, ke nèwu ame la, ètrɔ zu sedzidala. 
JAS.2.12	Miƒo nu ale, eye miwɔ nu ale, abe amesiwo woatsɔ ablɔɖese la adrɔ̃ ʋɔnui ene. 
JAS.2.13	Elabena nublanuikpɔkpɔ manɔ ʋɔnudɔdrɔ̃ me na amesi mèfia nublanuikpɔkpɔa ɖeke o; ke nublanuikpɔkpɔ ƒoa adegbe ɖe ʋɔnudɔdrɔ̃ ŋuti.
JAS.2.14	Nɔvinyewo, ne amea ɖe gblɔ be, xɔse le ye si, ke dɔwɔwɔwo mele esi o la, viɖe ka wònye mahã? Ɖe xɔse ma ate ŋu axɔe ɖe agbe mahã? 
JAS.2.15	Ne nɔviŋutsu alo nɔvinyɔnu le amama, eye gbesiagbe nuɖuɖu le wo hiãm, 
JAS.2.16	eye mia dome amea ɖe gblɔ na wo bena: Miheyi le ŋutifafa me, miƒu dzo, eye miɖu nu ɖi ƒo, gake miena nusiwo hiã ŋutilã o la, viɖe ka wònye mahã? 
JAS.2.17	Nenema ke xɔse hã, ne dɔwɔwɔwo mele eŋu o la, enye nu kuku le eɖokui me. 
JAS.2.18	Ke amea ɖe lagblɔ bena: Wò la xɔse le asiwò, eye nye la dɔwɔwɔwo le asinye. Fia wò xɔse dɔwɔwɔ manɔŋutɔ lam, eye nye hã mafia nye xɔse wò to nye dɔwɔwɔwo me. 
JAS.2.19	Wò la èxɔnɛ sena bena, Mawu ɖekae li; èwɔe nyuie; gbɔgbɔ vɔ̃wo hã xɔnɛ sena, eye wodzona nyanyanya. 
JAS.2.20	Ke, wò ame gbɔlo, ɖe nèle didim be, yeanyae bena, xɔse dɔwɔwɔ manɔŋutɔ la enye nu kuku mahã? 
JAS.2.21	Ɖe menye dɔwɔwɔwo wotsɔ tso afia na mía fofo Abraham, le esime wòtsɔ via Isak ɖo vɔsamlekpui dzi o mahã? 
JAS.2.22	Ekpɔ bena, xɔse wɔ dɔ kpe ɖe eƒe dɔwɔwɔwo ŋu, eye wotsɔ dɔwɔwɔwo wɔ xɔse la blibo. 
JAS.2.23	Eye ale wowu ŋɔŋlɔ, si gblɔ bena: „Abraham xɔ Mawu dzi se, eye wobui nɛ dzɔdzɔenyenye la“ nu enye esi, eye wòyɔe be Mawu xɔlɔ̃. 
JAS.2.24	Miekpɔ bena, wotsɔ dɔwɔwɔwo tso afia na ame, eye menye xɔse ɖeɖekoe o. 
JAS.2.25	Nenema ke Raxab, gbolo la hã, ɖe menye dɔwɔwɔwo wotsɔ tso afia nɛ, le esi wòxɔ ame dɔdɔwo, eye wòna woto mɔ bubu dzo la ŋuti o mahã? 
JAS.2.26	Elabena abe alesi ŋutilã gbɔgbɔ manɔmee nye nu kuku la, nenema ke xɔse dɔwɔwɔ manɔŋui hã nye nu kuku.
JAS.3.1	Nɔvinyewo, migazu nufialawo taŋtaŋ o, esi mienyae bena, ʋɔnudɔdrɔ̃ sesẽ wu kpɔ ge míala la ŋuti. 
JAS.3.2	Elabena mí katã míeda vo le nu geɖewo me. Ne amea ɖe meda vo le nuƒoƒo me o la, eyae nye ame blibo, eye wòkpɔ ŋusẽ bena, wòaɖu ŋutilã blibo la katã hã dzi. 
JAS.3.3	Azɔ ne míedea numega sɔwo ƒe nu me, bene woaɖo to mi la, ekema míetrɔa lã blibo la katã hã. 
JAS.3.4	Kpɔ ʋuwo hã ɖa! Wònye wololo, eye ya sesẽ hea wo hafi; gake wotrɔ wo kple kuɖɔ sue ŋutɔ heyia afisiafi, si kuɖɔɖola lɔ̃na. 
JAS.3.5	Nenema ke aɖe hã nye ŋutinu suea ɖe ko, eye wokana ɖe nu gãwo ŋu. Kpɔ alesi dzo via ɖe tɔa dzo ave gã la ɖa! 
JAS.3.6	Eye aɖe la, dzo wònye; madzɔmadzɔnyenye ƒe xexemee nye aɖe le mía ŋutinuwo dome, eyae ƒoa ɖi ŋutilã blibo la katã, eye wòtɔa dzo agbenɔnɔ ƒe tododo blibo la katã, eye dzomavɔʋe tɔ dzo aɖe la ŋutɔ hã. 
JAS.3.7	Elabena womla lã wɔadãwo kple xeviwo kple nutatawo kpakple ƒumelãwo ƒe dzɔdzɔme, eye amegbetɔ ƒe dzɔdzɔme mia wo, 
JAS.3.8	ke aɖe la amea ɖeke mate ŋu amlãe o, nuvɔ̃ madzudzɔmadzudzɔ, si aɖi wuame yɔ fũ la wònye. 
JAS.3.9	Eya ke míetsɔna ƒoa fi dea ame, siwo wowɔ le Mawu ƒe nɔnɔme me. 
JAS.3.10	Nu kema ke me yayra kple fiƒode doa go lena! Nɔvinyewo, medze bena, nusiawo nanɔ nenema o. 
JAS.3.11	Ɖe vudo dzia tsi vivi kple tsi veve hetsoa do ɖeka ma ke me mahã? 
JAS.3.12	Nɔvinyewo, ɖe gboti ate ŋu atse amititsetsewo, alo weinka ate ŋu atse gbotitsetsewo mahã? Nenema ke dzevudo mate ŋu adzi tsi nyui hã o.
JAS.3.13	Amekae nye nunyala kple nugɔmesela le mia dome mahã? Eya netsɔ agbenɔnɔ nyui fia eƒe dɔwɔwɔwo le nunya ƒe dɔmefafa me. 
JAS.3.14	Ke ne ŋuʋaʋã vevi kple dzrehehe le mia dzi me la, migaƒo adegbe, eye migaka aʋatso ɖe nyateƒe la ŋuti o. 
JAS.3.15	Nunya sia la menye dziƒo wòtso va o; ke anyigbadzitɔe, dzɔdzɔmetɔe, gbɔgbɔ vɔ̃ tɔe. 
JAS.3.16	Elabena afisi ŋuʋaʋã kple dzrehehe le la, afima nu manyomanyo kple nu vɔ̃ɖi wɔwɔ sɔŋ nɔna. 
JAS.3.17	Ke nunya, si tso dziƒo la, gbã la eŋuti kɔna, emegbe la eƒe dɔme fana, efaa tu, elɔna wogbea nya ne, nublanuikpɔkpɔ kple kutsetse nyuiwo yɔe fũ, medea vovo amewo dome o, alakpa mele eme o 
JAS.3.18	Ke woƒãa dzɔdzɔenyenye ƒe kutsetse le ŋutifafa me na amesiwo wɔa ŋutifafa.
JAS.4.1	Afika aʋawɔwɔ kple dzrewɔwɔ, siwo le mia dome la tsoa? Ɖe menye afima wotso, tso miaƒe nudzodzro, siwo wɔa aʋa le miaƒe ŋutinuwo me la me o mahã? 
JAS.4.2	Miedzroa nu, eye miekpɔnɛ o; miewua ame, eye mieʋãa ŋu, eye miaƒe asi metea ŋu sua nu dzi o; miewɔa dzre, eye miewɔa aʋa; miate ŋu akpɔ naneke o; elabena miebiana o. 
JAS.4.3	Miebiana, eye miexɔnɛ o; elabena miebiana le mɔ vɔ̃ dzi, bene miagblẽ nu la le miaƒe dzidzɔkpɔkpɔwo me.
JAS.4.4	Mi ahasiwɔlawo, mienya bena, xexeame ƒe xɔlɔ̃dzedze enye ketɔnyenye na Mawu oa? Eyaŋuti amesi dina be, yeanye xexeame ƒe xɔlɔ̃ la, etso eɖokui wɔ Mawu ƒe ketɔ. 
JAS.4.5	Alo ɖe míebuna bena, ŋɔŋlɔ la ƒoa nu dzodzro bena: Gbɔgbɔ, si wòna wòdzra nɔƒe ɖo le mia me la, le edzrom kple ŋuʋaʋã? 
JAS.4.6	Ke ena amenuveve geɖe wu. Eyaŋuti wogblɔ bena: „Mawu tsia tre ɖe dadalawo ŋuti; ke evea ɖokuibɔbɔlawo nu.“
JAS.4.7	Eyaŋuti mibɔbɔ mia ɖokui ɖe Mawu te; ke mitsi tre ɖe Abosam ŋu, eye wòasi le mia gbɔ. 
JAS.4.8	Mite ɖe Mawu ŋu, eye wòate ɖe mia ŋu. Miklɔ miaƒe asiwo, mi nuvɔ̃wɔlawo, eye miwɔ miaƒe dziwo kɔkɔe, mi dzimevesusulawo! 
JAS.4.9	Midze si miaƒe nublanuitɔnyenye, eye mifa konyi, eye mifa avi; mina miaƒe nukoko natrɔ zu konyifafa, eye miaƒe dzidzɔ natrɔ zu modedeto. 
JAS.4.10	Mibɔbɔ mia ɖokui ɖe anyi le Aƒetɔ la ŋku me, eye wòakɔ mi ɖe dzi.
JAS.4.11	Nɔviwo, migadzu mia nɔewo o! Amesi ke dzua nɔvia, eye wòdrɔ̃ ʋɔnui la, edoa vlo se la, eye wòdrɔ̃ ʋɔnu se la. Ke ne edrɔ̃ ʋɔnu se la la, menye se la dziwɔla o, ke boŋ se la ƒe ʋɔnudrɔ̃la nènye. 
JAS.4.12	Ame ɖeka koe nye sedela kple ʋɔnudrɔ̃la: Eyae nye amesi tea ŋu xɔa ame ɖe agbe, eye wògatea ŋu tsrɔ̃a ame. Ke wò la, ameka nènye hele ʋɔnu drɔ̃m hawòvi mahã?
JAS.4.13	Azɔ la miheyi, mi amesiwo gblɔna bena: Egbe alo etsɔ míayi du si kple du si me, eye mianɔ afima ƒe ɖeka, eye míatsa asi, eye míakpɔ viɖe! 
JAS.4.14	Gake mienya nusi ava dzɔ etsɔ o; elabena nukae nye miaƒe agbe mahã? Elabena dzudzɔ, si dzena ɣeyiɣi kpuia ɖe, eye emegbe la megadzena o la, ke míenye. 
JAS.4.15	Le esia teƒe la ele na mi be, miagblɔ bena: Ne Aƒetɔ lɔ̃ la, míanɔ agbe, eye míawo esi kple esi. 
JAS.4.16	Ke azɔ la miekana ɖe nu ŋu le miaƒe adegbe ƒuƒlu ƒoƒo me. Kakaɖenuŋu sia katã la vɔ̃ wònye. 
JAS.4.17	Eyaŋuti la, amesi ke nya nu nyui wɔwɔ, eye mewɔnɛ o la, enye nuvɔ̃ nɛ.
JAS.5.1	Azɔ la miheyi, mi kesinɔtɔwo; mifa avi, eye mido wuwui le miaƒe nublanuitɔnyenye, si le mia dzi va ge la ŋuti! 
JAS.5.2	Miaƒe kesinɔnuwo nyunyɔ, eye agbagblaʋuiwo ɖu miaƒe awuwo. 
JAS.5.3	Miaƒe sika kple klosalo lé ɣebia, eye woƒe ɣebialéle atrɔ zu ɖaseɖiɖi na mi, eye woaɖu miaƒe lãme keŋ abe dzo ene. Mieƒo nu nyuiwo nu ƒu le nuwuwu ŋkekeawo me. 
JAS.5.4	Kpɔ ɖa, dɔwɔla, siwo ŋe miaƒe agblemenuwo la ƒe fetu, si miegbe wo nana la, le ɣli dom, eye nuŋelawo ƒe ɣlidodoawo va Zebaot, Aƒetɔ la, ƒe towo me. 
JAS.5.5	Mieɖu nu vivi le anyigba dzi, eye miewɔ fewunuwo, mienyi miaƒe dziwo de wuwugbe la. 
JAS.5.6	Miebu fɔ ame dzɔdzɔe la, eye miewui, eye metsi tre ɖe mia ŋuti o.
JAS.5.7	Eyaŋuti migba dzi blewu, nɔvinyewo, halase Aƒetɔ la ƒe vavagbe. Kpɔ ɖa, agbledela lalaa anyigba dzi nuʋaʋã xɔasiwo, eye wògbɔa dzi blewu, halase esime ada kple kele dzana nɛ. 
JAS.5.8	Miawo hã migbɔ dzi blewu, mido ŋusẽ miaƒe dziwo; elabena Aƒetɔ ƒe vavaɣi ɖo vɔ. 
JAS.5.9	Nɔviwo, migaɖu tse de mia nɔewo ŋuti o, bene womagadrɔ̃ ʋɔnu mi o; kpɔ ɖa, ʋɔnudrɔ̃la la le tsitre ɖe ʋɔtru la nu. 
JAS.5.10	Nɔvinyewo, mitsɔ nyagblɔɖila, siwo ƒoa nu le Aƒetɔ la ƒe ŋkɔa me la, ƒe fukpekpewo kple woƒe dzigbɔgbɔ blewu wo miaƒe kpɔɖeŋu. 
JAS.5.11	Kpɔ ɖa, míeyɔa amesiwo doa dzi keŋ la be yayratɔwo. Miese Hiob ƒe dzidodo, eye miekpɔ Aƒetɔ la ƒe nuwuwu bena, Aƒetɔ la yɔ fũ kple dometɔtrɔ kple nublanuikpɔkpɔ.
JAS.5.12	Ke wu wo katã la, nɔvinyewo, migatà nu o, eɖanye dziƒo alo anyigba alo nutàta bubua ɖeke o; ke miaƒe ẽ nanye ẽ, eye miaƒe o nanye o, ne miagadze ʋɔnudɔdrɔ̃ me o.
JAS.5.13	Ne mia dome amea ɖe le fu kpem la, nedo gbe ɖa; ne amea ɖe kpɔ dzidzɔ la, nedzi kafukafuhawo. 
JAS.5.14	Ne mia dome amea de ƒe lãme gblẽ la, neyɔ hamemegãwo vɛ, ne woado gbe ɖa ɖe eta, eye wòasi ami nɛ le Aƒetɔ ƒe ŋkɔa me. 
JAS.5.15	Eye xɔse ƒe gbedodoɖa la axɔ dɔléla ma ɖe agbe, eye Aƒetɔ la afɔe ɖe tsitre, eye ne ewo nuvɔ̃wo la, woatsɔ wo akee. 
JAS.5.16	Miʋu mia nuvɔ̃wo me na mia nɔewo, eye mido gbe ɖa ɖe mia nɔewo ta, bene miaƒe lãme nasẽ. Ame dzɔdzɔe ƒe kukuɖeɖe, si nu sẽna la, tea ŋu woa nu geɖe. 
JAS.5.17	Eliya nye ame, eye nu venɛ abe míawo ene, eye wòɖo gbea ɖe ɖa, bena tsi nagadza o, eye tsi megadza ɖe anyigba dzi o ƒe etɔ̃ kple ɣleti ade sɔŋ. 
JAS.5.18	Eye wògado gbe ɖa, eye dziƒo na tsi dza, eye anyigba gatse eƒe kutsetse.
JAS.5.19	Nɔvinyewo, ne mia dome amea de tre mɔ tso nyateƒe la gbɔ, eye amea de gatrɔe vɛ la, 
JAS.5.20	nena woanyae bena, amesi trɔa nuvɔ̃wɔla tsoa eƒe mɔtatra me la, laxɔ luʋɔ ɖe agbe tso ku me, eye wòatsyɔ nu nuvɔ̃wo ƒe agbɔsɔsɔ dzi.
1PE.1.1	Petro, Yesu Kristo ƒe apostolo, ŋlɔ ɖo ɖe amedzro, siwo ka hlẽ ɖe Ponto, Galatia, Kapadokia, Asia kple Bitinia, amesiwo nye ame tiatiawo 
1PE.1.2	le Mawu Fofo la ƒe nunyanyaɖi la nu le Gbɔgbɔ ƒe kɔkɔewɔwɔ me hena toɖoɖo kple Yesu Kristo ƒe ʋuhehlẽ: Amenuveve kple ŋutifafa nasɔ gbɔ ɖe dzi na mi!
1PE.1.3	Woakafu Mawu, mia Aƒetɔ Yesu Kristo Fofo, amesi gbugbɔ mí gadzi le eƒe nublanuikpɔkpɔ geɖe la nu hena mɔkpɔkpɔ gbagbe to Yesu Kristo ƒe tsitretsitsi tso ame kukuwo dome la me, 
1PE.1.4	hena domenyinyi magblẽmagblẽ, maƒoɖi, maluxe, si wodzra ɖo ɖi le dziƒo na mi, 
1PE.1.5	amesiwo ŋu wodzo le Mawu ƒe ŋusẽ me to xɔse me hena xoxo, si su te, bene woaɖee afia le ɣeyiɣi mamletɔ dzi, 
1PE.1.6	si me miatso aseye le, wònye ele na mi be, miaxa nu azɔ ɣeyiɣi ʋeea ɖe le tetekpɔ bubu ƒomeviwo me hafi, 
1PE.1.7	bena woakpɔ miaƒe xɔse ƒe dodokpɔ be, exɔ asi geɖe wu sika, si gblẽna, wònye wodoe kpɔ kple dzo hafi hena kafukafu kple ŋutikɔkɔe kple bubu le Yesu Kristo ƒe ɖeɖefia la me; 
1PE.1.8	amesi miele kpɔkpɔm o, gake mielɔ̃nɛ; amesi miekpɔ haɖe o, gake miexɔa edzi sena, eye mietsɔa dzidzɔ, si mele gbɔgblɔ o, si ŋutikɔkɔe li na la, tsoa aseye, 
1PE.1.9	esime miexɔa miaƒe xɔse ƒe nuwuwu, si nye miaƒe luʋɔwo ɖeɖe. 
1PE.1.10	Ɖeɖe sia yome mɔ nyagblɔɖila, siwo gblɔ nya ɖi le amenuveve, si le mia dzi va ge ŋuti la, ɖi vevie, eye wodzro eme kpɔ tsitotsito; 
1PE.1.11	wodzro azãgbe kple azãgbe, si ƒomevi Kristo ƒe Gbɔgbɔ, si le wo me la, laɖe afia la me kpɔ, esime wòɖi ɖase tsã le fukpekpe, siwo le Kristo dzi va ge, kple ŋutikɔkɔe, si le wo yome dze ge la ŋuti. 
1PE.1.12	Eye wòɖee fia amesiawo bena, menye woa ŋutɔwo ɖokui wosubɔ o, ke boŋ miawo wosubɔ le nusiawo me, nusiwo wogblɔ fia mí azɔ to amesiwo gblɔ nyanyuie fia mi la dzi to Gbɔgbɔ kɔkɔe, si woɖo ɖa tso dziƒo la me, nusiwo me kpɔkpɔ dzro mawudɔlawo hã.
1PE.1.13	Eyata mibla miaƒe tamesusuwo ƒe aliwo dzi, mina mo xexi, eye mitsɔ miaƒe mɔkpɔkpɔ ɖo amenuveve, si wotsɔna vaa mia gbɔ le Yesu Kristo ƒe ɖeɖefia me la dzi blibo 
1PE.1.14	eye abe vi ɖotowo ene migana miaƒe anyinɔnɔ naɖi tsãtɔ, si me mienɔ le miaƒe nudzodzrowo me, le numanyamanya me la o, 
1PE.1.15	ke boŋ abe alesi amesi yɔ mi vɛ la le kɔkɔe ene la, nenema ke miawo hã minɔ kɔkɔe le miaƒe anyinɔnɔ katã me; 
1PE.1.16	elabena woŋlɔ bena: „Minɔ kɔkɔe, elabena nye la mele kɔkɔe.“ 
1PE.1.17	Eye ne mieyɔ amesi mekpɔ ame ŋku me o, eye wòdrɔ̃a ʋɔnu ɖe amesiame ƒe dɔwɔwɔ nu la, ƒe ŋkɔ dzi abe Fofo ene la, ekema mizɔ le miaƒe amedzronyenye ƒe ɣeyiɣi la me le vɔvɔ̃ me; 
1PE.1.18	elabena mienyae bena, menye nu gbegblẽ, siwo nye klosalo alo sika la, wotsɔ xe fe ɖe mia ta heɖe mi tso miaƒe yakanyinɔnɔ, si su mia si tso mia fofowo gbɔ la me o, 
1PE.1.19	ke boŋ kple Kristo ƒe ʋu xɔasi la abe alẽvi, si ŋu mokaka kple kpɔtsotso mele o la, ƒe ʋu ene, 
1PE.1.20	amesi wonya ɖi tsã, hafi woɖo xexeame gɔme anyi; gake woɖee ɖe go fia le ɣeyiɣia ƒe nuwuwu le mia ta, 
1PE.1.21	mi amesiwo to eyama dzi xɔ Mawu, amesi fɔe ɖe tsitre tso ame kukuwo dome, eye wòtsɔ ŋutikɔkɔe nɛ la dzi se, ale bena miaƒe xɔse kple mɔkpɔkpɔ nanɔ Mawu dzi.
1PE.1.22	Esi mieto Gbɔgbɔ la me wɔ miaƒe luʋɔwo kɔkɔe le toɖoɖo nyateƒe la me hena nɔvilɔlɔ̃, si me alakpa mele o la, eyata milɔ̃ mia nɔewo vevie tso dzi dzadzɛ me. 
1PE.1.23	Elabena wogbugbɔ mi dzi, menye tso dzidzi gbegblẽ me o, ke boŋ tso dzidzi magblẽmagblẽ me heto Mawu ƒe nya gbagbe, si noa anyi tegbetegbe la me. 
1PE.1.24	Elabena „ŋutilãwo katã le abe gbe ene, eye woƒe atsyɔ̃wo katã le abe gbe ƒe seƒoƒo ene. Gbe ƒuna, eye eƒe seƒoƒo yrɔna; 
1PE.1.25	ke Aƒetɔ ƒe nya la noa anyi yi ɖe mavɔmavɔ me.“ Ke esiae nye nya, si wogblɔ fia mi.
1PE.2.1	Eyata miɖe vɔ̃ɖinyenye katã kple aɖaŋu vɔ̃ katã kple alakpadada kple ŋuʋaʋã kple ameŋuzɔzɔ katã ɖa, 
1PE.2.2	eye abe vidzĩewo ene la gbɔgbɔ me notsi tsimatɔ nadzro mi vevie, bene miatsi to me hena xoxo la, 
1PE.2.3	ne mieɖɔe kpɔ bena, Aƒetɔ la nye dɔmenyotɔ. 
1PE.2.4	Amesi gbɔ mieva wònye kpe gbagbe, si amewo gbe; gake le Mawu gbɔ la enye nu tiatia kple nusi xɔ asi sesẽ, 
1PE.2.5	eye abe kpe gbagbewo ene la miawo hã mitu mia ɖokui wòazu gbɔgbɔ me xɔ hena nunɔlanyenye kɔkɔe, bena miasa gbɔgbɔ me vɔ, siwo adze Mawu ŋu to Yesu Kristo dzi. 
1PE.2.6	Eyata wòle ŋɔŋlɔ la me bena: „Kpɔ ɖa, meɖo dzogoedzikpe tiatia xɔasi anyi ɖe Zion, eye amesi ke xɔ edzi se la, ŋu mele ekpe ge o.“ 
1PE.2.7	Azɔ mi amesiwo xɔe se la, enye kpe xɔasi na mi; ke dzimaxɔsetɔwo la, kpe, si xɔtulawo gbe la, eya ke zu dzogoedzikpe kple nuklikpe kple nuɖiakpe gbadzaa na wo, 
1PE.2.8	amesiwo klii, le esi womeɖo to nya la o la ta, nusi ŋuti hã woɖo wo ɖo. 
1PE.2.9	Ke miawoe nye dzidzime tiatia la, fia nunɔlanyenye, dukɔ kɔkɔe, dukɔ, si nye Mawu ŋutɔ tɔ, bene miaɖe gbe ƒã amesi yɔ mi tso viviti me va ye ŋutɔ ƒe nukukekeli gbɔ la, ƒe nutsuwɔwɔwo afia, 
1PE.2.10	mi amesiwo menye dukɔ tsã o; ke azɔ la míenye Mawu ƒe dukɔ, mi amesiwo womekpɔ nublanui na o, ke azɔ la wokpɔ nublanui na mi.
1PE.2.11	Lɔlɔ̃tɔwo, mele nu xlɔ̃m mi abe amedzrowo kple mɔzɔlawo ene be, miade mia dokui ɖa atso ŋutilã nudzodzro, siwo wɔa aʋa ɖe luʋɔ ŋuti la gbɔ, 
1PE.2.12	eye miaƒe anyinɔnɔ le trɔ̃subɔlawo dome nanɔ nyuie, bene nusi ta wogblɔ nya ɖe mia ŋuti ɖo abe vɔ̃wɔlawo ene la, le miaƒe dɔ nyui wɔwɔ, siwo wodze si azɔ ŋuti la, woakafu Mawu le kpɔkpɔɖaŋkeke la dzi.
1PE.2.13	Eyaŋuti mibɔbɔ mia ɖokui ɖe amewo ƒe nuɖoanyi katã te le Aƒetɔ la ŋuti, eɖanye ɖe fia, si si ŋusẽ le la te o, 
1PE.2.14	eɖanye ɖe dziɖula, siwo wodɔ ɖe dɔgbe le hlɔ̃biabia vɔ̃wɔlawo kple nyuiwɔlawo kafukafu ta la te o. 
1PE.2.15	Elabena nenemae nye Mawu ƒe lɔlɔ̃nu, bena miatsɔ nu nyui wɔwɔ atsi abunetɔwo ƒe numanyamanya la nu, 
1PE.2.16	abe ablɔɖeviwo ene, eye menye abe amesiwo wɔa ablɔɖenyenye la ŋuti dɔ be, wòanye vɔɖinyenye ƒe nutsyɔnu la ene o, ke boŋ abe Mawu ƒe dɔlawo ene. 
1PE.2.17	Mibu amewo katã, milɔ̃ nɔviawo, miyɔ Mawu, mibu fia la.
1PE.2.18	Mi dɔlawo la, mibɔbɔ mia dokui na miaƒe aƒetɔwo le vɔvɔ̃ katã me, menye na aƒetɔ nyuiwo kple ame fatuwo ɖeɖeko o, ke boŋ na dɔmevevitɔwo hã. 
1PE.2.19	Elabena esiae nye amenuveve, ne amea de do dzi le xaxawo me, eye wòkpea fu madzemadze le dzitsinya, si vɔ̃a Mawu la ta. 
1PE.2.20	Elabena ne woƒo mi le nuvɔ̃wɔwɔ ŋuti, eye miedo dzi kpee la, adegbeƒoƒo ka wònye ma? Ke ne míekpe fu le nu nyui wowɔ ŋuti, eye miedo dzi kpee la, eya enye amenuveve le Mawu ŋku me. 
1PE.2.21	Elabena esia ŋuti woyɔ mi vɛ ɖo; elabena Kristo hã kpe fu le mia ta, eye wògblẽ kpɔɖeŋu ɖi na mi, bene miadze eƒe afɔɖoƒewo yome, 
1PE.2.22	amesi mewɔ nuvɔ̃a ɖeke o, eye womekpɔ beble le eƒe nu me hã o; 
1PE.2.23	esime wodzui la, medzu ame ɖe eteƒe o; esime wokpe fu la, meɖo ŋɔdzi na ame o; ke etsɔe ɖe asi na amesi drɔ̃a ʋɔnu dzɔdzɔe la boŋ. 
1PE.2.24	Amesi tsɔ miaƒe nuvɔ̃wo ɖa ɖe ye ŋutɔ ƒe ŋutilã dzi heyi ɖe atitsoga ŋu, bene mí amesiwo ku na nuvɔ̃wo la, míanɔ agbe hena dzɔdzɔenyenye; amesi ƒe kabiwo yɔ dɔ mi la. 
1PE.2.25	Elabena miele abe alẽ tatrawo ene; ke azɔ la mitrɔ va miaƒe luʋɔwo ƒe kplɔla kple dzikpɔla la gbɔ.
1PE.3.1	Nenema ke, mi nyɔnuwo la, mibɔbɔ mia dokui na mia ŋutɔwo mia srɔ̃wo, bena ne amea ɖewo meɖo to nya la o la, nyɔnuwo ƒe agbenɔnɔ nyaa ɖeke magblɔ la naɖe wo, 
1PE.3.2	esi wokpɔ miaƒe agbenɔnɔ dzadzɛ le vɔvɔ̃ me ɖa la, 
1PE.3.3	amesiwo ƒe lekewɔwɔ naganye gota gome lekewɔwɔ to ɖaƒoƒo kple sikadodo kple awudodo me o, 
1PE.3.4	ke boŋ wòanye dzime ƒe ame ɣaɣla le gbɔgbɔ fatu, si nɔa anyi kpoo la, ƒe nɔnɔme magblẽmagblẽ me, si xɔ asi sesẽ le Mawu ƒe ŋku me. 
1PE.3.5	Elabena nenema ke nyɔnu kɔkɔewo hã, amesiwo kpɔ mɔ na Mawu la, wɔ leke na wo ɖokui tsã, eye wobɔbɔ wo ɖokui na woa ŋutɔwo srɔ̃wo, 
1PE.3.6	abe alesi Sara ɖoa to Abraham, eye wòyɔnɛ be aƒetɔ la ene, amesi vinyɔnuviwo míezu azɔ, ne miewɔa nu nyui, eye míeyɔa ŋɔdzidodoa ɖeke o.
1PE.3.7	Nenema ke, mi ŋutsuwo la, minɔ anyi kple nyɔnuwo le nunya me, esi wonye gbɔdzɔgbɔdzɔtɔwo wu la ŋuti, eye mitsɔ bubu na wo; elabena woawo hã wonye agbe ƒe amenuveve hadomenyilawo, bene míagaxe mɔ na miaƒe gbedodoɖawo o.
1PE.3.8	Mlɔeba la mi katã misusu nu ɖeka, ame nu nawɔ nublanui na mi; milɔ̃ mia nɔewo abe nɔviwo ene; miaƒe dɔme natrɔ ɖe ame ŋu; mibɔbɔ mia ɖokui. 
1PE.3.9	Migaɖo vɔ̃ vɔ̃ teƒe alo dzudzu dzudzu teƒe o; ke esia teƒe la miyra boŋ; elabena esia ta woyɔ mi vɛ ɖo, be mianyi yayra ƒe dome. 
1PE.3.10	Elabena amesi le didim be, yealɔ̃ agbe, eye yeakpɔ ŋkeke nyuiwo la, nekpɔ eƒe aɖe dzi ɖe vɔ̃ ŋu kple eƒe nuyiwo dzi, bene woagagblɔ alakpanya o; 
1PE.3.11	nete ɖa le vɔ̃ ŋu, eye wòawɔ nu nyui; nedi ŋutifafa, eye woati eyome. 
1PE.3.12	Elabena Yehowa ƒe ŋkuwo le ame dzɔdzɔewo ŋu, eye eƒe towo le woƒe kukuɖeɖe ŋu; ke Yehowa klẽa ŋku ɖe amesiwo wɔa vɔ̃ la.
1PE.3.13	Eye ameka awɔ vɔ̃ ɖe mia ŋu, ne mienye veviedolawo le nu nyui me mahã? 
1PE.3.14	Ke ne miekpe fu le nu dzɔdzɔe ŋuti hã la, woayra mi. Ke migavɔ̃ woƒe vɔvɔ̃ o, eye ŋɔ hã nagadzi mi o; 
1PE.3.15	ke boŋ mikɔ Aƒetɔ Kristo la ŋu le miaƒe dziwo me, eye misu te ɖaasi, bene miana ŋuɖoɖo amesiame, si abia nyaa ɖe mi le mɔkpɔkpɔ, si le mia me la ŋuti; gake miwɔe kple dɔmefafa kpakple vɔvɔ, 
1PE.3.16	esi dzitsinya nyui le mia si, bene nusi me wogbɔ nya vɔ̃ de mia ŋuti le abe vɔ̃wɔlawo ene la, woado ŋukpe amesiwo do vlo miaƒe agbenɔnɔ nyui, si le Kristo me la. 
1PE.3.17	Elabena ne enye Mawu ƒe lɔlɔ̃nu la, fukpekpe le nu nyui wɔwɔ ŋuti enyo wu fukpekpe le vɔ̃wɔwɔ ŋuti.
1PE.3.18	Elabena Kristo hã kpe fu le nuvɔ̃wo ŋuti zi ɖeka, ame dzɔdzɔe ɖe ame madzɔmadzɔ teƒe, bene wòakplɔ mí ayi Mawu gbɔ; esime wowui le ŋutilã gome, ke wogbɔ agbee le gbɔgbɔ gome; 
1PE.3.19	esime hã wòtɔ edzi heyi, eye wògblɔ nya ɖia gbɔgbɔwo le gaxɔ me, 
1PE.3.20	amesiwo sẽ to tsã, esime Mawu ƒe dzigbɔgbɔ blewu la lala le Noa ƒe ŋkekeawo me, esime wòle aɖakaʋu dzram ɖo, si me woɖe ame ʋee, siwo le luʋɔ enyi la le hetso tsi me, 
1PE.3.21	nusi nye kpɔɖeŋu na mawutsidedetaname, si ɖe miawo hã azɔ, si menye ŋutilãɖiƒoƒo ɖeɖeɖa o, ke boŋ dzitsinya nyui ƒe adzɔgbeɖeɖe na Mawu heto Yesu Kristo ƒe tsitretsitsi me, 
1PE.3.22	amesi yi ɖe dziƒo, eye wòle Mawu ƒe nuɖusi me, eye mawudɔlawo kple dziɖuɖuwõ kpakple ŋusẽwo bɔbɔ wo ɖokui nɛ.
1PE.4.1	Azɔ esi Kristo kpe fu ɖe mia ta le ŋutilã me ŋuti la, miawo hã mikpla tamesusu ma ke abe aʋawɔnuwo ene; elabena amesi kpe fu le ŋutilã me la, edzudzɔ nuvɔ̃wɔwɔ, 
1PE.4.2	bena miaganɔ agbe na amewo ƒe nudzodzrowo le ɣeyiɣi, si susɔ be, mianɔ agbe le ŋutilã me la me o, ke boŋ hena Mawu ƒe lɔlɔ̃nu. 
1PE.4.3	Elabena agbe ƒe ɣeyiɣi, si va yi la, sɔ gbɔ be, miewɔ trɔ̃subɔlawo ƒe lɔlɔ̃nu, eye miezɔ le hadzedzewo, nudzodzrowo, ahatsunonowo, nutsuɖuɖuwo, aglotutuwo kple trɔ̃subɔsubɔ ŋunyɔtɔ la me; 
1PE.4.4	esia wɔ yaa na wo bena, mieƒu du kpli wo yi ɖe nu vlo wɔwɔ ma ke ƒe ba me o, eye wole busunyawo gblɔm le mia ŋuti; 
1PE.4.5	amesiawo abu akɔnta na amesi su te, bena yeadrɔ̃ ʋɔnu ame gbagbewo kple ame kukuwo la. 
1PE.4.6	Elabena esia ta wogblɔ nyanyuie la fia ame kukuwo hã ɖo bena, ne woadrɔ̃ ʋɔnu wo le amewo gome le ŋutilã me hã la, le Mawu gome la woano agbe le gbɔgbɔ me.
1PE.4.7	Ke nuwo katã ƒe nuwuwu ɖo vɔ. Eyaŋuti miɖu mia ɖokui dzi, eye minɔ mo xexi hena gbedodoɖa. 
1PE.4.8	Ke vevietɔ la mitsɔ lɔlɔ̃ lɔ̃ mia nɔewo vevie; elabena lɔlɔ̃ tsyɔa nuvɔ̃wo ƒe agbɔsɔsɔ dzi. 
1PE.4.9	Milɔ̃ amedzrowɔwɔ na mia nɔewo, eye liʋiliʋilili naganɔ me o. 
1PE.4.10	Misubɔ mia nɔewo le alesi amesiame xɔ amenuvevenunana la nu, abe Mawu ƒe amenuveve bubu ƒomevi geɖewo ƒe xɔnuvi nyuiwo ene. 
1PE.4.11	Ne amea ɖe le nya gblɔm la, negblɔe abe mawunya ene; ne amea ɖe le subɔsubɔm la, netsɔ ŋusẽ, si Mawu tsɔ kee la subɔ, bene woakafu Mawu le nuwo katã me to Yesu Kristo dzi, amesi tɔ lanye ŋutikɔkɔe kple ŋusẽ tso mavɔ me yi ɖe mavɔ me! Amen.
1PE.4.12	Lɔlɔ̃tɔwo, migana fiafiã ƒe tetekpɔ, si va mia dzi hena mia dodokpɔ la, nawɔ yaa ɖe mi, abe nyaa ɖe ƒomevie va dzɔ ɖe mia dzi ene o; 
1PE.4.13	ke boŋ zi geɖe alesi miekpɔ gome le Kristo ƒe fukpekpewo me la, zi geɖe ma ke mikpɔ dzidzɔ bena, le eƒe ŋutikɔkɔe ƒe ɖeɖefia me hã la míakpɔ dzidzɔ, eye miatso aseye. 
1PE.4.14	Ne wodzu mi le Kristo ƒe ŋkɔ ta la, woayra mi, elabena ŋutikɔkɔe kple Mawu ƒe Gbɔgbɔ la va dzudzɔ ɖe mia dzi; ame mawo gbɔ la wogblɔ busunya ɖe eŋuti, ke mia gbɔ la wokɔ eŋuti. 
1PE.4.15	Ke mia dome amea ɖeke nagakpe fu abe hlɔ̃dola alo fiafitɔ alo vɔ̃wɔla alo abe amesi doa gaglãsu ɖe ame bubuwo ƒe nya me la ene o; 
1PE.4.16	ke ne amea ɖe kpe fu abe kristotɔ ene la, megakpe ŋu ne o, ke nekafu Mawu le nya sia me boŋ. 
1PE.4.17	Elabena azãgbe la ɖo vɔ, bena ʋɔnudɔdrɔ̃ la nadze gɔme tso Mawu ƒe aƒe me; ke ne wodze egɔme tso mía dzi la, ekema nuka lanye nuwuwu na amesiwo meɖo to Mawu ƒe nyanyuie la o mahã? 
1PE.4.18	Eye nenye bebli hafi woaxɔ ame dzɔdzɔe la, afika ame mavɔ̃mawu kple nuvɔ̃wɔla lado ɖo mahã? 
1PE.4.19	Eyata amesiwo kpea fu le Mawu ƒe lɔlɔ̃nu nu la, natsɔ woƒe luʋɔwo ade asi na wolã nuteƒewɔla la le dɔ nyui wɔwɔ me.
1PE.5.1	Hamemegã, siwo le mia dome la, nye, amesi nye mia ha-ha-memegã kple Kristo ƒe fukpekpewo ɖaseɖila kple ŋutikɔkɔe, si wole ɖeɖe ge ɖe go la hã gomekpɔla la, mele nu xlɔ̃m mi be: 
1PE.5.2	Minyi Mawu ƒe alẽha, si le mia dome, eye mikpɔ edzi; menye le dzizizi ta o, ke boŋ kple lɔlɔ̃nu faa le Mawu nu; menye le viɖe ƒoɖi ta o, ke boŋ kple dzi faa; 
1PE.5.3	menye abe amesiwo ɖu aƒetɔ ɖe ha me, si wode asi na wo la, dzi ene o, ke boŋ abe amesiwo nye kpɔɖeŋu na hame la ene, 
1PE.5.4	ekema ne alẽkplɔla gã la lado la, miaxɔ ŋutikɔkɔe ƒe fiakuku magblẽmagblẽ la.
1PE.5.5	Nenema ke, mi ɖekakpuiwo, mibɔbɔ mia ɖokui ɖe ame tsitsiwo te; ke mi katã mibɔbɔ mia ɖokui ɖe mia nɔewo te, eye mitso ɖokuibɔbɔɖeanyi hetsyɔ; elabena Mawu tsia tre ɖe dadalawo ŋuti, ke evea ɖokuibɔbɔlawo nu. 
1PE.5.6	Azɔ la mibɔbɔ mia ɖokui ɖe Mawu ƒe asi sesẽ la te, bene wòakɔ mi de dzi le ɣeyiɣi, si woɖo ɖi la dzi. 
1PE.5.7	Mitsɔ miaƒe dzimaɖiwo katã da ɖe eyama dzi; elabena eyama léa be na mi. 
1PE.5.8	Minɔ mo xexi, minɔ ŋudzɔ; elabena miaƒe adikãtɔ, Abosam, le tsatsam abe dzata, si le gbe ɖem hele ame dim, be yeavuvu ami ene; 
1PE.5.9	minɔ tsitre sesĩe ɖe eyama ŋuti le xɔse me, esi mienyae bena, fukpekpe mawo ke va mia nɔvi, siwo le xexeame la dzi.
1PE.5.10	Ke amenuveve katã ƒe Mawu, amesi yɔ mi va eƒe ŋutikɔkɔe mavɔ la gbɔ le Kristo Yesu me la, ŋutɔ awɔ mi amesiwo kpe fu via ɖe ko la blibo, ado ŋusẽ mi, ali ke mi, eye wòaɖo mía gɔme anyi. 
1PE.5.11	Eya tɔ lanye ŋutikɔkɔe kple ŋusẽ tso mavɔ me yi ɖe mavɔ me! Amen.
1PE.5.12	Meŋlɔ nya kpui sia ɖo ɖe mi to Silvano, amesi mebu nɔvi nuteƒewɔla la, si me hele nu xlɔ̃m, mi, eye mele ɖase ɖim bena, esiae nye Mawu ƒe amenuveve vavãtɔ. Minɔ tsitre sesĩe ɖe eme. 
1PE.5.13	Hame, si wolia kpakpli mi le Babilon kple vinye Marko ɖuɖɔ mi ƒã. 
1PE.5.14	Mitsɔ lɔlɔ̃nugbugbɔ ɖuɖɔ mia nɔewo nam ƒã.
1PE.5.14	Ŋutifafa nanɔ anyi kpli mi amesiwo katã le Kristo Yesu me!
2PE.1.1	Simon Petro, Yesu Kristo ƒe dɔla kple apostolo, ŋlɔ ɖo ɖe amesiwo kpɔ xɔse xɔasi ma ke kpli mí le mía Mawu kple mía xɔla Yesu Kristo ƒe dzodzoenyenye la me: 
2PE.1.2	Amenuveve kple ŋutifafa nasɔ gbɔ ɖe dzi na mi le sidzedze Mawu kple Yesu, mía Aƒetɔ, la me.
2PE.1.3	Esi eƒe Mawu me ŋusẽ tsɔ nusiwo katã nyo hena agbe kple mawusosroɖa la, ke mi to sidzedze amesi tsɔ eya ŋutɔ ƒe ŋutikɔkɔe kple ŋusẽ yɔ mi la me; 
2PE.1.4	nusiawo me woto tsɔ ŋugbedodo xɔasi gãtɔwo ke mí, bene miato esiawo me azu Mawu ƒe dzɔdzɔme gomekpɔlawo, ne miesi tso nudzodzrowo ƒe gbegblẽ, si le xexe sia me la gbɔ: 
2PE.1.5	Eye esia ŋuti ke mitsɔ veviedodo katã kpe ɖe eŋuti, eye miɖe amewɔwɔ fia le miaƒe xɔse me, eye le amewɔwɔ me la sidzedze, 
2PE.1.6	eye le sidzedze me la ɖokuidziɖuɖu, eye le ɖokuidziɖuɖu me la dzidodo, eye le dzidodo me la mawusosroɖa, 
2PE.1.7	eye le mawusosroɖa me la nɔvilɔlɔ̃ eye le nɔvilɔlɔ̃ me la lɔlɔ̃ na amewo katã. 
2PE.1.8	Elabena ne nusiawo le mia me, eye wole agbɔ sɔm ɖe dzi la, mana mianye kuviatɔwo kple ame matsekuwo le sidzedze mía Aƒetɔ Yesu Kristo la me o. 
2PE.1.9	Elabena amesi si nusiawo mele o la, enye ŋkuagbãtɔ, eye mekpɔa didiƒenu o, eye woŋlɔ eƒe tsã nuvɔ̃wo kɔklɔɖa la be. 
2PE.1.10	Eyata, nɔviwo, miɖo vevie wu tsãtɔ, bena miali ke mia yɔyɔ kple tiatia la sesĩe; elabena ne miewɔ nusiawo la, miada vo akpɔ o. 
2PE.1.11	Elabena le ale mɔ sia dzi woana gege ɖe mía Aƒetɔ kple xɔla Yesu Kristo ƒe fiaɖuƒe mavɔ la me nu wòasɔ gbɔ fũ.
2PE.1.12	Eyaŋuti nyemadzudzɔ ŋkuɖoɖo nusiawo dzi na mi akpɔ o, wònye mienyae, eye wona mieli ke ɖe nyateƒe, si li kpli mi la me hafi. 
2PE.1.13	Ke mebui nusi dzɔ be, ŋkeke alesi mele agbadɔ sia me la, matsɔ ŋkuɖoɖonudzi na mi anɔ mia nyɔmi. 
2PE.1.14	Elabena menyae bena, nye agbadɔ la ɖeɖeɖa la lilim, abe alesi mía Aƒetɔ Yesu Kristo hã ɖee fiam la ene. 
2PE.1.15	Ke mado vevie, bena miate ŋu aɖo ŋku nusiawo dzi gbesiagbe le nye dzodzo megbe. 
2PE.1.16	Elabena menye gli, siwo wokpa kple aɖaŋu la, yome míedze, esime miena mienya mía Aƒetɔ Yesu Kristo ƒe ŋusẽ kple eƒe vava la o; ke boŋ míenye eƒe gãnyenye, si míekpɔ kple ŋku la, ƒe ɖaseɖilawo. 
2PE.1.17	Elabena exɔ bubu kple ŋutikɔkɔe tso Mawu Fofo la gbɔ, esime nenem gbe sia ɖi tso ŋutikɔkɔe gã nyui la me va egbɔ bena: „Amesia nye Vinye, si nyemelɔ̃a nu egbɔ o, si dzea ŋunye!“ 
2PE.1.18	Eye mia ŋutɔwo miese gbe sia tso dziƒo, esime mieli kplii le to kɔkɔe la dzi. 
2PE.1.19	Eye nyagblɔɖi, si li ke sesĩe wu la, le mia si, eye miewɔe nyuie bena, míekpɔa edzi, abe akaɖi, si le keklẽm le tsyɔtsyɔƒe ene, halase esime ŋu lake, eye ŋukeɣletivi ladze le miaƒe dziwo me; 
2PE.1.20	eye minya esia gbã bena, ŋɔŋlɔ la me nyagblɔɖiwo katã metso ame ŋutɔ ƒe gɔmefiafia gbɔ o; 
2PE.1.21	elabena nyagbɔgblɔɖia ɖeke metso lãme ƒe lɔlɔ̃nu me kpɔ o, ke boŋ Gbɔgbɔ kɔkɔe lae ʋã Mawu ƒe ame kɔkɔewo, hafi wogblɔ nya ɖi.
2PE.2.1	Ke aʋatsonyagblɔɖilawo va tsi tre le dukɔ la dome, abe alesi aʋatsonufialawo lava míawo hã mia dome ene, amesiwo latsɔ gbegblẽ ƒe kɔmamãwo ava tra ɖe eme dzaa, eye woagbe nu le Aƒetɔ, si xe fe ɖe wo ta la gbɔ, eye woahe gbegblẽ kpatakpata ava wo ɖokui dzi. 
2PE.2.2	Eye ame geɖewo adze woƒe hadzenuwɔwɔwo yome, amesiwo ta woagblɔ busunya ɖe nyateƒemɔ la ŋuti ɖo, 
2PE.2.3	eye le ŋukeklẽ me woatsɔ nyakpakpawo aɖi viɖe le mia ŋu, amesiwo ƒe fɔbubu mehe ɖe megbe tso blema ke o, eye woƒe gbegblẽ medɔa akalɔ̃e o. 
2PE.2.4	Elabena ne Mawu mekpɔ mawudɔla wɔnuvɔ̃wo ƒe nublanui o, ke wòtsɔ viviti tsiɖitsiɖi ƒe kɔsɔkɔsɔwo bla wo hetu asi wo xlã ɖe dzomavɔʋe me, bena woadzra wo ɖo hena ʋɔnudɔdrɔ̃; 
2PE.2.5	eye mekpe blema xexeme la ƒe nublanui o, negbe Noa, dzɔdzɔenyenye le gbeƒãɖela la, hekpe ɖe ame adre bubuawo ŋu ko wòdzra ɖo, esime wòhe tɔɖɔɖɔ va ame mavɔ̃mawuwo ƒe xexeme dzi; 
2PE.2.6	eye wòna Sodom kple Gomora ƒe duwo zu afi, eye wòbu fɔ wo to wo tɔtrɔtsyɔanyi me, eye wotsɔ wo ɖo kpɔɖeŋu na amesiwo ava nɔ agbe le mawumavɔ̃mavɔ̃ me; 
2PE.2.7	eye wòɖe Lot dzɔdzɔetɔ, si ŋu ame gblẽkuwo ƒe hadzedzegbenɔnɔ sẽ ŋuta le la, tso me; — 
2PE.2.8	elabena esi ame dzɔdzɔe ma nɔ wo dome, eye wòkpɔ, eye wòse woƒe dɔwɔwɔ, siwo mele sea nu o la, ewɔa fu eƒe luʋɔ dzɔdzɔe la gbesiagbe; — 
2PE.2.9	ale Aƒetɔ la nya alesi wòaɖe mawumemewo atso tetekpɔwo me, eye wòadzra ame madzɔmadzɔwo ɖo hena ʋɔnudrɔ̃gbe, bene woatu fe vɔ̃ na wo; 
2PE.2.10	ke vevietɔ amesiwo zɔna le ŋutilã nu le makɔmakɔnyenye ƒe nudzodzro la me, eye wodoa vlo aƒetɔnyenye la. Ame mabunuwo, ɖokuiŋudzelawo kple amesiwo medzona nyanyanya, ne wogblɔ busunya ɖe ŋutikɔkɔewo ŋuti la o, 
2PE.2.11	wònye mawudɔlawo nye gatɔwo wu le ŋutete kple ŋusẽ me hafi; gake womehe busufɔbubu vɛ ɖe wo ŋuti le Aƒetɔ la ŋku me o. 
2PE.2.12	Ke amesiawo le abe lã nyasã manɔsitɔ, siwo wodzi hena lelé kple tsɔtsrɔ̃ le woƒe dzɔdzɔme nu la ene: Wogblɔa busunya le nya, siwo womenya kura o la me, eye woatsrɔ̃ hã le woƒe gbegblẽ la me, 
2PE.2.13	eye woaxɔ madzɔmadzɔnyenye ƒe fetu. Amesiwo bua gbesiagbe ƒe aglotutu dzidzɔnui, ɖiƒoƒo kple ŋukpe wonye, eye wotsɔa nusiwo wokpɔ to woƒe amebeble me la, ɖua nu tsui, eye wotua aglo kpli mi; 
2PE.2.14	ŋku, siwo yɔ taŋ kple ahasiwɔwɔ, eye nuvɔ̃wɔwɔ metea ŋu ɖia kɔ na wo o la, li na wo; wòblea luʋɔ, siwo meli ke o la, vaa wo ɖokui gbɔ; dzi, si ŋukeklẽ ma ŋutɔ la, li na wo, eye fiƒodeviwo wonye. 
2PE.2.15	Esime wogblẽ mɔ dzɔdzɔe la ɖi la, wotre mɔ, eye wodze Bileam, Beor vi, amesi lɔ madzɔmadzɔnyenye ƒe fetu la yome; 
2PE.2.16	ke ekpɔ mokaka le eƒe dzidada la ŋuti: Dɔwɔlã maƒonu la tsɔ ame ƒe gbe ƒo nu, eye woxe mɔ na nyagblɔɖila la ƒe lãnuwɔwɔ. 
2PE.2.17	Amesiwo nye tsivudo, siwo me tsi mele o, kple alilikpo, siwo ahom ƒona yina gbɔna, amesiwo wodzra viviti tsiɖitsiɖi la ɖo ɖi na yi ɖe mavɔmavɔ me. 
2PE.2.18	Elabena esi wogblɔ yakanya lolo gãwo la, wotsɔ ŋutilã ƒe nudzodzrowo kple hadzedze vɔ̃wo ble amesiwo si fifi laa tso mɔtrelawo gbɔ. 
2PE.2.19	Eye wodo ablɔɖenyenye ŋugbe na wo, wònye woa ŋutɔwo la gbegblẽ ƒe dɔlawo wonye hafi: elabena amesi ɖu amea ɖe dzi la, eya ke wɔnɛ kluvi. 
2PE.2.20	Elabena ne wosi le xexeame ƒe makɔmakɔnyenye nu to sidzedze Aƒetɔ kple xɔla Yesu Kristo me, eye wona wogalé wo le nu mawo ke me, eye wogaɖu wo dzi la, ekema woƒe anyinɔnɔ mamletɔ zu vɔ̃ na wo wu tsãtɔ. 
2PE.2.21	Elabena ɖe womedze si dzɔdzɔenyenye ƒe mɔ o la, ne enyo na wo wu esi wodze sii, eye gake wogagbugbɔ tso sedede kɔkɔe, si wode asi na wo la gbɔ. 
2PE.2.22	Eva me na wo le nyateƒe lododo la nu bena: „Avũ gbugbɔ yi ɖe ye ŋutɔ ƒe xeɖeɖe la gbɔ,“ eye „ha, si wole tsi na la, le mimlim yina ba me.“
2PE.3.1	Lɔlɔ̃tɔwo, esia nye agbalẽ evelia xoxo, si meŋlɔ ɖo ɖe mi, eye metsɔ ŋkuɖoɖonudzi nyɔ miaƒe tamesusu, si me kɔ la le wo me, 
2PE.3.2	bene miaɖo ŋku nya, siwo nyagblɔɖila kɔkɔeawo gblɔ ɖi tsã la, kple Aƒetɔ kple xɔla ƒe se, si wòde to miaƒe apostolowo dzi la dzi. 
2PE.3.3	Minya esia gbã bena, le ŋkeke mamleawo dzi la fewuɖulawo lava kple fewuɖuɖu, amesiwo zɔna le woawo ŋutɔwo ƒe nudzodzrowo nu, 
2PE.3.4	eye woagblɔ bena: Afika eƒe vava la ƒe ŋugbedodo la le? Elabena tso esime fofoawo dɔ alɔ̃ la, nuwo katã nɔ anyi nenema tso nuwɔwɔ ƒe gɔmedzedze la me. 
2PE.3.5	Elabena ɖe woɣlae ɖe wo, esi wole edim nenema, bena dziƒowo li tso blema ke, eye anyigba hã li hedo tso tsi me, eye wòto tsi me le Mawu ƒe nya nu; 
2PE.3.6	nusiawo na tsiɖɔɖɔ yɔ xexe kema me, eye wotsrɔ̃. 
2PE.3.7	Ke wotsɔ nya ma ke dzra fifi dziƒo kple anyigba la ɖo, eye woda wo ɖi na dzo, vaseɖe ame mavɔ̃mawuwo ƒe ʋɔnudɔdrɔ̃ kple gbegblẽ ƒe ŋkeke la dzi. 
2PE.3.8	Ke, lɔlɔ̃tɔwo nu ɖeka sia naganɔ ɣaɣla ɖe mi o bena, te Mawu gbɔ la ŋkeke ɖeka le abe ƒe akpe ɖeka ene, eye ƒe akpe ɖeka hã abe ŋkeke ɖeka ene. 
2PE.3.9	Menye ɖe Aƒetɔ la le wɔwɔm blewu le eƒe ŋugbedodowo dziwɔwɔ me, abe alesi amea ɖewo bunɛ blewuwɔwɔ la ene o; hafi egba dzi ɖi blewu na mi, esi melɔ̃ bena, amea ɖeke natsrɔ̃ o, ke boŋ bena amewo katã natrɔ va dzimetɔtrɔ gbɔ la ŋuti.
2PE.3.10	Ke Aƒetɔ la ƒe ŋkeke le vava ge abe fiafitɔ ene, le esime dziƒowo ava yi kple gbeɖeɖe; ke gɔmedzenuwo labi, eye woalólo le dzo me, eye anyigba kple eme dɔwɔwɔwo lafiã keŋ.
2PE.3.11	Azɔ esi woalólo nusiawo katã la, ameka ƒomeviwo wòle na mi be, mianye le anyinɔnɔ kɔkɔe kple mawusosroɖa me, 
2PE.3.12	eye mialala, eye miadi Mawu ƒe ŋkeke la ƒe vava vevie, le esime woalólo dziƒo le dzo me, eye gɔmedzenuwo hã lalólo le dzoxɔxɔ gã me mahã? 
2PE.3.13	Ke miele dziƒo yeye kple anyigba yeye, siwo me dzɔdzɔenyenye anɔ la, lalam le eƒe ŋugbedodo la nu.
2PE.3.14	Eyata, lɔlɔ̃tɔwo, esi miele nusiawo lalam ŋutilã, mido vevie, bena woakpɔ mi le ŋutifafa me ɖimaƒomaƒo kple mokaka manɔŋui le eƒe ŋku me, 
2PE.3.15	eye mibu mía Aƒetɔ ƒe dzigbɔgbɔ blewu la bena, enye mia xɔxɔ, abe alesi mía nɔvi lɔlɔ̃tɔ Paulo hã ŋlɔ ɖo ɖe mi le eƒe nunya, si wonae la nu ene, 
2PE.3.16	abe alesi wòƒo nu le nusiawo ŋuti le eƒe agbalẽwo katã me la ene, esiwo me nyaa ɖewo ƒe gɔmesese nye ɖo la le, nya, siwo ame masrɔ̃nuwo kple ame malikewo trɔna, abe alesi wowɔa ŋɔŋlɔ bubuawo hã hena woa ŋutɔwo ƒe gbegblẽ la ene.
2PE.3.17	Azɔ la, mi lɔlɔ̃tɔwo, esi mienya nusiawo ɖi ŋuti la, mikpɔ mia ɖokui dzi nyuie, bene ame gblẽkuwo ƒe beble nagahe mi ayii o, eye mìagadze anyi atso mia ŋutɔwo miaƒe kelili la me o. 
2PE.3.18	Ke boŋ mitsi le mia Aƒetɔ kple xɔla Yesu Kristo ƒe amenuveve kple sidzedze la me. Eya tɔ lanye ŋutikɔkɔe la tso azɔ yiɖase mavɔmavɔ ƒe ŋkeke la dzi! Amen.
1JN.1.1	Nusi li tso gɔmedzedzea me, nusi miese, nusi míekpɔ kple míaƒe ŋkuwo, nusi míekpɔ kɔte, eye míeƒo asii kpɔ, le agbenya la ŋuti — 
1JN.1.2	elabena agbe la da, eye míekpɔe, eye míeɖia ɖase le eŋuti, eye míeɖea gbe ƒã agbe mava, si le Fofoa gbɔ, eye wòɖe eɖokui ɖe go fia mí la fia mi — 
1JN.1.3	nusi miekpɔ, eye miese la, mieɖea gbe ƒãe na miawo hã, bene miawo hã miado ƒome kpakpli mí, eye míaƒe ƒomedodo la li kple Fofo la kpakple Via Yesu Kristo. 
1JN.1.4	Eye míeŋlɔ nusiawo ɖo ɖe mi, bene miaƒe dzidzo nayɔ fũ.
1JN.1.5	Eye gbedasi, si miese tso egbɔ, eye míeɖea gbe ƒã na mi la, enye esi bena, Mawu enye kekeli, eye vivitía ɖeke mele eme o. 
1JN.1.6	Ne míegblɔ bena, míedo ƒome kpakplim eye gake miegale viviti me zɔm la, ekema aʋatso kam míele, eye menye nyateƒe dzi wɔm míele o; 
1JN.1.7	ke ne míele kekeli me zɔm, abe alesi eya ŋutɔ le kekeli me ene la, ekema míedo ƒome kple mía nɔewo, eye Via Yesu Kristo ƒe ʋu la klɔa nuvɔ̃ katã ɖa le mía ŋuti. 
1JN.1.8	Ne miegblɔ bena, nuvɔ̃ mele mia ŋu o la, ekema mía ŋutɔ mía ɖokui blem míele, eye nyateƒe mele mía me o. 
1JN.1.9	Ne mieʋu miaƒe nuvɔ̃wo me la, ekema nuteƒewɔla kple dzɔdzɔetɔ wònye, bene woatso míaƒe nuvɔ̃wo ake mí, eye wòaklɔ madzɔmadzɔnyenye katã ɖa le mia ŋuti. 
1JN.1.10	Ne míegblɔ bena, míewɔa nuvɔ̃ o la, ekema míeɖo eyama aʋatsokalae, eye eƒe nya la mele mia me o.
1JN.2.1	Vinyewo, meŋlɔ nusiawo ɖo ɖe mi, bene miagawɔ nuvɔ̃ o. Eye ne amea ɖe wɔ nuvɔ̃ la, nyaxɔɖakɔla le mia si le Fofoa gbɔ, eyae nye Yesu Kristo, dzɔdzɔetɔ la. 
1JN.2.2	Eye eya kee nye avuléle le miaƒe nuvɔ̃wo ŋuti; ke menye le mía to ŋuti ɖeɖeko o, ke boŋ le xexe blibo la katã hã tɔ ŋuti. 
1JN.2.3	Ne mielé eƒe seawo me ɖe asi la, eya míatsɔ adze sii bena, míenyae. 
1JN.2.4	Amesi ke gblɔ bena, yenyae, eye gake melé eƒe seawo me ɖe asi o la, aʋatsokala wònye, eye nyateƒe mele eme o. 
1JN.2.5	Amesi ke lé eƒe nya la me ɖe asi la, eya me Mawu ƒe lɔlɔ̃ zu blibo le vavã. Esia míatsɔ adze sii bena, miele eyama me. 
1JN.2.6	Amesi ke gblɔ bena, yenɔa eme la, ele nɛ be, wòazɔ abe alesi eya ŋutɔ hã zɔe ene.
1JN.2.7	Lɔlɔ̃tɔwo, menye se yeye meŋlɔ ɖo ɖe mi o, ke boŋ se xoxo, si le mia si tso gɔmedzedzea me la koe: Se xoxoa enye nya, si miese la. 
1JN.2.8	Se yeye magaŋlɔ aɖo ɖe mi, esi nye nyateƒe le eya me kple miawo hã mia me; elabena viviti le dzodzom, eye kekeli vavã le keklẽm xoxo. 
1JN.2.9	Amesi ke gblɔ bena, yele kekelia me, eye wòléa fu nɔvia la, egale viviti me kpakple egbe. 
1JN.2.10	Amesi ke lɔ̃a nɔvia la, eya naa kekeli la me, eye nuɖianua ɖeke mele eme o. 
1JN.2.11	Ke amesi ke léa fu nɔvia la, eya le viviti me, eye wòzɔa viviti me, eye menya afisi yim wòle o; elabena viviti la gbã eƒe ŋkuwo.
1JN.2.12	Viwo, mele eŋlɔm ɖo ɖe mi; elabena wotsɔ nuvɔ̃wo ke mi le eƒe ŋkɔ ta. 
1JN.2.13	Fofowo, mele eŋlɔm ɖo ɖe mi; elabena mienya amesi li tso gɔmedzedzea me. Ɖeka kpuiwo, mele eŋlɔm ɖo ɖe mi elabena mieɖu vɔ̃ɖitɔ la dzi. Ɖeviwo, meŋlɔ ɖo ɖe mi; elabena mienya Fofo la. 
1JN.2.14	Fofowo, meŋlɔ ɖo ɖe mi; elabena mienya amesi li tso gɔmedzedzea me, Ɖekakpuiwo, meŋlɔ ɖo ɖe mi; elabena míesesẽ, eye Mawu ƒe nya la naa mia me, eye mieɖu vɔ̃ɖitɔ la dzi. 
1JN.2.15	Migalɔ̃ xexeame kple nusiwo le eme o. Ne amea ɖe lɔ̃ xexeame la, Fofoa ƒe lɔlɔ̃ mele eme o. 
1JN.2.16	Elabena nusianu, si le xexeame: ŋutilã ƒe nudzodzro kple ŋkuwo ƒe ŋubiabiã kple agbe ƒe adegbe ƒuƒlu ƒoƒo la, metso Fofo la gbɔ o, ke boŋ xexeame wotso. 
1JN.2.17	Eye xexeame va yina kple eƒe nudzodzrowo; ke amesi wɔa Mawu ƒe lɔlɔ̃nu la, noa anyi yi ɖe mavɔmavɔ me.
1JN.2.18	Viwo, ɣeyiɣi mamletɔe, eye abe alesi miese be, Kristo ƒe futɔ la gbɔna ene la, nenema ke Kristo ƒe futɔ geɖewo tsi tre azɔ: eya me míedze sii le bena, ɣeyiɣi mamletɔ lae. 
1JN.2.19	Mia dome wodo tso; gake womenye mía dometɔwo o; elabena ɖe wònye mía dometɔwo wonye la, anye ne woanɔ mía gbɔ ɖaa; ke ɖe wodo, bene woaɖe wo afia bena, menye wo katãe nye mía dometɔwo o. 
1JN.2.20	Eye kɔkɔetɔ la si ami na mi, eye mienya nuwo katã. 
1JN.2.21	Nyemeŋlɔ ɖo ɖe mi, abe ɖe mienya nyateƒe la ene o, ke boŋ le esi mienyae, eye le esi aʋatsokakaa ɖeke metsoa nyateƒe me o la guti.
1JN.2.22	Amekae nye aʋatsokala, ne menye amesi sẽ nu bena, Yesu menye Kristo o lae oa? Amesi ke gbe nu le Fofo la kple Vi la gbɔ la, eyae nye Kristo ƒe futɔ la. 
1JN.2.23	Amesiame, si sẽ nu le Vi la ŋuti la, eya ke sie Fofo la hã mele o: amesi ke ʋua Vi la me la, eya ke sie Fofo la hã le. 
1JN.2.24	Miawo la mina nusi miese tso gɔmedzedzea me la, nanɔ mia me. Ne nusi miese tso gɔmedzedzea me la, nɔ mia me la, ekema miawo hã mianɔ Vi la kple Fofo la me. 
1JN.2.25	Eye ŋugbedodo, si eya ŋutɔ ɖo na mí la, eya nye agbe mavɔ la.
1JN.2.26	Nya siawo meŋlɔ ɖo ɖe mi le amesiwo le mia blem la ŋuti. 
1JN.2.27	Eye miawo la, amisisiname, si miexɔ le egbɔ la, nɔa mia me, eye mehiã mi be, amea ɖeke nafia nu mi o, ke boŋ abe alesi amisisi ma ke fia nu mi le nuwo katã ŋuti ene la, nenema ke hã wònye nyateƒe, eye menye aʋatso o; eye abe alesi wofia mi ene la, minɔ eme nenema ke.
1JN.2.28	Eye azɔ, vinyewo, mina eya me, bena ne eva do la, ne dzi naɖo mia ƒo, eye ŋu nagakpe mí le eƒe ŋku me le eƒe vava la me o. 
1JN.2.29	Ne mienyae bena, dzɔdzɔetɔ wònye la, ekema midze sii be, amesiame, si le nu dzɔdzɔe wɔm la, egbɔ wodzi eya hã tso.
1JN.3.1	Mikpɔ lɔlɔ̃ gã, si ƒomevi Fofo la tso ke mi la ɖa, bena woayɔ mí be mawuviwo! Eyata xexeame medze si mi o; elabena medze si eyama hã o. 
1JN.3.2	Lɔlɔ̃tɔwo, azɔ la míenye mawuviwo, eye nusi ke míava trɔ zu la, meɖo haɖe o; ke mienyae bena, ne eva do la, míaɖi eyama: elabena míakpɔe alesi wòle. 
1JN.3.3	Eye amesiame, si tsɔ eƒe mɔkpɔkpɔ sia ɖo eyama dzi la, eya kɔ eɖokui ŋuti, abe alesi eya hã ŋuti kɔ ene.
1JN.3.4	Amesiame, si wɔa nuvɔ̃ la, edaa se hã dzi, eye nuvɔ̃ enye sedzimawɔmawɔ. 
1JN.3.5	Eye mienyae bena, eyama ɖe eɖokui fia, bene yeatsɔ míaƒe nuvɔ̃wo ayii, eye nuvɔ̃a ɖeke mele eya me o. 
1JN.3.6	Amesiame, si nɔa eya me la, mewɔa nuvɔ̃ o; amesiame, si wɔa nuvɔ̃ la, mekpɔ eyama o, eye medze si eyama hã o. 
1JN.3.7	Viwo, migana amea ɖeke naflu mi o: Amesi ke le nu dzɔdzɔe wɔm la, ame dzɔdzɔe wònye, abe alesi eya hã nye dzɔdzɔetɔ la ene. 
1JN.3.8	Amesi ke le nuvɔ̃ wɔm la, eya tso Abosam me; elabena Abosam wɔa nuvɔ̃ tso keke gɔmedzedzea me ke. Esia ŋuti Mawuvi la ɖe eɖokui fia, bene yeagblẽ Abosam ƒe dɔwɔwɔwo.
1JN.3.9	Amesiame, si wodzi tso Mawu me la, mewɔa nuvɔ̃ o; elabena Mawu ƒe agbe nɔa eme, eye metea ŋu wɔa nuvɔ̃ o; elabena Mawu me wodzii tso. 
1JN.3.10	Esia me mawuviwo kple abosamviwo dze ƒã le. Amesiame, si mewɔa nu dzɔdzɔe o, kple amesi ke melɔ̃a nɔvia o la, metso Mawu me o. 
1JN.3.11	Elabena esiae nye gbedasi, si miese tso gɔmedzedzea me la, bene mialɔ̃ mía nɔewo; 
1JN.3.12	menye abe Kain, si tso vɔ̃ɖitɔ la me, eye wòwu nɔvia la ene o. Eye nukaŋuti wòwui ɖo? Elabena eƒe dɔwɔwɔwo vɔ̃ɖi, eye nɔvia tɔwo le dzɔdzɔe. 
1JN.3.13	Nɔvinyewo, ne xexemetɔwo léa fu mi la, miaƒe mo megawɔ yaa o. 
1JN.3.14	Míawo la míenyae be, mieto ku me heyi ɖe agbe lãme; elabena míelɔ̃a nɔviwo. Amesi ke melɔ̃a nɔvia o la, etsia ku me. 
1JN.3.15	Amesiame, si léa fu nɔvia la, amewula wònye, eye mienya bena, amewula sia amewula mekpɔa agbe mavɔ wònɔa eme o.
1JN.3.16	Esia me míedze si lɔlɔ̃a le bena, eyama tsɔ eƒe agbe ɖo anyi ɖe mía ta; eye ele na míawo hã bena, miatsɔ míaƒe agbe aɖo anyi ɖe mía nɔviwo ta. 
1JN.3.17	Amesi ke xexemenuwo le esi, eye wòkpɔ nɔvia hiã tui, eye wosẽ dzime ɖee heku ŋɔe la, ekema aleke Mawu ƒe lɔlɔ̃ la nɔa emee mahã? 
1JN.3.18	Viwo, migana miatsɔ nya kple aɖe alɔ̃ amee o, ke boŋ miatsɔ nuwɔwɔ kple nyateƒe alɔ̃ amee.
1JN.3.19	Eye esia me míadze sii le bena, mietso nyateƒe la me, eye miana kakaɖedzi míaƒe dziwo le eƒe ŋku me; 
1JN.3.20	elabena ne míaƒe dzi bu fɔ mí hẽ la, Mawu enye gã wu míaƒe dzi, eye wònya nuwo katã. 
1JN.3.21	Lɔlɔ̃tɔwo, ne míaƒe dzi mebu fɔ mí o la, ekema dzideƒo le mía si le Mawu ƒe ŋku me, 
1JN.3.22	eye nusianu, si míebiae la, míaxɔe atso esi me; elabena míeléa eƒe seawo me ɖe asi, eye miewɔa nusiwo dzea eŋu. 
1JN.3.23	Eye esiae nye se la bena, miaxɔ Via Yesu Kristo ƒe ŋkɔ dzi ase, eye míalɔ̃ mía nɔewo, abe alesi wòde se na mí ene. 
1JN.3.24	Eye amesi léa eƒe seawo me ɖe asi la, enɔa eme, eye eya hã nɔa eme. Eye esia me miedze sii le be, enɔa mía me, le Gbɔgbɔ, si wòna mi la ta.
1JN.4.1	Lɔlɔ̃tɔwo, migaxɔ gbɔgbɔ sia gbɔgbɔ dzi se o, ke mido gbɔgbɔawo kpɔ, nenye ɖe wotso Mawu gbɔ; eye gbɔgbɔ sia gblɔɖila geɖewo do go yi ɖe xexeame. 
1JN.4.2	Esia me míedze si Mawu ƒe Gbɔgbɔ le: Gbɔgbɔ sia gbɔgbɔ, si ʋua me bena, Yesu Kristo va le ŋutilã me la, etso Mawu gbɔ; 
1JN.4.3	eye gbɔgbɔ sia gbɔgbɔ, si meʋua Yesu me o la, metso Mawu gbɔ o; eye esia nye Kristo ƒe futɔ la ƒe gbɔgbɔ, si ŋkɔ miese bena, egbɔna, eye azɔ la ele xexeame xoxo. 
1JN.4.4	Viwo, miawo la Mawu me mietso, eye mieɖu wo dzi; elabena amesi le mia me la, etri akɔ wu amesi le xexeame. 
1JN.4.5	Woawo la xexeame wotso, eyata woƒoa xexeame ƒe nu, eye xexeame ɖoa to wo. 
1JN.4.6	Míawo la Mawu me mietso, eye amesi dze si Mawu la, ɖoa to mi; amesi metso Mawu me o la, meɖoa to mi o. Esia me míedze si nyateƒegbɔgbɔ kple aʋatsogbɔgbɔ le.
1JN.4.7	Lɔlɔ̃tɔwo, mina mialɔ̃ mía nɔewo; elabena lɔlɔ̃ la tso Mawu me, eye amesiame, si lɔ̃a ame la, Mawu gbɔ wodzii tso, eye wòdze si Mawu. 
1JN.4.8	Amesi ke melɔ̃a ame o la, medze si Mawu o; elabena Mawu enye lɔlɔ̃. 
1JN.4.9	Esia me woɖe Mawu ƒe lɔlɔ̃ la ɖe go fia le le mía me bena, Mawu dɔ eƒe Tenuvi ɖo ɖe xexeame, bena míanɔ agbe to eyama me. 
1JN.4.10	Esia me lɔlɔ̃ la le: Menye bena míawo mielɔ̃ Mawu o, ke boŋ bena eya lɔ̃ mí, eye wòdɔ Via ɖo ɖa, bena wòanye avuléle le mía nuvɔ̃wo ta. 
1JN.4.11	Lɔlɔ̃tɔwo, esi Mawu lɔ̃ mí ale la, ele na míawo hã be, mialɔ̃ mia nɔewo. 
1JN.4.12	Amea ɖeke mekpɔ Mawu ɣeaɖekeɣi kpɔ o; ne mielɔ̃ mía nɔewo la, ekema Mawu noa mía me, eye eƒe lɔlɔ̃ la zua blibo le mia me. 
1JN.4.13	Esia me míedze sii le bena, míenɔa eyama me, eye eya hã nɔa mía me; elabena etsɔ eƒe Gbɔgbɔ la ƒe ɖe na mi.
1JN.4.14	Eye míawo miekpɔe, eye míeɖia ɖase bena, Fofo la do Via ɖo ɖa, be wòanye xexeame xɔla. 
1JN.4.15	Amesi ke ʋua me bena, Yesu ye nye Mawu Vi la, Mawu nɔa eme, eye eya hẽ nɔa Mawu me. 
1JN.4.16	Eye míawo miedze si lɔlɔ̃, si Mawu tsɔ lɔ̃a mí, eye míexɔ edzi se. Mawue nye lɔlɔ̃, eye amesi nɔa lɔlɔ̃ la me la, eya nɔa Mawu me, eye Mawu hã nɔa eya me. 
1JN.4.17	Esia me lɔlɔ̃ la zu blibo le mía gbɔ le, bena dzideƒo nanɔ mía si le ʋɔnudrɔ̃gbe; elabena alesi eyama le la, nenema ke míawo hã míele le xexe sia me. 
1JN.4.18	Vɔvɔ̃a ɖeke mele lɔlɔ̃ me o, ke boŋ lɔlɔ̃ blibo nyãa vɔvɔ̃ doa goe: elabena fetu vɔ̃ le vɔvɔ̃ me: ke amesi le vɔvɔ̃m la, mezua blibo le lɔlɔ̃ me o.
1JN.4.19	Minɛ míalɔ̃e, elabena etre mí lɔlɔ̃! 
1JN.4.20	Ne amea ɖe gblɔ be, yelɔ̃a Mawu, eye wòléa fu nɔvia la, aʋatsokala wònye; elabena amesi melɔ̃ nɔvia, si kpɔm wòle o la, aleke wòate ŋu alɔ̃ Mawu, si kpɔm mele o mahã? 
1JN.4.21	Eye miexɔ se sia tso egbɔ bena, amesi ke lɔ̃a Mawu la, nelɔ̃ nɔvia hã.
1JN.5.1	Amesiame, si xɔse bena, Yesu ye nye Kristo la, Mawu me wodzii tso, eye amesiame, si lɔ̃a amesi dzii la, elɔ̃a amesi ke wodzi tso eyama me hã. 
1JN.5.2	Ne míelɔ̃a Mawu, eye mieléa eƒe seawo me ɖe asi la, esia me míedze sii le bena, míelɔ̃a mawuviwo. 
1JN.5.3	Elabena lɔlɔ̃ na Mawu enye si bena, míalé eƒe seawo me ɖe asi, eye eƒe seawo mesesẽ o. 
1JN.5.4	Elabena nusianu, si wodzi tso Mawu me la, ɖua xexeame dzi, eye dziɖuɖu, si ɖu xexeame dzi la, eyae nye míaƒe xɔse. 
1JN.5.5	Amekae nye amesi ɖua xexeame dzi, ne menye amesi xɔnɛ sena bena, Yesu ye nye Mawuvi la o mahã?
1JN.5.6	Esiae nye amesi va le tsi kple ʋu me: Yesu Kristo, menye tsi ɖeɖe me koe wòva le o, ke boŋ tsi kple ʋu mee wòva le. Eye Gbɔgbɔ la enye amesi ɖia ɖase: elabena Gbɔgbɔ la enye nyateƒe la. 
1JN.5.7	Elabena ame etɔ̃e li, amesiwo le ɖase ɖim le dziƒo: Fofo la, Nya la kple Gbɔgbɔ kɔkɔe la, eye ame etɔ̃ siawo le ɖeka. 
1JN.5.8	Eye ame etɔ̃e li, amesiwo le ɖase ɖim le anyigba dzi, woawoe nye: Gbɔgbɔ la kple tsi la kpakple ʋu la, eye ame etɔ̃ siawo le ɖeka. 
1JN.5.9	Ne míexɔa amegbetɔwo ƒe ɖaseɖiɖi la, ekema Mawu ƒe ɖaseɖiɖi la lolo wu; elabena Mawu ƒe ɖaseɖiɖi enye esia bena, eɖi ɖase le Via ŋuti. 
1JN.5.10	Amesi ke xɔa Mawu ƒe Vi la dzi sena la, eya kpɔa ɖaseɖiɖi sia le eɖokui me; amesi ke mexɔa Mawu dzi sena o la, eya do Mawu aʋatsokalae; elabena mexɔ ɖase, si Mawu ɖi le Via ŋuti la, dzi se o. 
1JN.5.11	Eye ɖaseɖiɖi la enye si bena, Mawu na agbe mavɔ mí, eye agbe sia le Via me. 
1JN.5.12	Amesi si Vi la le la, agbe le esi; eye amesi si Mawu ƒe Vi la mele o la, agbe mele esi o.
1JN.5.13	Nusiawo meŋlɔ na mi amesiwo xɔa Mawuvi la ƒe ŋkɔa dzi sena la, bena miadze sii be, agbe mavɔ le mia si.
1JN.5.14	Eye dzideƒo, si le mía si le egbɔ la, enye esi bena, ne míebia nane le eƒe lɔlɔ̃nu la, aɖo to mí. 
1JN.5.15	Eye ne míenyae bena, eɖoa to mí le nusianu, si ke míebia me la, ekema mienyae bena, miexɔa nusiwo míebia tso egbɔ la.
1JN.5.16	Ne amea ɖe kpɔ nɔvia wɔ nuvɔ̃, si mahe ame ayi ku me o la, neɖe kuku, eye wòana agbe amesiwo mewɔ nuvɔ̃, si ahe ame ayi ku me o. Nuvɔ̃a ɖe li, si ahe ame ayi ku me; nyemegblɔ be, woaɖe kuku ɖe eya ta o. 
1JN.5.17	Madzɔmadzɔnyenye katã enye nuvɔ̃, eye nuvɔ̃a ɖe li, si mahe ame ayi ku mee o.
1JN.5.18	Míenyae bena, amesiame, si wodzi tso Mawu me la, mewɔa nuvɔ̃ o; ke amesi wodzi tso Mawu me la, eya léa eɖokui nyuie, eye vɔ̃ɖitɔ la mekaa asi eŋu o. 
1JN.5.19	Míenyae bena, Mawu me míetso, eye xexeme blibo la katã le vɔ̃ɖi to la me. 
1JN.5.20	Ke míenyae bena, Mawu ƒe Vi la va, eye wòna gɔmesese mí, bene mianya nyateƒetɔ la; eye míele nyateƒetɔ la me, le Via Yesu Kristo me. Esiae nye Mawu vavã la kple agbe mavɔ la. 
1JN.5.21	Viwo, mikpɔ mia ɖokui dzi nyuie le trɔ̃wo ŋuti!
2JN.1.1	Hamemegã xoxo la ŋlɔ ɖo ɖe aƒenɔ tiatia kple viawo, amesiwo melɔ̃na le nyateƒe me; eye menye nye ɖeɖekoe lɔ̃a wò o, ke boŋ amesiwo katã dze si nyateƒe la hãe, 
2JN.1.2	le nyateƒe, si nɔa mía me, eye wòanɔ anyi kpli mí ɖaa la ŋuti: 
2JN.1.3	Amenuveve kple nublanuikpɔkpɔ kpakple ŋutifafa, si tso Mawu Fofo la kple Yesu Kristo, si nye Fofo la ƒe Vi la gbɔ la, anɔ anyi kpli mi le nyateƒe kple lɔlɔ̃ me!
2JN.1.4	Dzi dzɔm ŋutɔ bena, mekpɔ viwòwo dometɔa ɖewo le nyateƒe la me zɔm, abe alesi miexɔ se tso Fofo la gbɔ ene. 
2JN.1.5	Eye azɔ la mele kuku ɖem na wò, aƒenɔ — menye se yeye wònye meŋlɔ ɖo ɖe wò o, ke boŋ esi le mía si tso gɔmedzedzea me lae — bena míalɔ̃ mia nɔewo. 
2JN.1.6	Eye esiae nye lɔlɔ̃ la bene, míazɔ ɖe eƒe seawo nu. Esia nye se la bena, miazɔ eme, abe alesi miese tso gɔmedzedzea me ene. 
2JN.1.7	Elabena ameblela geɖe, siwo meʋua me bena, Yesu Kristo va le ŋutilã me o la, do go yi ɖe xexeame. Esiae nye ameblela kple Kristo ƒe futɔ la. 
2JN.1.8	Mikpɔ mia ɖokui dzi nyuie, bene miagabu dɔ, siwo miewɔ la o, ke boŋ fetu blibo nasu mia si. 
2JN.1.9	Amesiame, si da vo ɖe Kristo ƒe nufiafia ŋu, eye menɔa eme o la, Mawu mele esi o; eye amesi noa Kristo ƒe nufiafia me la, Fofo la kple Vi la le esi. 
2JN.1.10	Ne amea ɖe va mia gbɔ, eye mehe nufiafia sia ɖe asi vɛ o la, migaxɔe ete aƒea me o, eye migado ɖoa ƒe hã ne o: 
2JN.1.11	elabena amesi do ɖoaƒe nɛ la, ede ha kplii le eƒe dɔwɔwɔ vɔ̃wo me.
2JN.1.12	Nya geɖe gali be, maŋlɔ aɖo ɖe mi; gake nyemelɔ̃ be, matsɔ agbalẽ kple agbalẽŋlɔtsi aŋlɔ wo o, ke boŋ mele mo kpɔm be, mava mia gbɔ, eye ne mieɖo go ŋku me kple ŋku me la, míaƒo nu, bene miaƒe dzidzɔ nazu blibo. 
2JN.1.13	Nɔviwònyɔnu tiatia la ƒe viwo ɖuɖɔ wò ƒã.
3JN.1.1	Hamemegã xoxo la ŋlɔ ɖo ɖe Gayo lɔlɔ̃tɔ, si melɔ̃na le nyateƒe me. 
3JN.1.2	Lɔlɔ̃tɔ, mele didim be, nuwo katã nadze dzi na wò nyuie, eye wò lãme nanɔ sesĩe, abe alesi wò luʋɔ le nyuie la ene. 
3JN.1.3	Elabena dzi dzɔm ŋutɔ, esime nɔviwo va ɖi ɖase le wò nyateƒetɔnyenye ŋuti, alesi nèzɔna le nyateƒe mee. 
3JN.1.4	Nyemekpɔ dzidzɔ gã wu esia be, mese bena, vinyewo zɔna le nyateƒe me o.
3JN.1.5	Lɔlɔ̃tɔ, èwɔ nuteƒe le nusianu, si nèwɔ na nɔvi, siwo nye amedzrowo la me, 
3JN.1.6	amesiwo va ɖi ɖase le wò lɔlɔ̃ ŋuti le hame la ƒe ŋku me, eye ne èɖo wo ɖa alesi dze Mawu ŋu la, ekema èwɔe nyuie. 
3JN.1.7	Elabena eƒe ŋkɔ la ŋuti wodo go yi ɖo, eye womexɔa naneke le trɔ̃subɔlawo si o. 
3JN.1.8	Eyata ele na mí be, miaxɔ nenem me siawo, bene míazu woƒe hadɔwɔlawo na nyateƒe la.
3JN.1.9	Meŋlɔ agbalẽ ɖo ɖe hame la; gake Diotrefo, si le didim be, yeaɖo ta ɖe wo nu la, mexɔ mi o. 
3JN.1.10	Eyata ne meva la, maɖo ŋku eƒe dɔwɔwɔ, siwo wòwɔna kple nya vɔ̃, siwo wònɔa gbɔgblɔm ɖe mía ŋuti la dzi; eye nusiawo mesu me nɛ o: Eya ŋutɔ hã mexɔa nɔviawo o, eye wòxea ma na amesiwo lã be, yewoaxɔ wo, eye wòɖea wo le ha me. 
3JN.1.11	Lɔlɔ̃tɔ, megasi nu vɔ̃ɖi o, ke srɔ̃ nu nyui boŋ. Amesi wɔa nu nyui la, Mawu gbɔ wòtso, eye amesi woa nuvɔ̃ la, mekpɔa Mawu o. 
3JN.1.12	Demetrio kpɔa ɖaseɖiɖi nyui tso amewo katã kple nyateƒe la ŋutɔ hã gbɔ, eye miawo hã míele ɖase ɖim le eŋuti, eye ènyae bena, míaƒe ɖaseɖiɖi enye nyateƒe.
3JN.1.13	Nya geɖe gali be, maŋlɔ aɖo ɖe wò; gake nyemelɔ̃ be, matsɔ agbalẽŋlɔtsi kple agbalẽŋlɔti aŋlɔ wo aɖo ɖe wò o; 
3JN.1.14	ke mele mɔ kpɔm bena, mava akpɔ wò ɖa kaba, eye ne mieɖo go ŋku me kple ŋku me la, míaƒo nu. 
3JN.1.15	Ŋutifafa nanɔ anyi kpli wò! Xɔlɔ̃wo ɖuɖɔ wò ƒã. Ɖuɖɔ xɔlɔ̃awo ɖekaɖeka nam ƒã!
JUD.1.1	Yuda, Yesu Kristo ƒe dɔla kple Yakobo nɔvi la, ŋlɔ ɖo ɖe amesiwo woyɔ, eye wowɔ wo kɔkɔe le Mawu Fofo la me, eye wodzra wo ɖo le Yesu Kristo me la; 
JUD.1.2	Nublanuikpɔkpɔ kple ŋutifafa kple lɔlɔ̃ nasɔ gbɔ ɖe dzi na mi!
JUD.1.3	Lɔlɔ̃tɔwo, esi medo vevie ŋutɔ, bena maŋlɔ nya le mi katã miaƒe xɔxɔ la ŋuti aɖo ɖe mi la, ezu dzizizi nam be, maŋlɔe atsɔ axlɔ̃ nu mi, bene miaʋli xɔse, si wode asi na ame kɔkɔewo zi ɖeka ɖe ɣeyiɣiawo katã nu la ta. 
JUD.1.4	Elabena amea ɖewo va tra ɖe eme dzaa, amesiwo woŋlɔ ɖi tso blema ke hena ʋɔnudɔdrɔ̃ sia: Ame mavɔ̃mawuwo, amesiwo trɔa mía Mawu ƒe amenuveve yina ɖe agbe baɖa nɔnɔ me, eye wogbe nu le mia dziɖula kple Aƒetɔ ɖeka, Yesu Kristo la gbɔ.
JUD.1.5	Ke mele didim bena, maɖo ŋku dzi na mi amesiwo nya nuwo katã xoxo zi ɖeka ɖe ɣeyiɣiawo katã nu bena, esime Aƒetɔ la ɖe dukɔ la tso Egipte-nyigba dzi la, emegbe la etsrɔ̃ amesiwo mexɔ se o la. 
JUD.1.6	Eye mawudɔla, siwo medzra woƒe amegãnyenye ɖo o, ke wogblẽ woa ŋutɔwo ƒe nɔƒe ɖi la, wotsɔ kɔsɔkɔsɔ mavɔwo bla wo hedzra wo ɖo ɖe viviti tsiɖitsiɖi me hena ŋkeke gã la ƒe ʋɔnudɔdrɔ̃. 
JUD.1.7	Abe alesi wotsɔ Sodom kple Gomora kple du, siwo ƒo xlã wo, siwo wo ahasi akpa abe woawo ene, eye wodze ŋutilã bubu yome la, wo kpɔɖeŋu, esi wokpe dzo mavɔ ƒe fu la: 
JUD.1.8	Nenema ke drɔ̃ekula siawo hã ƒoa ɖi ŋutilã, eye woɖoa vlo aƒetɔnyenyewo, eye wogblɔa busunya ɖe ŋutikɔewo ŋuti. 
JUD.1.9	Ke Mixael, mawudɔla gã la, esime wòle anuku tsyɔm hele nu ƒom kple Abosam le Mose ƒe kukua ŋuti la, medo dzi gblɔ busufɔbubu ɖe eŋuti o, ke boŋ egblɔ bena: Aƒetɔ la laka mo na wò! 
JUD.1.10	Ke ame mawo la wogblɔa busunya ɖe nusiwo womenya o la ŋuti; ke nusiwo gɔme wose tso dzɔdzɔme abe lã nyasã manɔsitɔwo ene la, wogblẽ wo ɖokui le nusiawo me. 
JUD.1.11	Baba na wo! Elabena wodze Kain ƒe mo dzi yina, eye wohe wo ɖokui ɖe Bileam ƒe beblefetu la me, eye wotsrɔ̃ le Kora ƒe agudzedze la me. 
JUD.1.12	Amesiawo nye ɖiƒoƒo le miaƒe lɔlɔ̃nuɖuɖuwo me, esi woɖua nutsu nyia wo ɖokui le mia gbɔ vɔvɔ̃ manɔmee; alilikpo tsi manɔme, siwo ya ƒona yina gbɔna la, wonye; ati, siwo dzi kutsetse menɔa le nuŋeɣi o, siwo ku zi eve, eye woho wo, 
JUD.1.13	ƒutsotsoe dzeagbo, siwo kplɔa woa ŋutɔwo ƒe ŋukpenanuwo va kɔna ɖe go, ɣletivi tramɔ, siwo wodzra ɖo hena viviti tsiɖitsiɖi yi ɖe mavɔmavɔ me la, wonye. 
JUD.1.14	Ke Henox hã, amesi nye adrelia tso Adam dzi la, gblɔ nya ɖi ɖe ame mawo ŋuti bena: „Kpɔ ɖa, Aƒetɔ la kple eƒe ame kɔkɔe akpe nanewo gbɔna, 
JUD.1.15	bene wòaɖrɔ ʋɔnu wo katã, eye woaka mo na wo dome amesiwo katã mevɔ̃a Mawu o la, le woƒe dɔwɔwɔ vlo, siwo katã wowɔ mawumavɔ̃mavɔ̃e kple nya sesẽ, siwo katã nuvɔ̃wɔla mavɔ̃mawuwo gblɔ ɖe eŋuti la ta. 
JUD.1.16	Amesiawo nye liʋiliʋililawo, amesiwo ŋu naneke medzena o, evɔ wozɔna le woƒe nudzodzrowo nu hafi, woƒe nu gblɔa dadalawo, eye wokafua ame le eƒe ŋku me le viɖe ta.
JUD.1.17	Ke, mi hiãtɔwo, miɖo ŋku nya, siwo mía Aƒetɔ Yesu Kristo ƒe apostolowo gblɔ tsã la dzi, 
JUD.1.18	alesi wogblɔ na mi bena: Le nuwuwu ɣeyiɣiawo me la fewuɖula, siwo zɔna le woa ŋutɔwo ƒe nudzodzro vlowo nu la le vava ge. 
JUD.1.19	Amesiawo nye amesiwo wɔa mamãwo, dzɔdzɔmeme, siwo me gbɔgbɔ mele o.
JUD.1.20	Ke, mi hiãtɔwo la, mitu mia ɖokui ɖe miaƒe xɔse kɔkɔe, si ƒo wo katã ta la dzi, eye mido gbe ɖa le Gbɔgbɔ kɔkɔe la me, 
JUD.1.21	eye midzra mia ɖokui ɖo le Mawu ƒe lɔlɔ̃ la me, anɔ lalam na mía Aƒetɔ Yesu Kristo ƒe nublanuikpɔkpɔ la bena agbe mavɔ. 
JUD.1.22	Eye mikpɔ nublanui na amea ɖewo, amesiwo le ɖi kem, 
JUD.1.23	miɖe ame bubua ɖewo, eye mihe wo do go tso dzo la me, mitsɔ vɔvɔ̃ kpɔ nublanui na amea ɖewo, eye milé fu awu, si ŋutilã ƒo ɖi la gɔ̃ hã.
JUD.1.24	Ke amesi ate ŋu alé mi ɖe asi, bena miagakli nu o, eye wòate ŋu atsɔ mi atu tsitre ɖe eƒe ŋutikɔkɔe ƒe ŋku me mokaka manɔŋui le dzidzɔ gã me; 
JUD.1.25	Mawu ɖeka hɔ̃ ko kple mía xɔla, to Yesu Kristo, mía Aƒetɔ la dzi la, etɔ nanye kafukafu kple gãnyenye kple dziɖuɖu kple ŋusẽ azɔ kple ɖaasi tso mavɔ me yi ɖe mavɔ me! Amen!
REV.1.1	Yesu Kristo ƒe nyaɖeɖefia, si Mawu tsɔ nɛ, be wòafia nusiwo lava ve me kaba la, eƒe dɔlawo la, enye esi; eye wòto eƒe mawudɔla, si wòdɔ ɖa la, dzi heɖe wo me fia eƒe dɔla Yohanes, 
REV.1.2	amesi ɖi ɖase le Mawu ƒe nya kple Yesu Kristo ƒe ɖaseɖiɖi ŋuti, abe alesi wòkpɔ nuawo katãe ene. 
REV.1.3	Woayra amesi le nyagblɔɖi sia ƒe nyawo xlẽm kple amesiwo le wo sem, eye wole nusiwo woŋlɔ ɖe eme la, dzram ɖo; elabena ɣeyiɣi la tu aƒe.
REV.1.4	Yohanes ŋlɔ ɖo ɖe hame adre, siwo le Asia la bena: Amenuveve kple ŋutifafa nana anyi kpli mi tso amesi li, eye wònɔ anyi, eye wòle vavagela gbɔ, eye tso gbɔgbɔ adre, siwo le eƒe fiazikpui ŋgɔ la gbɔ, 
REV.1.5	eye tso Yesu Kristo, amesi nye ɖaseɖila nyateƒetɔ kple ame kukuwo ƒe ŋgɔgbetɔ kple anyigba dzi fiawo ƒe dziɖula la gbɔ! Amesi lɔ̃a mí, eye wòtso eƒe ʋu klo míaƒe nuvɔ̃wo ɖa le mía ŋuti, 
REV.1.6	eye wòwɔ mí hawo kple nunɔlawo hena eƒe Mawu Fofo la, eya to lanye ŋutikɔkɔe kple ŋusẽ tso mava me yi ɖe mavɔ me! Amen.
REV.1.7	Kpɔ ɖa, egbɔna kple alilikpowo, eye ŋku sia ŋku lakpɔe, eye amesiwo ƒo mi ɖee hã, lakpɔe, eye anyigba dzi ƒomeawo katã lawu avi hoo le eŋuti! Ẽ, amen. 
REV.1.8	Nyee nye Alfa kple Omega, gɔmedzedze kple nuwuwu; ale Aƒetɔ Mawu, amesi li, eye wònɔ anyi, eye wòle vava ge, amesi nye ŋusẽkatãtɔ la, gblɔ esi!
REV.1.9	Nye Yohanes, mia nɔvi kple miaƒe hagomekpɔla le Yesu Kristo ƒe fukpekpe kple fiaɖuƒe kple dzidodo me la, menɔ ƒukpo, si woyɔna be Patmo la dzi le Mawu ƒe nya kple Yesu Kristo ƒe ɖaseɖiɖi ta. 
REV.1.10	Menɔ gbɔgbɔ me le Aƒetɔ ƒe ŋkeke la azi, eye mese gbe gãa ɖe le ɖiɖim le megbenye, abe kpẽ ƒe gbeɖiɖi ene, gblɔ bena: 
REV.1.11	Nusi nèkpɔ la, ŋlɔe ɖe agbalẽ me, eye natsɔe aɖo ɖe hame adre, siwo le Efeso kple Smirna kple Pergamo kple Tiatira kple Sardes kple Filadelfia kple Laodikea. 
REV.1.12	Eye metrɔ be, makpɔ gbe, si ƒo nu kplim la. Eye esi metrɔ la, mekpɔ sikakaɖiti adre, 
REV.1.13	eye le sikakaɖiti adreawo titina la amea ɖe li, si ɖi amegbetɔvi, edo awu ʋlaya, eye wotsɔ sikalidziblanu bla akɔta. 
REV.1.14	Eye teƒe ta kple eƒe taɖa fu tititi abe alẽfu ɣi ene, eye abe sno ene, eye eƒe ŋkuwo le abe dzo ƒe aɖe ene, 
REV.1.15	eye eƒe afɔwo ɖi gadzẽ, si wode kpodzo me wòbiã hẽ, eye eƒe gbe le abe tsi sisi geɖewo ƒe gbeɖiɖi ene. 
REV.1.16	Eye ɣletivi adre le eƒe nuɖusi me, eye yi ɖaɖi: nuevee do tso eƒe nu me, eye eƒe mo le keklẽm, abe alesi ɣe klẽna sesĩe ene.
REV.1.17	Eye esi mekpɔe la, medze anyi ɖe eƒe afɔ nu abe ame kuku ene. Eye wòda eƒe nuɖusi ɖe dzinye gblɔ bena: Megavɔ̃ o, nyee nye gbãtɔ kple mlɔetɔ 
REV.1.18	kple amesi le agbe, meku, eye kpɔ ɖa, mele agbe tso mavɔ me yi ɖe mavɔ me, eye ku kple tsiẽƒe safuiwo le asinye. 
REV.1.19	Azɔ ŋlɔ nusiwo nèkpɔ kple nusiwo li kpakple nusiwo le vava ge le nusiawo megbe la. 
REV.1.20	Ɣletivi adre, siwo nèkpɔ le nye nuɖusi me kple sikakaɖiti adre la ƒe nya ɣaɣla enye si: Ɣletivi adreawoe nye hame adreawo ƒe dɔlawo, eye akaɖiti adreawoe nye hame adreawo.
REV.2.1	Ŋlɔ ɖo ɖe hame, si le Efeso la, ƒe dɔla bena: Amesi lé ɣletivi adre ɖe eƒe nuɖusi, amesi le sikakaɖiti adreawo titina zɔm la, eyae gblɔ esiawo bena: 
REV.2.2	Menya wò dɔwɔwɔwo kple wò agbagbadzedze kple wò dzidodo, eye bena mètea ŋu lɔ̃a ame vɔ̃ɖiwo ƒe nya o, eye nèɖo amesiwo gblɔna be, yewonye apostolowo, eye womenyee o la kpɔ, eye nèkpɔ be, aʋatsokalawo wonye, 
REV.2.3	eye nèɖo dzi, eye nèdze agbagba le nye ŋkɔa ŋuti, eye ɖeɖi metea ŋuwò o. 
REV.2.4	Gake la mekpɔ nusia le ŋutiwò bena, nègblẽ wò gbã lɔlɔ̃ la ɖi. 
REV.2.5	Eyata ɖo ŋku afisi nège tso la dzi, ne natrɔ le dzi me, eye nawɔ gbã dɔwɔwɔawo; ne menye nenem o la, mava gbɔwò kaba, eye maɖe wò akaɖiti la ɖa tso enɔƒe, ne mètrɔ le wò dzi me o. 
REV.2.6	Gake esia le asiwò bena, nèléa fu nikolaitɔwo ƒe nuwɔwɔ, siwo nye hã meléa fui la. 
REV.2.7	Amesi ke to li nɛ la, nese nusi Gbɔgbɔ la gblɔna hameawo bena: Amesi ke ɖu dzi la, mana agbeti, si le Mawu ƒe Paradiso me la, ƒe kutsetsee, ne wòaɖu.
REV.2.8	Eye ŋlɔ ɖo ɖe hame, si le Smirna la, ƒe dɔla bena: Amesi nye gbãtɔ kple mlɔetɔ, amesi ku, eye wògbɔ agbe la, eyae gblɔ esiawo bena: 
REV.2.9	Menya wò dɔwɔwɔwo kple wò xaxa kpakple wò ahedada — ke kesinɔtɔ nenye hafi — kple amesiwo gblɔna be, Yudatɔwo yewonye, eye womenyee o, ke boŋ Satana ƒe ƒuƒoƒe wonye la ƒe busubɔbɔ. 
REV.2.10	Megavɔ̃ fu, siwo nava kpe la, ƒe ɖeke o. Kpɔ ɖa, Abosam latsɔ mia dome amea ɖewo ade gaxɔ me, bene woate mi akpɔ, eye míakpɔ xaxa ŋkeke ewo. Nanye nuteƒewɔla yiɖase ɖe ku me, eye mana agbefiakuku wò! 
REV.2.11	Amesi ke to li nɛ la, nese nusi Gbɔgbɔ la gblɔ na hameawo bena: Amesi ke ɖu dzi la, ku evelia mawɔ vɔ̃a ɖekee o.
REV.2.12	Ŋlɔ ɖo ɖe hame, si le Pergamo la ƒe ɖɔla bena: Amesi yi ɖaɖɛ nuevee le esi la, eyae gblɔ esiawo bena: 
REV.2.13	Menya wò dɔwɔwɔwo kple afisi nenɔna, afisi Abosam ƒe zikpui le, eye nèlé nye ŋkɔ me ɖe asi sesĩe, eye mèsẽ nu le dzinye xɔxɔse ŋuti le ŋkeke, siwo me ke wowu Antipa, si nye nye ɖaseɖila nuteƒewɔla le mia dome, afisi Abosam nana la o. 
REV.2.14	Gake la mekpɔ nu via ɖewo le ŋutiwò; elabena amesiwo lé Bileam ƒe nufiafia me ɖe asi la, le gbɔwò le afima, amesi fia Balak bena, wòatsɔ nuɖianu aɖo Israel-viwo ŋku me, ne woaɖu nusiwo wosa vɔe na trɔ̃wo, eye woawɔ ahasi. 
REV.2.15	Nenema ke amesiwo lé nikolaitɔwo ƒe nufiafia me ɖe asi la, le gbɔwò. 
REV.2.16	Azɔ trɔ le wò dzi me: ne menye nenem o la, mava gbɔwò kaba, eye matsɔ nye nu me yi awɔ aʋa kpli wò. 
REV.2.17	Amesi ke to li nɛ la, nese nusi Gbɔgbɔ la gblɔ na hameawo bena: Amesi ke ɖu dzi la, mana mana ɣaɣla la ƒe ɖee, eye mana kpe ɣie, eye le kpea dzi la woŋlɔ ŋkɔ yeye ɖi, si amea ɖeke menya o, negbe amesi xɔe la koe.
REV.2.18	Eye ŋlɔ ɖo ɖe hame, si le Tiatira la, ƒe ɖɔla bena: Mawuvi, amesi ƒe ŋkuwo le abe dzo ƒe aɖe ene, eye eƒe afɔwo le abe gadzẽ biabia ene la, eyae gblɔ esiawo bena: 
REV.2.19	Menya wò dɔwɔwɔwo kple wò lɔlɔ̃ kple wò xɔse kple wo subɔsubɔdɔ kpakple wò dzidodo, eye bena wò dɔwɔwɔ mlɔetɔwo wu gbãtɔwo. 
REV.2.20	Gake la mekpɔ nusia le ŋutiwò bena, neɖe mɔ na nyɔnu Isabel, si yɔ eɖokui bena nyagblɔɖila, eye wòfiã nu nye dɔlawo heble wo, bene woawɔ ahasi, eye woaɖu nusiwo wosa vɔ na trɔ̃wo. 
REV.2.21	Eye mena ɣeyiɣie, be wòatrɔ le eƒe dzi me, gake melɔ̃ be, yeatrɔ tso eƒe ahasiwɔwɔ me o. 
REV.2.22	Kpɔ ɖa, matsɔe aƒu aba dzi, eye amesiwo wɔ ahasi kpakplii la, ne wometrɔ tso woƒe dɔwɔwɔwo me o la, matsɔ wo aƒu xaxa gãa ɖe me? 
REV.2.23	eye matsɔ dɔvɔ̃ awu viawo. Eye hameawo kalẽ woanyae bena, nyee nye amesi dzroa ayikuwo kple dziwo me kpɔna, eye maɖo teƒe na mia dome amesiame le eƒe dɔwɔwɔwo nu. 
REV.2.24	Ke mele gbɔgblɔm na mi ame mamletɔwo le Tiatira, amesiwo katã melé nufiafia sia me ɖe asi o, amesiwo menya Satana ƒe globoƒewo (abe alesi woyɔnɛ ene) o la: Nyemele agba bubua ɖeke da ge ɖe mia dzi o; 
REV.2.25	negbe nusi le mia si la, milé eme ɖe asi sesĩe, vaseɖe esime mava. 
REV.2.26	Eye amesi ke ɖu dzi, eye wòlé nye dɔwɔwɔwo me ɖe asi yiɖase ɖe nuwuwu la, mana ŋusẽe ɖe trɔ̃subɔlawo dzi, 
REV.2.27	eye wòakplɔ wo kple gatikplɔ, eye woagbã wo gudugudu abe zemela ƒe zewo ene, abe alesi nye hã mekpɔ ŋusẽ tso Fofonye gbɔ ene, 
REV.2.28	eye matso ŋukeɣletivi anɛ. 
REV.2.29	Amesi ke to li nɛ la, nese nusi Gbɔgbɔ la gblɔ na hameawo.
REV.3.1	Eye ŋlo ɖo ɖe hame, si le Sardes la, ƒe dɔla bena: Amesi si Mawu ƒe gbɔgbɔ adreawo kple ɣletivi adreawo le la, eyae gblɔ esiawo bena: Menya wò dɔwɔwɔwo bena, ŋkɔ le asiwò be, èle agbe, eye nèku. 
REV.3.2	Nɔ ŋudzɔ, eye nado ŋusẽ nusiwo susɔ le kuku ge la; elabena nyemekpɔ wò dɔwɔwɔwo le blibo le nye Mawu ƒe ŋku me o. 
REV.3.3	Eyata ɖo ŋku nusi nèxɔ, eye nèse la dzi, eye nèlé eme ɖe asi, eye natrɔ le wò dzi me. Ne mènɔ ŋudzɔ azɔ o la, ekema mava ado ɖe dziwò abe fiafitɔ ene, eye manya gaƒoƒo, si dzi mava ado ɖe dziwò o. 
REV.3.4	Gake la èkpɔ ŋkɔ ʋeea ɖewo le Sardes, esiwo meƒo ɖi woƒe awuwo o, eye woazɔ kpakplim le awu ɣiwo me; elabena wodze. 
REV.3.5	Amesi ke ɖu dzi la, woado awu ɣiwo na eyama, eye nyemele eƒe ŋkɔ tutu ge da le agbegbalẽa me o, eye maʋu eƒe ŋkɔ la me le Fofonye kple eƒe dɔlawo ŋku me. 
REV.3.6	Amesi ke to li nɛ la, nese nusi Gbɔgbɔ la gblɔ na hameawo.
REV.3.7	Eye ŋlɔ ɖo ɖe hame, si le Filadelfia la, ƒe dɔla bena: Amesi enye kɔkɔetɔ kple nyateƒea, amesi si Dawid ƒe safui le, amesi ʋuna amea ɖeke metuna o, eye wòtuna amea ɖeke meʋuna o la, eyae gblɔ esiawo bena: 
REV.3.8	Menya wò dɔwɔwɔwo! Kpɔ ɖa, metsɔ ʋɔtru, si le nuvo la, ɖo ŋkuwò me, eye amea ɖeke mate ŋu atui o; elabena ŋusẽ ʋeea ɖe koe le asiwò, eye nèlé nye nya la me ɖe asi, eye megbe nu le nye ŋkɔ gbɔ o? 
REV.3.9	Kpɔ ɖa, maɖe Satana ƒe ƒuƒoƒemetɔa ɖewo, amesiwo gblɔna bena, Yudatɔwo yewonye, eye womenyee o, ke boŋ aʋatso wokana la; kpɔ ɖa, mawɔ wo be, woava ade ta agu ɖe wò afɔ nu, eye woadze sii be, nye la melɔ̃ wò. 
REV.3.10	Le esi nèlé nye dzidonya me ɖe asi ŋuti la, eyata nye hã malé wò ɖe asi le tetekpɔ ƒe gaƒoƒo, si le xexeame katã dzi va ge, be woate amesiwo nɔa anyigba dzi akpɔ la me. 
REV.3.11	Kpɔ da, megbɔna kaba; lé nusi le asiwò me la, ɖe asi sesĩe, bena amea ɖeke nagaxɔ wò fiakuku la o. 
REV.3.12	Amesi ke ɖu dzi la, mawɔe wòanye sɔti le nye mawukɔa me, eye magaɖo go akpɔ o, eye maŋlɔ nye Mawu ŋkɔ kple nye Mawu ƒe ɖu, si nye Yerusalem yeye, si ɖi tso dziƒo tso nye Mawu gbɔ va la, ƒe ŋkɔ kple nye ŋkɔ yeye la ɖe eyama ŋu. 
REV.3.13	Amesi ke to li nɛ la, nese nusi Gbɔgbɔ la gblɔ na hameawo.
REV.3.14	Eye ŋlɔ ɖo ɖe hame, si le Laodikea la, ƒe dɔla bena: Amesi nye Amen, ɖaseɖila nuteƒewɔla kple nyateƒetɔ, amesi nye Mawu ƒe nuwɔwɔwo ƒe gɔmedzedze la, gblɔ esiawo bena: 
REV.3.15	Menya wò dɔwɔwɔwo bena, mefa hã o, mèdze dzo hã o. Ɖe medi be, ɖewo nafa alo nadze dzo. 
REV.3.16	Ke le esi nèle yɔyrɔe, mèdze dzo o, eye mèfa hã o ŋuti la, matu wò aƒu gbe atso nye nu me. 
REV.3.17	Elabena, ègblɔna be, yenye kesinɔtɔ, eye kesinɔnuwo le ye si, eye naneke mehiãa ye o, eye mènyae be, hiãtɔ kple nublanuitɔ kple ketɔ kple ŋkuagbãtɔ kpakple amamanɔla nènye o. 
REV.3.18	Mele aɖaŋu ɖom na wòbe, naƒle sika, si wòlólo le dzo me la, le asinye, be nazu kesinɔtɔ, kple avɔ ɣi, be natsyɔ, ne wò ŋukpeƒe nagadze o, kpakple ŋkutike, be nasi ɖe wò ŋkuwo, be nakpɔ nu. 
REV.3.19	Nye la, ame geɖe alesi nu melɔ̃na la, mekaa ŋku me na, eye mehea to na; eyata ɖo vevie, be natrɔ le wò dzi me? 
REV.3.20	Kpɔ ɖa, mele tsitre le ʋɔa nu le eƒom; ne amea ɖe se nye gbe, eye woʋu ʋɔa la, míage ɖe eme le egbɔ, eye maɖu nu kplii, eye eya hã aɖu nu kplim. 
REV.3.21	Amesi ke ɖu dzi la, mana woabɔbɔ nɔ anyi kplim ɖe nye fiazikpui la dzi, abe alesi nye hã meɖu dzi, eye mebɔbɔ nɔ anyi kple Fofonye ɖe eƒe fiazikpui dzii la ene. 
REV.3.22	Amesi ke to li nɛ la, nèse nusi Gbɔgbɔ la gblɔ na hameawo.
REV.4.1	Nusia wo megbe la mekpɔ, eye kpɔ ɖa, ʋɔtrua ɖe le ʋuʋu le dziƒo, eye gbe gbãtɔ, si mese la, ƒo nu kplim abe kpẽ ƒe gbeɖiɖi ene, gblɔ bena; Va dziƒo afii, eye mafia nusiwo lava ve me le esiawo megbe la wò. 
REV.4.2	Eye enumake menɔ gbɔgbɔ la me, eye kpɔ ɖa, wodo fiazikpui anyi de dziƒo, eye amea ɖe bɔbɔ nɔ fiazikpui la dzi, 
REV.4.3	eye amesi bɔbɔ nɔ edzi la ŋuti le abe yaspis-kpe kple sardis-kpe ene, eye anyieʋɔ, si ŋuti le abe smaragd-kpe ene la, ƒo xlã fiazikpui la. 
REV.4.4	Eye zikpui blave vɔ ene ƒo xlã fiazikpui la, eye amegã xoxo blave vɔ ene bɔbɔ nɔ zikpuiwo dzi, eye wodo awu ʋlaya ɣiwo, eye sikafiakukuwo le wo ta. 
REV.4.5	Eye dzikedzowo kple dziɖegbewo kple gbeɖiɖiwo do tso fiazikpui la me. Eye dzokakati adre le bibim le fiazikpui la ŋgɔ, woawoe nye Mawu ƒe gbɔgbɔ adreawo; 
REV.4.6	eye atsiaƒu, si me ka abe kristalo lãlɛ ene la, le fiazikpui la ŋgɔ, eye nu gbagbe ene, siwo ŋgɔgbe kple megbe yɔ fũ kple ŋkuwo la, le fiazikpui la titina, eye woƒo xlã fiazikpui la hã. 
REV.4.7	Eye nu gbagbe gbãtɔ le abe dzata ene, eye nu gbagbe evelia le abe nyitsu ene, eye nu gbagbe etɔ̃lia ƒe mo le abe ame ƒe mo ene, eye nu gbagbe enelia le abe hɔ̃, si le dzodzom ene. 
REV.4.8	Eye aʋala ade li na nu gbagbe eneawo dome ɖesiaɖe, eye ŋkuwo yɔ wo ŋuti kple wo me fũ, eye womekpɔ dzudzɔ zã kple keli o hele gbɔgblɔm bena: Kɔkɔe, kɔkɔe, kɔkɔe nye Aƒetɔ, Mawu ŋusẽkatãtɔ, amesi nɔ anyi, eye woli, eye wòle vava ge la! 
REV.4.9	Eye ne nu gbagbeawo le ŋutikɔkɔe kple bubu kple akpedada tsɔm na amesi bɔbɔ nɔ fiazikpui la dzi, amesi le agbe tso mavɔ me yi ɖe mavɔ me la, 
REV.4.10	ekema amegã xoxo blave vɔ eneawo tsyɔa mo anyi ɖe amesi bɔbɔ nɔ fiazikpui dzi la ƒe ŋku me, eye woɖea ta agu na amesi le agbe tso mavɔ me yi ɖe mavɔ me, eye wotsɔa woƒe fiakukuawo dana de fiazikpui la ŋgɔ henɔa gbɔgblɔm bena: 
REV.4.11	Mía Aƒetɔ kple mía Mawu, wòe dze be, naxɔ ŋutikɔkɔe kple bubu kple ŋusẽ; elabena wòe wɔ nuwo katã, eye wò lɔlɔ̃nu ta woli, eye wowɔ wo ɖo.
REV.5.1	Eye mekpɔ agbalẽ, si woŋlɔ nu ɖe eme kple ekɔgo katã, eye wotre enu kple nutrenu adre la, le amesi bɔbɔ nɔ fiazikpui dzi la, ƒe nuɖusi me. 
REV.5.2	Eye mekpɔ mawudɔla sesẽa ɖe le gbe ƒã ɖem kple gbe gã bena: Amekae dze be, wòaʋu agbalẽ la, eye wòaɖe eƒe nutrenuawo ɖa? 
REV.5.3	Eye amea ɖeke menɔ dziƒo alo anyigba dzi alo anyigba te, si te ŋu ʋu agbalẽ la alo te ŋu kpɔ eme hã o. 
REV.5.4	Eye mefa avi ʋuu, elabena womekpɔ amea ɖeke, si dze be, wòaʋu agbalẽ la alo wòakpɔ eme hã o. 
REV.5.5	Tete amegã xoxoawo dometɔ ɖeka gblɔ nam bena: Megafa avi o; kpɔ ɖa, dzata, si tso Yuda ƒe to la me, si nye Dawid ƒe ke la, eɖu dzi, be wòaʋu agbalẽ la, eye wòaɖe eƒe nutrenu adreawo ɖa. 
REV.5.6	Eye le fiazikpui la kple nu gbagbe eneawo titina kple amegã xoxoawo titina la mekpɔ alẽvia ɖe le tsitre ɖi, abe ɖe wowui ene; eye dzo adre kple ŋku adre, siwo nye Mawu ƒe gbɔgbɔ adre, siwo wodɔ ɖo ɖe anyigba katã dzi la, li ne. 
REV.5.7	Eye wòva, eye wòxɔ agbalẽ la le amesi bɔbɔ nɔ fiazikpui dzi la ƒe nuɖusi me.
REV.5.8	Eye esime wòxɔ agbalẽa la, nu gbagbe eneawo kple amegã xoxo blave vɔ eneawo tsyɔ mo anyi ɖe alẽvi la ƒe ŋku me, eye saŋkuwo kple sikagba, siwo me yɔ taŋ kple atike ʋeʋẽe, si nye ame kɔkɔewo ƒe gbedodoɖawo la, le wo dome amesiame si. 
REV.5.9	Eye wodzi ha yeye le gbɔgblɔm bena: Wòe wòdze be, naxɔ agbalẽ la, eye naɖe eƒe nutrenuawo ɖa; elabena wowu wò, eye nètsɔ wò ʋu ƒle mí tso to sia to kple gbegbɔgblɔ sia gbegbɔgblɔ kple du sia du kple dukɔ sia dukɔ me hena Mawu, 
REV.5.10	eye nèwɔ wo fiawo kple nunɔlawo na míaƒe Mawu, eye woaɖu fia le anyigba la dzi. 
REV.5.11	Eye mekpɔ, eye mese mawudɔla geɖe, siwo ƒo xlã fiazikpui la kple nu gbagbeawo kple amegã xoxoawo ƒe gbeɖiɖi, eye woƒe xexlẽme nu anɔ akpe ewo teƒe akpe ewo kple akpeakpewo, 
REV.5.12	wole gbɔgblɔm kple gbe gã bena: Alẽvi, si wowu la, eyae dze be, wòaxɔ ŋutete kple kesinɔnyenye kple nunya kple ŋusẽ kple bubu kple ŋutikɔkɔe kpakple kafukafu! 
REV.5.13	Eye nuwɔwɔ sia nuwɔwɔ, siwo le dziƒo kple anyigba dzi kple anyigba te kple atsiaƒu me kpakple nusiwo katã le wo me la, mese wole gbɔgblɔm bena: Amesi bɔbɔ nɔ fiazikpui dzi kple alẽvi la, etoe lanye kafukafu kple bubu kple ŋutikɔkɔe kpakple ŋusẽ tso mavɔ me yi ɖe mavɔ me! 
REV.5.14	Eye nu gbagbe eneawo gblɔ be: Amen! Eye amegã xoxo blave vɔ eneawo tsyo mo anyi hedo gbe ɖa.
REV.6.1	Eye esime alẽvi la ɖe nutrenuawo ƒe ɖeka ɖa la, mekpe, eye mese nu gbagbe eneawo dometɔ ɖeka le gbɔgblɔm abe dziɖegbe ƒe gbeɖiɖi ene bena: Va! 
REV.6.2	Eye kpo ɖa, mekpɔ sɔ ɣia ɖe, eye amesi ɖoe la, lé dati ɖe asi, eye wotsɔ fiakuku nɛ, eye wòdo go yi ɖale dzi ɖum, bene yeakpɔ dziɖuɖu.
REV.6.3	Eye esime wòɖe nutrenu evelia ɖa la, mese nu gbagbe evelia le gbɔgblɔm bena: Va! 
REV.6.4	Eye so bubua ɖe, si le dzie la, do go, eye amesi doe la, wona ŋusẽe, be wòaɖe ŋutifafa ɖa le anyigba dzi, bena woawu wo nɔewo, eye wotso yi gã ɖe asi nɛ.
REV.6.5	Eye esime wòɖe nutrenu etɔ̃lia ɖa la, mese nu gbagbe etɔ̃lia le gbɔgblɔm bena: Va! Eye kpo ɖa, mekpɔ sɔ yibɔa ɖe, eye amesi ɖoe la, lé nudanu ɖe asi. 
REV.6.6	Eye mese gbea ɖe, abe nu gbagbe eneawo dome wòɖi le ene hele gbɔgblɔm bena: Lu dzidzenu ɖeka naxa denario ɖeka, eye ƒo dzidzenu etɔ̃ naxɔ denario ɖeka, eye megawɔ vɔ̃a ɖeke ami kple wein o.
REV.6.7	Eye esime wòɖe nutrenu enelia ɖa la, mese nu gbagbe enelia ƒe gbe wòle gbɔgblɔm bena: Va! 
REV.6.8	Eye kpo ɖa, mekpɔ sɔ hẽa ɖe, eye amesi ɖoe la, ƒe ŋkɔe nye Ku, eye tsiẽƒe le eyome. Eye wona ŋusẽ wo ɖe anyigba ƒe akpa enelia dzi, be woatsɔ yi kple dɔwuame kple ku kpakple anyigba dzi lãwo awu amewoe.
REV.6.9	Eye esime wòɖe nutrenu atɔ̃lia ɖa la, mekpɔ amesiwo wowu le Mawu ƒe nya kple ɖaseɖiɖi, si wolé ɖe asi ŋuti la, ƒe luʋɔwo le vɔsamlekpui la te; 
REV.6.10	eye wodo ɣli kple gbe gã le gbɔgblɔm bena: Aƒetɔ kɔkɔetɔ kple nyateƒetɔ, ŋkeke nenie nye si mèdrɔ̃ ʋɔnu, eye mèbia hlɔ̃ ɖe míaƒe ʋu ta le amesiwo le anyigba dzi la si o mahã? 
REV.6.11	Eye wona lawu ʋlaya ɣi wo dome amesiame, eye wogblɔ na wo bena, woadzudzɔ ɣeyiɣi kpuia ɖe, yiɖase esime woƒe hadɔlawo kple wo nuvi, siwo wole wuwu ge abe woawo ke ene la, hã ƒe xexlẽme nu nade.
REV.6.12	Eye esime wòɖe nutrenu adelia ɖa la, mekpɔ, eye anyigbaʋuʋu gãa ɖe va dzo, eye ɣe tro zu yibɔ abe lãfukotoku ene, eye ɣleti tra zu abe ʋu ene. 
REV.6.13	Eye dziƒoɣletiviwo ge ɖe anyigba abe alesi gboti dudua eƒe tsetse gbogbowo ɖe anyigba, ne ya sesẽa ɖe le ʋuʋum la ene. 
REV.6.14	Eye woŋlɔ dziƒo ɖa abe agbalẽ ŋɔŋlɔ ene, eye woɖe to sia to kple ƒukpo sia ƒukpo ɖa le wo teƒe. 
REV.6.15	Eye anyigba dzi fiawo kple amegãwo kple aʋafia gãwo kple kesinɔtɔwo kple ŋusẽtɔwo kple kluviwo katã kpakple ablɔɖeviwo katã ɣla wo ɖokui ɖe dowo kple towo ƒe agawo me; 
REV.6.16	eye wogblɔ na towo kple agawo bena: Mimu dze mia dzi, eye miɣla mi tso amesi bɔbɔ nɔ fiazikpui dzi la ƒe ŋku me, eye tso alẽvi la ƒe dziku la nu; elabena eƒe dzikuŋkeke gã la ɖo, eye ameka ate ŋu anɔ tsitre ɖe enu mahã?
REV.7.1	Nusiawo megbe la mekpɔ mawudɔla ene wole tsitre ɖe anyigba ƒe dzogoe eneawo dzi, eye wolé anyigba ƒe yaƒoƒo eneawo me ɖe asi, bena ya nagaƒo ɖe anyigba dzi alo ɖe ƒu dzi alo de atia ɖeke dzi o. 
REV.7.2	Eye mekpɔ mawudɔla bubu le dodom tso ɣedzeƒe, eye Mawu gbagbe la ƒe nutrenu le esi, eye wòdo ɣli kple gbe gã ɖo ɖe mawudɔla ene, siwo wona ŋusẽe be, woawɔ vɔ̃ anyigba kple atsiaƒu la, wòle gbɔgblɔm bena: 
REV.7.3	Migawɔ vɔ̃ anyigba alo atsiaƒu alo atiawo o, vaseɖe esime míatre mía Mawu ƒe dɔtsɔlawo ƒe ŋgowo nu. 
REV.7.4	Eye mese amesiwo nu wotre la ƒe xexlẽme — wotre ame akpe alafa ɖeka blane vɔ ene nu le Israel-viwo ƒe toawo katã me: 
REV.7.5	Le Yuda ƒe toa me la wotre ame akpe wuieve nu; le Ruben ƒe toa me la wotre ame akpe wuieve nu; le Gad ƒe toa me la wotre ame akpe wuieve nu; 
REV.7.6	le Aser ƒe toa me la wotre ame akpe wuieve nu; le Naftali ƒe toa me la wotre ame akpe wuieve nu; le Manase ƒe toa me la wotre ame akpe wuieve nu; 
REV.7.7	le Simeon ƒe toa me la wotre ame akpe wuieve nu: le Lewi ƒe toa me la wotre ame akpe wuieve nu; le Isaxar ƒe toa me la wotre ame akpe wuieve nu; 
REV.7.8	le Zebulon ƒe toa me la wotre ame akpe wuieve nu; le Yosef ƒe toa me la wotre ame akpe wuieve nu; le Benyamin ƒe toa me la wotre ame akpe wuieve nu.
REV.7.9	Nusiawo megbe la mekpɔ, eye kpɔ ɖa, ameha gã, si amea ɖeke mete ŋu xlẽ o la, tso dukɔ sia dukɔ kple to sia to kple du sia du kple gbegbɔgblɔ sia gbegbɔgblɔ me, le tsitre de fiazikpui la ŋgɔ kple alẽvi la ƒe ŋku me, wodo awu ʋlaya ɣiwo, eye wolé deʋayawo ɖe asi, 
REV.7.10	eye woɖo ɣli kple gbe gã le gbɔgblɔm bena: Xɔname nanye mía Mawu, si bɔbɔ nɔ fiazikpui la dzi, kple alẽvi la tɔ! 
REV.7.11	Eye mawudɔlawo katã le tsitre ƒo xlã fiazikpui la kple amegã xoxoawo kple nu gbagbe eneawo, eye wotsyɔ woƒe mo anyi ɖe fiazikpui la ŋgɔ, eye wodo gbe ɖa na Mawu nɔ gbɔgblɔm bena: 
REV.7.12	Amen, kafukafu kple ŋutikɔkɔe kple nunya kple akpedada kple bubu kple ŋutete kple ŋusẽ woana mía Mawu la tso mavɔ me yi ɖe mavɔ me! Amen.
REV.7.13	Eye amegã xoxoawo dometɔ ɖeka ɖo ŋu gblɔ nam bena: Amekawoe nye esiawo do awu ʋlaya ɣiwo, eye afika wotso mahã? 
REV.7.14	Eye megblɔ nɛ bena: Nye aƒetɔ, wòe nyae! Eye wògblɔ nam bena: Amesiawo nye amesiwo ɖo go tso xaxa gã la me, eye wonyã woƒe awuwo, eye wowɔ wo ɣie le alẽvi la ƒe ʋu la me. 
REV.7.15	Eyata wole Mawu ƒe fiazikpui la ŋgɔ, eye wosubɔnɛ zã kple keli le eƒe xɔ la me, eye amesi bɔbɔ nɔ fiazikpui la dzi la, anɔ wo dome. 
REV.7.16	Dɔ megale wo wu ge akpɔ o, eye tsikɔ hã megale wo wu ge akpɔ o, eye ɣe kple ŋdɔkutsu megale wo du ge o; 
REV.7.17	elabena alẽvi, si le fiazikpui la titina la, anyi wo, eye wòakplɔ wo ayi agbetsi dzidziwo gbɔ, eye Mawu atutu aɖatsiwo katã ɖa le woƒe ŋkuwo me.
REV.8.1	Eye esime wòɖe nutrenu adrelia ɖa la, ɖoɖoe zi le dziƒo anɔ gaƒoƒo afã. 
REV.8.2	Eye mekpɔ mawudɔla adre, siwo le tsitre ɖe Mawu ƒe ŋku me la, eye wotsɔ kpẽ adre na wo. 
REV.8.3	Eye mawudɔla bubu va, eye wòtsi tre ɖe vɔsamlekpui la gbɔ, eye sikadzudzɔdosonu le esi, eye wotsɔ atike ʋeʋẽe geɖe nɛ, bene wòatsɔe akpe ɖe ame kɔkɔewo katã ƒe gbedodoɖawo ŋuti ada ɖe sikavɔsamlekpui, si le fiazikpui la ŋgɔ la dzi. 
REV.8.4	Eye atike ʋeʋẽe la ƒe dzudzɔ kple ame kɔkɔewo ƒe gbedodoɖawo tu tso mawudɔla ƒe asi me yi dziƒo le Mawu ƒe ŋku me. 
REV.8.5	Eye mawudɔla la tsɔ dzudzɔdosonu la, eye wòɖe dzo le vɔsamlekpui la me hede eme tu, eye wòtsɔe ƒu gbe de anyigba, eye dziɖegbewo kple gbeɖiɖiwo kple dzikedzowo kple anyigbaʋuʋu va dzɔ.
REV.8.6	Eye mawudɔla adre, siwo lé kpẽ adre ɖe asi la, dzra wo ɖokui ɖo hena kpẽkuku. 
REV.8.7	Eye mawudɔla gbãtɔa ku kpẽ la, eye tsikpewo dza, eye dzo kple ʋu tɔtɔ, eye wotsɔ wo ƒu gbe ɖe anyigba, eye anyigba ƒe akpa etɔ̃lia fiã, eye atiwo ƒe akpa etɔ̃lia fiã, eve gbe mumuwo katã fiã. 
REV.8.8	Eye mawudɔla evelia ku kpẽ la, eye wotsɔ nane, si le abe to gãa ɖe ene hele bibim kple dzo la ƒu gbe ɖe atsiaƒu me, eye ƒu ƒe akpa etɔ̃lia trɔ zu ʋu; 
REV.8.9	eye nu gbagbe, siwo le atsiaƒu me la, ƒe akpa etɔ̃lia ku, eye nuwo ƒe akpa etɔ̃lia gbã.
REV.8.10	Eye mawudɔla etɔ̃lia ku kpẽ la, eye ɣletivi gãa ɖe, si le bibim abe kakati ene la, ge tso dziƒo, eye wòdze tɔsisiwo ƒe akpa etɔ̃lia kple tsi dzidziwo dzi. 
REV.8.11	Eye ɣletivi ma ƒe ŋkɔe nye Apsinto (enye gbe, si vena abe atsa ene), eye tɔwo ƒe akpa etɔ̃lia trɔ zu tsi veve, eye amewo dome geɖeawo ku le tsiawo ta, le esi wole vevem akpa la ŋuti.
REV.8.12	Eye mawudɔla enelia ku kpẽ la, eye woƒo ɣe ƒe akpa etɔ̃lia kple ɣleti ƒe akpa etɔ̃lia kpakple ɣletiviwo ƒe akpa etɔ̃lia, bena woƒe akpa etɔ̃lia nado viviti, eye ŋkeke ƒe akpa etɔ̃lia nagaklẽ o, eye zã hã nenema ke.
REV.8.13	Eye mekpɔ, eye mese hɔ̃a ɖe, si le dzodzom lé dziƒo titina la, le gbɔgblɔm kple gbe gãa ɖe bena: Baba, baba, baba na anyigbadzinuwo le mawudɔla etɔ̃, siwo susɔ le kpẽ ku ge la, ƒe kpẽkukuwo ƒe ɖiɖi la ŋuti.
REV.9.1	Eye mawudɔla atɔ̃lia ku kpẽ la, eye mekpe ɣletivi, si ge tso dziƒo la dze anyigba, eye wotso aʋli me vudo ƒe safui nɛ. 
REV.9.2	Eye woʋu aʋli me vudo la nu, eye dzudzɔ lu tso vudo la me abe kpodzo gãa ɖe ƒe dzudzɔ ene, eye ɣe kple yame do viviti le vudo la ƒe dzudzɔ la ŋuti. 
REV.9.3	Eye ʋetsuviwo do go tso dzudzɔ la me ɖe anyigba la dzi, eye wona ŋusẽ wo, abe alesi ŋusẽ le anyigba dzi dziɖegbewo ŋu ene. 
REV.9.4	Eye wogblɔ na wo bena, woagawɔ vɔ̃ anyigba dzi gbe mumu alo aŋgba alo atia ɖeke o, negbe amesiwo Mawu ƒe nutrenu mele ŋgonu na o la ɖeɖeko. 
REV.9.5	Eye wona ŋusẽ wo be, woagawu wo o, ke boŋ bene woawo fu wo ɣleti atɔ̃ sɔŋ; eye woƒe fuwɔwɔ la le abe dziɖegbe ƒe ametete ƒe fuwɔame ene. 
REV.9.6	Eye le ŋkeke mawo me la amewo aɖi ku, eye womele ekpɔ ge o, eye woadi vevie be, yewoaku, eye ku asi le wo gbɔ. 
REV.9.7	Eye ʋetsuviawo ƒe nɔnɔme le abe sɔ, siwo wodzra ɖo hena aʋawɔwɔ ene, eye nane le woƒe ta abe fiakuku, siwo ɖi sika ene, eye woƒe mo le abe amewo ƒe mo ene. 
REV.9.8	Eye taɖa li na wo abe nyɔnuwo ƒe taɖa ene, eye woƒe aɖuwo le abe dzatawo ƒe aɖuwo ene. 
REV.9.9	Eye akɔtakpoxɔnu le wo si abe gakɔtakpoxɔnu ene, eye woƒe aʋalawo me ƒe ɖiɖi le abe tasiaɖam kple so geɖe, siwo le du sim yina aʋa la ƒe ɖiɖi ene. 
REV.9.10	Eye asike le wo gɔme abe dziɖegbewo ene, eye ti le wo nu, eye woƒe ŋusẽ le woƒe asikewo me, be woawɔ vɔ̃ amewo ɣleti atɔ̃ sɔŋ. 
REV.9.11	Eye fiãa ɖe, si nye aʋli me dɔla la, ɖu wo dzi, eye woyɔ eŋkɔ le Hebri-gbe me be Abadon, eye woyɔnɛ le Hela-gbe me be Apolion (gblẽla). 
REV.9.12	Vɔ̃ ɖeka nu va yi; kpo ɖa, vɔ̃ eve gale megbe gbɔna.
REV.9.13	Eye mawudɔla adelia ku kpẽ la, eye mese gbea ɖe ɖi tso sikavɔsamlekpui, si le Mawu ŋku me la, ƒe dzo eneawo gbɔ, 
REV.9.14	le gbɔgblɔm na mawudɔla adelia, si lé kpẽ la ɖe asi la bena: Tu dɔla ene, siwo wobla ɖe Frat-tɔsisi gã la to. 
REV.9.15	Eye wotu dɔla ene, siwo dzra wo ɖokui ɖo hena gaƒoƒo kple ŋkeke kple ɣleti kpakple ƒe la, bena woawu amewo ƒe akpa etɔ̃lia. 
REV.9.16	Eye sɔdolawo ƒe aʋakɔ ƒe xexlẽme le akpe ewo teƒe akpe ewo teƒe eve; mese woƒe xexlẽme. 
REV.9.17	Eye ale mekpɔ sɔwo kple amesiwo do wo la, le ŋutega me: Wodo akɔtakpoxɔnu, siwo ɖi dzo, kple akɔtakpoxɔnu yibɔwo kpakple akɔtakpoxɔnu dzewo, eye sɔawo ƒe ta le abe dzatawo ƒe ta ene, eye dzo kple dzudzɔ kpakple dzokpe do go tso woƒe nu me. 
REV.9.18	Eye wowu amewo ƒe akpa etɔ̃lia le fuwɔame etɔ̃ siawo me, le dzo kple dzudzɔ kpakple dzokpe, si do go tso woƒe nu me la ŋuti. 
REV.9.19	Elabena sɔawo ƒe ŋusẽ le woƒe nu kple woƒe asikewo me; elabena woƒe asikewo le abe dawo ene, eye ta le wo nu wotsɔna wɔa vɔ̃e. 
REV.9.20	Eye ame susɔe, siwo fuwɔame siawo mewu o la, wometrɔ le dzi me tso woƒe asinudɔwɔwɔawo me o, bena woagasubɔ gbɔgbɔ vɔ̃wo kple sika- kple klosalo-kple gadzẽ- kple kpe- kpakple ati-legba, siwo metea ŋu kpɔa nu alo sea nu alo zɔa azɔli hã o la o. 
REV.9.21	Eye wometrɔ tso woƒe hlɔ̃dodowo kple woƒe afakakawo kple woƒe ahasiwɔwɔwo kpakple woƒe fififiwo me o.
REV.10.1	Eye mekpɔ mawudɔla sesẽ bubua ɖe le ɖiɖim tso dziƒo le alilikpo me, eye anyieʋɔ le eƒe ta me, eye eƒe ŋku me le abe ɣe ene, eye eƒe afɔwo le abe dzosɔtiwo ene, 
REV.10.2	eye agbalẽvi, si woʋu la, de esi, eye wotsɔ eƒe nuɖusifɔ da ɖe atsiaƒu dzi, eye wotsɔ eƒe miãfɔ da ɖe anyigba dzi, 
REV.10.3	eye wòdo ɣli kple gbe gãa ɖe, abe alesi dzata ɖea gbe ene, eye esime wòdo ɣli la, dziɖegbe adreawo ɖe woƒe gbe ɖe go. 
REV.10.4	Eye esime dziɖegbe adreawo ɖe woƒe gbe ɖe go la, medi be, maŋlɔe; eye mese gbea ɖe tso dziƒo le gbɔgblɔm bena: Tre nusiwo dziɖegbe adreawo gblɔ la nu, eye megaŋlɔ wo o. 
REV.10.5	Eye mawudɔla, si mekpɔ wòle tsitre ɖe atsiaƒu kple anyigba dzi la, do eƒe nuɖusi ɖe dziƒo, 
REV.10.6	eye wòta amesi le agbe tso mavɔ me yi ɖe mavɔ me, amesi wɔ dziƒo kple nusiwo le eme kple anyigba kple nusiwo le edzi kpakple atsiaƒu kple nusiwo le eme la, bena ɣeyiɣia ɖeke naganɔ anyi o, 
REV.10.7	ke boŋ le mawudɔla adrelia ƒe gbeɖeɖeŋkekewo me, esime woaku kpẽ la, woawu Mawu ƒe nya ɣaɣla la nu le nyanyuie, si wogblɔ fia eƒe dɔla, siwo nye nyagblɔɖilawo la nu.
REV.10.8	Eye gbe, si mese tso dziƒo la, gaƒo nu kplim, eye wògblɔ bena: Yi naɖaxɔ agbalẽvi, si le ʋuʋu le mawudɔla, si le tsitre ɖe atsiaƒu kple anyigba dzi la si. 
REV.10.9	Eye meyi mawudɔla la gbɔ yi ɖagblɔ nɛ be, wòatsɔ agbalẽvi la nam. Eye wògblɔ nam bena: Xɔe, eye namii, eye wòaɖu dɔme na wò, ke wòavivi le wò nu me abe anyitsi ene. 
REV.10.10	Eye mexɔ agbalẽvi fa le mawudɔla la si, eye memii, eye wòvivi le nye nu me abe anyitsi ene, eye enumake esi meɖui la, eɖu dɔme nam. 
REV.10.11	Eye wogblɔ nam bena: Ele na wò be, nagagblɔ nya ɖi le dukɔwo kple trɔ̃subɔlawo kple gbegbɔgblɔwo kple fiawo ŋuti.
REV.11.1	Eye wotsɔ ayeti, si le abe atitɔɖeŋu ene la, de asi nam hegblɔ bena: Tsi tre, eye nadzidze mawuxɔ la kple mlekpui la kpakple amesiwo doa gbe ɖa le eme la. 
REV.11.2	Eye naɖe xɔxɔnu, si le gbedoxɔa ŋu la, le eme, eye megadzidzee o; elabena wotsɔe na trɔ̃subɔlawo, eye woanya avuzi le du kɔkɔe la dzi ɣleti blane vo eve sɔŋ. 
REV.11.3	Eye mana ŋusẽ nye ɖaseɖila eve, bena woagblɔ nya ɖi ŋkeke akpe ɖeka kple alafa eve kple blaade, eye woanɔ akpanya me. 
REV.11.4	Amesiawo nye amiti eve kple akaɖiti eve, siwo le tsitre ɖe anyigba ƒe Aƒetɔ la ŋku me la. 
REV.11.5	Eye ne amea ɖe ɖi be, yeawɔ vɔ̃ ɖe wo ŋu la, dzo dona tsoa woƒe nu me, eye wòfiãa woƒe ketɔwo; eye ne amea ɖe di be, yeawɔ vɔ̃ ɖe wo ŋu la, ele be, woawui nenema ke. 
REV.11.6	Ŋusẽ le amesiawo si be, woatu dziƒo nu, bena tsi magadza le woƒe nyagblɔdiŋkekeawo me o, eye ŋusẽ le wo si ɖe tɔwo dzi, be woatrɔ wo woazu ʋu, eye be woatsɔ fuwɔame tsyo ƒomevi aƒo anyigba la zi geɖe, alesi wolɔ̃. 
REV.11.7	Eye ne wowu woƒe ɖaseɖiɖi nu vɔ la, ekema lã, si ɖo tso aʋli me la, awɔ aʋa kpli wo, eye wòaɖu wo dzi, eye wòawu wo. 
REV.11.8	Eye woƒe ŋutilã kukuwo anɔ du gã la ƒe ablɔ me; woyɔ ɖu sia le lododo me bena: Sodom kple Egipte, afisi hã woklã woƒe Aƒetɔ ɖe ati ŋu le. 
REV.11.9	Eye dukɔwo ƒe ƒomeawo kple gbegbɔgblɔwo kpakple trɔ̃subɔlawo dometɔa ɖewo lakpɔ woƒe ŋutilã kukuawo ŋkeke etɔ̃ kple afã, eye womaɖe mɔ be, woaɖi woƒe ŋutilã kukuawo o. 
REV.11.10	Eye anyigbadzinɔlawo lakpɔ dzidzɔ le wo ŋuti, eye woagli kple dzidzɔ, eye woaɖo nunanawo ɖe wo nɔewo; elabena nenem nyagblɔɖila eve siawo wɔ fu amesiwo nɔ anyigba la dzi. 
REV.11.11	Eye ŋkeke etɔ̃ kple afã megbe la agbegbɔgbɔ tso Mawu gbɔ ge ɖe wo me, eye wotsi tre ɖe woƒe afɔwo dzi, eye vɔvɔ̃ gãa ɖe va dze amesiwo kpɔ wo la dzi. 
REV.11.12	Eye wose gbe gãa ɖe tso dziƒo le gbɔgblɔm na wo bena: Miva dziƒo afii! Eye woyi dziƒo le alilikpo me, eye woƒe futɔwo kpɔ wo ɖa. 
REV.11.13	Eye le gaƒoƒo kema ke me la anyigba ʋuʋu ŋutɔ, eye du la ƒe akpa ewolia mũ dze anyi, eye wowu ame akpe adre le anyigbaʋuʋu la me, eye susɔeawo vɔ̃ ŋutɔ, eye wotsɔ ŋutikɔkɔe na dziƒo Mawu la. 
REV.11.14	Vɔ̃ evelia nu va yi, kpɔ ɖa, vɔ̃ etɔ̃lia gbɔna kaba.
REV.11.15	Eye mawudɔla adrelia ku kpẽ la, eye gbe gãwo ɖi le dziƒo le gbɔgblɔm bena: Xexemefiaɖuƒe la trɔ zu mía Aƒetɔ kple eƒe Kristo la tɔ, eye wòaɖu fia tso mavɔ me yi ɖe mavɔ me. 
REV.11.16	Eye amegã xoxo blave vɔ ene, siwo bɔbɔ nɔ woƒe zikpuiwo dzi le Mawu ƒe ŋku me la, tsyɔ woƒe mo anyi, eye wodo gbe ɖa na Mawu 
REV.11.17	le gbɔgblɔm bena: Míeda akpe na wò, Aƒetɔ, Mawu ŋusẽkatãtɔ, wò amesi li, eye nenɔ anyi; elabena exɔ wò ŋusẽ gã, eye neɖu fia. 
REV.11.18	Eye dzi ku dukɔwo, eye wò dziku va, eye ame kukuwo ƒe ɣeyiɣi la ɖo, bene woadrɔ̃ ʋɔnu wo, eye be nana fetu wò dɔla, siwo nye nyagblɔɖilawo, kple ame kɔkɔewo kple amesiwo vɔ̃a wò ŋkɔ la, ɖeviwo kple ame tsitsiwo, eye be natsrɔ̃ amesiwo gblẽa anyigba la. 
REV.11.19	Eye wotu mawuxɔ, si le dziƒo, eye wokpɔ eƒe nubablaɖaka le eƒe xɔ la me, eye dzikedzowo kple gbeɖiɖiwo kple dziɖegbewo kple anyigbaʋuʋu kple tsikpe gãwo va dzɔ.
REV.12.1	Eye wokpɔ dzesi gãa ɖe le dziƒo: Nyɔnua ele do ɣe, eye ɣleti le eƒe afɔ te, eye ɣleti wuieve ƒe fiakuku le eta, 
REV.12.2	eye fu le eƒo, eye wòle ɣli dom le fuɖuame ŋuti, eye vidzidzi nye do nɛ. 
REV.12.3	Eye wokpɔ dzesi bubua ɖe le dziƒo, eye kpɔ ɖa, ʋɔ driba dzi gãa ɖe, si ta adre kple dzo ewo li na, eye fiakuku adre le eƒe tawo. 
REV.12.4	Eye eƒe asike he dziƒoɣletiviwo ƒe akpa etɔ̃lia, eye wotsɔ wo ƒu gbe ɖe anyigba. Eye ʋɔ driba la tsi tre ɖe nyɔnu, si le vi dzi ge la, ƒe ŋku me, bena ne edzi via ko la, ne yeatsɔe ami. 
REV.12.5	Eye wòdzi ŋutsuvi, si latsɔ gatikplɔ akplɔ dukɔwo katã; eye wotsɔ via yi Mawu kple eƒe fiazikpui la gbɔ. 
REV.12.6	Eye nyɔnu la si yi gbedzi, afisi Mawu dzra teƒea ɖe ɖo ɖi nɛ le, bena woanyii le afima ŋkeke akpe ɖeka alafa eve kple blaade.
REV.12.7	Eye aʋa dzo le dziƒo: Mixael kple eƒe dɔlawo yi aʋa wɔ ge kple ʋɔ driba la. Eye ʋɔ driba kple eƒe dɔlawo wɔ aʋa la, 
REV.12.8	eye womeɖu dzi o, eye womegakpɔ woƒe teƒe hã le dziƒo o. 
REV.12.9	Eye wotsɔ ʋɔ driba gã, si nye da xoxo la, esi woyɔna be: Abosam kple Satana, amesi nye xexeame kalẽ blela la, ƒu gbe, eye wotsɔe ƒu gbe ɖe anyigba, eye wotsɔ eƒe dɔlawo hã ƒu gbe ɖe anyi hekpe ɖe eŋuti. 
REV.12.10	Eye mese gbe gãa ɖe le dziƒo le gbɔgblɔm bena: Azɔ xɔname kple ŋusẽ kpakple fiaɖuƒe la zu mía Mawu la tɔ, eye ŋusẽ la zu eƒe Kristo la tɔ; elabena wotsɔ mia nɔviwo nutsola, si nɔa wo nu tsom le Mawu ƒe ŋku me zã kple keli la, ƒu gbe. 
REV.12.11	Eye woɖu edzi to alẽvi la ƒe ʋu kple woƒe ɖaseɖiɖi ƒe nya la me, eye womelɔ̃ woƒe agbe o vaseɖe ku me. 
REV.12.12	Eyata dzi nedzɔ mi, mi dziƒowo kple amesiwo nɔ wo me la! Baba na anyigba kple atsiaƒu; elabena Abosam ɖi va mia gbɔ, eye dzi le ekum ŋutɔ, elabena ènyae be, vovoɣi via ɖe ko yekpɔ.
REV.12.13	Eye esime ʋɔ driba la kpɔ bena, wotsɔ ye ƒu gbe ɖe anyigba la, eti nyɔnu, si dzi ŋutsuvi la yome. 
REV.12.14	Eye wotsɔ hɔ̃ gãa ɖe ƒe aʋala eve na nyɔnu la, bena wòadzo ayi gbedzi ayi ɖe teƒe, afisi woanyii le ɣeyiɣia ɖe kple ɣeyiɣiwo kpakple ɣeyiɣi afã tso da la ƒe ŋku me. 
REV.12.15	Eye da la tu tsi tso eƒe nu me ɖe nyɔnua yome abe tɔsisi ene, bene tɔsisi la nalée ayii. 
REV.12.16	Ke anyigba xɔ na nyɔnua, eye anyigba ke nu, eye wono tɔsisi, si ʋɔ driba la tu tso eƒe nu me la. 
REV.12.17	Eye dzi ku ŋɔ driba la ɖe nyɔnua ŋuti, eye wòdzo yi aʋa wɔ ge kple nyɔnua ƒe ƒome, siwo susɔ, amesiwo ɖea Mawu ƒe seawo me ɖe asi, eye Yesu ƒe ɖaseɖiɖi le wo si la.
REV.13.1	Eye metsi tre ɖe ƒutake la dzi, eye mekpɔ lãa ɖe le ɖoɖom tso atsiaƒu me, eye dzo ewo kple ta adre li nɛ, eye fiakuku ewo le eƒe dzoawo dzi, eye busuŋkɔwo le eƒe tawo ŋu. 
REV.13.2	Eye lã, si mekpɔ la, le abe lãkle ene, eye eƒe afɔwo le abe sisiblisi ƒe afɔwo ene, eye eƒe nu le abe dzata ƒe nu ene; eye ʋɔ driba la tsɔ eƒe ŋutete kple eƒe fiazikpui kpakple eƒe ŋusẽ gã nɛ. 
REV.13.3	Eye eƒe tawo dometɔ ɖeka le abe kubi wode eŋu ene, eye wowɔ eƒe kubi la ne wòku; eye xexeame katã ƒe mo wɔ yaa le lã la yome. 
REV.13.4	Eye wode ta agu na nɔ driba la; elabena etsɔ eƒe ŋusẽ na lã la, eye wode ta agu na lã la le gbɔgblɔm bena: Amekae le abe lã la ene, eye amekae ate ŋu awɔ aʋa kplii mahã? 
REV.13.5	Eye wotsɔ nu, si gblɔa nya gãwo kple busunyawo la nɛ, eye wotsɔ ŋusẽ nɛ, be wòanɔ dɔ dzi ɣleti blane vɔ eve 
REV.13.6	Eye wòke nu de asi busunyagbɔgblɔ me de Mawu ŋuti, be yeado busu eƒe ŋkɔ kple eƒe agbadɔ kpakple amesiwo nɔa dziƒo. 
REV.13.7	Eye wona ŋusẽe, be wòawɔ aʋa kple ame kɔkɔewo, eye ne wòaɖu wo dzi, eye wona ŋusẽe ɖe to sia to kple dukɔ sia dukɔ kple gbegbɔgblɔ sia gbegbɔgblɔ kpakple trɔ̃subɔlawo katã dzi. 
REV.13.8	Eye anyigbadzinɔla, siwo katã ƒe ŋkɔwo womeŋlɔ ɖe alẽvi, si wowu la, ƒe agbegbalẽa me tso xexeame ƒe gɔmeɖoɖoanyi me o la, woasubɔe. 
REV.13.9	Amesi to li na la, nesee! 
REV.13.10	Ne amea ɖe de ame gaxɔ me la, woaɖe eya hã gaxɔ me: ne amea ɖe wu ame kple yi la, ele be, woawu eya hã kple yi. Afii ame kɔkɔewo ƒe dzidodo kple woƒe xɔse le.
REV.13.11	Eye mekpɔ lã bubua ɖe le ɖoɖom tso anyigba me, eye dzo eve li nɛ abe alẽvi tɔ ene, eye wòƒo nu abe ʋɔ driba la ene. 
REV.13.12	Eye wòwɔ lã gbãtɔ ƒe ŋusẽdɔwo katã le eƒe ŋku me. Eye wòwɔ anyigba la kple amesiwo nɔ edzi la bena, woadze klo asubɔ lã gbãtɔ, si ƒe kubi wowɔ wòku la. 
REV.13.13	Eye wòwɔ dzesi gãwo bena, wòna dzo gɔ̃ hã ge tso dziƒo dze anyigba le amewo ƒe ŋku me. 
REV.13.14	Eye woble anyigbadzinɔlawo de dzesi, si wotsɔ nɛ, be wòawɔ le lã la ƒe ŋku me la ŋuti hele gbɔgblɔm na anyigbadzinɔlawo bena, woawɔ legba de lã, si ŋu wode abii kple yi, eye wòle agbe la ƒe nɔnɔme me nɛ. 
REV.13.15	Eye wona ŋusẽe, be wòatsɔ gbɔgbɔ na lã la ƒe legba, bena lã la ƒe legba naƒo nu hã, eye wòawɔ bena, woawu ame geɖe, alesi nu medze klo subɔ lã la ƒe legba o. 
REV.13.16	Eye wòwɔ bena, woade dzesi amewo katã, ɖeviwo kple ame tsitsiwo kple kesinɔtɔwo kple ame dahewo kple ablɔɖeviwo kple kluviwo ƒe nuɖusi alo woƒe ŋgonu, 
REV.13.17	bena amea ɖeke magate ŋu aƒle nu alo adzra nu o, negbe amesi ŋu lã la ƒe ŋkɔ alo eƒe ŋkɔ ƒe xexlẽme ƒe dzesi le la ko. 
REV.13.18	Afii nunya le! Amesi ke si gɔmesese le la, nèbu lã la ƒe xexlẽme kpɔ; elabena ame ƒe xexlẽme wònye, eye eƒe xexlẽme enye alafa ade kple blaade vɔ ade.
REV.14.1	Eye mekpɔ, eye kpɔ ɖa, alẽvi la le tsitre de Zion-to la dzi, eye ame akpe alafa ɖeka blane vɔ ene, siwo ƒe ŋgonu woŋlɔ eƒe ŋkɔ kple Fofoa ƒe ŋkɔ ɖo la, le eŋu. 
REV.14.2	Eye mese gbea ɖe tso dziƒo abe tsi geɖewo ƒe gbeɖiɖi ene, eye abe dziɖegbe sesẽa ɖe ƒe gbeɖiɖi ene, eye gbe, si mese la, le abe saŋkuƒola, siwo le woƒe saŋkuwo ƒom la, ƒe gbeɖiɖi ene. 
REV.14.3	Eye wodzi ha yeyea ɖe le fiazikpui la kple nu gbagbe eneawo kpakple amegã xoxoawo ƒe ŋku me; eye amea ɖeke mete ŋu srɔ̃ hadzidzi la o, negbe ame akpe alafa ɖeka blane vɔ ene, siwo woƒle tso anyigba dzi la koe. 
REV.14.4	Nenem me siawo nye amesiwo meƒo ɖi wo ɖokui kple nyɔnuwo o; elabena ɖetugbiwo wonye. Amesiawo dzea Alẽvi la yome yia afisiafi, si wòyina. Amesiawo la woƒle wo tso amewo dome, be woanye ŋgɔgbetɔwo na Mawu kple alẽvi la. 
REV.14.5	Eye womekpɔ aʋatsokakaa ɖeke le woƒe nu me o; elabena wonye mokaka manɔŋutɔwo.
REV.14.6	Eye mekpɔ mawudɔla bubua de le dzodzom le dziƒo titina, eye wòlé nyanyuie mavɔ ɖe asi, be yeagblɔ afia anyigbadzinuwo kple trɔ̃subɔlawo katã kple to sia to kple gbegbɔgblɔ sia gbegbɔgblɔ kpakple dukɔ sia dukɔ, 
REV.14.7	eye wòle gbɔgblɔm kple gbe gã bena: Mivɔ̃ Mawu, eye mitsɔ ŋutikɔkɔe nɛ; elabena eƒe ʋɔnudɔdrɔ̃gaƒoƒo la ɖo, eye miɖe ta agu na amesi wo dziƒo kple anyigba kple atsiaƒu kple tsi dzidziwo.
REV.14.8	Eye mawudɔla bubu, si nye evelia la, dze eyome le gbɔgblɔm bena: Emu, Babilon gã la mu! Du, si na dukɔwo katã no eƒe ahasiwɔwɔ ƒe dɔmedzoe ƒe aha la.
REV.14.9	Eye mawudɔla bubu, si nye etɔ̃lia la, dze wo yome le gbɔgblɔm kple gbe gã bena; Ne amea ɖe de ta agu na lã la kple eƒe legba, eye wòxɔ eƒe dzesi ɖo eƒe ŋgonu alo eƒe asi ŋu la, 
REV.14.10	eya lano Mawu ƒe dɔmedzoe ƒe aha, si wometɔtɔ kɔ ɖe eƒe dɔmedzoekplu la me o, eye woatsɔ dzo kple dzokpe ewɔ fui le mawudɔla kɔkɔeawo kple alẽvi la ŋku me. 
REV.14.11	Eye woƒe fu wowɔ ƒe dzudzu la tu le dziƒo yim tso mava me yi ɖe mavɔ me, eye amesiwo de ta agu na lã la kple amesi ke xɔ eƒe ŋkɔ ƒe dzesi la, womakpɔ dzudzɔ zã kple keli o. 
REV.14.12	Afii ame kɔkɔe, siwo léa Mawu ƒe seawo kple Yesu ƒe dzixɔse me ɖe asi la, ƒe dzidodo le.
REV.14.13	Eye mese gbea ɖe tso dziƒo le gbɔgblɔm bena: Ŋlɔ bena: Woayra ame kuku, siwo ku le Aƒetɔ la me tso esia dzi heyina: ẽ, Gbɔgbɔ la gblɔ bena, woadzudzɔ wo dokui tso woƒe agbagbadzedzewo me, elabena woƒe dɔwɔwɔwo dze wo yome.
REV.14.14	Eye kpo da, mekpɔ alilikpo yia ɖe, eye amea ɖe bɔbɔ nɔ alilikpo la dzi abe amegbetɔvi ene, eye sikafiakuku le eta, eye hɛ gobɛ ɖaɖɛa ɖe le esi. 
REV.14.15	Eye mawudɔla bubua ɖe do tso gbedoxɔ me le ɣli dom kple gbe gã do de amesi bɔbɔ nɔ alilikpo la dzi la bena: Do wò hɛ gobɛ la ɖa, ne naya nu; elabena nuŋeɣi ɖo, eye anyigba dzi nuwo ɖi! 
REV.14.16	Eye amesi bɔbɔ nɔ alilikpo la dzi la, do eƒe hɛ gobɛ ɖe anyigba dzi, eye wòya anyigba dzi nuwo.
REV.14.17	Eye mawudɔla bubua ɖe do tso gbedoxɔ, si le dziƒo la me, eye eya hã lé hɛ gobɛ ɖaɖɛa de de asi. 
REV.14.18	Eye mawudɔla bubua ɖe, si kpɔ ŋusẽ ɖe dzo dzi la, do tso vɔsamlekpui la me, eye wòdo ɣli kple gbe gãa de do de amesi lé hɛ gobɛ ɖaɖɛ ɖe asi la bena: Do wò hɛ gobɛ ɖaɖɛ la da, ne nala anyigba dzi weinka ƒe kpowo; elabena eƒe kutsetseawo di! 
REV.14.19	Eye mawudɔla la do eƒe hɛ gobɛ ɖe anyigba dzi, eye wòtso anyigba dzi weinka ƒe kutsetseawo, eye wòtsɔ wo da ɖe Mawu ƒe dɔmedzoe ƒe weinfiãnu gã la me. 
REV.14.20	Eye wofanya weintsetseawo kple afɔ le dua godo, eye ʋu do le weinfiãnu la me le ɖɔɖɔm vaseɖe keke sɔwo ƒe numega ŋuti ke, eye wòde stadio akpe ɖeka kple alafa ade.
REV.15.1	Eye mekpɔ dzesi bubu le lu dziƒo, si lolo, eye wòwɔ nuku; mawudɔla adre lé fuwɔame mamletɔ adreawo de asi; elabena woawo me wowu Mawu ƒe dɔmedzoe la nu le.
REV.15.2	Eye mekpɔ atsiaƒu wòle abe ahũhɔ̃e, si me bia hẽ abe dzo ene la ene; eye amesiwo ɖu lã la kple eƒe legba kpakple eƒe ŋkɔ ƒe xexlẽme dzi la, le tsitre de atsiaƒu ɖiahũhɔ̃e la nu, eye Mawu ƒe saŋkuwo le wo si. 
REV.15.3	Eye wole Mose, Mawu ƒe dɔla, aƒe ha kple alẽvi la ƒe ha dzim hele gbɔgblɔm bena: Aƒetɔ, Mawu ŋusẽkatãtɔ, gã kple nuku nye wò dɔwɔwɔwo; wò dukɔwo dzi fia la, dzɔdzɔe kple nyateƒe enye wò mɔwo! 
REV.15.4	Aƒetɔ, amekae mavɔ̃ wò o, eye makafu wò ŋku la o mahã? Elabena wò ɖeka bɔ koe le kɔkɔe; elabena dukɔwo katã woava ade ta agu le ŋkuwò me; elabena woɖe wò nu dzɔdzɔe wɔwɔwo ɖe go fia.
REV.15.5	Eye esia megbe la mekpe, eye ɖaseɖiɖi ƒe agbadɔ la ƒe gbedoxɔ le ʋuʋu le dziƒo; 
REV.15.6	eye mawudɔla adre, siwo lé fuwɔame adreawo ɖe asi la, do go tso gbedoxɔ la me, eye wodo aklalabiɖibiɖiwu dzadzɛ, si le dzo sim kaŋkaŋ la, eye wotso sikalidziblanu bla woƒe akɔtawo. 
REV.15.7	Eye nu gbagbe eneawo dometɔ ɖeka tsɔ sikakplu adre, siwo Mawu, si le agbe tso mavɔ me yi ɖe mavɔ me la, ƒe dɔmedzoe yɔ taŋtaŋ la, na mawudɔla adreawo. 
REV.15.8	Eye dzudzɔ, si tso Mawu ƒe ŋutikɔkɔe kple eƒe ŋusẽ gbɔ la, yɔ gbedoxɔ la me taŋ, eye amea ɖeke mete ŋu ge ɖe gbedoxɔ la me o, vaseɖe esime wowu mawudɔla adreawo ƒe fu wɔa me adreawo nu.
REV.16.1	Eye mese gbe gãa ɖe tso gbedoxɔa me le gbɔgblɔm na mawudɔla adreawo bena: Miheyi, ne miatrɔ Mawu ƒe dɔmedzoekpluawo akɔ ɖe anyigba dzi.
REV.16.2	Eye gbãtɔa yi, eye wòtrɔ eƒe kplu la kɔ ɖe anyigba dzi, eye ƒoƒoe vɔ̃, si vena ŋutɔ la, ƒo amesiwo ŋu lã la ƒe dzesi le kple amesiwo de ta agu na eƒe legba la.
REV.16.3	Eye mawudɔla evelia trɔ eƒe kplu la kɔ ɖe atsiaƒu me, eye wòtrɔ zu abe ame kukua de ƒe ʋu ene, eye nu gbagbe sia nu gbagbe, si le ƒua me la ku. 
REV.16.4	Eye mawudɔla etɔ̃lia trɔ eƒe kplu la kɔ ɖe tɔsisiwo kple tsi dzidziwo me, eye wotrɔ zu ʋu. 
REV.16.5	Eye mese tsiawo ƒe mawudɔla le gbɔgblɔm bena: Wò amesi li, eye nènɔ anyi, wò kɔkɔetɔ la, wòe nye dzɔdzɔetɔ, le esi nèdrɔ̃a ʋɔnu ale la ŋuti; 
REV.16.6	elabena wòtrɔ ame kɔkɔewo kple nyagblɔɖilawo ƒe nu kɔ ɖe anyi, eye nètsɔ ʋu na wo, bena woano, eye wòdze wo nenema. 
REV.16.7	Eye mese vɔsamlekpui la le gbɔgblɔm bena: Ẽ, Aƒetɔ, Mawu ŋusẽkatãtɔ la, nyateƒe kple dzɔdzɔe nye wò ʋɔnudɔdrɔ̃wo.
REV.16.8	Eye mawudɔla enelia tra eƒe kplu la ka ɖe ɣe dzi, eye wona ŋusẽe be, woatso dzo afiã amewo. 
REV.16.9	Eye dzoxɔxɔ gã ŋuta ɖu amewo, eye wode busu Mawuƒe ŋkɔ, si kpo ŋusẽ ɖe fuwɔame siawo dzi, eye wometrɔ le woƒe dzi me, bene woatsɔ kafukafu nɛ o.
REV.16.10	Eye mawudɔla atɔ̃lia trɔ eƒe kplu la kɔ ɖe lã la ƒe zikpui dzi, eye eƒe fiaduƒe do viviti, eye woɖu ade le fukpekpe la ta, 
REV.16.11	eye wodo busu dziƒo Mawu la le woƒe fukpekpe kple woƒe ƒoƒoeawo ta, eye wometrɔ tso woƒe nuwɔnawo me o. 
REV.16.12	Eye mawudɔla adelia trɔ eƒe kplu la kɔ ɖe Frat-tɔsisi gã la dzi, eye eme tsi la mie, bene woadzra mɔ ɖo na ɣedzeƒefiawo. 
REV.16.13	Eye mekpɔ gbɔgbɔ makɔmakɔ etɔ̃, siwo le abe akpɔkplɔwo ene la, do go tso ʋɔ driba la kple lã la kpakple aʋatsonyagblɔɖila ƒe nu me: 
REV.16.14	elabena wonye gbɔgbɔ vɔ̃wo ƒe gbɔgbɔ, siwo nɔa dzesiwo wɔm, eye wonɔa xexeame katã ƒe fiawo gbɔ yim, bena woaƒo wo nu ƒu hena Mawu, ŋusẽkatãtɔ la, ƒe ŋkeke gã la ƒe aʋawɔwɔ. 
REV.16.15	Kpɔ ɖa, megbɔna abe fiafitɔ ene; woayra amesi nɔa ŋudzɔ, eye wòdzra eƒe awuwo ɖo, bene wòagazɔ amama, eye woakpɔ eƒe ŋukpe ƒe o. 
REV.16.16	Eye woƒo wo nu ƒu ɖe teƒe, si woyɔna le Hebri-gbe me bena Harmagedon.
REV.16.17	Eye mawudɔla adrelia trɔ eƒe kplu la kɔ ɖe ya me, eye gbe gãa ɖe ɖi tso gbeɖoxɔa me tso fiazikpui la gbɔ le gbɔgblɔm bena: Wowɔe vɔ! 
REV.16.18	Eye dzikedzowo kple gbeɖidiwo kple dziɖegbewo kple anyigbaʋuʋu gãa ɖe, si tɔgbe meva kpɔ, tso esime amewo le anyigba dzi o la, va dzɔ, ale anyigbaʋuʋu gã ŋutɔ sia tɔgbe va dzɔ. 
REV.16.19	Eye du gã la ma ɖe akpa etɔ me, eye dukɔwo ƒe duwo mũ; eye woɖo ŋku Babilon gã la dzi le Mawu ƒe ŋku me, bene woana eƒe dɔmedzoedziku ƒe ahakplui, ne wòano. 
REV.16.20	Eye ƒukpowo katã si, eye womegakpɔ towo o. 
REV.16.21	Eye tsikpe gã, siwo ƒe kpekpeme anɔ talento ɖeka la, dza tso dziƒo hlẽ ɖe amewo dzi, eye amewo do busu Mawu le tsikpeawo ƒe fuwɔame la ŋuti; elabena woƒe fuwɔame la nu sẽ ŋuta.
REV.17.1	Eye mawudɔla adre, siwo si kplu adreawo nɔ la, dometɔ ɖeka ƒo nu kplim gblɔ bena: Va afii, ne mafia gbolo gã, si bɔbɔ na tsi geɖewo dzi la, ƒe ʋɔnudɔdrɔ̃ wò; 
REV.17.2	amesia kple anyigba dzi fiawo wo ahasi, eye wòna anyigbadzinɔlawo mũ eƒe ahasiwɔwɔ ƒe aha la, 
REV.17.3	Eye wòkplɔm heyi gbedzi le gbɔgbɔ me, eye mekpe nyɔnua ɖe bɔbɔ nɔ lã dzẽa de, si ta adre kple dzo ewo li na, eye busuŋkɔwo le eŋuti fũ la dzi. 
REV.17.4	Eye nyɔnu la do aɖabɛwu kple awu dzi, eye wòwɔ leke kple sika kple kpe xɔasi kple adzagbawo, eye sikakplu, si me yɔ fũ kple ŋunyɔnuwo kple eƒe ahasiwɔwɔ ƒe makɔmakɔnyenye la, le esi. 
REV.17.5	Eye woŋlɔ ŋkɔ, si nye nya ɣaɣla lã, ɖe eƒe ŋgonu bena: Babilon gã la, gbolowo kple anyigba dzi ŋunyɔnuwo ƒe dada. 
REV.17.6	Eye mekpɔ nyɔnu la mu ame kɔkɔewo ƒe ʋu kple Yesu ƒe ɖaseɖilawo ƒe ʋu. Eye esime mekpɔe la, nye mo wɔ yaa geɖe ŋutɔ.
REV.17.7	Eye mawudɔla la gblɔ nam bena: Nukaŋuti wò mo wɔ yaa ɖo mahã? Magblɔ nyɔnu la kple lã, si le etsɔm, eye ta adre kple dzo ewo li nɛ la, ŋu nya ɣaɣla afia wò. 
REV.17.8	Lã, si nekpɔ la, enɔ anyi, eye megali o, eye wòle dodo ge atso aʋli me, eye wòayi ɖe gbegblẽ me. Eye ne anyigbadzinɔla, siwo ƒe ŋkɔwo womeŋlɔ ɖe agbegbalẽa me tso xexeame ƒe gɔmeɖoɖoanyi me o la, akpɔ lã la ɖa, alesi wònɔ anyi, eye megali o, eye wòagava la, woƒe mo awɔ yaa. 
REV.17.9	Afii gɔmesese, si me nunya le la, hiã le: Ta adreawo nye to adre, siwo dzi nyɔnu la bɔbɔ nɔ, 
REV.17.10	eye wonye fia adre: Wo ame atɔ dze anyi, eye ɖeka ti, mamletɔ la meva haɖe o, eye ne eva la, ele ne be, wòanɔ anyi ʋee ko. 
REV.17.11	Eye lã, si nɔ anyi, eye megali o la, eya ŋutɔ hã enye enyilia, eye wònye adreawo dometɔ ɖeka, eye wòyina ɖe gbegblẽ me. 
REV.17.12	Eye dzo ewo, si nekpɔ la, woawoe nye fia ewo, siwo mexɔ fiaɖuƒe haɖe o; gake woawo kple lã la woaxɔ ŋusẽ abe fiawo ene gaƒoƒo ɖeka. 
REV.17.13	Nenem me siawo la tameɖoɖo ɖeka li na wo, eye wotsɔ woƒe ŋutete kple ŋusẽ na lã la. 
REV.17.14	Amesiawo awɔ aʋa kple Alẽvi la, eye Alẽvi la laɖu wo dzi; elabena aƒetɔwo dzi aƒetɔ kple fiawo dzi fia wònye, eye amesiwo li kplii la, wonye ame yɔyɔwo kple ame tiatiawo kpakple nuteƒewɔlawo. 
REV.17.15	Eye wògblɔ nam bena: Tsi, siwo nèkpɔ, siwo dzi gbolo la bɔbɔ nɔ la, wonye dukɔwo kple amehawo kple xexemedukɔwo kpakple gbegbɔgblɔwo. 
REV.17.16	Eye dzo ewo, siwo nèkpɔ kple lã la, woawo alé fu gbolo la, eye woawɔe aƒedo, eye woaɖe amamae, eye woaɖu eƒe ŋutilã, eye woatɔ dzoe wòafiã keŋkeŋ. 
REV.17.17	Elabena Mawu tsɔe de woƒe dzi me, bene woawɔ eƒe tameɖoɖo dzi, eye woawɔ tameɖoɖo ɖeka dzi, eye woatsɔ woƒe fiaɖuƒe ana lã la, halase esime woawu Mawu ƒe nyawo nu. 
REV.17.18	Eye nyɔnu, si nèkpɔ la, enye du gã, si le fia ɖum ɖe anyigba dzi fiawo dzi.
REV.18.1	Eye nusiawo megbe la mekpɔ mawudɔla bubua de le didim tso dziƒo, eye ŋusẽ gã le esi, eye eƒe ŋutikɔkɔe klẽ de anyigba dzi. 
REV.18.2	Eye wòdo ɣli kple gbe sesẽ le gbɔgblɔm bena: Emu, Babilon gã la mu! Eye wòtrɔ zu gbɔgbɔ vɔ̃wo ƒe nɔƒe kple gbɔgbɔ makɔmakɔwo katã ƒe gaxɔ kple xevi makɔmakɔ, siwo katã wotsri la, ƒe xadza. 
REV.18.3	Elabena dukɔwo katã no eƒe ahasiwɔwɔ ƒe dɔmedzoe ƒe aha la, eye anyigba dzi fiawo wɔ ahasi kplii, eye anyigba dzi sitsalawo trɔ zu kesinɔtɔwo le eƒe hadzedze vivivo ƒe ŋusẽ ŋuti.
REV.18.4	Eye mese gbe bubua ɖe tso dziƒo le gbɔgblɔm bena: Mi amesiwo nye nye dukɔ la, mido go tso me, bene miagade ha kplii le eƒe nuvɔ̃wo me o, eye bena miagaxa eƒe fuwɔame ƒe ɖeke o, 
REV.18.5	elabena eƒe nuvɔ̃wo ko yi ɖatɔ dziƒo, eye Mawu ɖo ŋku eƒe nu madzɔmadzɔ wɔwɔwo dzi. 
REV.18.6	Miɖo teƒe ne, abe alesi eya hã ɖo eteƒe na mi ene, miɖo teƒe ne teƒe eve le eƒe dɔwɔwɔwo nu, kplu, si me wòtɔtɔ nu le la, mitɔtɔ nu teƒe eve nu ɖe eme nɛ. 
REV.18.7	Zi geɖe alesi wòdo eɖokui ɖe dzi, eye wòdze ha la, zi geɖe ma ke miwo fui, eye mina wòafa konyi; elabena egblɔ le eƒe dzi me bena: Mebɔbɔ nɔ anyi abe fianyɔnu ene, eye nyemenye ahosi o, eye nyemegale konyi fa ge akpɔ o. 
REV.18.8	Eyata le ŋkeke ɖeka dzi la eƒe fukpekpewo ava edzi: Ku kple konyifafa kpakple dɔwuame, eye woatɔ dzoe wòafiã keŋkeŋ, elabena Aƒetɔ Mawu, amesi drɔ̃ ʋɔnui la, enye ŋusẽtɔ.
REV.18.9	Eye ne anyigba dzi tia, siwo wɔ amatre kplii, eye wonɔ hadzegbe kplii la, akpɔ eƒe bibi ƒe dzudzɔtutu la, woafa avi, eye woafa konyi nɛ. 
REV.18.10	Eye woanɔ tsitre le adzɔge ke le eƒe fukpekpe ƒe ŋɔdzi la ŋuti agblɔ bena: Baba na wò, baba na wò, Babilon, wò, si nye du gã kple du sesẽ! Elabena gaƒoƒo ɖeka dzi wò ʋɔnudɔdrɔ̃ la va. 
REV.18.11	Eye anyigba dzi sitsalawo le avi fam, eye wole konyi fam le tawò; elabena amea ɖeke megale woƒe adzɔnuawo ƒle ge akpɔ o. 
REV.18.12	Adzɔnu siawo nye: Sika kple klosalo kple kpe xɔasiwo kple adzagbawo kple aklala biɖibiɖi kple aɖabɛ kple seda kple awu dzi kple ati ʋeʋẽe ƒomeviwo katã kple nyiɖu ƒe aɖaŋunu bubu ƒomeviwo katã kple ati xɔasi kple gadzẽ kple ga kple kpe xɔasi ƒe aɖaŋunu bubu ƒomeviwo katã 
REV.18.13	kple botsyo kple ami ʋeʋẽe kple atike ʋeʋẽe kple ami sisi kple lifi kple aha kple ami kple wɔ nyuitɔ kple lu kple aƒemelãwo kple alẽwo kple sɔwo kple tasiaɖamwo kple ame ƒeƒlewo kpakple amewo ƒe luʋɔwo. 
REV.18.14	Eye atikutsetse, siwo dzroa wò luʋɔ la, dzo le gbɔwò, eye nu viviwo kple atsyɔ̃ɖonuwo katã bu ɖe wò, eye megale wo kpɔ ge gbeɖegbeɖe akpɔ o. 
REV.18.15	Eye nusiawo ƒe adzɔdola, siwo to edzi zu kesinɔtɔwo la, woanɔ tsitre le adzɔge ke le eƒe fukpekpe ƒe ŋɔdzi la ŋuti, anɔ avi fam, eye woanɔ konyi fam anɔ gbɔgblɔm bena: 
REV.18.16	Baba, baba na du gã la! Eya, si do aklalabiɖibiɖiwu kple aɖabɛwu kple awu dzi, eye wòwu leke kple sika kple kpe xɔasi kple adzagbawo! Elabena le gaƒoƒo ɖeka me kesinɔnu geɖe siawo golẽ petepete. 
REV.18.17	Eye ʋumefia sia ʋumefia kple ʋuɖola sia ʋuɖola kple kahela sia kahela kpakple ƒu dzi dɔwɔlawo katã wole tsitre le adzɔge ke. 
REV.18.18	Eye esi wokpe eƒe bibi ƒe dzudzɔtutu la, wodo ɣli gblɔ bena: Du kae sa kple du gã ma mahã? 
REV.18.19	Eye wolɔ kewɔ kɔ ɖe la me, eye wodo ɣli le avi fam hele konyi fam le gbɔgblɔm bena: Baba na wò, baba na wo du gã, si me amesiwo katã si ʋu le le ƒu dzɔ la, tro zu kesinɔtɔwo le eƒe kesinɔnyenye ŋuti! Elabena wotsrɔ̃e le gaƒoƒo ɖeka me. 
REV.18.20	Dzi nedzo mi le eta, wò dziƒo kple mi ame kɔkɔewo kple mi apostolowo kple mi nyagblɔɖilawo; elabena Mawu dra mia nya na mi hebia hlɔ̃e.
REV.18.21	Eye mawudɔla sesẽa ɖe tsɔ kpea ɖe, si le abe te gãa ɖe ene, eye wòtsɔe ƒu gbe ɖe ƒu me le gbɔgblɔm bena: Ale woatsɔ Babilon, du gã la, axlã ɖe anyi sesĩe enye si, eye womegale ekpɔ ge gbeɖegbeɖe akpɔ o, 
REV.18.22	eye womegale saŋkuƒolawo kple hadzilawo kple dzekulawo kple kpẽkulawo ƒe gbe se ge le mewò gbeɖegbeɖe akpɔ o; eye womegale aɖaŋuwɔla bubu ƒomevia ɖeke kpɔ ge le mewò o, eye womegale tetutu se ge le mewò gbeɖegbeɖe akpɔ o; 
REV.18.23	eye akaɖi ƒe keklẽ megale keklẽ ge le mewò gbeɖegbeɖe akpɔ o; eye womegale ŋugbetɔ kple ŋugbetɔsrɔ̃ ƒe gbe se ge le mewò gbeɖegbeɖe akpɔ o: elabena wò asitsalawo nye anyigba dzi megãwo; elabena woble dukɔwo katã to wò afakaka me. 
REV.18.24	Eye wokpɔ nyagblɔɖilawo kple ame kɔkɔewo kpakple amesiwo katã wowu le anyigba dzi la, ƒe ʋu le eme.
REV.19.1	Nusiawo megbe la mese gbe gãa ɖe le abe ameha gãa ɖe ƒe gbeɖiɖi ene, le dziƒo le gbɔgblɔm bena: Mikafu Yehowa! Xɔname kple ŋutikɔkɔe kple ŋusẽ nanye mía Mawu la tɔ; 
REV.19.2	elabena eƒe ʋɔnudɔdrɔ̃ nye nyateƒetɔ kple dzɔdzɔetɔ; elabena edrɔ̃ ʋɔnu gbolo gã, si tsɔ eƒe gbolowɔwɔ gblẽ anyigba dzi la, eye wòbia eƒe dɔlawo ƒe ʋu ƒe hlɔ̃ le esi. 
REV.19.3	Eye wogagblɔ zi evelia bena: Mikafu Yehowa! Eye eƒe dzudzɔ le tutum le dziƒo yim tso mavɔ me yi ɖe mavɔ me. 
REV.19.4	Eye amegã xoxo blave vɔ eneawo kple nu gbagbe eneawo tsyɔ mo anyi, eye woɖo gbe ɖa na Mawu, amesi bɔbɔ nɔ anyi ɖe fiazikpui dzi la, gblɔ bena: Amen, mikafu Yehowa! 
REV.19.5	Eye gbe ɖi tso fiazikpui la me le gbɔgblɔm bena: Mikafu mía Mawu, mi eƒe dɔlawo katã kple mi amesiwo vɔ̃nɛ, mí ɖeviwo kple ame tsitsiwo!
REV.19.6	Eye mese gbea ɖe le abe ameha gãa ɖe ƒe gbeɖiɖi ene, eye wòle abe tsi geɖewo ƒe gbeɖiɖi ene, eye wòle abe dziɖegbe sesẽwo ƒe gbeɖiɖi ene le gbɔgblɔm bena: Mikafu Yehowa! Elabena Aƒetɔ, mía Mawu, ŋusẽkatãtɔ la, le fia ɖum! 
REV.19.7	Mina dzi nadzɔ mí, eye míatso aseye, eye mina miatsɔ ŋutikɔkɔe nɛ; elabena Alẽvi la ƒe srɔ̃ɖeŋkekenyuie la ɖo, eye srɔ̃a dzra eɖokui ɖo xoxo. 
REV.19.8	Eye wona ŋusẽe be, wòado aklalabiɖibiɖiwu dzadzɛ, si le dzo sim; elabena aklala biɖibiɖi la enye ame kɔkɔewo ƒe nu dzɔdzɔe wɔwɔwo. 
REV.19.9	Eye wògblɔ nam bena: Ŋlɔ bena: Woayra amesiwo wokpe va Alẽvi la ƒe srɔ̃ɖenuɖuɖu la gbɔ! Eye wògagblɔ nam bena: Esiawo nye Mawu ƒe nya vavãwo. 
REV.19.10	Eye medze klo ɖe eƒe afɔ nu, be made ta agu ne. Eye wògblɔ nam be: Kpɔ ɖa, megawɔe o, wò hadɔla kple nɔviwò, siwo lé Yesu ƒe ɖaseɖiɖi ɖe asi la, ƒe hadɔla menye; de ta agu na Mawu ko! Elabena Yesu ƒe ɖaseɖiɖi la enye nyagblɔɖigbɔgbɔ.
REV.19.11	Eye mekpɔ dziƒo le nuvo; eye kpɔ ɖa, mekpɔ sɔ ɣia ɖe, eye woyɔ amesi doe la be nuteƒewɔla kple nyateƒea, eye wòdrɔ̃a ʋɔnu, eye wòwɔa aʋa le dzɔdzɔenyenye me; 
REV.19.12	eye eƒe ŋkuwo le abe dzo ƒe aɖe ene, eye fiakuku geɖewo le eta, eye ŋkɔŋɔŋlɔ, si amea leke menya o, negbe eya ŋutɔ koe la, le eŋu; 
REV.19.13	eye wòdo awua de, si ŋu wohlẽ ʋu do, eye woyɔ eƒe ŋkɔ be Mawu ƒe nya. 
REV.19.14	Eye aʋakɔ, siwo le dziƒo la, do sɔ ɣiwo dze eyome, eye wodo aklalabiɖibiɖiwu ɣi dzadzɛ, siwo le dzo sim. 
REV.19.15	Eye yi ɖaɖɛ do tso eƒe nu me, bena wòatsrɔ̃e adza dukɔwo, eye woatso gatikplɔ akplɔ wo, eye wòafanya weintsetsewo le Mawu, ŋusẽkatãtɔ la, ƒe dɔmedzoedziku ƒe weinfiãnu la me. 
REV.19.16	Eye ŋkɔŋɔŋlɔ le eƒe awu kple eƒe aligo dzi bena: Fiawo dzi Fia kple aƒetɔwo dzi Aƒetɔ!
REV.19.17	Eye mekpɔ mawudɔla ɖekaa ɖe le tsitre le ɣe me, eye wòdo ɣli kple gbe sesẽa ɖe le gbɔgblɔm na xevi, siwo katã dzona le dziƒo titina la bena: Miva ƒo mia ɖokui nu ƒu ɖe Mawu ƒe nuɖuɖu gã la gbɔ, 
REV.19.18	bena miaɖu fiawo ƒe lã kple aʋafiawo ƒe lã kple ame sesẽwo ƒe lã kple sɔwo kple wo dzinɔlawo ƒe lã kple ablɔɖeviwo kple kluviwo kple ɖeviwo kpakple ame tsitsiwo katã ƒe lã.
REV.19.19	Eye mekpɔ lã la kple anyigba dzi fiawo kple woƒe aʋakɔwo ƒo wo ɖokui nu ƒu, be yewoawɔ aʋa kple amesi le sɔ dzi la kple eƒe aʋakɔ la. 
REV.19.20	Eye wolé lã la kple aʋatsonyagblɔɖila, si wɔ dzesiwo le eƒe ŋku me, esiwo wotsɔ ble amesiwo xɔ lã la ƒe dzesi kple amesiwo de ta agu na eƒe legba; wotsɔ wo ame eve la siaa ƒu gbe ɖe dzota, si le bibim kple dzokpe la me agbagbe. 
REV.19.21	Eye wotsɔ yi, si do tso amesi le sɔ dzi la ƒe nu me la, wu ame susɔeawo.
REV.20.1	Eye mekpɔ mawudɔla ɖe le ɖiɖim tso dziƒo, eye aʋli me safui kple kɔsɔkɔsɔ gãa ɖe le esi. 
REV.20.2	Eye wòlé ʋɔ driba, ɖa xoxo, si nye Abosam kple Satana la, eye wòblae ƒe akpe ɖeka. 
REV.20.3	Eye wotsɔe ƒu gbe ɖe aʋli me, eye wotu nu ɖe enu, eye wotre enu, bena ne wòagable dukɔwo o, halase esime ƒe akpe ɖeka la nu nava yi; esia megbe la ele be, woagatui ɣeyiɣi via ɖe.
REV.20.4	Eye mekpɔ fiazikpuiwo, eye wobɔbɔ no wo dzi, eye wotsɔ ʋɔnudɔdrɔ̃ de asi na wo; eye amesiwo nu wotso ta le le Yesu ƒe ɖaseɖiɖi kple Mawu ƒe nya la la la, ƒe luʋɔwo kple amesiwo mede ta agu na lã la alo eƒe legba o, eye womexɔ dzesi ɖe woƒe ŋgowonu alo ɖe woƒe asiwo ŋu o la, gbɔ agbe, eye woɖu fia kple Kristo ƒe akpe ɖeka. 
REV.20.5	Ame kuku mamleawo la womegbɔ agbe o, vaseɖe esime ƒe akpe ɖeka la nu va yi. Esiae nye tsitretsitsi gbãtɔ. 
REV.20.6	Yayratɔ kple kɔkɔetɔ enye amesi kpɔ gome le tsitretsitsi gbãtɔ la me; amesiawo dzi ku evelia mekpɔ ŋusẽa ɖeke ɖo o, ke woanye Mawu kple Kristo ƒe nunɔlawo, eye woaɖu fia kplii ƒe akpe ɖeka.
REV.20.7	Eye ne ƒe akpe ɖeka la nu va yi la, woatu Satana le gaxɔa me, 
REV.20.8	eye wòado go, be wòable dukɔ, siwo le anyigba ƒe dzogoe eneawo dzi, esiwo nye Gog kple Magog, be wòaƒo amesiwo ƒe xexlẽme nu le abe ƒutake ene la, nu ƒu hena aʋawɔwɔ. 
REV.20.9	Eye woyi anyigba la ƒe gbadzaƒe, eye woɖe to ɖe ame kɔkɔewo ƒe asaɖa kple du lolo la ŋu, eye dzo hlẽ tso dziƒo va fiã wo. 
REV.20.10	Eye wotsɔ Abosam, si ble wo la, ƒu gbe ɖe dzo- kple dzokpeta la me, afisi hã lã la kple aʋatsonyagblɔɖila la le, eye woawɔ fu wo zã kple keli tso mavɔ me yi ɖe mavɔ me.
REV.20.11	Eye mekpɔ fiazikpui ɣi gãa ɖe kple amesi bɔbɔ nɔ edzi, amesi ƒe ŋku me anyigba kple dziƒo si tso, eye womegakpɔ teƒea ɖeke na wo o. 
REV.20.12	Eye mekpɔ ame kukuwo, ame tsitsiwo kple ɖeviwo, le tsitre ɖe fiazikpui la ŋgɔ, eye woʋu agbalẽwo; eye woʋu agbalẽ bubua ɖe, si nye agbegbalẽ; eye wodrɔ̃ ʋɔnu ame kukuawo ɖe nusiwo woŋlɔ ɖe agbalẽawo me le woƒe dɔwɔwɔwo ŋuti la nu. 
REV.20.13	Eye atsiaƒu ɖe ame kuku, siwo le eme la, hena, eye ku kple tsieƒe woɖe ame kuku, siwo le wo si la, hena, eye wodrɔ̃ ʋɔnu amesiame ɖe eƒe dɔwɔwɔwo nu. 
REV.20.14	Eye wotsɔ ku kple tsiẽƒe ƒu gbe ɖe dzota la me. Dzota sia enye ku evelia. 
REV.20.15	Eye ne womekpɔ amea ɖe ƒe ŋkɔŋɔŋlɔ le agbegbalẽa me o la, wotsɔnɛ ƒua gbe ɖe dzota la me.
REV.21.1	Eye mekpɔ dziƒo yeye kple anyigba yeye; elabena gbã dziƒo kple gbã nyigba la nu va yi, eye atsiaƒu megali o. 
REV.21.2	Eye mekpe du kɔkɔe, tsi nye Yerusalem yeye la, le ɖiɖim tso dziƒo tso Mawu gbɔ, eye wodzrae ɖo abe ŋugbetɔ, si wɔwɔ leke na hena srɔ̃a ene. 
REV.21.3	Eye mese gbe gãa ɖe tso fiazikpui la gbɔ le gbɔgblɔm bena: Kpɔ ɖa, Mawu ƒe agbadɔ la le amewo gbɔ, eye wòanɔ anyi kpli wo, eye woawo hã woanye eƒe dukɔ, eye Mawu ŋutɔ anɔ anyi kpli wo, eye wòanye woƒe Mawu. 
REV.21.4	Eye Mawu latutu aɖatsi sia aɖatsi ɖa le woƒe ŋku mè, eye ku maganɔ anyi akpɔ o, eye konyifafa kple ɣlidodo kple vevea ɖeke maganɔ anyi o; elabena nu gbãtɔwo nu va yi. 
REV.21.5	Eye amesi bɔbɔ nɔ fiazikpui dzi la, gblɔ bena: Kpɔ ɖa, mewɔ nuwo katã yeye! Eye wògblɔ be: Ŋlɔe, elabena nya siawo nye nya vavãwo kple nyateƒenyawo. 
REV.21.6	Eye wògblɔ nam bena: Eva ve me! Nyee nye Alfa kple Omega, gɔmedzedze kple nuwuwu. Amesi ke tsikɔ le ewum la, mana agbetsidzidzi la ƒe ɖee faa. 
REV.21.7	Amesi ke ɖu dzi la, anyi nusiawo ƒe dome, eye manye eƒe Mawu, eye eya hã anye vinye. 
REV.21.8	Ke vɔvɔ̃nɔtɔwo kple dzimaxɔsetɔwo kple fewɔlawo kple hlɔ̃dolawo kple matrewɔlawo kple afakalawo kple trɔ̃subɔlawo kple aʋatsokalawo katã la woakpɔ wo tɔ gome le ta, si le bibim kple dzo kpakple dzokpe la me Esia enye ku evelia.
REV.21.9	Eye mawudɔla adre, siwo si kplu adre, siwo yɔ fũ kple fuwɔame mamletɔ adreawo nɔ la, dometɔ ɖeka va, eye wòƒo nu kplim gblɔ bena: Va abi, ne mafia ŋugbetɔ, si nye Alẽvi la srɔ̃ la wò! 
REV.21.10	Eye wòkplɔm yi to kɔkɔ gãa ɖe dzi le gbɔgbɔ me, eye woɖe du kɔkɔe, Yerusalem, si le ɖiɖim tso dziƒo tso Mawu gbɔ la liam, 
REV.21.11	esi ŋu Mawu ƒe ŋutikɔkɔe le; eƒe keklẽ le abe kpe xɔasi ŋutɔa ɖe ene, hele abe yaspis-kpe, si me kɔ abe kristalo ene; 
REV.21.12	gli kɔkɔ gãa ɖe le eŋu; agbo wuieve le eŋu, eye mawudɔla wuieve le agboawo tame, eye woŋlɔ ŋkɔ, siwo nye Israel-viwo ƒe to wuieveawo ƒe ŋkɔwo la, ɖe wo ŋuti. 
REV.21.13	Ɣedzeƒe gome la agbo etɔ̃ li, eye anyiehe gome la agbo etɔ̃ li, dziehe gome la agbo etɔ̃ li, eye ɣetoɖoƒe gome la agbo etɔ̃ li. 
REV.21.14	Gɔmeɖoɖo wuieve li na dua ƒe gli la, eye Alẽvi la ƒe apostolo wuieveawo ƒe ŋkɔwo le wo ŋu. 
REV.21.15	Eye amesi le nu ƒom kplim la, lé sikadzidzeti ɖe asi, be yeadzidze du le kple eƒe agboawo kpakple eƒe gli la. 
REV.21.16	Eye du la le dzogoe ene me, eye eƒe didime le abe eƒe kekeme ene; eye wòdzidze du la kple dzidzeti la, wòle stadio akpe wuieve: eƒe didime kple kekeme kple kɔkɔme wosɔ. 
REV.21.17	Eye wodzidze du la wòle abɔklugui alafa ɖeka kple blane vɔ ene le amewo ƒe dzidzenu, si le mawudɔla si la nu. 
REV.21.18	Eye nusi wotsɔ ɖo glia la, enye yaspis-kpe, eye du la nye sika dzadzɛ hele abe ahũhɔ̃e dzadzɛ ene. 
REV.21.19	Eye wotsɔ kpe xɔasi bubu ƒomeviwo katã wɔ leke na dua ƒe gli la ƒe gɔmeɖoɖoawo. Gɔmeɖokpe gbãtɔ nye yaspis, evelia nye safir, etɔ̃lia nye xalkedon, enelia nye smaragd, 
REV.21.20	atɔ̃lia nye sardonik, adelia nye sardis, adrelia nye krisolit, enyilia nye beril, asiekelia nye topas, ewolia nye krisopras, wuiɖekɛlia nye hiakint, wuievelia nye ametist. 
REV.21.21	Eye agbo wuieveawo nye adzagba wuieve, agboawo dome ɖesiaɖe nye adzagba ɖeka; eye dua ƒe ablɔ nye sika dzadzɛ abe ahũhɔ̃e, si me wokpɔa nu tonɛ la ene. 
REV.21.22	Eye nyemekpo gbedoxɔa ɖeke le eme o; elabena Aƒetɔ, Mawu ŋusẽkatãtɔ, kple Alẽvi la wonye eƒe gbedoxɔ. 
REV.21.23	Eye dua mehiã ɣe alo ɣleti, bene woaklẽ nɛ o; elabena Mawu ƒe ŋutikɔkɔe klẽna nɛ, eye Alẽvi la enye eƒe akaɖi. 
REV.21.24	Eye dukɔwo azɔ eƒe kekeli me, eye anyigba dzi fiawo atsɔ woƒe atsyɔ̃ ava emee. 
REV.21.25	Eye womatu eƒe agbowo le ŋkeke me o; elabena zã mado le afima o, 
REV.21.26	eye woatsɔ dukɔwo ƒe atsyɔ̃ kple bubu ava emee. 
REV.21.27	Eye nusianu, si nye nu makɔmakɔ kple amesiwo wɔa ŋunyɔnuwo, eye wokaa aʋatso la, womele yiyi ge ɖe eme o, negbe amesiwo woŋlɔ ɖe Alẽvi la ƒe agbegbalẽa me la koe.
REV.22.1	Eye wòfia agbetsitɔsisia ɖe, si le dzo sim abe kristalo ene, hele dodom tso Mawu kple Alẽvi la ƒe fiazikpui me le eƒe ablɔ la titina lam. 
REV.22.2	Eye ɖe tɔsisi la ƒe goawo kple eve dzi la agbeti ti, si tsea ku wuieve, eye wotsena le ɣleti sia ɣleti, eye atiawo ƒe aŋgbawo nye dɔyɔgbe na dukɔwo. 
REV.22.3	Eye busunua ɖeke megale anyi nɔ ge o, eye Mawu kple Alẽvi la ƒe fiazikpui la anɔ me, eye woƒe dɔlawo asubɔe, 
REV.22.4	eye woakpɔ eƒe ŋku me, eye eƒe ŋkɔ anɔ woƒe ŋgowonu. 
REV.22.5	Eye zã megale dodo ge o; eye womele akaɖi alo ɣe ƒe keklẽ hiã ge o; elabena Aƒetɔ Mawu ana keklẽ wo, eye woaɖu fia tso mavɔ me yi ɖe mavɔ me.
REV.22.6	Eye wògblɔ nam bena: Nya siawo nye nya vavãwo kple nyateƒenyawo, eye nyagblɔɖilawo ƒe gbɔgbɔwo ƒe Aƒetɔ, Mawu la, dɔ eƒe dɔla, bene wòaɖe nusiwo le eme va ge kpuie la, afia eƒe dɔlawo. 
REV.22.7	Eye kpɔ ɖa, megbɔna kpuie: Woayra amesiwo lé agbalẽ sia me nyagblɔɖinyawo me ɖe asi la.
REV.22.8	Eye nye Yohanes ye nye amesi se nusiawo, eye mekpɔ wo. Eye esi mese wo, eye mekpɔ wo la, medze klo, be made ta agu ɖe mawudɔla, si ɖe nusiawo fiam la, ƒe afɔ nu. 
REV.22.9	Eye wògblɔ nam bena: Kpɔ ɖa, megawɔe o, wò hadɔla kple nɔviwò, siwo nye nyagblɔɖilawo kple amesiwo lé agbalẽ sia me nyawo me ɖe asi la, ƒe hadɔla menye; de ta agu na Mawu ko!
REV.22.10	Eye wògblɔ nam bena Megade agbalẽ sia me nyagblɔɖinyawo nu o; elabena ɣeyiɣi la tu aƒe. 
REV.22.11	Amesi ke wɔa vɔ̃ la, neno vɔ̃wɔwɔ dzi ko, eye amesi ke nye ɖime la, nenɔ ɖinuwɔwɔ la dzi ko; eye amesi ke nye ame dzɔdzɔe la, nena nu dzɔdzɔe wɔwɔ la dzi ko, eye amesi ke le kɔkɔe la, nenɔ kɔkɔenyenye la dzi ko. 
REV.22.12	Kpɔ ɖa, megbɔna kpuie, eye nye fetu kpe ɖe ŋutinye gbɔna, bene maɖo teƒe na amesiame ɖe alesi eƒe dɔwɔwɔ le la nu.
REV.22.13	Nyee nye Alfa kple Omega, gbãtɔ kple mlɔetɔ, gɔmedzedze kple nuwuwu: 
REV.22.14	Woayra amesiwo nyẽ woƒe awuwo, bene woana ŋusẽ wo woava agbeti la gbɔ, eye ne woato agboawo nu ayi ɖe du la me. 
REV.22.15	Ke avũwo kple afakalawo kple matrewɔlawo kple hlɔ̃dolawo kple trɔ̃subɔlawo kpakple amesiame, si lɔ̃a aʋatsokaka, eye wòkanɛ la, woatsi agbo la godo. 
REV.22.16	Nye Yesu ye nye amesi dɔ nye mawudɔla lã, bene wòaɖi ɖase le nusiawo ŋuti na mi hena hameawo. Nyee nye Dawid ƒe ke kple eƒe ƒome, ŋukeɣletivi keklẽ la.
REV.22.17	Eye Gbɔgbɔ la kple ŋugbetɔ la le gbɔgblɔm bena: Va! Eye amesi le esem la, negblɔ be: Va! Eye amesi tsikɔ le ewum la, neva; amesi lɔ̃ la, nèxɔ agbetsi la no faa.
REV.22.18	Mele ɖase ɖim na amesiame, si le agbalẽ sia me nyagblɔɖilawo sem la bena, ne amea ɖe tso nane kpe ɖe nya siawo ŋuti la, ekema Mawu atsɔ fuwɔame, siwo woŋlɔ ɖe agbalẽ sia me la akpe ɖe eŋuti nɛ, 
REV.22.19	eye ne amea ɖe aɖe nane le agbalẽ sia me nyagblɔɖinyawo me la, ekema Mawu aɖe eƒe gome atso agbeti la kple du kɔkɔe, siwo woŋlɔ ɖe agbalẽ sia me la me.
REV.22.20	Amesi le nusiawo ƒe ɖase ɖim la gblɔ be: Ẽ, megbɔna kpuie! Amen, Aƒetɔ Yesu va!
REV.22.21	Aƒetɔ Yesu Kristo ƒe amenuveve nanɔ anyi kple ame kɔkɔeawo katã! Amen.
