MAT.1.1	Kitap de kuat ke Yecu Kritho, wen e Dabid, Dabid e Abraɣam. 
MAT.1.2	Abraɣam ee Yithak dhieth; ku dhieth Yithak Jakob; ku dhieth Jakob Juda ku watmathken; 
MAT.1.3	ku dhieth Juda Peredh ku Dhera de Tamar; ku dhieth Peredh Kedhron; ku dhieth Kedhron Aram; 
MAT.1.4	ku dhieth Aram Aminadap; ku dhieth Aminadap Nacɔn; ku dhieth Nacɔn Thalmon; 
MAT.1.5	ku dhieth Thalmon Boadh de Rakab; ku dhieth Boadh Obed de Ruth; ku dhieth Obed Jethe; 
MAT.1.6	ku dhieth Jethe Dabid melek.
MAT.1.6	Ku dhieth Dabid Tholomon ne 
MAT.1.7	ku dhieth Tholomon Rekoboam; ku dhieth Rekoboam Abija; ku dhieth Abija Atha; 
MAT.1.8	ku dhieth Atha Jekocapat; ku dhieth Jekocapat Joram; ku dhieth Joram Udhia; 
MAT.1.9	ku dhieth Udhia Jotham; ku dhieth Jotham Akadh; ku dhieth Akadh Kedhekia; 
MAT.1.10	ku dhieth Kedhekia Manathe; ku dhieth Manathe Amon; ku dhieth Amon Jothia; 
MAT.1.11	ku dhieth Jothia Jekonia; ku watmathken, ne run e lere kɔc Babulon.
MAT.1.12	Ku na ci kɔc laar Babulon, ke Jekonia dhieth Calathiel; ku dhieth Calathiel Dhorobabel; 
MAT.1.13	ku dhieth Dhorobabel Abiud; ku dhieth Abiud Eliakim; ku dhieth Eliakim Adhor; 
MAT.1.14	ku dhieth Adhor Thadok; ku dhieth Thadok Acim; ku dhieth Acim Eliud; 
MAT.1.15	ku dhieth Eliud Eleadhar; ku dhieth Eleadhar Mathan; ku dhieth Mathan Jakob; 
MAT.1.16	ku dhieth Jakob Jothep mony de Mari, man ci Yecu dhieth, ci cɔɔl Kritho.
MAT.1.17	Yen kuat kedhia ne Abraɣam agut Dabid aaye thiɛr ku ŋuan; ku ne Dabid agut leer de kɔc Babulon aaye thiɛr ku ŋuan; ku ne leer de kɔc Babulon agut Kritho aaye thiɛr ku ŋuan.
MAT.1.18	Dhiɛ
MAT.1.19	Ku Jothep monyde, ee ye ran piath, ku cin piɔu bi caath guɔ
MAT.1.20	Ku te tɛk en keekake, ŋɛmka, go malaika de Bɛnydit tuɔl enɔŋ en ne nyuɔ
MAT.1.21	Kabi wa dhieth, ku kabin rinke ca
MAT.1.22	Keekake kedhia aa loi bi ke ci luel ne Nhialic ne thoŋ de nebi bi ya yic, jiɛm,
MAT.1.23	Ye ŋɛmka, dhueny ken thɔny ke roor abi liac, ku kabi wa dhieth,
MAT.1.23	Ku kabi
MAT.1.23	te luele yen ne thoŋda, ke ye, Nhialic ee tɔ ke wɔ. 
MAT.1.24	Go Jothep rɔ
MAT.1.25	ku ci
MAT.2.1	Na ci Yecu dhieth ne Bethlekem de Judaya ne run ke Kerod melek, ŋɛmka, go roor nyic kaŋ goki bɛn piny ciɛn biki Jeruthalem, 
MAT.2.2	ku thiecki, Yi tɔ Meleŋ de Judai ne piɔc dhieth teno? Cierde acuk ŋem ciɛn, a wɔ bɔ buk bi door. 
MAT.2.3	Na ci Kerod melek ye piŋ, go nom diaŋ kene kɔc ke Jeruthalem kedhia. 
MAT.2.4	Go banydit ke ka ke Nhialic ku dugɛɛr ke kɔc cɔk gueer kedhia, ku thiec keek ye bi Kritho dhieth teno? 
MAT.2.5	Goki yɔɔk, Yi ne Bethlekem de Judaya: yenekee gɔɔr ne nebii,
MAT.2.6	Ya yin Bethlekem, pan de Juda,
MAT.2.6	Yin cie can de bany ke Juda:
MAT.2.6	Yin eka bii gabana bɛn bei ne yiyic,
MAT.2.6	Yen man bi ya dubioŋ de Yithrael jurdie.
MAT.2.7	Go Kerod roor nyic kaŋ cɔɔl neluɔɔŋ, ku piŋ te tule cier enɔŋ keek apiath. 
MAT.2.8	Ku cɔk ke lɔ Bethlekem, ku jiɛm, Ye lak lɔ thiecka te de yemɛnhe apiath; ku na cak ye yok, ke we yiɛnka ɣa thok, ba lɔ door eya. 
MAT.2.9	Na cik wel ke melek piŋ, goki lɔ ɣɔu dhol; ku ŋɛmka, cier cik ŋem ciɛn ee ke ŋɔɔr, agut te jɔl en ɣeet ku kɛɛc nhial te tɔ meth thin. 
MAT.2.10	Na yi ŋemki cier, goki piɔth lɔyum ne yum dit. 
MAT.2.11	Ku bik ɣot, goki meth yok kene man Mari; goki kenhiɔl tuk ku dorki; ku liepki weuken miɔcki ne luŋ de jini, ku libano ku wal nyir. 
MAT.2.12	Ku nyiine keek ne Nhialic ne nyuɔth duɔke ke bi dhuk enɔŋ Kerod, goki dhuk panden ne dhol dɛ.
MAT.2.13	Te cik kek jaal, ŋɛmka, go malaika de Bɛnydit tuɔl enɔŋ Jothep ne nyuɔth, jiɛm, Ye jɔt rɔt, laare meth kene man, riɛŋe Yijep, ku tɔ eeti agut te ban yi yɔɔk: Kerod abi mɛnhthi kɔɔr bi nɔk. 
MAT.2.14	Go rɔt jɔt, ku loom meth ku man wakɔu, leki Yijep; 
MAT.2.15	ku tɔki eeti agut te thou e Kerod; bi ke e ci Bɛnydit luel ne thoŋ de nebi bi ya yic, jiɛm, Ye wendie aca cɔɔl bei ne Yijep. 
MAT.2.16	Go Kerod, te cen rɔt ŋem ke cii kɔc nyic kaŋ muɔny, go ɣok areet, ku tuc, ye nɛk mith ye roor kedhia tɔ ne Bethlekem ku bɛi thiaak kene ye kedhia, dhuɔk ci run ya rou ku ka kuany kecok, ci man e cen e thiec apiath enɔŋ kɔc nyic kaŋ. 
MAT.2.17	Go ke cii nebi Jeremia luel ya yic, jiɛm,
MAT.2.18	Ye ror ee piŋ ne Rama,
MAT.2.18	Dhieu ku wuɔi dit,
MAT.2.18	Racel adhiau ne mithke,
MAT.2.18	Ku cii duɔt e piɔu gam, ne liuden.
MAT.2.19	Ku te ci Kerod thou, ke ŋɛmka, malaika de Bɛnydit ee tuɔl ne nyuɔth enɔŋ Jothep ne Yijep, 
MAT.2.20	jiɛm, Ye jɔt rɔt, lom mɛnhthi kene man, ku laka piny de Yithrael: kɔc eke nɔŋ piɔth bik mɛnhthi nɔk aa thou. 
MAT.2.21	Go rɔt jɔt, loom mɛnhthi kene man, leki piny de Yithrael. 
MAT.2.22	Na ci e piŋ ke Arkelao ci lɔɔk ne thony de wun Kerodic ne ceŋ ne Judaya, go riɔc ne lɔ eeti: ku ci nyiɛn ne Nhialic ne nyuɔth, go yei piny de Galili: 
MAT.2.23	bii ku ceŋ pan cɔl Nadhareth: bi ke cii nebi luel bi ya yic, ye kabi ya cɔɔl ran de Nadhareth.
MAT.3.1	Na ɣɔn ne keeakolke ke Jɔn Baptith bɔ weet kɔc roŋ de Judaya, 
MAT.3.2	jiɛm, Ye wɛlka wepiɔth, ceŋ de Nhialic ee ɣeet. 
MAT.3.3	Yenekee ci luel ɣɔn ne nebi Yithaya, jiɛm,
MAT.3.3	Ye ror de toŋ ye coot roor,
MAT.3.3	Ye juɛrka dhol de Bɛnydit,
MAT.3.3	Cakka dhɔlke lacith.
MAT.3.4	Ku Jɔn ee ye ceŋ ne alanh ci cuec ne nhim ke thɔrɔt, ku laak e ethar; ku yee cam ne kɔriɔm ku miok de ciɛc ye yok rokic. 
MAT.3.5	Go raan ebɛn ya lɔ enɔŋ en de Jeruthalem, ku Judaya, ku piny ebɛn yuil Jordan; 
MAT.3.6	go ke baptith ne Jordan e ke gam karɛcken. 
MAT.3.7	Te ŋem en kɔc ke Parithai ku Thadokai e ke bɔ bi ke baptith ne yen, go ke yɔɔk, Ye we kuan de karoor, ŋa ci we nyiɛn bak kɛt wei ne ɣok bi bɛn? 
MAT.3.8	Yen yaka luɔk apiath ne wei de piɔu: 
MAT.3.9	ku duɔka ye luel ne tɛŋ de wepiɔth, Wuɔ wɔ nɔŋ Abraɣam awada: we ya yɔɔk, Ya Nhialic aleu keekurke ne cak e ke ye mith ke Abraɣam. 
MAT.3.10	Ku yep athiɔk emane bene mei ke tiim dac yep: yen tim ebɛn cie luɔk apiath aye dac yɛp piny ku cuɛte mɛɛc. 
MAT.3.11	We ya baptith ne piu bak wepiɔth wel: ku yen man biɔth acok yeneka rir ne ɣɛn, an ce piath a ɣan ce wɛrke muk: yeneka bi we baptith ne Jɔŋdiit Lajik kene mac: 
MAT.3.12	amuk akɔt ne yeciin, ku kabi pinyde weec apiath; ku kabi rɛpke kuɔt guk, ku ayiɛl abi nyop ne many ce leu ne piɔk.
MAT.3.13	Go Yecu jaal ne Galili bii Jordan, bi bi baptith ne Jɔn. 
MAT.3.14	Go Jɔn peen, jiɛm, Ye yin ŋaŋ ba a baptith, ku bɛɛre bɛn enɔŋ ɣa? 
MAT.3.15	Go Yecu gam, ku yook, Ye ne tɔ yeya emane: yeluɔine aye wɔ piath ebɛn cɔk ye yic. Go gam e. 
MAT.3.16	Ku te cene Yecu baptith, go dac bɛn bei ne piuic, go nhial eyic liɛp e, go Jɔŋdiit de Nhialic, ŋem ne bɔ piny ke cit guɔp kure, ku nyuuc ne yenom, 
MAT.3.17	go ror bɛn bei nhial, jiɛm, Ye yekene kee Wendiɛn nhiar, amiɛt Ɣan piɔu.
MAT.4.1	Ɣɔn ke Yecu leere Jɔŋdit roor bii durieth lɔ them. 
MAT.4.2	Ku te cen thieel ne akol yic keethiɛrŋuan ku weer yic keethiɛrŋuan, ke jɔl kuk. 
MAT.4.3	Go duthem bɛn ku yook, Ye na ye Wen de Nhialic, ke yin yɔɔke keekurke bik ya cuin. 
MAT.4.4	Go dhuk jiɛm, Ye kee gɔɔr, Ya raan aci bi ya piir ne cuin nyin yetok, ee ya wɛt ebɛn wɛt ye bɛn bei ne Nhialic thok. 
MAT.4.5	Go durieth laar pandiit lajik; ku tɛɛu ne yekalu nom tethoi, 
MAT.4.6	ku yook, Ye na ye Wen de Nhialic, ke yin cuate rɔt piny: ee gɔɔr,
MAT.4.6	Ya kabi malaikaike cɔk ye yi ŋem apiath:
MAT.4.6	Ku bik yi ya muɔk nhial ne kecin,
MAT.4.6	Kɛlke yin bii kuur kaak cok piny ne dhuŋ.
MAT.4.7	Go Yecu bɛɛr yɔɔk, Ye kee gɔɔr, Ya duɔne Nhialic Bɛnydiitdu duɔne ye them. 
MAT.4.8	Go durieth bɛɛr laar ne kuur baar areet nom, ku nyuth ceŋ de piny ebɛn, ku dheeŋden; 
MAT.4.9	ku yook, Ye keekake kedhia aabake yiɛn yin, te bin yinhiɔl tuk ne anom ku dor a. 
MAT.4.10	Go Yecu yɔɔk, Ye nyai, Catan: ee gɔɔr, Ya yin bi Bɛnydit Nhialinydu aba ya door, ku kede yetok eka ba ya loi. 
MAT.4.11	Go durieth jal puɔl; ku ŋɛmka, malaikai kaa bɛn, ku konyki.
MAT.4.12	Na ɣɔn ye piŋ gɛm de Jɔn, go jaal ne Galili; 
MAT.4.13	ku pɛl Nadhareth, bii ku ceŋ ne Kapernaum, pan thiaak ke bardit, ne aken de Dhebulun thok ke Naptali: 
MAT.4.14	bi ke ci luel ne Yithaya nebi bi ya yic, jiɛm,
MAT.4.15	Ye piny de Dhebulun, ku piny de Naptali,
MAT.4.15	Te lɔ bardit, ne Jordan lɔŋti,
MAT.4.15	Galili de Juurkɔk,
MAT.4.16	Kɔc ye reer ne cuɔlic
MAT.4.16	Aa ɣɛɛr dit ŋem,
MAT.4.16	Ku kɔc rɛɛr piny de thou ku tiɛpde,
MAT.4.16	Keeka ci ɣɛɛr ke tuɔl.
MAT.4.17	Yekole ekee gɔle Yecu weet, ye jam, Ye wɛlka wepiɔth, ceŋ nhial ee ɣeet.
MAT.4.18	Ku te ciɛthe Yecu ne bar yɔu de Galili, ke ŋem ŋɛk ke manhe, Thimon ci cɔɔl Petero ku manhe Andereya, e ke deep alɛɛth bɛɛr; aake ye kɔc ke dɛp de rec. 
MAT.4.19	Go ke yɔɔk, Ye biathka ɣa, ku we bake cɔk ye adeep ke kɔc. 
MAT.4.20	Goki alɛɛthken dac waan, ku biɔthki cok. 
MAT.4.21	Ku beer ye jiɛl etɛɛn, ke beer yi ŋɛk ke manhe ŋem, Jakob wen de Dhebedayo ku manhe Jɔn, ne tɔ riɛi kene Dhebedayo wuɔnden, e ke ruk alɛɛthken; go ke cɔɔl. 
MAT.4.22	Goki riai dac waan kene wuɔnden, ku biɔthki cok.
MAT.4.23	Go Yecu piny de Galili caath ebɛn, yee kɔc piɔc ne luekken ke gueer yic, ku yee ke wɛɛt ne welpiɛth ke ceŋ, ku cɔk kɔc cɔk dem ne bec ebɛn ku tɔɔk ebɛn. 
MAT.4.24	Go thoŋde lɔ ne Thuriaic ebɛn: goki yiɛn kɔc tok kedhia, cike muk ne benye ke benye ku kaluc ke, ku ci ke dɔm ne jak rac, ku nok, ku keu, ku adhiɛɛk; go ke cɔk dem kedhia. 
MAT.4.25	Go biɔth cok ne duut ne Galili, ku Dekapoli, ku Jeruthalem, ku Judaya, ku Jordan lɔŋti.
MAT.5.1	Na ci duut ŋem, ke lɔ ne kuur nom: ela ci nyuc, ke kɔcpiocke bɔ enɔŋ en: 
MAT.5.2	go yethok kuek pioc keek, jiɛm,
MAT.5.3	Ye kɔc ye ŋɔŋ ne tip aaye thiei: ceŋ nhial ee keden.
MAT.5.4	Kɔc ye alɔjeth ke nɔk aaye thiei: aabike ya duut piɔth.
MAT.5.5	Kɔc ye piɔth kuur aaye thiei: piny abi ya ya adonyden.
MAT.5.6	Kɔc ye cɔk ku yiki yal ne luɔi lajik aaye thiei: aabike cɔk kueth.
MAT.5.7	Kɔc ye piɔth kac aaye thiei: aabi kac de piɔu ya yok.
MAT.5.8	Kɔc ye piɔth lɔcar aaye thiei: aabi Nhialic ya ŋem.
MAT.5.9	Kɔc ye kɔc dɔɔr aaye thiei: aabi ya cɔɔl wɛɛt ke Nhialic.
MAT.5.10	Kɔc ci ŋet ne luɔiden lajik aaye thiei: ceŋ nhial ee keden. 
MAT.5.11	We ye thiei te ye kɔc we laat, ku yiki we ŋet, ku yiki we lɛk rɛɛc ebɛn ne rieth, ne ɣɛn. 
MAT.5.12	Yaka piɔth lɔyum, miɛtka piɔth: ariopduɔn ee dit nhial: aake ye nebii ŋaar ne wenhiim kan ŋet yila.
MAT.5.13	We ye awany de piny nom: ku na ci awai liɛr, ke beer ya awai yede? E kacin ke beer en dik, e kacuɛte wei ku ye dum ne kɔc cok. 
MAT.5.14	We ye ɣɛɛr de piny nom. Pan tɔ ne kuur nom acie leu ne bai. 
MAT.5.15	Kɔc aaci lamba ye dɛɛp, ku kumki ne alep, ayiki taau nhial, ku bi raan ebɛn meer ran tɔ ɣot. 
MAT.5.16	Cakka ɣɛɛrduɔn ye lɔcar ne kɔc nyin, bik luɔi piathduɔn ya ŋem, ku yiki Wuɔrduɔn tɔ nhial leec.
MAT.5.17	Duɔka ye tak wuɔ ne ɣan bɔ ba looŋ ka nebii ben riɔk. An ee ce bɔ ba ke riɔk, ee bik ya yith. 
MAT.5.18	We ya yɔɔk neyic, Ya na ŋoot yi nhial ku piny e ke kene ke guɔ nyaai, e kacin pulthɔp tok ku koma toŋ bi nyaai ne looŋ yic, agut te bik kaŋ kedhia jal loi. 
MAT.5.19	Yen ran toŋ bi toŋ de keelooŋ thiike dhoŋ ku bi kɔc ya wɛɛt ne ye, yeneka bi ya cɔɔl kethi ne ceŋ nhialic: ku ran bi ke ya loi ku weet en ke kɔc, yeneka bi cɔɔl dit ne ceŋ nhialic. 
MAT.5.20	We ya yɔɔk, Ya na ci luɔi lajiŋduɔn cii luɔi lajiŋ de dugɛɛr ku Parithai wan, ke we ce kɔn lɔ ne ceŋ nhialic.
MAT.5.21	We ci wel eke luel kɔc thɛɛr ke piŋ, Yi duɔne ran dɛ nɛk abi thou; ku ran bi ran dɛ nɔk abi tɔ ke tir yine luk. 
MAT.5.22	We ya yɔɔk, Ya ran ye ɣok ke manhe abi tɔ ke tir yine luk: ku ran bi manhe yɔɔk, Ye Raka, abi tɔ ke tir yine roordit; ku ran luel en, Ye yin ci yuiiu, abi tɔ ke tir yine giɛna de mac. 
MAT.5.23	Na laare miɔcdu te de kan de koc ku caathe yinom ne aterduɔn we wanmuuth, 
MAT.5.24	ke yin nyaaŋe miɔcdu ne kat lɔɔm, ku lɔɔr ba kan lɔ mat we wanmuuth, ku jɔl lɔ dhuk jɔl miɔcdu gam. 
MAT.5.25	Mate we ran nɔŋ we ater ke we ŋoot ke we cath dholic; kɛlke ran de ater bi yi yiɛn duluk, ku bi duluk yi yiɛn bɛny de rem, ku bi yi cuat ɣon de dom. 
MAT.5.26	Yin ya yɔɔk neyic, Ya yin ci bi puɔl te ken yin cut agut malim.
MAT.5.27	Acak piŋ ne ci luel, Ya duɔne lɔ we tiŋ de ran dɛ: 
MAT.5.28	ku we yɔɔkke, ya raan ebɛn ye tiik oi ne kɔɔr rɛɛc de guɔp ee ya thok ne lɔ ke ye ne yepiɔu. 
MAT.5.29	Na cɔk nyin cuecdu yi kɔth, ke tuk bei, ku cuate wei: aŋuan bi baŋ toŋ de yiguɔp liu, ku ci yi bi cuat guɔp ebɛn ne giɛnaic. 
MAT.5.30	Na cɔk ciɛn cuecdu yi kɔth, ke teem bei, ku cuate wei; aŋuan bi baŋ toŋ de yiguɔp liu, ku ci yi bi cuat guɔp ebɛn ne giɛnaic. 
MAT.5.31	Ee bɛɛr luel eya, Ya ran bi tiŋde puɔl, ke ne gɛɛr waragaŋ de puɔk: 
MAT.5.32	ku we yɔɔkke, Ya raan ebɛn pɛl tiŋde, ku ken kor, acɔk tiik ye abal: ku ran beer ye thiak te cen puɔk ke moc ee ya muɔny makap.
MAT.5.33	Acak bɛɛr piŋ ne ci lɛk keek thɛɛr, Ya duɔne rɔt ye kueeŋ te jiɛi yin, ku kueeŋdu enɔŋ Bɛnydit aba ya loi: 
MAT.5.34	ku yin yɔɔk, Ya duk rɔt ye kan kueeŋ; ne nhial, yenekee thony de Nhialic; 
MAT.5.35	ne piny, yenekee dukɛn de yecok; ne Jeruthalem, yenekee pan de Meleŋ dit. 
MAT.5.36	Ku duk rɔt ye kan kueeŋ ne yinom, ne ke cin nhiɛm tok ye leu ne wel ne ɣer ku ne col. 
MAT.5.37	Yaka jam, wuɔ Oo, oo; ku, wuɔ Aa, aa: ke juɛkne ne keekake yic e ke ke de kerac.
MAT.5.38	We ci ke ci luel piŋ, Ya nyin ne nyin, ku lec ne lec: 
MAT.5.39	ku we yɔɔkke, Ya duɔke ye teer wene rɛɛc: ku raan ebɛn ran ye gem cuecdu maŋ, ke bɛɛre wɛl gem ciɛm eya. 
MAT.5.40	Ku na nɔŋ raan piɔu lɔ te de luk ke yin, ku loom alanhdun de yikɔu, ke ne beer alanh diitdun de kɔu laar eya. 
MAT.5.41	Ku raan ebɛn bi yi cɔk ruɛc ye ne mail tok, ke yin lɔ we ye ne mail keerou. 
MAT.5.42	Ye raan yiɛn ke ye ŋal yin, ku duɔne yikɔu ye wɛl ran yuit yin.
MAT.5.43	We ci ke ci luel piŋ, Ya ye ran rɛɛr ke yi nhiar, ku ye ran nɔŋ we ater maan: 
MAT.5.44	ku we yɔɔk keek, Ya yaka kɔc nɔŋ we ke ater nhiar, ku yaka lɔŋ ne kɔc ye we cien, ku yaka piath luɔi ka ye we maan, ku yaka lɔŋ ne kɔc ye we luɔi rɛɛc ku yiki we ŋet; 
MAT.5.45	bak ya wɛɛt ke Wuɔrduɔn tɔ nhial: yen man ye akɔl cɔk nheth ne kɔc rac ku kɔc piath, ku yee deŋ cɔk tueny ne kɔc lajik ku kɔc ce lajik. 
MAT.5.46	Na yaka kɔc ye we nhiar nhiar, ke ariɔmduɔn ye kan ŋo? Cii dujueer ye loi yila? 
MAT.5.47	Ku na yaka watmɛthkuɔn muɔth kepɛc, ke we war luɔi de kɔc kɔk ne ŋo? Cii Juurkɔk ye loi yiya? 
MAT.5.48	Yen we bi ya lajik, ci man de Wuɔrduɔn nhial len jik.
MAT.6.1	Yaka roth ŋem duɔke we bi luɔiduɔn lajik ya loi ne kɔc nhiim, bik ŋem; kɛlke ariop de Wuɔrduɔn tɔ nhial bi liu.
MAT.6.2	Yen na ye miɔc tek, ke yin duk tuŋ ye cɔk koth ne yinom ci luɔi de dudhuum yiki loi ne luek ke gueer yic ku ne dhɔl yic. We ya yɔɔk neyic, Ya kaaci ariopden kap. 
MAT.6.3	Na ye miɔc tek, ke yin duɔne ke ye ciɛn camdu loi ye cɔk nyic cuenydu: 
MAT.6.4	bi miɔcdu ya kuaak: ku Wuɔrduɔn ye ke ci kuaak ŋem abi yin ya riɔp.
MAT.6.5	Ku na yaka lɔŋ, ke we duɔka ye ciɛt dudhuum, ne ke nhiɛr kek kɔɔc ku lɛŋki ne luek ke gueer yic ku ne ŋep ke dhɔl, bi ke ya ŋem ne kɔc. We ya yɔɔk neyic, Ya kaaci ariopden kap. 
MAT.6.6	Ku yin, na ye lɔŋ, ke yin lɔ ɣot ne bian thin, ku na ca thok thiɛɛk, ke yin jal Wuur lɔŋ ne kuaakic, ku Wuur ye ke ci kuaak ŋem abi yin ya riɔp. 
MAT.6.7	Na yaka lɔŋ, ke we duɔka lɔŋ pialic ye dhuɔkic, ci man de Juurkɔk: ayiki tak yi bi ke gam ne ror dit. 
MAT.6.8	Yen duɔke ye ciɛt keek: Wuɔrduɔn ee ka yakake dak nyic, e kek kɛnkake guɔ thiec. 
MAT.6.9	Yen yaka lɔŋ wuɔla; Awadan tɔ nhial, Rinku aabike ya riɛu. 
MAT.6.10	Cɔk ceŋdu cɔk bɔ. Ye piɔndu cɔk loi piny nom ne cit piny nhial. 
MAT.6.11	Ye wɔ miɔc ne yekole buk ya cam. 
MAT.6.12	Ye wɔ puɔl ne kanykuɔ, ci man ye wɔ kanykuɔ pal kɔc. 
MAT.6.13	Duɔne wɔ cɔk ye them, ku ye wɔ luɔk ne kerac: ceŋ ee kedu, riɛr ee kedu, nuɔm ee kedu athɛɛr. Amen. 
MAT.6.14	Na yaka kɔc puɔl ne karɛcken, ke Wuɔrduɔn abi we ya puɔl eya. 
MAT.6.15	Ku na cak kɔc ye puɔl ne karɛcken, ke Wuɔrduɔn ace we ye puɔl ne karɛckuɔn.
MAT.6.16	Ku dɛne eya, na yaka thieel, ke we duɔka nyiin ye kuany, ci man de dudhuum. Aaye kenyiin jiit, bi kɔc ke ŋem lan thiel kek. We ya yɔɔk neyic, Ya kaaci ariopden kap. 
MAT.6.17	Ku yin, na yee thieel, ke yin ye yinom tɔc, ku yee yinyin piny; 
MAT.6.18	bi kɔc cuɔk thieldu ye ŋem, aye Wuur man ye tɔ ne kuaakic. Ku Wuur ye ke ci kuaak ŋem, abi yin ya riɔp.
MAT.6.19	Duɔka weu ye tɔɔu ku muɔkka ke ne piny nom, te yee kek riak ne kɔm ku keth, ku te yee rueeny dhoŋ thin ku kuel; 
MAT.6.20	yaka weu tɔɔu ku muɔkka ke pan nhial, te yee kek ciɛk riak ne kɔm ku keth, ku te cii rueeny ye dhoŋ ku kuel. 
MAT.6.21	Te de weuku, yenekee te de yipiɔu eya. 
MAT.6.22	Lamba de guɔp, yenekee nyin. Yen na piath nyindu, ke guɔpdu ebɛn abi ya meer. 
MAT.6.23	Na rac nyindu, ke guɔpdu ebɛn abi ya cuɔl. Yen na col ɣɛɛrdu, ke cuɔldu ye kediit yinde! 
MAT.6.24	Acin ran ye ka ke bany keerou leu ne luɔi: abi tok ya maan ku nhiɛr tok, abi tok ya gam ku reec tok. We ce Nhialic leu ne lui ku weu. 
MAT.6.25	Yen we ya yɔɔk, Ya duɔka ye leeth ne piirduɔn ne ke bak cam ku ke bak dek; ku ne gupkuɔn ne ka ke ceŋ. Cie piir edit ne miɛth, ku guɔp ne ka ke ceŋ? 
MAT.6.26	Yaka diɛt nhial ŋem, kaacie pok, ku kaacie tem, ku kaacie jok guk; ku kaaye Wuɔrduɔn nhial ke miɛɛth. Cie we ewar keek? 
MAT.6.27	Yeŋa ne week ye ŋueny e dit bi kubit tok juak ne bɛɛrdeic? 
MAT.6.28	Yeŋo ye we leeth ne ka bakke ceŋ? Carka agurmiook roor, ne cil ye kek cil; aacie lui, ku kaacie lath: 
MAT.6.29	ku ɣan dhiac ka yook week, Ya Tholomon kene nuɔmde ebɛn ee cie pioth ci toŋ de keekake. 
MAT.6.30	Yen na ye Nhialic wɛl ke ror piɔth yela, ka ye tɔ ne yekole, alamiak e ke cuɛte mɛɛc, ke ci we bi ya piɔth ne pioth war yepiothe, week we kɔc koor gam ke. 
MAT.6.31	Yen duɔka ye leeth, jamka, Wuɔ buk ŋo cam? ka, Buk ŋo dek? ka, Buk ŋo ya ceŋ? 
MAT.6.32	Keekake kedhia aaye Juurkɔk ke kɔɔr; Wuɔrduɔn nhial anyic we lan ye we keekake dak kedhia. 
MAT.6.33	Yaka ceŋde kan kɔɔr ku lajiŋde; ku keekake kedhia aabike gam week. 
MAT.6.34	Yen duɔka ye leeth ne miak: miak abi leeth ne rɔt. Karɛc ke yekole aaye loi.
MAT.7.1	Duɔka ye luk, kɛlke we bi ya luk. 
MAT.7.2	Luŋ ye we luk, yeneka bene we ya luk: ku alem ye we them, yeneka bene we ya thɛm. 
MAT.7.3	Yeŋo ye ŋɛm riɔɔr ne wanmuuth nyin, ku cii luc ŋem ne yinyin? 
MAT.7.4	Ku yeŋo yook yin wanmuuth, Wu ne ɣan miit riɔɔr bei ne yinyin; ku ŋem luc ke tɔ ne yinyin? 
MAT.7.5	Yin e dudhum, kɔn luc nyaai ne yinyin, yeneka bin yin apiath ba riɔɔr nyaai ne wanmuuth nyin.
MAT.7.6	Duɔka jɔk ye yiɛn kelajik, ku duɔka margaritikuɔn ye cuat ne kuɔl nhiim, kɛleke bikke dum ne kecok, ku bik retki we.
MAT.7.7	Yaka thiec, ku kabi ya yiɛn we; yaka kor, ku kabak ya yok; yaka teŋ, ku kabi ya liɛp we. 
MAT.7.8	Raan ebɛn ye thiec ee kap; ran ye kor ee yok; ku ran ye teŋ, aye liɛp en. 
MAT.7.9	Yeŋa de week, ne ŋɛle wende ye ne cuin, ke yin kuur? 
MAT.7.10	ka na lim riŋ, ke yin keroor? 
MAT.7.11	Yen na nyiɛcka gɛm de kapiath enɔŋ mithkuɔn, we kɔc rac, ke Wuɔrduɔn tɔ nhial ye kepiɛth yinde gam keek kek kɔc ye ye ŋal? 
MAT.7.12	Yen ke dɛ ebɛn ke nɔŋ we piɔth bi kɔc ya luɔi week, yene yaka luɔi keek eya. Yenekee loŋ ku wel ke nebi.
MAT.7.13	Yaka lɔ thin ne thoŋ thi. Thok ee dit, ku dhol ee kueeth, ye lɔ ne riaakic, ku juaac ee wat ne ye leer thin. 
MAT.7.14	Thok ee thui, ku dhol ee kuur, ye lɔ ne piiric, ku kalik keeka ye yok thin.
MAT.7.15	We ya nyiɛn ne nebii ye we dhoom, ye bɛn enɔŋ week e ke ceŋ biɔŋ ke amɛl; ku cik wath ne biɔk thin yiki baŋbaar. 
MAT.7.16	Aabakke ya nyic ne luɔk ye kek luɔk. Ye kɔc abiɛi lɔ yok ne kuɔɔth yic, ku ŋaap ne thilic? 
MAT.7.17	Yen tiim piath kedhia aaye luɔk ne luɔk piɛthden, ku lok tiim rac ne luɔk rɛɛcden. 
MAT.7.18	Tim piath aci luɔk arac ye leu, ku tim rac aci luɔk apiath ye leu. 
MAT.7.19	Tiim kedhia tiim cie luɔk apiath aayeke yep ku cuɛte ke mɛɛc. 
MAT.7.20	Yen aabakke ya nyic ne luɔk ye kek luɔk. 
MAT.7.21	Acie raan ebɛn ran ye ɣa yɔɔk, Ye Bɛny, Bɛny, yene bi lɔ ne ceŋ de Nhialicic. Ee ran ye piɔn de Awa tɔ Nhial loi. 
MAT.7.22	Juaac abi ɣa yɔɔk ne yekole, Ye Bɛny, Bɛny, kenku ya weet ne rinku, ku ciecku jak rac ne rinku, ku yuku kadit loi ne rinku? 
MAT.7.23	Ku kaba dhuɔk keek, Ya we cake kɔn nyic; jalka, we ye kerac loi. 
MAT.7.24	Yen raan ebɛn ran ye keewelcieke piŋ, ku yee ke loi, abi ciɛt ran nyic kaŋ, ci ɣonde buth ne kuur nom. 
MAT.7.25	Go deŋ tuɛny, ku bɔ aboor, ku put yom, ku yiɛɛki yeɣone; go cuɔk yuɛɛk, ne ke cene ye wɛc ne kuuric. 
MAT.7.26	Ku raan ebɛn ran ye keewelcieke piŋ, ku ci ke ye loi, abi ciɛt ran ci bel, ci ɣonde buth ne liɛt nom. 
MAT.7.27	Go deŋ tuɛny, ku bɔ aboor, ku put yom, ku yiɛɛki yeɣone. Go yuik, ku ye yuikde ke thiekic.
MAT.7.28	Na ci Yecu keewelke thol ne luɛl, ke duut gɛi ne weetde. 
MAT.7.29	Aayeke wɛɛt ci toŋ nɔŋ riɛr, ku cii cit dugɛɛrken.
MAT.8.1	NA ci bɛn piny ne kuur nom, go dun dit kuany cok. 
MAT.8.2	Ŋɛmka, go ran de abiɛl bɛn enɔŋ en, bii ku door, jiɛm, Ye Bɛnydit, na tɔ ne yipiɔu ba ɣa cɔk pial, e kaleu. 
MAT.8.3	Go yeciin thiu, ku jiɛk, ku jiɛm, Ye katɔ ne ɣapiɔu; ne yin pial. Go abiɛl dac jaal elantoŋtɛi. 
MAT.8.4	Ku yooke Yecu, Ye duɔne lek ran dɛ; lɔɔr dholdu, nyuɔthe rɔt bɛny de ka ke Nhialic, ku game miɔc ci loŋ de Mothe, bi kek ye nyic.
MAT.8.5	Ɣɔn cen lɔ Kapernaum, go bɛny de lathkeer bɛn enɔŋ en, bii ku lɛŋ, 
MAT.8.6	jiɛm, Ye Bɛnydit, awundie ee dhiɛc piny ɣot, abec ee cath thueet, atok areet. 
MAT.8.7	Go yɔɔk, Ye an bi lɔ ba lɔ cɔk piɔl. 
MAT.8.8	Go bɛny de lathkeer dhuk jiɛm, Ye Bɛny, an ce piath a ba lɔ ɣondie: tom jam, ke awundie abi pial. 
MAT.8.9	Ɣan tɔ ne riɛric eya, ku an nɔŋ lathkeercie: na yɔɔk ŋɛk, Ya lɔɔr, e kalɔ; ku na yɔɔk ŋɛk, Ya bar, e kabɔ; ku na yɔɔk awundie, Ya loi kene, e kaloi. 
MAT.8.10	Na ci Yecu ye piŋ, ke gɛi, ku yook kɔc kuany yecok, Ye we ya yɔɔk neyic, ya ɣan ken gam diit yinla yok agut ci Yithrael. 
MAT.8.11	Ku we yɔɔk keek, ya juaac abi bɛn ciɛn ku bii tueŋ, ku bik nyuc kene Abraɣam, ku Yithak, ku Jakob, ne ceŋ de pan nhialic: 
MAT.8.12	ku wɛɛt ke ceŋ aabike ciɛc biyic ne cuɔlic: te bi ya te de dhieu ku nyi de lec. 
MAT.8.13	Ku yook Yecu bɛny de lathkeer, Ye lɔɔr tedu, gam cin e gam, eka bene ye luɔi yi. Ku go awut pial ne yethane.
MAT.8.14	Te ci Yecu bɛn ɣon de Petero, go dhiɔm de Petero ŋem ne tɔ piiny nɔŋ guɔp alɛɛth. 
MAT.8.15	Go jak ciin, go alɛɛth lɔ piny: go rɔt jɔt ku le luɔɔi. 
MAT.8.16	Ɣɔn thei, ke kek bii kɔc juɛc ci jak rac ke dɔm: go jak rac ciec ne kegup ne wɛt, ku cɔk kɔc bec kedhia cɔk dem: 
MAT.8.17	bi ke cii Yithaya nebi luel bi ya yic, jiɛm, Ye kee ka ye wɔ niɔɔp laar, ku ɣɛɛc benyda.
MAT.8.18	Ɣɔn ŋeme Yecu dun diit tɔ kene yen, go ke yɔɔk bi lɔ lɔŋti. 
MAT.8.19	Go dugɛr bɛn, ku yook, Ye Dupioc, yin ba ya kuany cok ne ɣan yin ke lɔ thin kedhia. 
MAT.8.20	Go Yecu yɔɔk, Ye awan aanɔŋ adhumken, ku diɛt nhial aanɔŋ ɣoot; ku Wen de raan acin te yen yenom kan. 
MAT.8.21	Ku yooke ran toŋ de kɔcpiocke, Ye Bɛnydit kɔn ɣa puɔl ba lɔ ba awa lɔ thiɔk. 
MAT.8.22	Go Yecu yɔɔk, Ye ye ɣa biɔth, ku ne kɔc ci thou thiɛk kɔcken ci thou.
MAT.8.23	Te cen lɔ ne riaiic, go kɔckek piocke kuany cok. 
MAT.8.24	Ŋɛmka, go yom dit go tuɔl bɛɛr, agut te kum en riai piny ne atitiak; ku ci niin. 
MAT.8.25	Goki bɛn enɔŋ en, ku packi, jamki, Yi Bɛnydit, luak wɔ; wɔ diir. 
MAT.8.26	Go ke yɔɔk, Ye yeŋo riɔc we, we kɔc ke gam koor? Ku jɔt rɔt wɛɛi yom ku bar, go lɔ diu areet. 
MAT.8.27	Go kɔc gai, ku jamki, Yi ye ran ŋo yekene, ye yom kene bar welke piŋ?
MAT.8.28	Na ci ɣet lɔŋti pan de Gadarai, go rɔm kene kɔc keerou nɔŋ gup jak rac, ku yiki kɔc cam areet, a go ciɛn ran ye teek leu yedhole. 
MAT.8.29	Ŋɛmka, goki coot areet, jamki, Yi yeŋo buk loi wɔne yin, yin Wen de Nhialic? ca bɛn ba wɔ luc aŋoot akɔl? 
MAT.8.30	Ku tɔ bioŋ diit de kuɔl mec ke ke nyuɛth. 
MAT.8.31	Go jak rac goki lɔŋ, jamki, Yi na ciec wɔ, ke yin tuɔce wɔ ne bioŋ de kuɔlic. 
MAT.8.32	Go ke yɔɔk, Ye lak. Goki bɛn bei, ku leki ne kuɔl yic: ku ŋɛmka, biok ebɛn ee riŋ piny te lɔ tiɛlaŋ bɛɛr, ku diirki ne piu yic. 
MAT.8.33	Go kɔc eke biok keek goki kat, leki bei, ku lek kaŋ luel kedhia, agut ke ci ke lɔny ne kɔc nɔŋ gup jak rac. 
MAT.8.34	Ŋɛmka, go baai ebɛn bɛn bik bi rɔm ke Yecu: na cik ye ŋem, ke lɛŋki bi jaal pinyden.
MAT.9.1	GO kɛɛc riɛi, ku tem lɔŋti bii panden. 
MAT.9.2	Ŋɛmka, go kɔc ran bec ci cath thuet bɛi enɔŋ en ne koom nom. Go Yecu gamden ŋem, ku yook ran ci cath thuet, Ye Wene, miɛte piɔu; karɛcku aa puɔl. 
MAT.9.3	Ku ŋɛmka, go dugɛɛr eke tɔ goki jam ne kepiɔth, Yi yerane ajam arac. 
MAT.9.4	Go Yecu tɛŋden nyic, ku jiɛm, Ye yeŋo tɛk we kerac ne wepiɔth? 
MAT.9.5	Ye keno kɔc, te luele ye, Ya karɛcku aa puɔl; ka luel, Ya jɔt rɔt, ku cathe? 
MAT.9.6	Ee bak nyic ke Wen de raan nɔŋ riɛr ne tiɔp nom yen karac puɔl (ku yook ran bec ci cath thuet), Ye jɔt rɔt, ku jɔt komdu, ku lɔɔr ɣondu. 
MAT.9.7	Go rɔt jɔt leer ɣonde. 
MAT.9.8	Na ci dun de kɔc ye ŋem, e ke riɔc, ku nomki Nhialic man ci riɛr yinla yiɛn kɔc.
MAT.9.9	Ɣɔn ajiɛl Yecu yetɛɛn, go raan ŋem, ran cɔl Mathayo, ne rɛɛr te de juɛr: go yɔɔk, Ye biɔth ɣa. Go rɔt jɔt, ku biɔth.
MAT.9.10	Ku tɔ, te cen nyuc ɣot ciɛm, ŋɛmka, go kɔc rac goki bɛn ku nyuucki kene Yecu ku kɔckek piocke. 
MAT.9.11	Na ci ye ŋem ne Parithai, goki kɔckek piocke yɔɔk, Yi yeŋo ciɛme Dupionyduɔn kene mejueer ku kɔc rac? 
MAT.9.12	Na ci ye piŋ, go jam, Ye kɔc piɛl aaci akem ye ŋaŋ, aye ŋaŋ ne kɔc bec. 
MAT.9.13	Ku lak la piɔcka ne luɛl de yekene, Ya kac de piɔu eka ya kɔɔr, ku kacie koc de rɔt: an ee ce bɔ ba kɔc lajik bɛn cɔɔl, aa kɔc rac.
MAT.9.14	Go kɔcpiocke ke Jɔn bɛn enɔŋ en, jamki, Yi yeŋo ye wɔ wɔne Parithai dac thieel, ku ci kɔcku piɔceke ye thieel? 
MAT.9.15	Go Yecu ke thiec, Ye leu watmɛthken ke ran thiek dhien de piɔu te tɔ ran thiek ke keek? Akol bi bɛn, bii ran thiek liu ne keyic, ke yeneka bik kek thieel. 
MAT.9.16	Acin ran bi alanh jot buɔp ne ɣɔr de alanh thɛɛr; ke ci buɔp ee alath baan, ku ye ɣɔr cɔk lɔ ke dit. 
MAT.9.17	Ku kɔc aaci piukeabiɛi piɔc loi ye ciɛɛr ne ajura thɛɛr yic: kɛlke bi ajura reet yic, ku kueer piukeabiɛi wei, ku riak ajura. Aaye piukeabiɛi piɔc loi ciɛɛr ne ajura piɔcke loi yic, ke kaaye tɔ apiath.
MAT.9.18	Te ŋoot en ke jam ke ke ne keekake, ŋɛmka, go randit go bɛn, bii ku door, jiɛm, Ye nyandie ee thou emane: yen bar, ba yiciin lɔ kan en ku kabi bɛɛr piir. 
MAT.9.19	Go Yecu rɔt jɔt, ku biɔth, kene kɔckek piocke. 
MAT.9.20	Ŋɛmka, ku bɔ tiik, tiŋ ye riɛm piɔk ne run thiɛr ku rou, ku wɛɛn rɔt ne yekɔu, bii ku jiɛk alanhde thok: 
MAT.9.21	ee jam ne yepiɔu, Ye na jak alanhde thok abac, ke an bi dɛm. 
MAT.9.22	Go Yecu rɔt wel, ku ŋem, ku jiɛm, Ye nyane, lɔ piɔu yum; gamdu aci yi cɔk dem. Ku go tiik guɔ dɛɛm ne yemanthine. 
MAT.9.23	Na ci Yecu bɛn ɣon de randit, ku yok kɔc ke kuɔth de tuŋ, ku dun diit de kɔc pɛl awuɔu, 
MAT.9.24	ke jam, Ye patka ɣa: nya aken thou, kanin. Goki dɔl ne buɔi. 
MAT.9.25	Na ci duut ciec, ke lɔ thin, ku dɔm ciin; go nya rɔt jɔt. 
MAT.9.26	Ku thoŋ de yeluɔine ee lɔ yepinye ebɛn.
MAT.9.27	Na ye Yecu ye jɛl etɛɛn, go coor keerou biɔth, cotki, jamki, Yi kace piɔu enɔŋ wɔ, yin wen de Dabid. 
MAT.9.28	Te cen bɛn ɣot, go coor bɛn enɔŋ en. Go Yecu ke thiec, Ye yaka gam lan lɛu an yekene? Goki yɔɔk, Yi ee, Bɛnydit. 
MAT.9.29	Go ke jak nyiin, ku jiɛm, Ye kabi luɔi we ci gam ci we ye gam. 
MAT.9.30	Goki yin. Go Yecu ke lom thook, jiɛm, Ye ŋɛmka bi ciɛn ran dɛ nyic e. 
MAT.9.31	Goki leu wei, ku lek thoŋde thiai yepinye ebɛn.
MAT.9.32	Te leu kek wei, ŋɛmka, go yiɛn ran cin thok cii jɔŋ rac muk. 
MAT.9.33	Na ci jɔŋ rac ciec, ke ran cin thok ke jam. Go duut gai, jiɛm, Ye kakene kan ŋem ne Yithraelic. 
MAT.9.34	Go Parithai luel, Yi kee riɛr de bɛny de jak rac yeneka yen jak rac ciec.
MAT.9.35	Go Yecu lɔ cath ne bɛi dit kedhia ku bɛi thii, pioc kɔc ne luekken ke gueer yic, ku weetke ne welpiɛth ke ceŋ, ku cɔk tɔɔk ebɛn kene bec cɔk dem. 
MAT.9.36	Na ye ŋem duut, go piɔu kac ne keek, ne ke cik kek nal ku cik lɔ weerer, ci amɛl cin abiok. 
MAT.9.37	Go kɔcpiocke yɔɔk, Ye ka ci luɔk aajuec neyic, ku kɔc ke luɔi aalik. 
MAT.9.38	Yen yaka Benydiit de ka ye luɔk lɔŋ, bi kɔc ke luɔi ya tuɔc ne kakeek ci luɔk yic.
MAT.10.1	GO kɔcpiocke cɔɔl keethiɛr ku rou, ku yin ke riɛr ne jak rac, bik ke ya ciec ku bik tɔɔk ebɛn kene bec ya cɔk dem.
MAT.10.2	Rin ke kɔcpiocke eke: ran tueŋ, ee Thimon, man ye cɔɔl Petero, ku manhe Andereya; Jakob de Dhebedayo, ku manhe Jɔn; 
MAT.10.3	Pilip ku Bartholomayo; Thoma, ku Mathayo mejueer; Jakob de Alapayo, ku Thadayo; 
MAT.10.4	Thimon ran de Kanan, ku Judath Yithkariɔt man ci ye nyiɛn eya. 
MAT.10.5	Yethiɛrkurene aacii Yecu tooc, ku yook ke, jiɛm,
MAT.10.5	Ye duɔke ye lɔ ne dhol de Juurkɔkic, ku duɔke lɔ ne bɛi yic bɛi ke piny de Thamaria. 
MAT.10.6	Yaka lɔ te de amɛl ci maar ke dhien de Yithrael. 
MAT.10.7	Na yaka lɔ, ke we ye weet, yaka jam, Wuɔ ceŋ de pan nhial ee ɣeet. 
MAT.10.8	Cakka kɔc bec ye dɛm, cakka kɔc ci thou ye puɔc; cakka kɔc ke abiɛl ye dɛm, yaka jak rac ciec. Acak loom te cin ariɔp, yaka gam te cin ariɔp. 
MAT.10.9	Duɔke jinii ku riɛɛr ku luɔŋ ye laar ne lɛɛkuɔn yic; 
MAT.10.10	acin boon ne cathic, acin alɛth ke kɔu keerou, acin war, acin lec: apiath bi ran ye lui naŋ miɛthde. 
MAT.10.11	Ku na yaka lɔ pan dit ebɛn ku pan thi, ke we yaka kɔc piath kɔɔr; ku bak reer thin agut te jiɛl we. 
MAT.10.12	Ku te ye we lɔ ɣot, ke we ye muɔth. 
MAT.10.13	Na ye ɣot piath, ke ne dɔɔrduɔn ye tɔ ne yen: ku na cii piath, ke ne dɔɔrduɔn dhuk ke we. 
MAT.10.14	Raan ebɛn ci we ye loor, ka cii welkuɔn ye piŋ, ke we yaka wecok teŋ ne liɛt te ye we leu wei yeɣone ka baai. 
MAT.10.15	We ya yɔɔk neyic, Ya Thɔdom ku Gɔmora aabi ŋuɛɛn ne yepane ne kol e luk.
MAT.10.16	Ŋɛmka, we yake tooc ci amɛl tɔ ne baŋbaar yic. Yen yaka ya kɔc ye naŋ nyic ci karoor, ku yaka lacap ci kureei. 
MAT.10.17	Ku we nyiɛnke ne kɔc: kaabi we ya yiɛn roor dit ke gueer, ku kaabi we ya dui ne ɣootken ke gueer yic. 
MAT.10.18	Anda, ku we bi ya bɛi ne gabanai nhiim ku meleek ne ɣan, bak ke ya lɛk ku Juurkɔk. 
MAT.10.19	Ku na yiki we laar, ke we duɔka ye ŋueny, wuɔ buk ŋo luel: ke bak ya luel abi yiɛn we ne yethane. 
MAT.10.20	Ne ke cen ye week e ye jam, ee Jɔŋdiit de Wuɔrduɔn yenekee jam ne wethook. 
MAT.10.21	Ŋɛk abi manhe ya yiɛn thou, ku wun ke mɛnhde. Ku mith aabi roth jɔt kɔcken, ku yiki ke cɔk thou. 
MAT.10.22	We bi ya maan ne raan ebɛn ne rincie: ku ran ye dhiac athɛɛr, yeneka bi luɔk. 
MAT.10.23	Na ye we ŋet pane, ke we yaka kɛt pane: we ya yɔɔk neyic, Ya we ci bɛi dit ke Yithrael bi bak yic ke Wen de raan ŋoot ke ken bɛn.
MAT.10.24	Ranpioce aci dupionyde ye wuɔr, ku ci aluak bɛnyde wɛr. 
MAT.10.25	Ee piath enɔŋ ranpioce bi ya ciɛt dupionyde, ku aluak ci bɛnyde. Na cik wun e ɣonde cɔɔl Beeldhebub, e ke bi kɔc ke dhiende ya cɔɔl yide? 
MAT.10.26	Yen duɔke ye riɔc ne keek. Acin ke ye kum, ku cii bi tic, ku ke ci thian, ku ci bi nyic. 
MAT.10.27	Ke ya lɛk week ne cuɔlic, yaka luel ne ɣɛɛric, ku ke yaka piŋ ne loŋ, yaka luɛl ne ɣoot nhiim. 
MAT.10.28	Duɔka ye riɔc ne kɔc ye guɔp nɔk, ku cik tiɛp ye leu ne nɛk. Yaka riɔc ne yen, yen man leu yi tiip ku gup ne mɛr ne giɛnaic. 
MAT.10.29	Ci amuɔr keerou ye ɣaac ne malim tok? ku kacin toŋ de keek ye loony piny ke cin Wuɔrduɔn. 
MAT.10.30	Ku nhimkuɔn ke wenhiim aaye kueen kedhia. 
MAT.10.31	Yen duɔke ye riɔc, we eka ye amuɔr juec wuɔr. 
MAT.10.32	Yen raan ebɛn ran ye ɣa gam ne kɔc nhiim, yeneka ba gam ne Awa man tɔ nhial nom. 
MAT.10.33	Ku raan ebɛn ran ye ɣa jai ne kɔc nhiim, ke yeneka ba jai ne Awa man tɔ nhial nom.
MAT.10.34	Duɔke ye tak wuɔ ne ɣan bɔ ba dɔɔr cɔk tɔ ne piny nom. An ee ce bɔ ba dɔɔr cɔk tɔ, ee tɔŋ. 
MAT.10.35	An ee bɔ ba raan ya cɔk tɛɛr ke wun, ku nya ke man, ku tiŋ e wa ke marɔɔrde. 
MAT.10.36	Ku kɔc nɔŋ ater kene raan aabi ya dhiende. 
MAT.10.37	Ran ye wun ka man nhiar awɛrki ɣa ace piath enɔŋ ɣa: ku ran ye wa ka nya nhiar awɛrki ɣa ace piath ke ɣa. 
MAT.10.38	Ran ci tiɛm ageerde ye jɔt, ku ye ɣa biɔth, ace piath enɔŋ ɣa. 
MAT.10.39	Ran ci weike yok aabike wuɔc; ku ran wac weike ne ɣan aabi yok.
MAT.10.40	Ran ye we loor, e kalor ɣa, ku ran ye ɣa loor, e kalor yen man ci ɣa tooc. 
MAT.10.41	Ran ye nebi loor ne rin ke nebi, abi riop de nebi kap; ku ran ye ran lajik loor ne rin ke ran lajik, abi riop de ran lajik kap. 
MAT.10.42	Raan ebɛn ran ye toŋ de keekɔcthiike yiɛn piu lir ne abiny abac, ne rin ke ranpioce, we ya yɔɔk neyic, ace riopde kɔn wuɔc.
MAT.11.1	Go tɔ, te ci Yecu kɔcpiocke keethiɛr ku rou thol ne weet, ke jiɛl etɛɛn le pioc ku weet ne bɛiken yic.
MAT.11.2	Ɣɔn piŋ e Jɔn luɔi de Kritho ke tɔ ɣon de dom, go tuɔc kɔckek piocke, 
MAT.11.3	thiec, Ye ye yin man wen bi bɛn eka, ka buk dɛ tiit? 
MAT.11.4	Go Yecu dhuɔk keek jiɛm, Ye lak lɛkke Jɔn ka yaake piŋ ku ŋɛmeke: 
MAT.11.5	coor aayiɛn, ku ŋot aacath, ku kɔc ke abiɛl aadem, ku miiŋ aapiŋ, ku kɔc ci thou aa roth jɔt, ku kɔc ŋɔŋ aawɛɛt ne welpiath. 
MAT.11.6	Raan ee thiei, ran cie kɔth ne ɣɛn. 
MAT.11.7	Ana yi lek, ke Yecu gɔl yook de duut ne Jɔn, Ye yeŋo yaka lɔ ŋem roor? ye aruɔr ye yom yiir? 
MAT.11.8	Ku yeŋo ye we lɔ lak ŋem? ye ran ye rɔt piɔth ne alanh piath? Ŋɛmka, kɔc ye alath piath ceŋ aaye tɔ ne ɣoot ke meleek. 
MAT.11.9	Ku yeŋo ye we lɔ? yee bak nebi lɔ ŋem? Ee yic, we ya yɔɔk, ku kawɛr nebi. 
MAT.11.10	Ee yen yekene, yen man ci gɔɔr,
MAT.11.10	Ya ŋɛmka, an tooc dutunydie tueŋ bi yi ŋɔɔr,
MAT.11.10	Bi dholdu lɔ juiric.
MAT.11.11	We ya yɔɔk neyic, Ya kɔc ci tiik ke dhieth aacin toŋ wɛr Jɔn Baptith ne keek; ku ran thin de ceŋ de pan nhial yeneka wɛr yen. 
MAT.11.12	Ku ne akol ke Jɔn Baptith agut ci yemane aguume ceŋ de pan nhial atɛɛr, ku kayee kɔc ke atɛɛr dɔm ne riɛr. 
MAT.11.13	Nebii kedhia ku looŋ aaye lek agut Jɔn. 
MAT.11.14	Na yaka piɔth naŋ bak kap, ke Elija eke, man bi bɛn. 
MAT.11.15	Nɛke piŋ ran nɔŋ yith. 
MAT.11.16	Ye keno ba thɔŋ yekuane? Acit mith rɛɛr ne thuk yic ye wariɛcken cɔɔl, 
MAT.11.17	ku jamki, Yi we cuk kuɔth tuŋ, ku kɛnke diɛr; wɔ ci wui, ku kɛnke dhiau. 
MAT.11.18	Ne ke ci Jɔn bɛn ku cii ye cam ku cii dek, goki ya jam, Yi kanɔŋ jɔŋ rac. 
MAT.11.19	Wen de raan ee bɛn, ee cam ku dek, goki ya jam, Yi ŋɛmka, kee dumith, ku kee medeŋ de piukeabiei, ee manhe de mejueer ku kɔc rac! Ku nyic aye cɔk ye yic ne mithke.
MAT.11.20	Go bɛi gɔl ne wɛi, bɛi cen ke kadit juɛc loi thin, ne ke ken kek kepiɔth wel. 
MAT.11.21	Ye yin bi naŋ dhieu, yin Karadhin! Yin bi naŋ dhieu, yin Bethaida! Nee kadit loike ne Turo ku Thidon, ci man loie ke ne weyic, e kee te cik kepiɔth wel thɛɛr ne alanh e cual ku ŋeth. 
MAT.11.22	We ya yɔɔk, Ya Turo ku Thidon aabi ŋuɛɛn ne week ne akol e luk. 
MAT.11.23	Ku yin Kapernaum, bi yi jat pan nhial? Yin bi laar piny pan de tip ke kɔc. Nee kadit loike ne Thɔdom, ci man loie ke ne yiyic, e kee te ci dhiac agut ci yemane. 
MAT.11.24	Yin ya yɔɔk, Ya piny de Thɔdom abi ŋuɛɛn ne yin ne kol e luk.
MAT.11.25	Yekole aci Yecu dhuk jiɛm, Ye yin lɛɛc, Yin Awa, Bɛnydiit de pan nhial ku piny, ne ke cin keekake muɔny kɔc nyic kaŋ, ku yiki ke dot, ku yee ke nyuɔth miththii. 
MAT.11.26	Ee yic, Awa, ee piath ne yipiɔu yeya. 
MAT.11.27	Kaŋ kedhia acii Awa ke yiɛn ɣa: ku kacin ran toŋ nyic Wa, aye Awa yetok. Ku kacin ran toŋ nyic Awa, ee Wa yetok, ku ran bii Wa ya nyuɔth en. 
MAT.11.28	Baka enɔŋ an, kɔc ye piɔth dak wedhia, ku kɔc ye kethiek jɔt ke nɛk we, ku we ba miɔc lɔŋ bak ya lɔŋ. 
MAT.11.29	Yaka yoŋdie ket, ku yaka pioc ne ɣan; ne ke can ye ɣok ku ya piɔu kuur: ku lɔŋ abak ya yok ne tiipkuɔn. 
MAT.11.30	Yoŋdie ee kac, ku kedien ye ɣaac ee pial.
MAT.12.1	Yekole aci Yecu lɔ cath ne duum yic ne ye kol e thabath; ku ci kɔcpiocke cɔk, goki rap doony ku camki ke. 
MAT.12.2	Na ci Parithai ye ŋem, goki yɔɔk, Yi ŋem, kɔckuk piɔceke, aaloi ke ce piath ne kol e thabath. 
MAT.12.3	Go ke yɔɔk, Ye kɛnka ke cii Dabid loi ciir, ɣɔn cii cɔk ye nɔk, kene kɔc cath kene yen; 
MAT.12.4	ne lɔ cen lɔ luaŋ de Nhialic, ku ciɛm monoi ci week, ke ci piath bi cam kene kɔc eke tɔ kene yen, yee ke de bany ke ka ke Nhialic kepɛc? 
MAT.12.5	Ku kɛnka ciir ne loŋic, ne rɛc ye bany ke ka ke Nhialic luɔi de thabath rac ne yekaluic, ku cinki awac? 
MAT.12.6	We ya yɔɔk, Ya toŋ diit ye yekalu wuɔr eke. 
MAT.12.7	Na yaka ye nyic yekene lan yen ŋo, Ya kac de piɔu eka ya kɔɔr, ku kacie koc de rɔt, e kee te kɛnka kɔc cin awac luɔkwei. 
MAT.12.8	Ne ke ye Wen de raan bɛny de thabath.
MAT.12.9	Go jaal etɛɛn, ku leer luaŋden de gueer. 
MAT.12.10	Ku ŋɛmka, ran tok ciin ee tɔ. Goki thiec, jamki, Yi piɛth bi cɔk dem ne kol e thabath? bik kek ye leu ne gueel. 
MAT.12.11	Go ke yɔɔk, Ye yeŋa tɔ ne weyic, nɔŋ amal tok, ku na ci loony ne adhuɔmic ne kol e thabath, ke cii dɔm ku miit bei? 
MAT.12.12	Wɛr amaal raan yede? Yen apiath bi kepiath ya loi ne kol e thabath. 
MAT.12.13	Ku yook raan, Ye thiu yiciin. Go yeciin thiu; ke ci pial ci dɛne. 
MAT.12.14	Go Parithai lɔ biyic, ku lek roth jaam ne yen, ne nɛŋ bik kek ye leu ne nɛk. 
MAT.12.15	Go Yecu nyic, go rɔt liip etɛɛn; ku biɔth kɔc juec cok; go ke cɔk dem kedhia. 
MAT.12.16	Ku yook keek kɛlke cik bi cɔk nyic. 
MAT.12.17	Bi ke cii Yithaya nebi luel bi ya yic, jiɛm,
MAT.12.18	Ye yaka awundie ŋem, man ca lɔc.
MAT.12.18	Kedien ya nhiar, yan piɔu lɔyum ne yen.
MAT.12.18	Aba yiɛn Jɔŋdie,
MAT.12.18	Ku bi Juurkɔk ya lɛk ne luk.
MAT.12.19	Aci bi ya teer, ku ci ye coot;
MAT.12.19	Acin ran bi ye ya piŋ ror ne dhɔl yic.
MAT.12.20	Aruɔr ci niɔi acii bi dhoŋ,
MAT.12.20	Ku linon ye ɣeer ne tol acii bi yaai,
MAT.12.20	Agut te cen luk laar te de tiɛm;
MAT.12.21	Ku rinke abii Juurkɔk ke ya ŋɔɔth.
MAT.12.22	Goki ran ci jɔk dɔm bɛi enɔŋ en, ci cɔɔr ku cin thok, go cɔk dem, bi ran cin thok jam ku yin. 
MAT.12.23	Go duut gai ebɛn, ku jamki, Yi ci ye wen de Dabid yekene? 
MAT.12.24	Na ci Parithai ye piŋ, e ke jam, Yi yerane ee jak rac ciec ne riɛr de Beeldhebub, bɛny de jak rac. 
MAT.12.25	Go tɛŋden nyic, ku yook keek, Ye ceŋ ebɛn ye teer ke rɔt ee lɔ te de riaak; ku baai ebɛn ka ɣot ye teer ke rɔt acie kɔɔc. 
MAT.12.26	Ku na ye Catan Catan ciec, ke kee teer ne rɔt; yen bi ceŋde kɔɔc yede? 
MAT.12.27	Ku na ya jak ciec ne riɛr de Beeldhebub, e ke yee wɛɛtkuɔn ke ciec ne ŋa? yen aabi ya duluukuɔn. 
MAT.12.28	Na ya jak rac ciec ne riɛr de Jɔŋdiit de Nhialic, ke ceŋ de Nhialic ee bɛn enɔŋ we. 
MAT.12.29	Leu ran tok lɔ ɣon de ran rir, ku le kake riɔk, ke ŋoot ke ken ran rir kan deer? ku jɔl ɣonde riɔk. 
MAT.12.30	Ran cie tɔ ke ɣa, ee teer ke ɣa; ku ran cii wɔ ye kuany yenekee ke kaar wei. 
MAT.12.31	Yen we ya yɔɔk, Ya rɛɛc ebɛn ku lɛɛt aabike pal kɔc; ku lɛɛt de Jɔŋdit aci bi puɔl. 
MAT.12.32	Ku raan ebɛn ran ye Wen de raan jaam, abi puɔl: ku raan ebɛn ran ye Jɔŋdiit Lajik jaam, aci bi puɔl ne yepinye nom, ku ne ke bi bɛn. 
MAT.12.33	Yaka tiim cɔk piath ku luɔkden; ka yaka tiim cɔk rac ku luɔkden. Tiim aaye nyic ne luɔkden. 
MAT.12.34	We ye kuan de karoor, lɛuka wuɔde, ke we rac, bak kapiath ya luel? Ke ye piɔu thiɔŋ, yeneka yee thok luel. 
MAT.12.35	Ran piath ee kapiath yok ne weu piɛthke: ku ran rac ee karac yok ne weu rɛcke. 
MAT.12.36	We ya yɔɔk, Ya wɛt piɛlic ebɛn ye raan luel abi kuɛn e ne kol e luk. 
MAT.12.37	Yin bi luɔk luk ne welku, ku yin bi luɔkwei ne welku.
MAT.12.38	Go kɔc kɔk ke dugɛɛr ku Parithai dhuɔk en, jamki, Yi Dupioc, wɔ nɔŋ piɔth cit buk cit ŋem enɔŋ yin. 
MAT.12.39	Go dhuk yook keek, Ye kuan rac ku yee kuan abal ee cit kɔɔr; ku kacin cin bi yiɛn en, ee cin de Jona nebi yetok; 
MAT.12.40	tɔ ɣɔn tɔne Jona ne akol keediak ke weer keediak ne rɛc gokic; yenekee cɔɔk bi Wen de raan bi tɔ ne piny piɔu ne akol keediak ku weer keediak. 
MAT.12.41	Kɔc ke Ninebe aabi kɔɔc kene yekuane ne lukic ku kabik luɔkwei; ne ke ci kek kepiɔth wɛl pioc de Jona; ku ŋɛmka, ke dit ne Jona eke. 
MAT.12.42	Tiɛŋ Bɛny de piny ciɛm abi kɔɔc ne lukic kene yekuane, ku kabi luɔkwei; ne kee bii yen ne piny thar bi nyiny de kaŋ de Tholomon bi piŋ; ku ŋɛmka, ke dit ne Tholomon eke. 
MAT.12.43	Na ci jɔŋ rac bɛn bei ne raan guɔp, e kee ɣɔn cin piu bak yic, kɔɔr lɔŋ, ku cii yok. 
MAT.12.44	Go jam, Ye ɣan bi dhuk ɣondien enhia bɛi an bei thin. Na ci bɛn, ke yok ne laauic, ci weec, ku ci thieth. 
MAT.12.45	Go lɔ, ku loom jak rɛc kɔk keedherou, wɛr en ne rɛɛc, ku leki thin ku ceŋki. Go ceŋ de yerane jal rɛɛc, aŋuɛne ceŋ tueŋ. Yeneka bi ya cɔɔk de yekuan rɛɛce eya.
MAT.12.46	Na ŋoot ke jam ke duut, ke man ku watmɛthke kaac kec, kɔrki jam kene yen. 
MAT.12.47	Go raan yɔɔk, Ye moor ku watmɛthku, aakaac kec, aakɔr jam kene yin. 
MAT.12.48	Go dhuk thiec, Ye yeŋa ye ama? ku yiŋa ye watmɛthcie? 
MAT.12.49	Ku nyooth kɔcpiocke, ku jiɛm, Ye ŋɛmka ama ku watmɛthcie! 
MAT.12.50	Raan ebɛn ran bi piɔn de Awa tɔ nhial ya loi, yenekee wanmaath, ku ye nyankɛi, ku ye ama.
MAT.13.1	Yekole aci Yecu lɔ biyic ɣot, ku nyuuc ne bar yɔu. 
MAT.13.2	Go dun dit guɛɛr, go lɔ ne riaiic, ku nyuuc; ku kaac duut ebɛn wath thok. 
MAT.13.3	Go ke jaam ne kajuec ne parabool, jiɛm, Ye ŋɛmka, ŋadi ee lɔ pok, 
MAT.13.4	ana ye puk, ke kɔth kɔk loony ne dhol kec, go diɛt bɛn ku kuanyeke: 
MAT.13.5	ku loony kɔk te nɔŋ kur, koor e tiɔp: goki dac kul ne ke cin en tiɔp; 
MAT.13.6	ana ye akɔl ye ruer, e ke biɔl, yomki ne ke cin kek mei. 
MAT.13.7	Ku loony kɔk ne kuɔth yic; go kuɔth cil, ku nhiɛceke. 
MAT.13.8	Ku loony kɔk ne tiɔm piathic, goki luɔk, ye kɔk ya thiɛrnyiɛny, ku ye kɔk thiɛrdhetem, ku ye kake thiɛrdiak. 
MAT.13.9	Ran nɔŋ yith, ke neke piŋ keek.
MAT.13.10	Go kɔcpiocke bɛn ku yookki, Yi yeŋo yin jam we keek ne parabool? 
MAT.13.11	Go dhuk yook keek, Ye we eka ci yiɛn kacikum ke ceŋ de pan nhial bak ke nyic, ku kakene yiɛn keek. 
MAT.13.12	Raan ebɛn ran ye naŋ kaŋ, aake yineke ye, ku kabi ya naŋ kajuec kɔk. Raan ebɛn ran ye ciɛn kaŋ, e kabi nyaai enɔŋ en, agut ke tɔ ke ye. 
MAT.13.13	Yenekee jaam an wɔ keek ne parabool, ne ke yee kek ye ŋem, ku cik ŋem, ku ne ke yee kek ye piŋ, ku cik piŋ, ku cik ye muk. 
MAT.13.14	Ku ke cii Yithaya lɛk keek ee ya yic, jiɛm,
MAT.13.14	Ye na ye piŋ, e kabak ya piŋ, ku kacak kɔn muk;
MAT.13.14	Na ye ŋem, e kabak ya ŋem, ku cakka kɔn dot.
MAT.13.15	Ne ke ci keekɔcke piɔth cuai,
MAT.13.15	Yithken aa lɔ tac ne piŋ,
MAT.13.15	Aa kenyiin niɛn,
MAT.13.15	Kɛlke bik ya ŋem ne kenyiin,
MAT.13.15	Ku yiki piŋ ne keyith,
MAT.13.15	Ku yiki dot ne kepiɔth,
MAT.13.15	Ku beerki dhuk,
MAT.13.15	Ku ba ke cɔk dem.
MAT.13.16	Nyiinkuɔn aa thiei, ne ke ye kek yin; ku yithkuɔn, ne ke ye kek piŋ. 
MAT.13.17	We ya yɔɔk neyic, Ya nebii juec ku kɔc lajik aake ye piɔth naŋ bik ka yakake ŋem ya ŋem, ku cik ke ye ŋem; ku yiki ka yakake piŋ kɔɔr bik ke piŋ, ku cik ke ye piŋ. 
MAT.13.18	Yen piɛŋka parabol de dupuk. 
MAT.13.19	Ya na ye raan ye wɛt de ceŋ piŋ, ku cii ye dot, ke kerac ee bɛn, ku yee ke ci puɔk ne yepiɔu nyaai. Yenekee ke ci puɔk ne dhol kec. 
MAT.13.20	Ku ke ci puɔk te nɔŋ kur, yenekee yen man ye wɛt piŋ, ku yee dac piŋ ne piɔn lɔyum; 
MAT.13.21	ku ye ciɛn mei, yee yuul emaath; na ye kerac ye bii, ka ŋet ne wɛt, ke dɔc ya kɔth. 
MAT.13.22	Ku ke ci puɔk ne kuɔth yic ee yen man ye wɛt piŋ; ke ŋueny de kapiiny, ku dhuɔm de naŋ kaŋ aaye wɛt nhiac, ku ci ye luɔk. 
MAT.13.23	Ku ke ci puɔk ne tiɔm piathice ee yen man ye wɛt piŋ, ku ye dot; yenekee luɔk ye kɔk ya thiɛrnyiɛny, ku ye kɔk thiɛrdhetem, ku ye kake thiɛrdiak.
MAT.13.24	Go ke ciɛr parabol dɛ, jiɛm, Ye ceŋ de pan nhial acit ran ci kɔth piath pok domde. 
MAT.13.25	Ana ye kɔc yi ninki, ke ran nɔŋ ater kene yen bɔ, ku pok wɛl roor ne kɛm ke rap eya, ku jiɛl. 
MAT.13.26	Ana yi kulki, ku yi loki, ke wɛl roor tul eya. 
MAT.13.27	Go awuutke bɛn, yen ran de baai, ku yookki, Yi bɛny, kɛne kɔth piath puɔk domdu? cik ben ya wɛl roor teno? 
MAT.13.28	Go ke yɔɔk, Ye kee ran de ater yene loi en. Go awuut yɔɔk, Yi nɔŋ piɔu buk ke lɔ nyuɛth wei? 
MAT.13.29	Go jam, Ye aa; na nyuɛthka wɛl roor wei, ke we miit mei ke rap bei. 
MAT.13.30	Ne ke cil netok agut luɔk. Ku na ye kol e tem, ke an bi duteem yɔɔk, Ya kanke wɛl roor wuɔth bei, ku duɔtka ke bi ke nyop: ku tɛmka rap guŋdie.
MAT.13.31	Go ke ciɛr parabol dɛ, jiɛm, Ye ceŋ de pan nhial acit nyin toŋ de muthada, cii raan loom, ku com domde. 
MAT.13.32	Ke ye ke koor ne nyin kedhia; ela ciil, ke ye ke gok wɛr wal, ku jɔl ya tim, aye diɛt nhial bɛn nyucki ne kerke.
MAT.13.33	Go ke lɛk ne parabol dɛ, Ye ceŋ de pan nhial acit awuro, ci tiik loom, ku liɛp ne akuɔp ke cuinic keediak, agut te bik kek ya awuro kedhia.
MAT.13.34	Keekake kedhia aaci Yecu ke duut jaam ne parabool; ku kacin ke ci lɛk keek te cin parabol: 
MAT.13.35	bi ke ci luel ne nebi bi ya yic, jiɛm,
MAT.13.35	Ye ɣan bi athok ya kuek ne parabol;
MAT.13.35	An bi kaŋ ya luel ka ci thian ɣɔn gɔɔce piny.
MAT.13.36	Go duut waan ku leer ɣot. Go kɔcpiocke bɛn enɔŋ en, ku jamki, Yi nyuɔthe wɔɔk parabol de wɛl roor ke dom. 
MAT.13.37	Go dhuk jiɛm, Ye ran ye kɔth piath pok ee Wen de raan; 
MAT.13.38	ku dom ee piny; ku kɔth piath aaye ya wɛɛt ke ceŋ; ku wɛl roor aaye ya wɛɛt ke rɛɛc; 
MAT.13.39	ku ran de ater ci ke pok ee durieth; ku luɔkden ee kol ciɛn de piny; ku duteem aaye malaikai. 
MAT.13.40	Acit man yene wɛl roor kuany, ku nyop keek; yeneka bi ya cɔɔk de kol ciɛn. 
MAT.13.41	Wen de raan abi malaikaike tuɔc, ku bik ke kuɛny bei ne ceŋdeic kedhia kek ka ye kɔc cɔk kɔth, ku kɔc ye awac loi, 
MAT.13.42	ku bik ke cuat many dit: te bi ya te de dhieu ku nyii de lec. 
MAT.13.43	Ku kɔc lajik aabi ɣɛɛr ci akɔl ne ceŋ de Wuɔndenic. Nɛke piŋ ran nɔŋ yith.
MAT.13.44	Ceŋ de pan nhial acit wenh ci thian domic; cii raan yok ku thiɛn; ku ɣɛɛc ka tɔ kene yen kedhia, ku jɔl dom ɣɔɔc.
MAT.13.45	Ceŋ de pan nhial abeer ciɛt thujar ye margariti piath kɔɔr: 
MAT.13.46	te cen margariti toŋ de weu juec yok, ke lɔ ku ɣɛɛc kaŋ kedhia ka tɔ kene ye, ku ɣɔɔc.
MAT.13.47	Ceŋ de pan nhial abeer ciɛt alau, alan ci cuat bɛɛr, go keriɛc wai. 
MAT.13.48	Ana ci thiaŋ, ke miite wath thok. Ku nyuucki kuɛnyki kapiath toony, ku cuɛtki karac wei. 
MAT.13.49	Yeneka bi ya cɔɔkde ne kol ciɛn. Malaikai aabi bɛn, ku tekki kɔc rac wei ne kɔc lajik yic, 
MAT.13.50	ku kaabike cuat many dit: te bi ya te de dhieu ku nyii de lec.
MAT.13.51	Go Yecu ke thiec, Ye cak keekake piŋ kedhia? Goki yɔɔk, Yi ee, Bɛny. 
MAT.13.52	Go ke yɔɔk, Ye yen dugɛɛr kedhia, cike cɔk ye kɔcpiɔcke ke ceŋ de pan nhial, aacit man de ran de baai, man ye loom ne weuke, kathɛɛr ku kajot.
MAT.13.53	Na ci Yecu keeparaboolke thol, ke jiɛl etɛɛn. 
MAT.13.54	Ku bii panden, ku weet keek luaŋden de gueer, agut te gɛi kek, jamki, Yi ne yerane yok nyiny de kaŋ teno, ku kadit yeeke loi? 
MAT.13.55	Ci ye wen de aten de tiim yekene? ci man ye cɔɔl Mari? ku watmɛthken, yi Jakob, ku Jothep, ku Thimon, ku Judath? 
MAT.13.56	Ku nyirakɛcke, cik tɔ kene wɔ kedhia? ne yerane yok keekake kedhia teno? 
MAT.13.57	Ku cik kɔth ne yen. Go Yecu ke yɔɔk, Ye nebi acie ciɛn dheeŋ, ee pinyden ku panden kepɛc. 
MAT.13.58	Ee ken kadit juec loi eeti ne ke ken kek ye gam.
MAT.14.1	Yerune aci Kerod teterarke thoŋ de Yecu piŋ, 
MAT.14.2	go awuutke yɔɔk, Ye kee Jɔn Baptith; ee rɔt jɔt ne thouic, a keeriirke aa loike ne yen. 
MAT.14.3	Kerod ee ci Jɔn dɔm, ku deer, ku tɛɛu ɣon de dom ne ke de Kerodiath tiŋ de manhe Pilip. 
MAT.14.4	Ne ke ci Jɔn ye yɔɔk, Ye kaci piath bi tɔ ke yi. 
MAT.14.5	Ku nɔŋ piɔu bi cɔk thou, ke jɔl riɔc ne duut, ne ke ye kek ye cɔk ye nebi. 
MAT.14.6	Na ci akol ne dhiethe Kerod bɛn, ke nyan de Kerodiath diɛr ne keciɛl yic, cɔk Kerod lɔ piɔu yum. 
MAT.14.7	Go luel abi mel kueeŋ ye bi yiɛn ke dɛ ke thiec. 
MAT.14.8	Ku cii man piɔc, jiɛm, Ye yiɛne ɣa nom de Jɔn Baptith ne alɛcic. 
MAT.14.9	Go melek piɔu dhiau. Ku luel ye bi yiɛn en, ne ke cen mel kueeŋ ku ne kɔc yic kɔc rɛɛr kene yen te de miɛth. 
MAT.14.10	Go toc, ye teeme Jɔn nom wei ɣon de dom. 
MAT.14.11	Go nomde bɛi ne alɛcic, ku yine nya; go yiɛn man. 
MAT.14.12	Go kɔcpiocke bɛn, ku lomki guɔp, ku lek thiɔk; ku leki lek lɛk Yecu.
MAT.14.13	Na ɣɔn ci Yecu ye piŋ, go rɔt liip etɛɛn ne riai, leer roor telaau. Go duut piŋ, goki biɔth ne kecok ne bɛi yic. 
MAT.14.14	Go bɛn, ku ŋem dun dit; go piɔu kac ne keek, ku cɔk kɔcken bec cɔk dem. 
MAT.14.15	Na ɣɔn thei ke kɔcpiocke bɔ enɔŋ en, jamki, Yi yetene kee roor, ku akɔl acol; ciec duut, bik lɔ ne bɛi yic bik roth lɔ ɣɔc miɛth. 
MAT.14.16	Go Yecu ke yɔɔk, Ye kacin ke nyiɛi ke; yiɛnka ke ke bik cam. 
MAT.14.17	Goki yɔɔk, Yi wɔ nɔŋ monoi keedhiec abac ku rec keerou. 
MAT.14.18	Go luel, Ye yiɛneke ɣa. 
MAT.14.19	Go duut yɔɔk bi nyuc ne noon nom. Ku loom monoi keedhiec ku rec keerou, ku liec nhial, ku thiei ke, ku wɛɛk ke, ku yin keek kɔcpiocke, bik ke yiɛn duut. 
MAT.14.20	Goki cam kedhia abik kuɛth. Ku jɔlki thethuei cikke both kuany ne thiaŋ akuɔp keethiɛr ku rou. 
MAT.14.21	Ku kɔc eke ciɛm aaye bianabur dhiec, ke cin diar ku mith.
MAT.14.22	Go kɔcpiocke dac yɔɔk bik lɔ riɛi bik ye ŋaar lɔŋti, agut te ben duut cɔk puɔk. 
MAT.14.23	Na ci duut cɔk puɔk, ke lɔ ne kuur nom yetok le lɔŋ: ɣɔn thei ke tɔ eeti yetok. 
MAT.14.24	Ku tɔ riai ne bar ciɛlic, ku thieth atitiak, ee lor yomic. 
MAT.14.25	Ɣɔn ne tiɛt de ŋuan de wɛɛr, ke bɔ enɔŋ ke, ke cath ne piu nhiim. 
MAT.14.26	Ana ye kɔcpiocke yi ŋemki ye ne cath ne piu nhiim, e ke mum nhiim, ja ki, Yi kee jɔk: ku kuuiki ne riɔc. 
MAT.14.27	Go Yecu ke dac yɔɔk, jiɛm, Ye miɛtke piɔth; ee ɣɛn; duɔke riɔc. 
MAT.14.28	Go Petero dhuɔk en, jiɛm, Ye Bɛny, na ye yi, ke lɛke ɣa ba lɔ enɔŋ yin ne piu nhiim. 
MAT.14.29	Go yɔɔk, Ye bar. Go Petero kɛɛc piny riɛi, ku ciɛth ne piu nhiim leer enɔŋ Yecu. 
MAT.14.30	Ana ye ŋem yom, ke riɔc; ku leer ke diir, ku kuui, jiɛm, Ye Bɛny, luak ɣa. 
MAT.14.31	Go Yecu yeciin dac thiu, ku dɔm, ku yook, Ye yin ran de gam koor, yeŋo riɔc yin? 
MAT.14.32	Wen ci lɔ riɛi, ke yom lɔ diu. 
MAT.14.33	Go kɔc tɔ riɛi door, jamki, Yi kee yic, Yin ye Wen de Nhialic.
MAT.14.34	Na cik tem lɔŋti, e ke lɔ piny cɔl Genethareth, 
MAT.14.35	go kɔc ke yepane nyic, goki tooc piny thiak ke keek ebɛn, ku biiye kɔc bec enɔŋ en kedhia. 
MAT.14.36	Goki lɔŋ bik alanhde jak thok. Go kɔc ci ye jak kedhia goki pial.
MAT.15.1	Ku bɔ Parithai kene dugɛɛr enɔŋ Yecu ne Jeruthalem, ku thiecki, 
MAT.15.2	Yi yeŋo ye kɔckuk piɔceke wel ke roordit thɛɛr doony? Ne ke cik kek ye piny te ciɛm kek. 
MAT.15.3	Go dhuk thiec keek, Ye yeŋo ye we loŋ de Nhialic doony eya ne wel thɛɛrkuɔn? 
MAT.15.4	Nhialic ee jam, Ye yee wuur theek ku moor; ku, Ye ran ye wun jaam arac ka man, ke ne thou. 
MAT.15.5	Ku we ye jam, Wuɔ na yook raan wun ka man, Ye kee ya ba yiɛn yi aca miɔc Nhialic, 
MAT.15.6	ke kaci wun ka man ye dhiil ne thɛk. We ci wɛt de Nhialic cɔk ye ke piɛlic ne wel thɛɛrkuɔn. 
MAT.15.7	We ye dudhuum, ee cii Yithaya nyiɛc luel ne week, jiɛm,
MAT.15.8	Ye keekɔcke aaye roth cuɔt ɣa ne keliep, ku yiki ɣa noom ne kethook;
MAT.15.8	Ku kaamec piɔth enɔŋ ɣa.
MAT.15.9	Ku kaaye ɣa door ne ciɛlic,
MAT.15.9	Ku ka yee kek ke weet aaye looŋ ke raan.
MAT.15.10	Ku cɔɔl duut ku yook, Ye piɛŋka, ku muɔkka; 
MAT.15.11	Acie ke ye lɔ ne thok e ye raan cɔk rac; ee ke ye bɛn bei thok, yenekee raan cɔk rac. 
MAT.15.12	Go kɔcpiocke bɛn, ku yookki, Yi nyic Parithai e ke ci piɔth rac enhia piŋ kek yewɛte? 
MAT.15.13	Go dhuk jiɛm, Ye wal ebɛn wal kene com ne Awa tɔ nhial, abi wɛc bei. 
MAT.15.14	Pɛleke: aaye ŋɔɔr e ke ye coor. Ku na ye cɔre cɔre ŋɔɔr, e kaaye lony adhum kedhia. 
MAT.15.15	Go Petero dhuk yook, Ye lɛkne wɔ yeparabole. 
MAT.15.16	Go thiec, Ye ŋuɔtka ke kɛnka guɔ dot eya? 
MAT.15.17	Cakka ye ŋem, ke ke ye lɔ thok ye lɔ yiɛɛc ku le nyaai? 
MAT.15.18	Ku ka ye bɛn bei ne thok, aaye bɛn bei ne piɔuic, ku keeka ye raan cɔk rac. 
MAT.15.19	Ka ye bɛn bei ne piɔuic eke, tɛŋ rac, ku tir, ku kɔɔr de roth de yi moc ke tiik, ku bɛɛl, ku kuel, ku rieth, ku lɛɛt. 
MAT.15.20	Keeka ye raan cɔk rac: ku kacie ciɛm ke raan ken piny e ye raan cɔk rac.
MAT.15.21	Go Yecu jaal eeti, nyiɛi rɔt leer piny de Turo ku Thidon. 
MAT.15.22	Ku ŋemka, tiŋ toŋ de Kanaan ee bɛn bei yepinye, ku coot, jiɛm, Ye kace piɔu enɔŋ ɣan, yin Bɛnydit, wen de Dabid; nyandie ayee jɔŋ rac yɔŋ areet. 
MAT.15.23	Go ciɛn wɛt dhuk e. Ku bɔ kɔcpiocke ku lɛŋki, jamki, Yi ciec, ee wɔ kuany cok ke cot. 
MAT.15.24	Go dhuk, jiɛm, Ye ɣan ci tuɔc amɛl ci maar ke dhien de Yithrael kepɛc. 
MAT.15.25	Go tiik bɛn, ku door, jiɛm, Ye Bɛnydit, kony ɣa. 
MAT.15.26	Go dhuk, jiɛm, Ye kaci piath bi cuin de mith ya loom ku cuete jɔk. 
MAT.15.27	Go jam, Ye kee yic, Bɛnydit, jɔk aaye thethuei ye loony piny ne ageen ke banyken nhiim cam. 
MAT.15.28	Go Yecu dhuk, yook, Ye tiik, gamdu kadit: ke de piɔndu abi luɔi yi. Ku go nyande pial ne yethane.
MAT.15.29	Go Yecu jaal eeti, ku ɣeet te thiak ke bar de Galili; ku leer ne kuur nom, le reer. 
MAT.15.30	Go dun dit bɛn enɔŋ en kene ŋot, ku coor, ku kɔc cin thook, ku kɔc nɔŋ ɣɔn ci tɛm ne kegup, ku kɔc juec kɔk; goki ke taau ne yenom; go ke cɔk dem. 
MAT.15.31	Go duut gai, te cik kek kɔc cin thook ŋem e ke jam, ku kɔc nɔŋ ɣɔn ci tɛm e ke piath, ku ŋot e ke cath, ku coor e ke yiɛn: goki Nhialiny de Yithrael noom.
MAT.15.32	Go Yecu kɔcpiocke cɔɔl, ku jiɛm, Ye an kɔc piɔu ne duut, ne ke ci kek tɔ kene ɣan ne akol keediak, ku cin ke camki, Ku kaacaa ciec ne cɔk, kɛleke bi lɔ kuk dholic. 
MAT.15.33	Go kɔcpiocke yɔɔk, Yi buk monoi juec yok eno roor eene, bi dun dit kuɛth? 
MAT.15.34	Go Yecu ke thiec, Ye naŋka monoi keede? Goki, Yi kaaye dherou, ku rec thii keediak. 
MAT.15.35	Go duut yɔɔk bi nyuc piiny. 
MAT.15.36	Ku loom monoi keedherou ku rec, ku leec, ku wɛɛk ke, ku yin ke kɔcpiocke, bik ke yiɛn duut. 
MAT.15.37	Goki cam kedhia, kuethki. Ku jɔlki thethuei ci both kuany ne thiaŋ akuɔp keedherou. 
MAT.15.38	Ku kɔc eke ciɛm aaye bianabur ŋuan, ke cin diar ku mith. 
MAT.15.39	Go duut cɔk puɔk, ku leer riɛi, bii piny de Magdala.
MAT.16.1	Ku bɔ Parithai kene Thadokai, ku themki, thiecki bi ke nyuɔth cin nhial. 
MAT.16.2	Go dhuk yook keek, Ye na yee thei, ke we jam, Wuɔ kabi yiel: ne kethiith tɔ nhial. 
MAT.16.3	Na ye run, ke wuɔ kabi tuɛny ne yekole; ne kethiith tɔ nhial ku kecol. We ye jier nhial ayaka nyic, ku yaka ciit ke run kuc. 
MAT.16.4	Kuan rac ku kuan mekor ee cit kɔɔr; ku kacin cin bi yiɛn ke, ee cin de Jona. Ku wɛɛn ke, ku jiɛl.
MAT.16.5	Go kɔcpiocke lɔ lɔŋti, ku cik monoi ruɔi. 
MAT.16.6	Go Yecu ke yɔɔk, Ye yaka roth ŋem ne awuro de Parithai ku Thadokai. 
MAT.16.7	Goki teer ne gupken, jamki, Yi kacin monoi cukke bɛi. 
MAT.16.8	Go Yecu nyic, ku jiɛm, Ye we kɔc koore gamke, yeŋo teer we ne roth ne ke cin we monoi? 
MAT.16.9	Kɛnka guɔ nyic, ku kɛnka wenhiim ciɛt ne monoi keedhiec ke bianabur dhiec, ku cak akuɔp laar keede? 
MAT.16.10	Ku monoi keedherou ke bianabur ŋuan, cak akuɔp laar keede? 
MAT.16.11	Yeŋo ci we ye ye nyic, wuɔ kace jam ne monoi? Yaka roth ŋem ne awuro de Parithai ku Thadokai. 
MAT.16.12	Goki jal dot, lan cen ke lek ne awuro de monoi, ee awuro de pioc e Parithai ku Thadokai.
MAT.16.13	Na ci Yecu bɛn piny de Kaithareia de Pilip, ke thiec kɔcpiocke, jiɛm, Ye ye kɔc Wen de raan cɔk ye ŋa? 
MAT.16.14	Goki, Yi ka yee kɔk luel yi ye Jɔn Baptith; ku luel kɔk yi ye Elija; ku luel kɔk yi ye Jeremia, ka yee toŋ de nebii. 
MAT.16.15	Go ke thiec, Ye yaka luel wuɔ ya ŋa? 
MAT.16.16	Go Thimon Petero dhuk jiɛm, Ye yin ye Kritho, Wen de Nhialiny ye piir. 
MAT.16.17	Go Yecu dhuk yook, Ye yin ci thiei, Thimon Barjona: acie riŋ ku riɛm kek ke nyuth e yin, ee Awa man tɔ pan nhial. 
MAT.16.18	Ku yin yɔɔk, Ya yin Petero, yekuure aban kanithadie buth ne yenom; ku kacii riɛr de pan de tip ke kɔc bi ya leu ne tiɛm. 
MAT.16.19	Ku yin ba yiɛn muktaar ke ceŋ de pan nhial: ku ke ba ya deer piiny abi ya deer pan nhial: ku ke ba ya lony piiny abi ya lony pan nhial. 
MAT.16.20	Go kɔcpiocke lom thook duɔke cin ran bik lɛk e yi ke Kritho.
MAT.16.21	Yekole aci Yecu kɔcpiocke gɔl ne nyuuth ne lɔ ben rɔt dhiɛɛl Jeruthalem, ku bi kajuec ke roordit, ku bany ke ka ke Nhialic, ku dugɛɛr, bi ke guum, ku bi nɔk, ku bi rɔt bɛɛr jɔt ne kol e diak. 
MAT.16.22	Go Petero loom, ku wɛɛi, jiɛm, Ye kabi mɛc ke yi, Bɛny: yekene aci kɔn bɛn enɔŋ yin. 
MAT.16.23	Go rɔt wel, ku yook Petero, Ye waane rɔt ne ɣakɔu, Catan: yin ye ke yan kɔth: ne tɛŋ yin ka ke kɔc tak, ku cie ka ke Nhialic. 
MAT.16.24	Go Yecu kɔcpiocke yɔɔk, Ye na ye raan piɔu naŋ bɛn ne acok, ke ne ye rɔt nyɔŋ, ku ye tiɛm ageerde jɔt, ku yee ɣa biɔth. 
MAT.16.25	Raan ebɛn ran ye piɔu naŋ luɛk weike abi weike wuɔc: ku raan ebɛn ran ye weike wuɔc ne ɣan abi weike yok. 
MAT.16.26	Piɛth yede te dhole raan piny nom ku mɛr weike? bi weike waar ne ŋo? 
MAT.16.27	Wen de raan abi bɛn ne nuɔm de Wun kene malaikaike; ku bi raan ebɛn tɛk ne luɔide. 
MAT.16.28	We ya yɔɔk neyic, Ya kɔc kɔk kaac ne keekɔcke yic, aaci thou bi yok, agut te bik kek Wen de raan ŋem ne bɔ ne ceŋdeic.
MAT.17.1	TE ci nin ya dhetem, ke Yecu leer Petero, ku Jakob, ku manhe Jɔn, ku leer ke ne kuur dit nom kepɛc. 
MAT.17.2	Ku ci rɔt wel ne kenyin: ci nyin ruɛr ci akɔl, ku ci alɛthke ɣeer wei. 
MAT.17.3	Ku tul yi Mothe kene Elija jamki kene yen. 
MAT.17.4	Go Petero dhuk yook Yecu, Ye Bɛny, apiath enɔŋ wɔ buk tɔ eene: te kɔɔr yin e, ke yin ba luɔi akat keediak eene; ba naŋ tok, ku Mothe ke tok, ku Elija ke tok. 
MAT.17.5	Na ŋoot ke jam ke piol ɣer kum ke piny. Ku bɔ ror ne piolic, jiɛm, Ye yekene kee Wendien nhiar, yen man yan piɔu lɔyum; yaka piŋ. 
MAT.17.6	Na ci kɔcpiocke ye piŋ, e ke gut kenyiin piny cik riɔc. 
MAT.17.7	Go Yecu bɛn, ku jiɛk ke, ku jiɛm, Ye jatka roth ku duɔke riɔc. 
MAT.17.8	Ku yi jɔtki kenyin, ke cin ran ŋemki, aye Yecu yetok.
MAT.17.9	Na yi biki piny ne kuur nom, e ke lom Yecu kethook, jiɛm, Ye duɔke lek ran dɛ ye ke cak ŋem, agut te bi Wen de raan rɔt jɔt ne thouic. 
MAT.17.10	Go kɔcpiocke thiec, Yi yeŋo ye dugɛɛr jam yi Elija abi rɔt kan dhiɛl ne bɛn? 
MAT.17.11	Go dhuk jiɛm, Ye Elija abi bɛn eyic, ku bi ka ci riaak kɔɔc kedhia. 
MAT.17.12	We ya yɔɔk, Ya Elija ee thok ne bɛn, ku kakucki, ku kayiki luɔi ke cik tak. Yenekee cɔɔk bi Wen de raan gum enɔŋ keek eya. 
MAT.17.13	Go kɔcpiocke nyic yi kajam ne ke de Jɔn Baptith.
MAT.17.14	Na ci ɣeet te de duut, ke raan bɔ enɔŋ en, bii tuk enhiɔl, ku jiɛm, 
MAT.17.15	Ye Bɛny, kace piɔu ne wendie, anɔŋ nok, ku kayee yɔŋ areet. Ayee dac yuɛt mɛɛc, ku dɔc yuɛt ne piu yic. 
MAT.17.16	Guɔ yiɛn kɔckuk piɔceke, goki ciɛk leu ne nyiɛi. 
MAT.17.17	Go Yecu dhuk jiɛm, Ye we kuan rɛɛc cin gam, ba tɔ wɔ we anana? ba gum ne week anana? bɛye ene enɔŋ ɣa. 
MAT.17.18	Go Yecu waai, go jɔŋ rac jaal ne yeguɔp. Go dhuk jal guɔ pial ne yethane. 
MAT.17.19	Go kɔcpiocke bɛn enɔŋ Yecu kepɛc, jamki, Yi yeŋo e cii wɔ ye leu ne nyiɛi? 
MAT.17.20	Go ke yɔɔk, Ye kee ke koore gamduɔn. We ya yɔɔk neyic, Ya na yaka naŋ gam ci nyin toŋ de muthada, ke we yook yekuure, Wuɔ wuɔce rɔt ene; e kaɣoc rɔt; ku cin ke cak ye leu. 
MAT.17.21	Ke cit yekene acie bɛn bei te cin lɔŋ ku thieel.
MAT.17.22	Na ŋootki Galili, e ke yooke Yecu ke, Ye Wen de raan abi gam ne kɔc cin. 
MAT.17.23	Ku kabik nɔk, ku kabi rɔt bɛɛr jɔt ne kol e diak. Goki piɔth dhiau areet.
MAT.17.24	Te cik keek bɛn Kapernaum, ke kɔc ye riɛɛr juaar bɔ enɔŋ Petero, ku thiecki, Yi ci dupionyduɔn ye juar? 
MAT.17.25	Go gam. Ɣɔn ye bii ɣot, ke kɔn Yecu thiec, jiɛm, Ye yeŋo tak, Thimon? Ye meleek ke piny nom juɛr ne ŋa? yee wɛɛtken, ka yee alɛi? 
MAT.17.26	Go luel, Ye kaye alɛi. Go Yecu yɔɔk, Ye wat aaye laau. 
MAT.17.27	Ku lɔɔr bɛɛr, ku dɛɛpe alau, ku lom rɛc kɔn wɛi. Na liep ethok, ke yin bi riar yok: lom, ku yiɛne keek ne ɣɛn ku yin; kɛleke buk ya cɔk kɔth.
MAT.18.1	Yekole aci kɔcpiocke lɔ enɔŋ Yecu, ku thiecki, Yi yeŋa dit ne ceŋ de pan nhialic? 
MAT.18.2	Go mɛnhthi cɔɔl, ku tɛɛu ne keciɛl yic. 
MAT.18.3	Ku jiɛm, Ye we ya yɔɔk neyic, ya na cak roth beer wel, ku bak ya ciɛt miththii, ke we ci kɔn lɔ ne ceŋ de pan nhialic. 
MAT.18.4	Yen raan ebɛn ran bi rɔt cɔk ye kuur ci man de yemɛnhthine, yenekee dit de ceŋ de pan nhial. 
MAT.18.5	Ku ran ye mɛnhthin cit yekene loor ne rincie, e kee ɣa loor. 
MAT.18.6	Ku ran bi toŋ de keekathii ye ɣa gamke cɔk ye kɔth, e kee ŋuɛɛn ete cene kuur diit de guɛr duɔt e eyeth, bi diir ne bar kolic. 
MAT.18.7	Piny abi naŋ riaak ne ka yeneke kɔth! ka ke kɔth aabi roth aa dhiɛɛl; ku ran ye ke bɛi abi naŋ riaak! 
MAT.18.8	Na cɔk ciindu ka cok yi kɔth, ke tɛɛme wei ku cuate wei: aŋuan te leer yin ne piiric wene ɣɔn ci tɛm ka cike ŋoot, ne cuɛt cuɛte yin many ye dhiac wene ciɛn rou ku cok rou. 
MAT.18.9	Na cɔk nyindu yi kɔth, ke tuk bei, ku cuate wei: aŋuan te leer yin ne piiric wene nyin tok, ne cuɛt cuɛte yin ne giɛna de macic wene nyiin keerou. 
MAT.18.10	Ŋɛmka roth, kɛlke we bi ya tak arac ne toŋ de keekathiike. We ya yɔɔk, Ya malaikaiken tɔ pan nhial aaye Awa man tɔ nhial ɣoi nyin ne nyindhia. 
MAT.18.11	Wen de raan ee bɔ bi ke ci maar luɔk. 
MAT.18.12	Yaka tak wuɔde? te nɔŋe raan amɛl keethiɛrnyiɛny, ku mɛr tok, ke ce thiɛrdheŋuan ku dheŋuan wan, ku leer ne kuur nom, le ke ci maar kɔɔr? 
MAT.18.13	Na ci ye yok, we ya yɔɔk neyic, e kee piɔu lɔ yum ne yen awɛr thiɛrdheŋuan ku dheŋuan ken maar. 
MAT.18.14	Yenekee cɔɔkde acie piɔn de Wuɔrduɔn tɔ nhial bi toŋ de keekathiike maar bi liu.
MAT.18.15	Na ye wanmuuth kerac luɔi yin, ke yin lɔ nyuɔthe awanyde ne gupkuɔn wepɛc: na ci yi piŋ, ke yin ci naŋ wanmuuth. 
MAT.18.16	Na cii yi piŋ, ke yin lɔ we ran tok ka rou, bi wɛt ebɛn bi kɔɔc ne thook ke duleek keerou ka diak. 
MAT.18.17	Ku te reec en keek, ke lɛke kanitha; ku na reec kanitha, ke ne tɔ ke yin ci ran de Juurkɔk ku mejueer. 
MAT.18.18	We ya yɔɔk neyic, Ya ke dɛ ebɛn ke bak ya deer piiny, abi ya deer pan nhial: ku ke dɛ ebɛn ke bak ya lony piiny, abi ya lony pan nhial. 
MAT.18.19	We bɛɛrke yɔɔk, Ya na mɛt ren de week piiny ne ke dɛ ebɛn ke bak ya thiec, e kabi luɔi keek ne Awa tɔ pan nhial. 
MAT.18.20	Te ye kɔc mat keerou ka keediak ne rincie, ke ɣan ye tɔ ne keciɛl yic.
MAT.18.21	Ɣɔn ke Petero bɔ, ku thiec, Ye Bɛnydit, bi wanmaath ɣa luɔi kerac ku ba pal en naade? yee agut naadherou? 
MAT.18.22	Go Yecu yɔɔk, Ye yin caa yook, Ya kacie agut naadherou: ee, naa agut dherou naathiɛrdherou. 
MAT.18.23	Yen ceŋ de pan nhial ee cit meleŋti, ee nɔŋ piɔu kuɛn de kany kene aluɛkke. 
MAT.18.24	Ɣɔn ye gɔl kuɛn, ke ran tok cuut en, ran ne ci ye yuɛt ne bianabur thiɛr de talantɔɔn. 
MAT.18.25	Ku te cin en ke cut en, go bɛnyde jam ye bi ɣaac, ke tiŋde, ku mithke, ku ka tɔ kene yen kedhia, ku bi cuut loi. 
MAT.18.26	Go aluak piny ciim, ku lɛŋ, ku jiɛm, Ye duk leeth, aabake cuɔl yin kedhia. 
MAT.18.27	Go bɛny de yealuaŋe go piɔu kac, ku lony, ku pɛl kɛny. 
MAT.18.28	Ela ke yealuaŋe lɔ biyic, ku le aluaŋ toŋ ye kek lui ke ye yok, ne ci e yuɛt denariɔɔn keethiɛrnyiɛny: ku kuɛk piny, ku dɔm ror, jiɛm, Ye col ka ca yuit. 
MAT.18.29	Go yealuaŋe go piny ciim, ku lɛŋ, jiɛm, Ye duk leeth aabake cuɔl yin. 
MAT.18.30	Go ciɛk gam, ela ke le taau ɣon de dom, agut te ben ke ci yuit cool. 
MAT.18.31	Na ci aluɛk tɔ kene yen yeluɔine ŋem, e ke dhiau piɔth areet, ku lek bɛnyden lɛk ke ci loi ebɛn. 
MAT.18.32	Go bɛnyde cɔɔl, ku yook, Ye yin ye aluaŋ rac, yin ca pal kɛny wen ebɛn, ne lɔŋ cin ɣa lɔŋ: 
MAT.18.33	ku yin eya, cii piath ba piɔu kac ne aluaŋ tɔ ke yi, ci man can piɔu kac enɔŋ yin? 
MAT.18.34	Ku ɣok bɛnyde, ku yin duluuc, agut te ben ke ci yuit cool ebɛn. 
MAT.18.35	Yenekee cɔɔk bii Awa tɔ nhial ye ya luɔi week eya, te ci ŋɛk ne week manhe ye puɔl ne yepiɔu.
MAT.19.1	Te ci Yecu keewelke thol, ke jiɛl ne Galili, leer piny de Judaya tɔ ne Jordan lɔŋti; 
MAT.19.2	ku biɔth dun dit, go ke cɔk dem eeti.
MAT.19.3	Go Parithai lɔ enɔŋ en, themki, Yi yee piath bi raan tiŋde puɔl ne ke dɛ? 
MAT.19.4	Go dhuk jiɛm, Ye kɛnka ciir, ya yenekee cak yi moc ku tiik ɣɔn ciɛke ke, 
MAT.19.5	ku jiɛm, Ye yekene abii raan wun ku man ya waan, ku yee ceŋ ke tiŋde; ku ke keerou aabi ya ya riiŋ tok. 
MAT.19.6	Aacie rou, ee riiŋ tok. Yen ke cii Nhialic mat, ne cin ran pɛɛk e. 
MAT.19.7	Goki thiec, Yi yeŋo e ye Mothe loŋ cɔɔl bi waragaŋ de puɔk ya gam, ku pɛl tiik? 
MAT.19.8	Go ke yɔɔk, Ye kee riɛr de wepiɔth yenekee pɛle Mothe week pɛl de diarkuɔn; ku ɣɔn ne cak ee ce tɔ. 
MAT.19.9	Ku we yɔɔkke, Ya raan ebɛn ye tiŋde puɔl, ke ken kor, ku thiɛk dɛ, ee ya mekor. Ku yen yen man bi ye thiak ye tiŋ ci puɔl, ee ya mekor. 
MAT.19.10	Go kɔcpiocke yɔɔk, Yi na tɔɔ yela enɔŋ moc ke tiŋde, e kace piath bi raan ya thieek. 
MAT.19.11	Go ke yɔɔk, Ye raan ebɛn ace yeloŋe leu ne loom, aa ke kek kɔc ci yiɛn en. 
MAT.19.12	Bioc aatɔ eke biɔc ne dhiɛth e dhiethe mɛrken ke: ku bioc aatɔ eke biɔcke ne kɔc: ku bioc aatɔ eke biɔc roth ne ceŋ de pan nhial. Ran ye ye leu ne lɔm, ke nɛke yee loom.
MAT.19.13	Go yiɛn miththii, bi yeciin bi kan keek, ku lɔŋ. Go kɔcpiocke ke waai. 
MAT.19.14	Go Yecu jam, Ye pɛlka miththii, ku duɔeke pen ne bɛn enɔŋ ɣa. Ceŋ de pan nhial ee ke de ka cit keekake. 
MAT.19.15	Go ke kan yeciin, ku jiɛl etɛɛn.
MAT.19.16	Go ran tok bɛn enɔŋ en, ku thiec, Ye Dupioc, ye kepiɛth ŋo ba loi ba ya naŋ piir athɛɛr? 
MAT.19.17	Go yɔɔk, Ye yeŋo yin ɣa thiec kepiath? tok atɔ, toŋ piath. Ku na nɔŋ piɔu lɔ ne piiric, ke yin ye looŋ muk. 
MAT.19.18	Go thiec, Ye yee looŋko? Go Yecu jam, Ye duɔne ran dɛ nɛk bi thou, Duɔne ye lɔ we tiŋ de ran dɛ, ku ce tiik lɔ ke mony dɛ, Duɔne ye kual, Duɔne ye rieth, 
MAT.19.19	Ye wuur theek ku moor: ku, Yin bi ran rɛɛr ke yi ya nhiar ci man de yiguɔp. 
MAT.19.20	Go ranthi luel, Ye keekake aacake loi kedhia. Yeŋo ŋuɔt ɣɛn ka dak? 
MAT.19.21	Go Yecu yɔɔk, Ye na nɔŋ piɔu ba ya lajik, ke yin lɔ ɣaace kaku, ku yiɛne ke aŋaaŋ, ku yin bi ya naŋ weu pan nhial: ku bar, ye ɣa biɔth. 
MAT.19.22	Na ci ranthi yejame piŋ, ke jiɛl ke dhiau piɔu: ne ke nɔŋ en kajuec dit.
MAT.19.23	Go Yecu kɔckek piocke yɔɔk, Ye we ya yɔɔk neyic, Ya karir te leere ran de kajuec ne ceŋ de pan nhialic. 
MAT.19.24	Ku we bɛɛrke yɔɔk, Ya kakɔc enɔŋ thɔrɔt te teek en ne nyin de alibrɔtic, ne lɔ bi ran de kajuec lɔ ne ceŋ de Nhialicic. 
MAT.19.25	Na ci kɔcpiocke ye piŋ, e ke gɛi areet, ku thiecki, Yi yeŋa bi leu ne luak? 
MAT.19.26	Go Yecu ke ŋem ku jiɛm, Ye yekene ace leu ne kɔc; ee Nhialic ekee kaŋ leu kedhia. 
MAT.19.27	Go Petero dhuk yook, Ye wɔ ci kaŋ kedhia waan, ku yuku yi biɔth, buk naŋ ŋo? 
MAT.19.28	Go Yecu ke yɔɔk, Ye we ya yɔɔk neyic, Ya na miak ne kol jot te bi Wen de raan nyuc ne thonyden de nuɔm nom, ke we man ye ɣa biɔthka we bi ya nyuc eya ne thoc keethiɛr ku rou, ku luɔkka jur de Yithrael thiɛr ku rou. 
MAT.19.29	Ku raan ebɛn ran ci ɣootke waan, ku watmɛthke, ku nyiɛraken, ku wun, ku man, ku mithke, ku piinyke, ne rincie, abi ariop thiɛrnyiɛny kap, ku kabi piir athɛɛr loom. 
MAT.19.30	Ku kɔc juec ŋaar aabi tɔ ciɛn; ku kɔc ciɛn aabi ŋɔɔr.
MAT.20.1	Ceŋ de pan nhial acit ran de baai, ci riar miakdur le kɔc ke ariɔp kɔɔr bik domden de abiɛi bi loi. 
MAT.20.2	Na ci rɔt gam kene kɔc ke ariɔp ne denariɔn tok ne akol tok, e ke toocke domde. 
MAT.20.3	Ku beer lɔ biyic ke thaa yin ya diak, go kɔc kɔk ŋem e ke kaac ne thukic kɔc cin luɔi: 
MAT.20.4	go ke yɔɔk, Ye laka domic eya, ku ke ye kepiath aba yiɛn we. Goki lɔ. 
MAT.20.5	Go bɛɛr ya lɔ biyic ke thaa yin ya dhetem ku dheŋuan, ku ye loi yeya. 
MAT.20.6	Na yin ya thaa thiɛr ku tok, ke lɔ biyic, ku yok kɔc kɔk ne kaac; go ke yɔɔk, Ye yeŋo ye we cool e kɔɔc etene ke cin luɔi? 
MAT.20.7	Goki yɔɔk, Yi kacin ran ci wɔ cɔɔl ne ariɔp. Go ke yɔɔk, Ye laka domic eya; ku ke ye kepiath abak loom. 
MAT.20.8	Na ɣɔn thei, ke bɛny de dom yook buluŋde, Ye cɔl kɔc ke luɔi, ku riɔp keek, gɔc ne ran ciɛn agut tueŋ. 
MAT.20.9	Na cik bɛn ke kɔc ke thaa thiɛr ku tok, ke ŋɛk ye denariɔn tok loom. 
MAT.20.10	Wen yi kɔc tueŋ yi biki, goki cɔɔl yi bik kajuec loom; goki yenya ŋɛk ke denariɔn tok. 
MAT.20.11	Na cik ye loom, e ke lum ran de baai, 
MAT.20.12	jamki, Yi keekɔc ciɛnke aa lui ne thaa tok erir, ku cɔk ke cɔk thoŋ kene wɔɔk, wɔ kɔc ci akɔl guum ku alɛɛth de yom. 
MAT.20.13	Go dhuk yook ran toŋ de keek, Ye math, yin caa ye loi arac: ne wɔ ken roth gam wɔ yin ne denariɔn tok? 
MAT.20.14	Lom kedu, ku lɔɔr; yeran ciɛne anaŋ ɣɛn piɔu miɔc ci mandu. 
MAT.20.15	Ci piath ba ke de ɣapiɔu ya loi ne kacie? ka rac nyin ne piath piath an? 
MAT.20.16	Yen can abi ya ya tueŋ, ku tueŋ abi ya ya can; juaac aye cɔɔl, ku kalik keeka ye lɔc thin.
MAT.20.17	Te lere Yecu Jeruthalem, ke lom kɔcpiocke keethiɛr ku rou kepɛc, ku yook ke dholic, 
MAT.20.18	Ye wɔ lɔ Jeruthalem, ku Wen de raan, abi yiɛn bany ke ka ke Nhialic ku dugɛɛr, ku kabik luɔk thou, 
MAT.20.19	ku kabik yiɛn Juurkɔk bik bui, ku duiki, ku bik piat: ku bi rɔt bɛɛr jɔt ne kol e diak.
MAT.20.20	Go man e wɛɛt ke Dhebedayo bɛn enɔŋ en ke wɛɛtke, door, ku thiec ke thiec en. 
MAT.20.21	Go Yecu thiec, Ye yeŋo tɔ ne yipiɔu? Go yɔɔk, Ye cɔk keewɛɛtcieke ye reer, tok ne bian cuecdu, ku tok ne bian ciɛmdu, ne ceŋduic. 
MAT.20.22	Go Yecu dhuk jiɛm, Ye we kuc ke yaka thiec. Lɛuka dek ne abiny ban dek, ka lɛuka baptith ne baptith yene ɣa baptith? Goki yɔɔk, Yi kaleuku. 
MAT.20.23	Go ke yɔɔk, Ye abinydie abii we dek eyic, ku we bi baptith ne baptinh yene ɣa baptith: ku nyuc ne cuenydie ku camdie acie kedie ba gam, ee ke de keek kek kɔc ci juɛr e ne Awa. 
MAT.20.24	Na ci thiɛrkurou ye piŋ, e ke ɣok kene keewɛɛtke. 
MAT.20.25	Go Yecu ke cɔɔl, jiɛm, Ye we nyic bany ke Juurkɔk aaye naŋ riɛr ne keyic. 
MAT.20.26	Aci bi ya yenya ne kɛmkuɔn. Raan ebɛn ran nɔŋ piɔu bi ya dit ne weyic abi ya ya awunduɔn: 
MAT.20.27	ku raan ebɛn ran ye tɔ tueŋ ne weyic abi ya ya aluaŋduɔn: 
MAT.20.28	acit man ci Wen de raan bɛn bi kɔc ya luɔi, ku ce luuie, ku bi weike gam wɛɛr juaac.
MAT.20.29	Na yi jiɛlki ne Jeriko ke biɔth dun dit. 
MAT.20.30	Ku rɛɛr coor keerou ne dhol kec. Na yi piŋki Yecu ne tek, e ke cot, jamki, Yi Bɛny, kace piɔu enɔŋ wɔɔk, yin wen de Dabid. 
MAT.20.31	Go duut ke waai bik mim: goki dhiac e ke cot, jamki, Yi Bɛny, kace piɔu enɔŋ wɔɔk, yin wen de Dabid. 
MAT.20.32	Go Yecu kɔɔc, ku cɔɔl keek, ku thiec, Ye yeŋo tɔ ne wepiɔth ba luɔi we? 
MAT.20.33	Goki yɔɔk, Yi Bɛny, ee buk yin. 
MAT.20.34	Go Yecu piɔu kac, ku jiɛk kenyiin: goki dac yin, ku biɔthki.
MAT.21.1	Ɣɔn ci kek duɔr ɣet Jeruthalem, ku biki Bethpage, agut kuur de Olip, ke Yecu toc kɔcpiocke keerou, 
MAT.21.2	yook keek, Ye laka pan tɔ ne wenhiim, ku we bi akaja yok ne ci mac, ku katɔ ke dau: luɔnyka ke, ku yiɛneke ɣa. 
MAT.21.3	Ku na nɔŋ ran nɔŋ ke lek we, ke we jam, Wuɔ Bɛnydit eka ŋɛŋ keek; ku kaabikke dac tuɔc. 
MAT.21.4	Keekake aa loi bi ke ci luel ne nebi bi ya yic, jiɛm,
MAT.21.5	Ye yɔɔkka nyan de Dhiɔn,
MAT.21.5	Wuɔ ya ŋem, Meleŋdu abɔ enɔŋ yin,
MAT.21.5	Akor piɔu, ku ye cath ne akaja kɔu,
MAT.21.5	Ku ne dau kɔu dan de akaja.
MAT.21.6	Go kɔcpiocke lɔ, ku lek loi ci man ci Yecu ye lɛk keek, 
MAT.21.7	biiki akaja ku dau, ku tɛɛuki alɛthken ne kekɔth: ku nyuuc ne kekɔth. 
MAT.21.8	Ku thieth kɔc juec ke duut alɛthken dholic; ku dony kɔk ker ke tiim, ku thietheke dholic. 
MAT.21.9	Ku dun ŋaar, ku dun biɔth en, ee coot, jiɛm, Ye Othana eeyabi ya tɔ ke wen de Dabid; Eeyabi athiɛi ya tɔ kene yen yen man bɔ ne rin ke Bɛnydit; Othana tɔ nhial. 
MAT.21.10	Na ci ɣet Jeruthalem, ke baai leeth ebɛn, thiec, Ye yeŋa ekene? 
MAT.21.11	Go duut jam, Ye kee nebi Yecu ne Nadhareth de Galili.
MAT.21.12	Go Yecu lɔ yekalu de Nhialic, ku ciec kɔc ke ɣɔc kedhia kene kɔc ɣɔɔc ne yekaluic, ku puk ageen ke duweer ke weu nhiim piny, ku ka ke nyuc ke kɔc ɣɔɔc kurei; 
MAT.21.13	ku yook keek, Ye kee gɔɔr, Ya luaŋdie abi ya cɔɔl luaŋ de duɔr: ku kacak cɔk ye te de pɛc. 
MAT.21.14	Go coor ku ŋot bɛn enɔŋ en yekalu; go ke cɔk dem. 
MAT.21.15	Na ye bany ke ka ke Nhialic ku dugɛɛr yii ŋemki kadit cike loi, ku mith ye coot ne yekaluic, yiki jam, Yi Othana enɔŋ wen de Dabid; e ke ɣok, 
MAT.21.16	thiecki, Yi ca keeka luelkeke piŋ? Go Yecu ke yɔɔk, Ye ee. Kɛnka kan ciir, ya yin ci lɛc cɔk lɔ cap ne miththii thuet thook. 
MAT.21.17	Go ke waan, ku jiɛl baai leer Bethani, ku reer thin.
MAT.21.18	Na ɣɔn miak ye dhuk, ke ci cɔk. 
MAT.21.19	Go ŋaap ŋem ne dhol kec, go lo, go ciɛn ke le yok ne yenom, kee ye yic abac; go yɔɔk, Ye ne yin cie kan luɔk. Go ŋaap dac guau. 
MAT.21.20	Na ci kɔcpiocke ye ŋem, e ke gɛi, ku jamki, Yi ye naa goe ŋaap guɔ guau? 
MAT.21.21	Go Yecu dhuk, yook keek, Ye na yaka naŋ gam, ku cak ye gai, e kacie ke ci luɔi ŋaap yene bak loi yetok; na cakka yekure yɔɔk eya, Wuɔ nyai ku cuate rɔt bɛɛr; e kaluɔika. 
MAT.21.22	Ke dɛ ebɛn ke yaka thiec ne lɔŋ, ku yaka gam, e kabak ya kap.
MAT.21.23	Te cen lɔ yekalu, ke bany ke ka ke Nhialic ku roordit ke kɔc lɔ enɔŋ en ke weet kɔc, ku thiecki, Yi ye keekake loi ne riɛr no? ku ye ŋa e yin e yin yeriɛre? 
MAT.21.24	Go Yecu dhuk yook keek, Ye we ba bɛɛr thiɛc tok eya. Ku na gamka ye, ke we bake lɛk riɛr yan keekake loi eya. 
MAT.21.25	Ne baptinh de Jɔn, ne bɔ teno? ye ke de pan nhial ka ye ke de kɔc? Goki roth jaam, jamki, Yi na luelku ye, Wu kee ke de pan nhial; e kayook wɔ, Ye aŋo ci we ye ye gam? 
MAT.21.26	Na luelku ye, Wu kee ke de kɔc; ke wɔ riɔc ne duut; ne ke ye kek Jɔn cɔk ye nebi kedhia. 
MAT.21.27	Goki dhuɔk Yecu, jamki, Yi kakucku. Go ke yɔɔk eya, Ye ke we caake bi lɛk riɛr yan keekake loi. 
MAT.21.28	Yeŋo yaka tak? Ŋɛk anɔŋ wat keerou. Go lɔ enɔŋ wen tueŋ, jiɛm, Ye wendie, lɔɔr luɔiye ne yekole dom de abiɛi. 
MAT.21.29	Go dhuk, jiɛm, Ye ɣan ce lɔ: ela ke wel yepiɔu ku leer. 
MAT.21.30	Go lɔ enɔŋ wen ciɛn, ku yook yeya. Go dhuk, jiɛm, Ye ɣan lɔ, bɛny: ku cii lɔ. 
MAT.21.31	Ye ŋa ne keek ci piɔn de wun loi? Goki yi, Kee wen tueŋ. Go Yecu ke yɔɔk, Ye we ya yɔɔk neyic, Ya mejueer ku abɛɛl aaye we ŋaar ne ceŋ de Nhialicic. 
MAT.21.32	Jɔn ee bɛn enɔŋ week dhol lajik, ku cak ye gam: ku ye gam ne mejueer ku abɛɛl. Ku week, na cak ye ŋem, ke we ken wepiɔth bɛɛr wel, bak ya gam.
MAT.21.33	Piɛŋka parabol dɛ: ran de baai ee tɔ, ku ci dom de abiɛi com, ku rɔk, ku wec ke de nyieny de abiɛi, ku buth ɣon baar, ku nyiɛŋ kɔc ke luɔi, ku leer piny dɛ. 
MAT.21.34	Ɣɔn ye ruer ye bii, ke tuc aluɛkke tuc ke kɔc ke luɔi, bik kakeek ci luɔk lɔ loom. 
MAT.21.35	Go kɔc ke luɔi aluɛkke dɔm, ku duiki kene, ku nɛkki kene, ku biok kene ne kur. 
MAT.21.36	Go aluɛk juec kɔk wɛr aluɛk tueŋ bɛɛr tooc: goki ke bɛɛr lɔ loi yiya. 
MAT.21.37	Ela e ke tucke wende, jiɛm, Ye kaabi wendie lɔ riɛu. 
MAT.21.38	Na ci kɔc ke luɔi wende ŋem, e ke jam ne roth, Yi dit ekee kene: baka, nɛkku, ku buk kake look. 
MAT.21.39	Goki dɔm, ku nyiɛiki dom de abiɛi, ku lek nɔk. 
MAT.21.40	Yen na bɔ bɛny de dom, ke bi ŋo luɔi keekɔc ke luɔike? 
MAT.21.41	Goki yɔɔk, Yi kabi keekɔc rɛcke cok nɔk, ku nyiɛŋ dom de abiɛi kɔc kɔk ke luɔi, kɔc bi ye dac ya yiɛn kakeek ye luɔk. 
MAT.21.42	Go Yecu ke yɔɔk, Ye kɛnka kan ciir ne kacigɔɔr yic,
MAT.21.42	Ya kuur e ci rɛɛc ne kɔc ke buth,
MAT.21.42	Yenekee taau ne ŋem de pany nom:
MAT.21.42	Yenekee bɔ enɔŋ Bɛnydit,
MAT.21.42	Ee ke gɛiye ne wɔnyin.
MAT.21.43	Yen we ya yɔɔk, Ya ceŋ de Nhialic abi nyaai enɔŋ week, ku kabi yiɛn jur ye luɔk ne yen. 
MAT.21.44	Ku ran ye loony ne yekuure nom abi rɔt thoor; ku ran bi mat abi mot ci liɛt. 
MAT.21.45	Na ci bany ke ka ke Nhialic kene Parithai paraboolke piŋ, ke nyicki lan jiɛɛm yen ne keek. 
MAT.21.46	Goki piɔth naŋ dɔmki, e ke riɔc ne duut, ne ke yee kek ye cɔk ye nebi.
MAT.22.1	Go Yecu dhuk, beer ke yɔɔk ne parabool, jiɛm, 
MAT.22.2	Ye ceŋ de pan nhial acit meleŋ ɣɔn, ci miɛth de thieŋ de wende loi, 
MAT.22.3	ku tooc aluɛkke bik kɔc eke ci lɛk ne miɛth de thiek lɔ cɔɔl: goki cuɔk lɔ bɛn. 
MAT.22.4	Go aluɛkkeek kɔk bɛɛr tooc, jiɛm, Ye yɔɔkka ke kek kɔc ci lɛk, Wuɔ ŋɛmka, miɛthdie aca juiir: mioorcie ku korekootcie aa nɔk, ku kaŋ kedhia aa loi: yen baka te de miɛth de thiek. 
MAT.22.5	Goki lɔ cɔk ye kepiɛlic, ku leki ne ɣɔnken, lɔ ŋɛk te de domde, ku lɔ ŋɛk ne thuŋdeic, 
MAT.22.6	ku dɔm kɔc ci doŋ dɔmki aluɛkke, ku yɔŋki keek, ku nɛkki keek. 
MAT.22.7	Go melek go ɣok: ku tooc rɛmke, ku nɛk ke kek kɔc ke tir, ku nyop panden. 
MAT.22.8	Ku yook aluɛkke, Ye thiek ee loi, ku kɔc cike lɛk aace piath. 
MAT.22.9	Yen laka ne apuɔkdhɔl ku cɔɔlka kɔc kedhia kɔc bakke yok bik bɛn te de miɛth. 
MAT.22.10	Go kealuɛkke lɔ ne apuɔkdhɔl, ku lek kɔc kuɔt yic kedhia kɔc cikke yok, kɔc rac ku kɔc piath: a go luak jal thiaŋ ne kamaan. 
MAT.22.11	Ɣɔn ye melek ye bii luɛɛk bi kamaan bi ŋem, ke ŋem ran tok ne cin alanh de thiek ceŋ: 
MAT.22.12	go thiec, Ye math, yeŋo bii yin eene ke cin alanh de thiek ceŋ? Go ciɛn ke dhuk. 
MAT.22.13	Go melek aluɛkke yɔɔk, Ye dɛrka cin ku yecok, ku cuatka biyic ne cuɔlic; te bi ya te de dhieu ku nyii de lec. 
MAT.22.14	Juaac aye cɔɔl, ku kalik keeka ye lɔc bei thin.
MAT.22.15	Go Parithai roth lɔ jaam ne ke bik kek ye waai ne jamde. 
MAT.22.16	Ku tocki kɔcken piocki kene kɔc ke Kerod toocki ke enɔŋ en, jamki, Yi Dupioc, yin yuku nyic ke yin ye yic, ku ye kɔc wɛɛt ne dhol de Nhialic neyic, ku cii ye riɔc ne ran dɛ: ku yin ci lɛc de kɔc acii ye thieekic. 
MAT.22.17	Yen lɛke wɔɔk, Ye tak wude? Piɛth buk Kaithar ya juɛr, ka cii piath? 
MAT.22.18	Go Yecu go rɛɛcden nyic, ku jiɛm, Ye yeŋo yaka thɛm ɣa, we kɔc ke adhuɔɔm? 
MAT.22.19	Nyuɔthka ɣa weu ke juɛr. Goki yiɛn denariɔn tok. 
MAT.22.20	Go ke thiec, Ye yeŋa yeke ci gaar thine? 
MAT.22.21	Goki yɔɔk, Yi kee Kaithar. Go ke yɔɔk, Ye yaka Kaithar yiɛn ka ye ya kake, ku yiɛnka Nhialic ka ye kake. 
MAT.22.22	Na cik ye piŋ, e ke gɛi, ku pɛlki, ku jiɛlki.
MAT.22.23	Yekole aci Thadokai bɛn enɔŋ en, kɔc ye jam yi cin jon de rɔt, ku thiecki, 
MAT.22.24	jamki, Yi Dupioc, Mothe ee jam, Ye na ye raan thou, ku cin mith, ke manhe lɔ ɣot ne tiŋde, bi manhe kɔɔc. 
MAT.22.25	Yen wɔ nɔŋ wat keedherou: wen tueŋ ee thiek ku thou, ke cin meth, a go tiŋde nyaŋ manhe. 
MAT.22.26	Go bɛɛr yenya ne wen de rou, ku wen de diak, agut ke keedherou. 
MAT.22.27	Ku jɔl tiik thou ne kecok kedhia. 
MAT.22.28	Yen na ye akol ke jon de rɔt, ke bi ya tiŋ de ŋa ne ke keedherou? Ee ya keden kedhia. 
MAT.22.29	Go Yecu dhuk yook keek, Ye kayaka wuɔc, ne ke kuc we kacigɔɔr, ku riɛr de Nhialic. 
MAT.22.30	Ku akol ke jon de roth aceneke bi ya thiek, ku ci diar beere thiak; aaye ciɛt malaikai pan nhial. 
MAT.22.31	Ku na ye jon de roth, ke we ken ke cii Nhialic lɛk we piŋ, ɣɔn jiɛm en, 
MAT.22.32	Ye ɣan ye Nhialiny de Abraɣam, ku ya Nhialiny de Yithak, ku ya Nhialiny de Jakob? Yen Nhialic acie Nhialiny de kɔc ci thou, ee ke de kɔc ye piir. 
MAT.22.33	Na ci duut ye piŋ, e ke gɛi ne piocde.
MAT.22.34	Na ci Parithai ye piŋ ke ci Thadokai cɔk mim, e ke kuut kenhiim. 
MAT.22.35	Ku ran toŋ de keek, ye dukuny de luɔk, aci ye thiec, them, 
MAT.22.36	Ye Dupioc, ye loŋo dit ne looŋ yic? 
MAT.22.37	Go yɔɔk, Ye ye Nhialic Bɛnydiitdu nhiar ne yipiɔu ebɛn, ku ne tiɛpdu ebɛn, ku ne tɛŋdu ebɛn. 
MAT.22.38	Yenekee loŋ tueŋ ku kee loŋ dit. 
MAT.22.39	Ku dɛ cit en eke, Ye ran ye reer ke yi nhiar ci man de yiguɔp. 
MAT.22.40	Loŋ ebɛn ku nebii aaye kɔɔc ne keelooŋke keerou.
MAT.22.41	Na ŋoot Parithai e ke kuɔt nhiim, e ke thiec Yecu ke, 
MAT.22.42	jiɛm, Ye yaka tak wuɔde ne Kritho? yee wen de ŋa? Goki yɔɔk, Yi kee wen e Dabid. 
MAT.22.43	Go ke yɔɔk, Ye yeŋo e yee Dabid ye cɔɔl Bɛnydit ne Jɔŋdiit Lajik, jiɛm,
MAT.22.44	Ye Bɛnydit ee Bɛnydiitdie yɔɔk,
MAT.22.44	Ye nyuɔɔce ne ciin cuecdie,
MAT.22.44	Aɣet kol ban yi cɔk kɛc kɔc nɔŋ ater kene yin kɔth?
MAT.22.45	Yen na ne yee Dabid cɔɔl Bɛnydit, ke ye ya wende yede? 
MAT.22.46	Go ciɛn ran toŋ leu en ne dhuk wɛt, riɔɔcki ne yekole acin ran beer ye ya thiec.
MAT.23.1	Go jam ke duut ku kɔckek piocke, 
MAT.23.2	yook keek, Ye dugɛɛr ku Parithai aaye reer ne thony de Mothe nom. 
MAT.23.3	Yen ke dɛ ebɛn ke yiki lɛk we, yaka loi ku yaka muk: ku duɔke luɔiden ye loi; ayiki luel, ku cik ye loi. 
MAT.23.4	Ee yic, aaye duɔt thiek edot duut ku yiki kan ne kɔc keet; ku keek ne gupken acik ye wek ne ciin tok. 
MAT.23.5	Luɔiden yiki loi ebɛn ayiki loi bii kɔc ya ŋem. Aaye pulaktiriaiken cɔk dhil, ku yiki buuk ke alɛthken thook cɔk dit, 
MAT.23.6	ku yiki ɣɔn dit tueŋ ke miɛth nhiar, ku thoc dit ke luek ke gueer, 
MAT.23.7	ku muɔth ne ɣɔn ke ɣɔc, ku bi kɔc ke ya cɔɔl, Yi Rabi. 
MAT.23.8	Ku ne we cie cɔɔl Rabi: ee tok yenekee dupionyduɔn; ku we wedhia we ye ŋɛk ke manhe. 
MAT.23.9	Ku cin ran dɛ yaka cɔk ye wuɔrduɔn ne piny nom; ee tok yenekee Wuɔrduɔn, man ye tɔ nhial. 
MAT.23.10	Ku duɔke ye coot, wuɔ dudok: ee tok yenekee dudoŋduɔn, Kritho. 
MAT.23.11	Ku ran ye dit ne weyic, yeneka bi ya ya awunduɔn. 
MAT.23.12	Raan ebɛn ran ye rɔt cɔk dit, abi ya cɔk koor; ku raan ebɛn ran ye rɔt cɔk koor, abi ya cɔk dit.
MAT.23.13	We bi naŋ dhieu, we dugɛɛr, ku Parithai, we kɔc ke adhuɔɔm! ne thiek ci we kɔc thiɛɛk wei ne ceŋ de pan nhialic. We cie lɔ thin ne gupkuɔn, ku yaka kɔc ye lɔ thin gel ne lɔ. 
MAT.23.14	We bi naŋ dhieu, we dugɛɛr, ku Parithai, we kɔc ke adhuɔɔm! ne ke ye we ɣoot ke diarjɔɔk cam yic, ku yaka lɔŋ cɔk baar ne adhuɔɔm. Yen we bi naŋ lukwei gok.
MAT.23.15	We bi naŋ dhieu, we dugɛɛr, ku Parithai, we kɔc ke adhuɔɔm! Ne yuil ye we bar yuil ku piny ba perɔthiluto tok yok; ela cak ye yok, ke cakka ye wen de giɛna wɛr week naarou.
MAT.23.16	We bi naŋ dhieu, we dudook ye coor, we man ye jam, Wuɔ raan ebɛn ran ye mel kueŋ ne yekalu, ee ciɛn ke dɛ; ku raan ebɛn ran ye mel kueŋ ne jini de yekalu, ee naŋ kɛny. 
MAT.23.17	We ci bel ku cak cɔɔr; ye keno dit, ye jini ka ye yekalu e ye jini thiei? 
MAT.23.18	Ku, Raan ebɛn ran ye mel kueŋ ne kan de koc, ee ciɛn ke dɛ; ku raan ebɛn ran ye mel kueŋ ne miɔc ye kan ne yenom, ee naŋ kɛny. 
MAT.23.19	We ye coor: ye keno dit, ye miɔc ka ye kat e ye miɔc thiei? 
MAT.23.20	Yen ran ye mel kueŋ ne kan de koc, ee mel kueŋ ne ye ku ne ka yeke kan ne yenom kedhia. 
MAT.23.21	Ku ran ye mel kueŋ ne yekalu, ee mel kueŋ ne ye ku ne yen yen man ye ceŋ thin. 
MAT.23.22	Ku ran ye mel kueŋ ne pan nhial, ee mel kueŋ ne thony de Nhialic ku ne yen yen man ye nyuc ne yenom.
MAT.23.23	We bi naŋ dhieu, we dugɛɛr, ku Parithai, we kɔc ke adhuɔɔm! ne juɛr ye we mint ku dil ku kumin juar, ku yaka kathiek ke looŋ waan, go ya luk ku kac de piɔu ku gam. Keekake ee te yaka ke dhiil ne luɔi, ku cak kɔk ye waan. 
MAT.23.24	We ye dudook ye coor, we ye dhiɛr dhiɛɛm wei ku liɛkka thɔrɔt.
MAT.23.25	We bi naŋ dhieu, we dugɛɛr, ku Parithai, we kɔc ke adhuɔɔm! ne ke ye we abiny ku thɛn waak kɔth, ku cik yic thiaŋ ne pɛc ku luɔi rac. 
MAT.23.26	Yin Paritha ye cɔɔr, kɔn abiny ku thɛn waak yic, ku kaabi ɣɛɛr ne kekɔth eya.
MAT.23.27	We bi naŋ dhieu, we dugɛɛr, ku Parithai, we kɔc ke adhuɔɔm! ne ke cit we ɣoot ɣeer ke rɛŋ, man ye piath ne ŋem, ku cik yic thiaŋ ne yuɔm de raan ku ka ce piath kedhia. 
MAT.23.28	Yenekee cɔɔkduɔn, we ye lajik biyic ne kɔc nyin, ku we ci yic thiaŋ ne adhuɔɔm ku rɛɛc.
MAT.23.29	We bi naŋ dhieu, we dugɛɛr, ku Parithai, we kɔc ke adhuɔɔm! ne ke ye we rɛŋ ke nebii buth, ku yaka rɛŋ ke kɔc lajik dheeŋ, 
MAT.23.30	ku yaka jam, Wuɔ ne wɔ tɔ ɣɔn ne akol ke kuarkuɔ, e kee te kenku ya mat wɔne keek ne rim ke nebii. 
MAT.23.31	Yen we ye roth lɛk, wuɔ wɔ ye wɛɛt ke keek kek kɔc eke ye nebii nɔk. 
MAT.23.32	Yen yaka alep ke kuarkuɔn thiɔŋ. 
MAT.23.33	We ye karoor, ku yaka mith ke karoor, bak luŋ de giɛna deeny wuɔde? 
MAT.23.34	Yen ŋɛmka, we yake tuɔc nebii, ku kɔc nyic kaŋ, ku dugɛɛr: ku kɔk ke keek aabakke ya dui ne ɣootkuɔn ke gueer yic, ku yaka ke ŋet ne baai ku baai: 
MAT.23.35	bi riɛm lajik ebɛn ci kuer ne piny nom bi lɔ ne wekɔth, riɛm de Abel lajik agut riɛm de Dhakaria wen de Barakia, man cak nɔk ne kaam de te de luɛŋ de wei ke kan de koc. 
MAT.23.36	We ya yɔɔk neyic, Ya keekake kedhia aabi yekuane lɔny.
MAT.23.37	Agai ci Jeruthalem, Jeruthalem, man ye nebii nɔk, ku ye kɔc biɔɔk ne kur kɔc ci tuɔɔc enɔŋ en! An ye piɔu dac naŋ ba mithku kuɔɔt yic ci man ye ajith mithke kuɔt ne yewuɔk, ku jaiye. 
MAT.23.38	Ŋem, ɣondu ee doŋ ne riaakic. 
MAT.23.39	Yin ya yɔɔk, Ya yin ce ɣa beer ŋem, agut te bin jam, Wu keeyabi athiɛi ya tɔ kene yen, yen man bɔ ne rin ke Bɛnydit.
MAT.24.1	Go Yecu jaal ne yekalu, cith yenom wei, go kɔckek piocke lɔ enɔŋ en, bik lɔ nyuɔth buth cene yekalu buth. 
MAT.24.2	Go dhuk yook keek, Ye cak keekake ŋem kedhia? we ya yɔɔk neyic, Ya kacin kuur toŋ bi doŋ ne kuure nom yetene, ke ci bi thuɔr piny.
MAT.24.3	Ana ye nyuuc ne kuur de Olip nom, ke kɔcpiocke lueŋ roth en, jamki, Yi lɛke wɔ te bi keekake bɛn, ku bi ŋo bɛndu nyuɔɔth? ku kol ciɛn de piny nom? 
MAT.24.4	Go Yecu dhuk yook keek, Ye ŋɛmka roth kɛlke raan bi we yiɛc wei. 
MAT.24.5	Juaac abi bɛn ne rincie, ku ye jam, Ye ɣan ye Kritho; ku bi juaac ya yiɛc wei. 
MAT.24.6	Ku we bi tɔɔŋ ya piŋ, ku thook ke tɔɔŋ; ŋɛmka roth kɛlke we bi nhiim ya liap; keekake aabi bɛn dhiil; ku kol ciɛn aŋoot. 
MAT.24.7	Jure ke jure abi ɣeet, ku ceŋ ke ceŋ: ku kabi naŋ pawɛɛr ku aluɛkluɛk tɛɛn ku tɛɛn. 
MAT.24.8	Ku keekake kedhia aaye gɔc de dhieu. 
MAT.24.9	Ku kaabi we ya yiɛn dhieu, ku yiki we nɔk bak thou: ku we bi ya maan ne juɔɔr ebɛn ne rincie. 
MAT.24.10	Ku juaac abi ya kɔth, ku yiki roth gam, ku yiki roth maan. 
MAT.24.11	Ku nebii juec ke adhuɔɔm aabi ya tuɔl, ku yiki juaac yiɛc wei. 
MAT.24.12	Ku nhiɛr de juaac abi ya liɛr ne kut bi karac kut. 
MAT.24.13	Ku ran ye kɔɔc agut kol ciɛn, yeneka bi luɔk. 
MAT.24.14	Ku keewelpiɛth ke ceŋke aabi lɛk piny nom ebɛn, bi juɔɔr ebɛn bi nyuɔɔth; ku jɔl kol ciɛn bɛn.
MAT.24.15	Yen na ŋɛmka rɛɛc de riaŋdit, ne luɛl ɣɔn ci nebi Daniel ye luel, ke kaac te lajik, (ne yee raan nyic ran ye ye ciir), 
MAT.24.16	ke ne kɔc tɔ ne Judaya neke riŋ ne kur nhiim. 
MAT.24.17	Ne ran tɔ ne ɣot nom ne ce lɔ piny bi kake lɔ nap bei ɣot: 
MAT.24.18	ku ne ran tɔ domic ne ce dhuk ɣot bi alanhde lɔ loom. 
MAT.24.19	Abi naŋ dhieu enɔŋ diar liac ku diar tiakke ne keeakolke! 
MAT.24.20	Ku yaka lɔŋ kɛlke miootduɔn bi bɛn muɔi, ku cii tɔ ne kol e thabath. 
MAT.24.21	Jiɛth diit de piɔu abi tɔ, ke ken kan bɛn ɣɔn ciɛke piny agut ci yemane, ku kaci bi kan bɛɛr tɔ. 
MAT.24.22	Ku ne keeakolke ken yic ciɛk, ee te cin ran ci luɔk: ee bian de kɔc cike lɔc yeneka cɔk ke ciek. 
MAT.24.23	Yen na yook raan week, Ye ŋɛmka, Kritho eke, ka tɛɛn; ke duɔke ye gam. 
MAT.24.24	Krithoi ke adhuɔɔm ku nebii ke adhuɔɔm aabi tuɔl, ku kaabi cit dit ku kagɛiyeke nyuɔɔth; bik kɔc yiɛc wei, aɣet kɔc cike lɔc. 
MAT.24.25	We cake lɛk ke ŋoot wei. 
MAT.24.26	Yen na yooki week, Yi katɔ roor; ke we duɔke lɔ: ku, Yi katɔ ne bian ɣot; ke we duɔke ye gam. 
MAT.24.27	Acit man ye yuil e deŋ bɛn ciɛn, ku ye ŋem agut tueŋ; yenekee cɔɔk de bɛn de Wen de raan. 
MAT.24.28	Te de lai ye thou yeneka ye coor guɛɛr.
MAT.24.29	Ne jiɛth de piɔu cok ne keeakolke, ke akɔl abi maar, ku pɛɛi aci bi ruɛr, ku kuel aabi lony nhial, ku riir nhial aabi met. 
MAT.24.30	Ku jɔl cin de Wen de raan tuɔl nhial: ku juɔɔr ebɛn de tiɔp nom abi piɔu dhiau, ku kabi Wen de raan ŋem ne bɔ ne pioolic nhial kene riɛr ku nuɔm dit. 
MAT.24.31	Ku kabi malaikaike tooc ne awuɔɔu dit de tuŋ, ku bik kɔckek cike lɔc kuɔɔt yic ne yom ye yic ŋuan, ciɛk ne nhial ŋeep lee guɔt ŋeme.
MAT.24.32	Piɔcka ne parabol de ŋaap. Te ci kerke kac ku nyook yith, e kanyiɛcka lan ci ruer thiɔk. 
MAT.24.33	Yenekee cɔɔkde eya, na yaka keekake kedhia ŋem, ke nyiɛcka lan yen thiɔk, atɔɔ ɣot thok. 
MAT.24.34	We ya yɔɔk neyic, Ya yekuane aci bi jaal aŋoot keekake kedhia e ke ken thok. 
MAT.24.35	Pan nhial ku piny aabi nyaai, ku welcie aaci bi nyaai. 
MAT.24.36	Acin ran toŋ nyic yekole ku thaa, acin malaikai ke pan nhial, ku acin Wa, ee Awa yetok. 
MAT.24.37	Caŋ de akol ke Noa, yeneka bi ya cɔɔk de bɛn de Wen de raan. 
MAT.24.38	Ɣɔn ŋot aboor wei aake ye cam, ku dekki, ku thiekki, ku mɛk nyiirken, agut kol leere Noa ne rian ditic, 
MAT.24.39	ku kucki, agut te biiye piau nyiɛɛi ke; yeneka bi ya caŋ de bɛn de Wen de raan. 
MAT.24.40	Yekole abii kɔc keerou tɔ domic; tok abi laar, ku dɔŋ tok. 
MAT.24.41	Diar keerou diar guɛɛr aabi tɔ; tok abi laar, ku nyiɛŋe tok piny. 
MAT.24.42	Yen yaka tiit: we kuc kol bi Bɛnyduɔn bɛn. 
MAT.24.43	Ku muɔkke yekene, na ne wun e ɣot nyic thaa bi rueeny bɛn, e kee te ci tiit, a kee te kene ɣonde thur. 
MAT.24.44	Yen yaka roth juiir eya; Wen de raan abi bɛn ne thaa kuɔcke. 
MAT.24.45	Yen yeŋa ye aluaŋ nɔŋ adot ku nyic kaŋ, ci bɛnyde taau ne pande nom, bi ke ya miɛɛth ne ɣan ke ciɛm? 
MAT.24.46	Yealuaŋe ee thiei, yen man na bɔ bɛnyde, ke yok ne lui yeya. 
MAT.24.47	We ya yɔɔk neyic, Ya kabi taau ne ka ye tɔ kene yen nhiim kedhia. 
MAT.24.48	Ku na ye yealuaŋe ye rɛɛc ye tak ne yepiɔu, Ye Bɛnydie kagaau, 
MAT.24.49	ku ye aluɛk kɔk lui kene yen gɔl ne dui, ku ye cam ku ye dek kene kɔc ye miɔl; 
MAT.24.50	ke bɛny de yealuaŋe bɔ ne kol ken tak, ku ne thaa e kuc en bɛnde, 
MAT.24.51	kabii bɛnyde tɛɛm wei, ku tɛɛu ne biak de kɔc ke adhuɔɔm; te bi ya te de dhieu ku nyii de lec.
MAT.25.1	CEŊ de pan nhial abi ciɛt nyiir keethiɛr ci lambaiken loom, ku leki lorki ran thiek. 
MAT.25.2	Ku ci dhiec bel ne keyic, ku nyic dhiec kaŋ. 
MAT.25.3	Ka ci bel, wen loom kek lambaiken, e kaake cin yic miok: 
MAT.25.4	ku leer nyiir nyic kaŋ miok ne gutken yic ku lambaiken. 
MAT.25.5	Na ye ran thiek ye ŋoot wei, e ke tɛc ninki. 
MAT.25.6	Ɣɔn ne wɛɛric ke cɔt tɔ, Ya ŋɛmka, ran thiek! Baka bei, luɔrka. 
MAT.25.7	Go keenyiirke kedhia roth jɔt, ku cothki lambaiken. 
MAT.25.8	Go ka ci bel ka nyic kaŋ yɔɔk, Yi miacka wɔ ne miokduɔn; lambaikuɔ aa yai. 
MAT.25.9	Go ka nyic kaŋ dhuk, jamki, Yi kace wɔ bi yen leu wɔne week: yen laka te nɔŋ kɔc ke ɣɔc, ku bak lɔ ɣooc ne gupkuɔn. 
MAT.25.10	Ana yi lek ɣooc, ke ran thiek bɔ; go ka ci roth juiir lɔ kene yen te de miɛth de thiek: ku thieeke ɣot. 
MAT.25.11	Ela e ke bɔ eya keenyiirke, jamki, Yi Bɛny, Bɛny, liɛpe wɔ ɣot thok. 
MAT.25.12	Go dhuk jiɛm, Ye we ya yɔɔk neyic, Ya we kuɔcke. 
MAT.25.13	Yen yaka tiit, ne kuny kuc we kol ka thaa bi Wen de raan bɛn.
MAT.25.14	Aciit ke ran lɔ pan dɛ, a go aluɛkke cɔɔl, ku nyiɛŋ ke kake. 
MAT.25.15	Yin ran tok talantɔɔn keedhiec, ku yin rane rou, ku rane ne tok; yin ŋɛk ke ye ye leu, ku jɔl keny. 
MAT.25.16	Go ran nɔŋ talantɔɔn keedhiec dac lɔ ku juɛk keyic ne ɣooc abik ya thiɛr. 
MAT.25.17	Ku yene ye cɔɔk de ran de rou juɛk ren dɛ thin. 
MAT.25.18	Go ran de tok lɔ ku wec toŋde piny, thiɛn weu ke bɛnyde. 
MAT.25.19	Na ɣɔn ci bɛny de keealuɛkka ceŋ wei, ke jɔl bɛn, ku gɔl kuɛn kene keek. 
MAT.25.20	Go ran de talantɔɔn keedhiec go bɛn kene dhieny dɛ, ku jiɛm, Ye Bɛny, yin ee yin ci ɣa nyaŋ talantɔɔn keedhiec: ku kaacake juɛk yic dhieny dɛ. 
MAT.25.21	Go bɛnyde yɔɔk, Ye kapiath, yin ye aluaŋ piath ku nɔŋ adot: yin ci naŋ adot ne kadiaak, a yin ba taau ne kajuec nhiim. Lɔɔr ne yum de piɔu de bɛnyduic. 
MAT.25.22	Go ran de talantɔɔn keerou bɛn eya, ku jiɛm, Ye Bɛny, yin ee yin ci ɣa nyaŋ talantɔɔn keerou: ku kaacake juɛk yic ren dɛ. 
MAT.25.23	Go bɛnyde yɔɔk, Ye kapiath, yin aluaŋ piath ku nɔŋ adot: yin ci naŋ adot ne kadiaak, a yin ba taau ne kajuec nhiim. Lɔɔr ne yum de piɔu de bɛnyduic. 
MAT.25.24	Go ran de talantɔn tok bɛn eya, ku jiɛm, Yin ee yin nyiɛc ke yin rir piɔu, ku ye tem ne ka kɛneke com, ku ye kuany ne ka kɛneke pok. 
MAT.25.25	Guɔ riɔc, ku laar ku thian talantɔndu piiny: ŋem, ŋɔ kedu eke. 
MAT.25.26	Go bɛnyde dhuk yook, Ye yin ye aluaŋ rac ku ye adakrɔt, yin nyic ɣa ke an ye tem ne ka kɛnke com, ku ya kuany ne ka kɛnke pok. 
MAT.25.27	Yen ee te ca weucie dhiil ne yin kɔc ke baŋki, a na ya bɛi, e ke te ca kacie bɛɛr yok kene juek. 
MAT.25.28	Yen lɔmka talantɔn enɔŋ en, ku yiɛnka ran de talantɔɔn keethiɛr. 
MAT.25.29	Raan ebɛn ran ye naŋ kaŋ e kabi ya miɔc, ku kabi ya naŋ kajuec. Ku ran ye ciɛn ke dɛ, ne cak ya ke tɔ ke ye, e kanyiɛɛie. 
MAT.25.30	Ku ciɛɛcka aluaŋ rac ne cuɔlic biiyic: te bi ya te de dhieu ku nyii de lec.
MAT.25.31	Na bɔ Wen de raan ne nuɔmde, ku malaikai kene yen, e kabi nyuc ne thonyden de nuɔm nom, 
MAT.25.32	ku juɔɔr ebɛn abi gueer ne yenom: ku kaabike poc yic, ci man ye abiok amɛl poc ne buɔɔth yic. 
MAT.25.33	Ku kabi amɛl taau cuec, ku buɔɔth ciɛm. 
MAT.25.34	Ku kaabi Melek ke yɔɔk, kek ka ci taau cuec, Ye baka, we eka ci thiei ne Awa, ku lɔmka ceŋ ci juɛr week ɣɔn ciɛke piny. 
MAT.25.35	An ee ɣan ci cɔk, guɔka ɣa cɔk ciɛm: an ee ci yal, guɔka ɣa cɔk dek: an ee ci lei, guɔka ɣa loom: 
MAT.25.36	an ee ci tat, guɔka ɣa piɔth: an ee ci bɛc, guɔka ɣa neem: an ee ci mac, guɔka bɛn enɔŋ ɣa. 
MAT.25.37	Ku kabii kɔc lajik dhuk yookki, Yi Bɛny, ye naa cii wɔ yi ŋem ne ci cɔk, ku miithku yin? ka ca yal, ku yinku yi piu? 
MAT.25.38	Ku ye naa cii wɔ yi ŋem ke yin ye alei, ku lomku yi? ka ca tat, ku piothku yi? 
MAT.25.39	Ku ye naa cii wɔ yi ŋem ke yin bec, ka ne mɛcic, ku buku enɔŋ yin? 
MAT.25.40	Ku kabii Melek dhuk yook keek, Ye we ya yɔɔk neyic, Ya ke cak luɔi ran toŋ de keewatmɛthcieke, acit ke cak luɔi ɣɛn. 
MAT.25.41	Ku kabi kɔc ciɛm yɔɔk eya, Ye jalka eene, we ci cieen, laka ne many thɛɛric many ci juɛr durieth kene malaikaike. 
MAT.25.42	An ee ɣan ci cɔk, guɔka ɣa cuɔk cɔk ciɛm: ku ca yal, guɔka ɣa cuɔk cɔk dek: 
MAT.25.43	an ee ci lei, guɔka ɣa cuɔk lom; taat, guɔka ɣa cuɔk pioth: bɛc, ku mac, guɔka ɣa cuɔk nem. 
MAT.25.44	Ku kabik yɔɔk, jamki, Yi Bɛny, ye naa cii wɔ yi ŋem ne ci cɔk, ku ca yal, ku ye alei, ku tat, ku bɛce, ku ci yi mac, goku yi cuɔk lui? 
MAT.25.45	Ku kabi dhuɔk keek, jiɛm, Ye we ya yɔɔk neyic, Ya na kɛnke ya luɔi toŋ de keekathiike, e kacit ke kɛnka luɔi ɣɛn. 
MAT.25.46	Keekake aabi lɔ ne many thɛɛric: ku kalajik ne piir athɛɛric.
MAT.26.1	Na ci Yecu keewelke thol kedhia, ke yook kɔckek piocke, 
MAT.26.2	Ye kanyiɛcka ke bi ya ret te ci nin keerou thok, ku Wen de raan abi gam bi piat. 
MAT.26.3	Go banydit ke ka ke Nhialic, ku dugɛɛr, ku roordit ke kɔc, goki mat ne tiai de bɛnydiit de ka ke Nhialic, cɔl Kaiapath; 
MAT.26.4	ku jiɛɛmki roth bik Yecu dɔm ne koony, ku bik nɔk. 
MAT.26.5	Goki jam, Yi kacie kol de miɛth, kɛlke bi naŋ ajaak de kɔc.
MAT.26.6	Ɣɔn ye Yecu ye tɔ ne Bethani, ɣon de Thimon ran de abiɛl, 
MAT.26.7	ke tiŋ nɔŋ tony de alabatha de miok de weu juec ke bɔ, ku wɛl ne yenom ke rɛɛr te de miɛth. 
MAT.26.8	Na ci kɔcpiocke ye ŋem, e ke ɣok, jamki, Yi ye kanŋo nyiɛk en yekene? 
MAT.26.9	Ee te ci ɣaac ne weu juec ku yine ke aŋaaŋ. 
MAT.26.10	Go Yecu nyic, go ke yɔɔk, Ye yeŋo yɔŋka tiik? ke ci luɔi piath luɔi ɣa. 
MAT.26.11	Aŋaaŋ aaye tɔ kene week ne nyindhia, ku an cie tɔ wɔ week ne nyindhia. 
MAT.26.12	Wɛl cen yemiokne wal ne ɣaguɔp, aloi juiir an ne thiɛŋdie. 
MAT.26.13	We ya yɔɔk neyic, Ya ɣan kedhia beneke keewelpiɛthke ya nyuɔɔth ne piny nom ebɛn, ke ke cii yetiŋe loi abi ya ciir eya bi kɔc kenhiim ya ciɛt ne yen.
MAT.26.14	Go ran toŋ de thiɛrkurou, cɔl Judath Yithkariɔt lɔ enɔŋ bany dit ke ka ke Nhialic, 
MAT.26.15	ku jiɛm, Ye yeŋo bak yiɛn ɣa, ku ba gam week? Goki rial thiɛrdiak kɛl en. 
MAT.26.16	Ku jɔl cool ne kɔɔr ne yekole bi yiɛn ke.
MAT.26.17	Ne kol tueŋ de cuin cinic awuro, ke kɔcpiocke bɔ enɔŋ Yecu, thiecki, Yi buk teno juiir bin ret cam thin? 
MAT.26.18	Go jam, Ye laka bei enɔŋ ŋadi, ku yɔɔkka, Wuɔ kaluel Dupioc, Wu ya koldie ee ɣeet; ret aba lɔ loi ɣondu wɔne kɔcciek piɔcke. 
MAT.26.19	Go kɔcpiocke lɔ loi ci luɛl de Yecu; ku juirki ret. 
MAT.26.20	Na ɣɔn thei ke nyuc te de miɛth kene kɔcpiocke thiɛrkurou; 
MAT.26.21	ana yi ciɛmki, ke jam, Ye we ya yɔɔk neyic, ya ran toŋ de week abi ɣa nyiɛn. 
MAT.26.22	Goki piɔth dhiau areet, ku gɔlki ne thiec kedhia, Yi ye ɣen, Bɛny? 
MAT.26.23	Go dhuk jiɛm, Ye kee ran ye ŋuany kene an ne thaanic, yeneka bi ɣa nyiɛn. 
MAT.26.24	Wen de raan alɔ, ci gar cene ye gɔɔr: ku kabi naŋ dhieu, ye yen man bi Wen de raan nyiɛn! ee te ŋuɛn te te kene yerane dhieth. 
MAT.26.25	Go Judath, man bi ye nyiɛn, dhuk jiɛm, Ye ye ɣɛn, Rabi? Go yɔɔk, Ye kaca luel. 
MAT.26.26	Ana yi ciɛmki, ke Yecu kuany mono, ku thiei, ku wɛɛk; ku yin kɔcpiocke, ku jiɛm, Ye lɔmka, camka; yekene kee guɔpdie. 
MAT.26.27	Ku loom abiny, ku leec Nhialic, ku yin ke, ku jiɛm, Ye dɛkka wedhia ne yekene; 
MAT.26.28	Riɛmdie eka, riɛm de man jot, ci kueer wei ne juaac, bi karɛcken nyaai. 
MAT.26.29	We ya yɔɔk, Ya kacaa kɔn bɛɛr dek yeluɔk de yeabinye, agut kol ban e dek ke jot wɔne week ne ceŋ de Awaic.
MAT.26.30	Na cik din e duɔr ket, e ke lɔ biyic lek kuur de Olip.
MAT.26.31	Go Yecu ke yɔɔk, Ye we wedhia we bi kɔth ne ɣen ela wakɔu: ne ke cene ye gɔɔr, Ya an bi adubiok nɔk, ku bi amɛl bik thiai. 
MAT.26.32	Ku na ca rɔt jɔt, ke we bake ŋaar Galili. 
MAT.26.33	Go Petero dhuk yook, Ye na cak raan ebɛn kɔth ne yin, ke an ci bi kan kɔth. 
MAT.26.34	Go Yecu yɔɔk, Ye yin ya yɔɔk neyic, Ya yemankaune, aŋoot ajith ke ken ciu, abin ɣa jai naadiak. 
MAT.26.35	Go Petero yɔɔk, Ye nee ɣan cak rɔt dhiɛl ne thouic wɔne yin, ke yin caa jai. Ku yene ye luɛlden eya kedhia, kek kɔcpiocke.
MAT.26.36	Go Yecu lɔ ke ke te cɔl Gethemane, ku yook kɔckek piocke, Ye nyuɔɔcke eene, ɣan lɔ tene la lɔŋ. 
MAT.26.37	Ku leer Petero ku wɛɛt ke Dhebedayo keerou, ku gɔl dhien de piɔu ku thiɛk de piɔu. 
MAT.26.38	Go ke yɔɔk, Ye an dhiau piɔu areet, agut ci thou: yen rɛɛrke eene, ku tiɛtka wene ɣɛn. 
MAT.26.39	Ku cot rɔt tueŋ emaath, ku gut enom piny, ku lɛŋ jiɛm, Ye yin Awa, na leu en, ke ne yeabinye wan ɣa; apiath abac; ne cie piɔndie, ne ye piɔndu. 
MAT.26.40	Ku bii enɔŋ kɔcpiocke, go ke yok ne nin, go Petero thiec, Ye yeŋo, cak tiɛt leu wene ɣɛn ne thaa tok? 
MAT.26.41	Yaka tiit ku yaka lɔŋ, kɛlke we bi ya them: agɛm piɔu, ku guɔp aniɔp. 
MAT.26.42	Ku beer lɔ ku lɛŋ, jiɛm, Ye yin Awa, na ce yeabinye ɣa leu ne wɛn, te kɛn an e dek, ke loi ne piɔndu. 
MAT.26.43	Ku beer bɛn, go ke yok ne nin, nokki. 
MAT.26.44	Go ke bɛɛr waan, ku jiɛl le lɔŋ ne ke de diak, ku jiɛm ne jam enhia. 
MAT.26.45	Ku bii enɔŋ kɔcpiocke, ku yook ke, Ye niɛnke emane, bak lɔŋ: thaa ee ɣeet, Wen de raan ee nyiɛn gɛme ne kɔc rac cin. 
MAT.26.46	Jɔtku roth, ku loku: ran bi ɣa nyiɛn ee ɣeet.
MAT.26.47	Ana ye ŋoot ke jam, ke Judath, ran toŋ de thiɛrkurou, ke bɔ kene dun diit muk thep ku lɔc, kɔc ke banydit ke ka ke Nhialic, ku roordit ke kɔc. 
MAT.26.48	Aacii ran bi ye nyiɛn ke nyuɔth cit, jiɛm, Ye ran ba ciim, yenekee ye: damka. 
MAT.26.49	Go dac lɔ enɔŋ Yecu, ku jiɛm, Ye mathe, Rabi; ku ciim. 
MAT.26.50	Go Yecu yɔɔk, Ye math, loi ke bii yin. Goki bɛn, ku dɔmki Yecu. 
MAT.26.51	Go ran toŋ de kɔc tɔ kene Yecu yeciin jɔt, ku miit theep bei, ku kep en aluaŋ de bɛnydiit de ka ke Nhialic yic wei. 
MAT.26.52	Go Yecu yɔɔk, Ye bɛɛre themdu dhuɔk tede: kɔc kedhia kɔc ye theep loom aabi ya thou ne theep. 
MAT.26.53	Yaka tak wuɔ caa Awa leu ne lɔŋ, ku bi ɣa tuɔc rɛm wɛr thiɛrkurou ke malaikai? 
MAT.26.54	Ete ye kacigɔɔr yith yide, bik tɔ ya dhiil yiya? 
MAT.26.55	Go Yecu duut yɔɔk ne yethaane, Ye yaka bɛn wene thep ku lɔc, bak ɣa dɔm ci rueeny? An ye cool ne reer ne yekalu piɔc kɔc, ku cak ɣa ye dɔm. 
MAT.26.56	Keekake kedhia aa loi, bi kacigɔɔr ke nebii bik ya yith. Go kɔcpiocke kedhia nyaaŋ wei, ku kɛtki.
MAT.26.57	Go kɔc ci Yecu dɔm goki laar ɣon de Kaiapath bɛnydiit de ka ke Nhialic, te cii dugɛɛr, ku roordit gueer thin. 
MAT.26.58	Go Petero go biath temec agut tiai de bɛnydiit de ka ke Nhialic, ku leer ɣot, ku nyuuc kene awuut, bi thok de kaŋ ŋem. 
MAT.26.59	Go bany ke ka ke Nhialic, ku ran ci gueer ebɛn, goki Yecu kɔr ke rieth kek ye, bik kek ye cɔk thou; 
MAT.26.60	go ciɛn ke yokki, agut te ci duleek bɛn. Ela ke rou bɔ, 
MAT.26.61	ku jamki, Yi yerane ee jam, Ye an leu yekalu de Nhialic ne thur, ku bɛɛr buth ne nin keediak. 
MAT.26.62	Go bɛnydiit de ka ke Nhialic kɔɔc, ku thiec, Ye ye ciɛn ke ye dhuk? Yeŋo yeke luel keekɔcke ne yine? 
MAT.26.63	Go Yecu mim. Go bɛnydiit de ka ke Nhialic yɔɔk, Ye yin cɔk yɔɔk ci man de Nhialiny ye piir, ba lɛk wɔ lan yin Kritho Wen de Nhialic. 
MAT.26.64	Go Yecu yɔɔk, Ye kaca luel: ku yin bɛɛr yɔɔk, Ya we bi Wen de raan ŋem ne nyuc yela ne bian cuec de riɛr, ku bii ne piol nhialic. 
MAT.26.65	Go bɛnydiit de ka ke Nhialic alɛthke reet, ku jiɛm, Ye kalɛt; yeŋo dɛ beerku kɔr duleek? ŋɛmka, we ci lɛtde piŋ. 
MAT.26.66	Wuɔde? Goki dhuk jamki, Yi kee ke thou en loi. 
MAT.26.67	Goki ŋuɔɔt nyin, ku guutki ne kecin; ku mɛɛŋe ne kɔk, 
MAT.26.68	jamki, Yi nyuɔthe wɔ, yin Kritho: ŋa ci yi maŋ?
MAT.26.69	Ku rɛɛr Petero biyic, reer ne tiaiic. Go nya lɔ enɔŋ en jiɛm, Ye yin ee yin tɔ eya wene Yecu de Galili. 
MAT.26.70	Go jai ne kenhiim kedhia, jiɛm, Ye an kuc yeke luele. 
MAT.26.71	Te cen lɔ geer, ke ŋem nyan dɛ, ku yook kɔc eke tɔ etɛɛn, Ye yerane ee tɔ ke Yecu de Nadhareth eya. 
MAT.26.72	Go bɛɛr jai meel rɔt, Ye kee ran kuɔc. 
MAT.26.73	Na re ke kɔc eke kaac ne yelɔɔm bɔ, ku yookki, Yi kee yic, yin ye ran toŋ de keek eya. Yin cii thoŋdu nyiɛn. 
MAT.26.74	Go rɔt gɔɔc ne kuɛŋ ku cieen rɔt, Ye kee ran kuɔc. Ku go ajith guɔ ciu. 
MAT.26.75	Go Petero wɛt e cii Yecu luel jal tak, Ye yin bi ɣa jai naadiak, aŋoot ajith ke ken ciu. Go lɔ biyic, le dhiau ne dhien thiekic edot.
MAT.27.1	Ɣɔn miakdur, ke bany dit ke ka ke Nhialic ku roordit ke kɔc, e ke jiɛm roth ne ke bik kek Yecu cɔk thou: 
MAT.27.2	ku derki, ku thelki, yinki Pilato gabana.
MAT.27.3	Na ci Judath, man e nyiin yen, ye ŋem ne ci luɔkwei, go yepiɔu wel ku dhuk riɛl nhiim keethiɛrdiak dhuk ke bany dit ke ka ke Nhialic, ku roordit, 
MAT.27.4	jiɛm, Ye ɣan ci kerac loi ne nyiin can riɛm cin awac nyiɛn. Goki jam, Yi loi yede enɔŋ wɔ? Ee kedu. 
MAT.27.5	Go riɛr cuat telajik, ku jiɛl; le rɔt ruɔk. 
MAT.27.6	Go bany dit ke ka ke Nhialic riɛr loom, ku jamki, Yi kaci piath bi ke taau ne baŋkiic, ne kee cene ke ɣaac ne riɛm de raan. 
MAT.27.7	Goki roth jaam, ku ɣɔcki dom de mecueny de tony ne keek, bene alɛi ya thiɔk thin. 
MAT.27.8	Yedome ee bi ya cɔɔl, Dom de riɛm, agut ci yekole. 
MAT.27.9	Go ke ci luel ne Jeremia nebi ya yic, jiɛm, Ye kaa riɛl keethiɛrdiak loom, riɛr ye ciin de yen man ci kek ciinde kueen, yen yen man ci kɔc ke Yithrael ciinde kueen; 
MAT.27.10	ku ɣɔɔc kek ke dom de mecueny de tony, ci man e ci Bɛnydit ye lɛk ɣa.
MAT.27.11	Go Yecu kɔɔc ne gabana nom: ku thiec ne gabana, jiɛm, Ye ye Meleŋ de Judai? Go Yecu luel, Ye yenekee ke ca luele. 
MAT.27.12	Te cene ye guɛɛl ne bany dit ke ka ke Nhialic ku roordit, ke cin ke dhuk. 
MAT.27.13	Go Pilato thiec, Ye kɛne kajuec gueele ke yin piŋ? 
MAT.27.14	Go ciɛn ke dhuk en, acin wɛt tok: go gabana go gai areet. 
MAT.27.15	Na ye miɛth dit ke gabana ee ran toŋ ci mac luɔny duut, ran de kepiɔth. 
MAT.27.16	Ku tɔ ran nyic tɔ ɣon de dom, ran cɔl Barabath. 
MAT.27.17	Ɣɔn acik gueer, e ke thiec Pilato keek, Ye yeŋa nɔŋ we piɔth ba luɔny week? Ye Barabath ka ye Yecu, man ye cɔɔl Kritho? 
MAT.27.18	Anyic ke cik yiɛn en ne man mɛɛn kek yen. 
MAT.27.19	Te ŋoot en ke rɛɛr ne thony de luɔk nom, ke tuce ne tiŋde, jiɛm, Ye duɔne nɔŋ ke luɔine yeran lajiŋe: an ci kajuec guum ne yekole ne nyuɔth ne yen. 
MAT.27.20	Go bany dit ke ka ke Nhialic ku roordit duut kɔɔk nom kɔrki Barabath, ku nɛk Yecu. 
MAT.27.21	Go gabana dhuk, thiec keek, Ye yeŋa ne ke keerou ba luɔny we? Goki yi Barabath. 
MAT.27.22	Go Pilato ke thiec, Ye ba Yecu loi yade man ye cɔɔl Kritho? Goki jam kedhia, Yi ne piɛte. 
MAT.27.23	Go ke thiec, Ye yeŋo, ye kerɛɛc ŋo ci loi? Goki coot areet, jamki, Yi ne piɛte. 
MAT.27.24	Na ci Pilato ye ŋem, go ciɛn ke loi, ku lɔ ajaak ke bɔ, go piu loom, ku piny yeciin ne duut nom, jiɛm, Ye an liu ne riɛm de yeran lajiŋeic: ŋemka ne gupkuɔn. 
MAT.27.25	Go raan ebɛn dhuk, jiɛm, Ye riɛmde abi ya tɔ ne wɔyeth ku wɛɛtkuɔ. 
MAT.27.26	Go ke luɔny Barabath: ku dui Yecu, ku yin ke bik lɔ piat.
MAT.27.27	Go lathkeer ke gabana goki Yecu laar luaŋ de bɛny, ku kuut rem yenom ebɛn ne yen. 
MAT.27.28	Ku luunyki alɛthke bei, ku piothki ne alanh bɛɛr thith. 
MAT.27.29	Ku naiki gol de kuɔth, ku tɛɛuki ne yenom, ku aruɔr ne ciɛn cuenyde; ku tukki kenhiɔl ne yenom, ku buiki, jamki, Yi mathe, Meleŋ de Judai! 
MAT.27.30	Ku ŋuutki, ku lomki aruɔr yup kek yenom. 
MAT.27.31	Na ci ye jal bui, e ke luuny alanh baar bei, ku piothki ne alɛthke, ku thelki wei bik lɔ piat.
MAT.27.32	Na yi biki bei, e ke yok muɔny Kurene cɔl Thimon: goki cɔk lɔ ke ke bi tiɛm ageerde ɣaac. 
MAT.27.33	Na cik ɣet te cɔl Golgotha, luelde ee Te de apet, 
MAT.27.34	ke yinki piukeabiɛi cike liap kene keth: go ye thieep ke reec ne dek, 
MAT.27.35	Na cik ye piat, e ke tek roth alɛthke, cɔrki ne keek: bi ke ci luel ne nebi bi ya yic, Ye kaa roth tɛk alɛthcie, ku cɔrki ne kedien de ceŋ. 
MAT.27.36	Ku nyuucki eeti dɛɛiki ne yen. 
MAT.27.37	Ku gɛɛrki guelde nhial, YA YEKENE KEE YECU MELEŊ DE JUDAI. 
MAT.27.38	Ku rueny keerou aa piat kene yen, tok cuec, ku tok ciɛm. 
MAT.27.39	Ku bui ne ciɛth yiki kenhiim bɛŋ, 
MAT.27.40	jamki, Yi yin ye yekalu riɔɔk, ku yee bɛɛr yik ne akol keediak, luak rɔt: te yin Wen de Nhialic, ke yin bar bei ne tiɛm ageer kɔu. 
MAT.27.41	Ku bui eya yala ne bany dit ke ka ke Nhialic ku dugɛɛr ku roordit, jamki, 
MAT.27.42	Yi kee kɔc kɔk luɔk; ku cii rɔt ye leu ne luak. Yeneka ye Meleŋ de Yithraelne; ne bɔ bei emane ne tiɛm ageer kɔu, ku kabuk gam. 
MAT.27.43	Ee rɔt gɛi Nhialic; ne luɛk emane, te kɔɔr en en: ee jam, Ye ɣan ye Wen de Nhialic. 
MAT.27.44	Ku rueny cike piat kene yen eya, aa ye bui yiya.
MAT.27.45	Ɣɔn ne thaa de dhetem ke piny col agut en dheŋuan. 
MAT.27.46	Na jɔl ye ye thaa dheŋuan ke Yecu cot areet, jiɛm, Ye Eli, Eli, lama thabakthani? te luele ye, ke ye Nhialinydie, Nhialinydie, yeŋo nyiɛŋ yin ɣa wei? 
MAT.27.47	Go kɔc kɔk ke keek kaac eeti, te cik kek ye piŋ, goki jam, Yi yerane acɔl Elija. 
MAT.27.48	Go ran toŋ de keek dac riŋ nelantoŋtɛi, ku loom ponj, ku jool ne binegaric, ku tɛɛu ne aruɔr nom, ku yin en bi dek. 
MAT.27.49	Ku jam kɔk, Yi ne tɔ; ŋemku lan bii Elija bɛn bi luɔk. 
MAT.27.50	Go Yecu bɛɛr coot ne ror dit, ku gɛm tiɛpde. 
MAT.27.51	Ku ŋemka, alanh diit de yekalu ee yic rɛɛt ciɛk ne yenom gut piny; ku met piny rɔt, ku ɣar kur yic; 
MAT.27.52	ku liep rɛŋ liepki roth; ku jɔt gup juec ke kɔc lajik ci thou jɔtki roth; 
MAT.27.53	ku biki bei ne rɛŋ yic te cen rɔt jɔt, ku leki pan lajik, yiki tuɔl enɔŋ kɔc juec. 
MAT.27.54	Go bɛny de rem, kene kɔc tɔ kene yen, daai ne Yecu, te cik kek piny ŋem ne mɛt, ku ka cike loi, e ke riɔc areet, jamki, Yi kee ye Wen de Nhialic neyic. 
MAT.27.55	Ku diar juec aatɔ eeti, dɛɛiki ne yen, diar eke kueny Yecu cok ne Galili, ye ye luɔi: 
MAT.27.56	yi Mari Magdalene, ku Mari man e Jakob ku Jothe, ku man e wɛɛt ke Dhebedayo.
MAT.27.57	Ɣɔn thei ke ran nɔŋ kaŋ ke bɔ ne Arimathaya, ran cɔl Jothep, ee ye ranpioce Yecu eya: 
MAT.27.58	ku leer enɔŋ Pilato, thiec guɔp de Yecu. Go Pilato luel bi yiɛn en. 
MAT.27.59	Go Jothep guɔp laar, ku duut ne alanh linon ɣer, 
MAT.27.60	ku lee taau ne raŋden jotic, ci guaŋ ne kuuric: ku leer kuur dit ne raŋ thok, ku jiɛl. 
MAT.27.61	Ku tɔ Mari Magdalene thin, ku Mari dɛne, reerki ne raŋ nom.
MAT.27.62	Ɣɔn miak, ke ye kol biɔth kol de Juɛr, go bany dit ke ka ke Nhialic ku Parithai gueer enɔŋ Pilato, 
MAT.27.63	jamki, Yi Bɛny, acuk tak, dudhum ee ci jam, ke ŋoot ke piir, Ye na ci akol ya diak, ke an bi rɔt bɛɛr jɔt. 
MAT.27.64	Yen luel wu raŋ abene nyiin tiit agut en akol keediak, kɛlke kɔckek piocke bi yen bɛn, ku kuɛlki wei, ku yookki kɔc, Yi kee rɔt jɔt ne thouic: ke awany ciɛn abi awany tueŋ wuɔr. 
MAT.27.65	Go ke yɔɔk ne Pilato, Ye we nɔŋ dutiit: laka, la luɔika ke lɛuka. 
MAT.27.66	Goki lɔ ku cɔkki raŋ ye tiit, ku tɛɛuki cin de adok ne kuur nom, ku tɔ dutiit kene keek.
MAT.28.1	Ɣɔn ne wɛɛr de kol de thabath, ne nyaany de run e piny de kol tueŋ de wik, go Mari Magdalene bɛn kene Mari dɛ bik raŋ ben ŋem. 
MAT.28.2	Ku tɔ aluɛkluɛk dit eeti; ku ci malaika de Bɛnydit bɛn piny nhial, bii leer kuur wei, ku nyuuc ne yenom. 
MAT.28.3	Tuɔlden e tul en ee cit yuil e deŋ, ku ci alanhde ɣɛɛr ci kɔɔi: 
MAT.28.4	ku dutiit aa lath riɔɔcki ne yen, ku jɔlki ciɛt ka ci thou. 
MAT.28.5	Go malaika dhuk yook diar, Ye duɔke riɔc, we nyiɛcke ke we kɔr Yecu man ci piat. 
MAT.28.6	Aliu eene; ee rɔt jɔt, ci luɛl cen e luel. Baka, ŋɛmka tee cene Bɛnydit kan thin. 
MAT.28.7	Dacka lɔ, la lɛkka kɔcpiocke, Wuɔ kee rɔt jɔt ne thouic; ku kee we ŋaar Galili; abak lɔ ŋem thin; aca lɛk week. 
MAT.28.8	Goki dac jal te de raŋ e ke riɔc ku cik piɔth lɔyum areet, riiŋki thok enɔŋ kɔckek piocke. 
MAT.28.9	Ana yi lek kɔckek piocke lɛk, ke Yecu ram ke ke, ku jiɛm, Ye mathe. Goki bɛn, ku dɔmki cok, ku dorki. 
MAT.28.10	Go Yecu ke yɔɔk, Ye duɔke riɔc: laka la lɛkka watmɛthcie, wuɔ ya laka Galili, ku kabak lɔ ŋem thin.
MAT.28.11	Te ŋoot kek e ke cath, ke kɔc kɔk ke dutiit ci ɣet bei, ku lek kaŋ kedhia lɛk bany dit ke ka ke Nhialic ka cike loi. 
MAT.28.12	Na cik gueer kene roordit, ku cik roth jaam, e ke yin lathkeer weu juec ci kut, 
MAT.28.13	ku jamki, Yi yaka luel, Wuɔ kɔckek piocke aa lueer wakɔu, ku nyiɛiki ke wɔ nin. 
MAT.28.14	Ku na piŋ gabana yen, e kabuk kuɛm nom, ku jotku bei ne weyeth. 
MAT.28.15	Goki weu loom, ku loiki ci man cik kek ye piŋ: ku yethoŋe ee thiɛi ne Judai yic, ku dhiɛɛc thin agut ci yekole.
MAT.28.16	Go kɔcpiocke keethiɛr ku tok goki lɔ Galili, leki ne kuur ci Yecu lɛk ke nom. 
MAT.28.17	Ɣɔn acik ye ŋem, ke dorki, ku gɛi kɔk. 
MAT.28.18	Go Yecu lɔ enɔŋ keek, ku yook keek, jiɛm, Ye riɛr ebɛn ee yiɛn ɣa nhial ku piiny. 
MAT.28.19	Yen laka, ku yaka juɔɔr ebɛn cɔk ye kɔcpiɔcke; yaka ke baptith ne rin ke Wun, ku Wa, ku Jɔŋdiit Lajik: 
MAT.28.20	ku yaka ke piɔc bik kaŋ kedhia ka cake lɛk we ya loi: ku an bi ya tɔ wɔ we ne nyindhia, agut thok de piny. Amen.
MRK.1.1	Gɔc de welpiɛth ke Yecu Kritho Wen de Nhialic.
MRK.1.2	Acit man e cene ke gɔɔr ne Yithaya nebi,
MRK.1.2	Ye ŋɛmka, an tooc dutunydie tueŋ bi yi ŋɔɔr,
MRK.1.2	Bi dholdu lɔ juir;
MRK.1.3	Ror de toŋ ye coot roor,
MRK.1.3	Ye juɛrka dhol de Bɛnydit,
MRK.1.3	Cakka dhɔlke lacith;
MRK.1.4	Go Jɔn bɛn, yen man e ye kɔc baptith roor, ku ye ke wɛɛt ne baptinh de wel de piɔu ne pɛl de karac. 
MRK.1.5	Go kɔc ke piny de Judaya kedhia ku kɔc ke Jeruthalem lɔ roor te tɔ yen; go ke baptith ne ciir cɔl Jordan, ku gamki karɛcken. 
MRK.1.6	Jɔn ee ci rɔt piɔth ne alanh ci cuec ne nhim ke thɔrɔt, ku laak ethar, ku ye cam ne kɔriɔm ku miok de ciec. 
MRK.1.7	Ku yee weet, jiɛm, Ye ran tok abiɔth ɣa rir ne ɣɛn, an ce piath a ɣan ci bi guŋ ku dak cou de waarde. 
MRK.1.8	An ye we baptith ne piu; ku kabi we baptith ne Jɔŋdiit Lajik.
MRK.1.9	Ku tɔ ne kaakolka, bɔ Yecu ne Nadhareth de Galili, go baptith ne Jɔn ne Jordanic. 
MRK.1.10	Elantoŋ e bii en bei ne piu yic, go nhial ŋem ne ci yic lɔ pec, ku Jɔŋdit ne cit guɔp kure ne lony yen: 
MRK.1.11	ku bɔ ror nhial, jiɛm, Ye yin ye Wendien nhiar, yin yan piɔu lɔyum.
MRK.1.12	Ku jɔl Jɔŋdit guɔ laar roor nelantoŋtɛi. 
MRK.1.13	Ku le ceŋ roor ne nin keethiɛrŋuan, theme Catan ke yen; ku ye ceŋ ne lai roor yic, ku yee malaikai yeki luɔi.
MRK.1.14	Na ɣɔn ci Jɔn mac, ke Yecu bɔ Galili, ye weet ne welpiɛth ke Nhialic, 
MRK.1.15	jiɛm, Ye akɔl ee ɣeet, ku ceŋ de Nhialic ee bɛn: wɛlka wepiɔth, ku yaka welpiath gam.
MRK.1.16	Ku te ciɛthe Yecu ne bar kɔu de Galili, ke ŋem Thimon ku Andereya manhe de Thimon e ke cuɛt abuɔiken bɛɛr: ake ye thany. 
MRK.1.17	Go Yecu ke yɔɔk, Ye biathka ɣɛn, ku we ba cɔk ye dudeep ke kɔc. 
MRK.1.18	Goki abuɔiken nyaaŋ piny ne etoŋe, ku biɔthki. 
MRK.1.19	Ana ye cot rɔt tueŋ, ke ŋem Jakob wen de Dhebedayo, kene manhe Jɔn, e ke tɔ riɛi cuecki abuɔiken. 
MRK.1.20	Go ke dac cɔɔl: goki wuɔnden Dhebedayo nyaaŋ riɛi kene awuut yeke riɔp, ku kuanyki cok.
MRK.1.21	Goki lɔ Kapernaum; ɣɔn ne akol de thabath ke Yecu lɔ luɛɛk le pioc. 
MRK.1.22	Goki gai ne weetde: ne ke yen ke piɔc ci toŋ nɔŋ riɛr, ku ci cit dugɛɛr. 
MRK.1.23	Ku raan ee tɔ luak ran cii jɔŋ rac dɔm; go coot, 
MRK.1.24	jiɛm, Ye yeŋo buk loi wɔne yin, yin Yecu de Nadhareth? ca bɛn ba wɔ riɔk? Yin nyiɛc, ke yin ye Toŋ Lajik de Nhialic. 
MRK.1.25	Go Yecu waai, ku jiɛm, Ye mim, ku bar bei enɔŋ yen. 
MRK.1.26	Te ci jɔŋ rac ye reet, ke cot ne ror dit, ku bii bei. 
MRK.1.27	Go kɔc gai areet kedhia, agut te thiec kek roth, jamki, Yi yee kanŋo yekene? ku ye weet jote! anɔŋ riɛr yen jak rac yɔɔk, ku yiki gam. 
MRK.1.28	Go thoŋde jal guɔ thiɛi piny de Galili ebɛn.
MRK.1.29	Wen, aacik bɛn bei luaak, e ke lɔ ɣon de Thimon ku Andereya, kene Jakob ku Jɔn. 
MRK.1.30	Ku dhiɔm de Thimon anɔŋ guɔp atuɔr; goki dac lɛk Yecu: 
MRK.1.31	go bɛn ku dɔm ciin, ku jot nhial; go atuɔr guɔ jal ne yeguɔp, go rɔt jɔt le ke luɔi.
MRK.1.32	Ana ye piny ye le moor, ke kɔc bii kɔc bec kedhia, biike enɔŋ en, ku kɔc ci jak rac ke dɔm. 
MRK.1.33	Ku ci baai ebɛn gueer luak thok. 
MRK.1.34	Go kɔc juec cɔk piɔl, ku ciec jak rac ne kɔc gup, ku jiɛi jam de jak rac, ne ke nyic kek yen.
MRK.1.35	Ɣɔn miakdur, aŋoot piny ke ye dudur, ke jɔt rɔt ku ler telaau, lee lɔŋ. 
MRK.1.36	Go Thimon ku kɔc eke tɔ kene yen goki biɔth cok; 
MRK.1.37	goki lɔ yok, ku yookki, Yi raan ebɛn akɔr yin. 
MRK.1.38	Go ke yɔɔk, Ye loku ne bɛi kɔk, ba ke lɔ wɛɛt eya; yekene yenekee bii ɣɛn. 
MRK.1.39	Go lɔ weet ne luekken yic ne Galili ebɛn, ku ciec jak rac.
MRK.1.40	Go ran de abil bɛn enɔŋ yen, lɛŋ, ku tuk enhiɔl ne yenom, ku yook, Ye na tɔ ne yipiɔu, ke kaleu ba ɣa cɔk piɔl. 
MRK.1.41	Go Yecu piɔu kac, ku thiu yeciin, ku jiɛk, ku yook, Ye katɔ ne apiɔu; piale guɔp. 
MRK.1.42	Go abil dac jal nelantoŋtɛi, ku jɔl guɔp piath. 
MRK.1.43	Go lom thok areet, ku cɔk dɔc jal, 
MRK.1.44	ku yook, Ye ŋem, duɔne lek ran dɛ: lɔɔr dholdu, nyuɔthe yiguɔp bɛny de ka ke Nhialic, ku kɔce rɔt ne ke cin guɔp pial ci man e cii Mothe ye luel, bi ya nyinyden. 
MRK.1.45	Go lɔ biyic, ku gɔl ne luɛl lek raan ebɛn, ku thiɛi yethoŋ de yeluɔine, a go Yecu cuɔk ye cath ne bɛi yic ke nyooth rɔt, ku ye ceŋ roor telaau: ku ye kɔc jal bɛn enɔŋ yen ne baai ebɛn.
MRK.2.1	Ɣɔn ke Yecu beer lɔ Kapernaum ne akol kɔk, go piŋ ke tɔ ɣot. 
MRK.2.2	Go kɔc juec gueer, ku thiɔŋki ɣot, a cin te reere kɔk thin, cin piny, agut ɣot thok eya: go ke jaam. 
MRK.2.3	Go kɔc bɛn, e ke jɔt ran bec, kɔc ake ye ŋuan kɔc jɔt yen. 
MRK.2.4	Wen cin en te ler kek enɔŋ Yecu ne thiaŋ de ɣot, goki ɣot ŋaany nom te tɔ Yecu thin: na wen cik ye dhiɔm, e ke cook agen tɔ ran bec piny. 
MRK.2.5	Go Yecu gamden ŋem go ran bec yɔɔk, Ye wene, karɛcku aa puɔl. 
MRK.2.6	Ku kee nɔŋ dugɛɛr kɔk rɛɛr eeti, goki kepiɔth taak, 
MRK.2.7	Yi yeŋo ye yerane jam yela? lɛɛt en Nhialic: yeŋa leu karac ne pɛl, cie Nhialic yetok? 
MRK.2.8	Go Yecu dac nyic e ke jam yiya ne kepiɔth, go ke yɔɔk, Ye yeŋo tɛk we yekene ne wepiɔth? 
MRK.2.9	Ye keno kɔc, te yooke ran bec, Ya karɛcku aa puɔl; ka luel, Ya jɔt rɔt, jɔt agendu, ku cathe? 
MRK.2.10	Ee bak ya nyic ke Wen de raan nɔŋ riɛr pɛl en karac ne piny nom (ku yook ran bec), 
MRK.2.11	Ye yin ya yɔɔk, Ya jɔt rɔt, jɔt agendu, ku lɔɔr pandu. 
MRK.2.12	Go rɔt jɔt, ku lom agende ne etoŋe, ku ciɛth ne kɔc nhiim kedhia; a go kɔc gai kedhia, ku nomki Nhialic, jamki, Yi kakenku kan ŋem wuula.
MRK.2.13	Go bɛɛr lɔ ne bar lɔɔm; go duut ebɛn gueer enɔŋ yen, go ke piɔc. 
MRK.2.14	Ku na ye teek, ke ŋem Lebi wen de Alapayo, ke rɛɛr te de juɛr, go yɔɔk, Ye biɔth acok. Go rɔt jɔt, ku biɔth. 
MRK.2.15	Go tɔ, ciɛm Yecu ɣon de Lebi, ke kɔc ke juɛr e weu ku kɔc rac nyuc kene Yecu ku kɔcpiocke: ne ke juec kek, ku yeki biɔth. 
MRK.2.16	Go dugɛɛr ke Parithai, wen ŋem kek yen e rɛɛr kene kɔc rac ku mejueer, goki kɔcpiocke yɔɔk, Yi kee cam ku dek kene mejueer ku kɔc rac. 
MRK.2.17	Go Yecu piŋ ku yook ke, Ye kɔc piɔl aci akem ye kɔɔr, aa kɔc bec: an ee ce bɔ ba kɔc piath cɔɔl, aa kɔc rac.
MRK.2.18	Ku kɔcpioc Jɔn ke kene Parithai aake thieel; goki bɛn enɔŋ yen ku jamki, Yi yeŋo ye kɔcpioc Jɔn ke kene Parithai thieel, ku ci kɔckuk piɔceke ye thieel? 
MRK.2.19	Go Yecu ke yɔɔk, Ye leu kɔc ke thiek thieel, te ŋoote ran thiek ke keek? na reerki kene ran thiek, e kaace thieel leu. 
MRK.2.20	Akɔl abi bɛn, te bene ran thiek nyaai enɔŋ keek, yeneka bi ya kolden de thieel. 
MRK.2.21	Acin ran kɔɔc alanh kene kan ceŋ teɣɔɔr de alanh thɛɛr: kɛlke bi alanh thɛɛr juak ne rɛt areet, a bi ɣɔr jal dit. 
MRK.2.22	Acin ran ye piukeabiɛi jot taau ne bon thɛɛric: kɛlke piukeabiɛi bi boon reetic, ku riaak piukeabiɛi, ku boon eya: aaye piukeabiɛi jot taau ne bon jotic.
MRK.2.23	Na re, ke Yecu lɔ cath ne akol de thabath ne duum yic; go kɔcpiocke rap gɔl ne duɔny, e kee cath. 
MRK.2.24	Go Parithai thiec, Yi ŋem, yeŋo luiki yen ke ce piath ne kol de thabath? 
MRK.2.25	Go ke yɔɔk, Ye kɛnka ke e ci Dabid loi ciir, ɣɔn cen ŋɔŋ, ku ci cɔk, yen kene kɔc eke ye tɔ kene yen? 
MRK.2.26	Ɣɔn yen lɔ luaŋ de Nhialic ne akol ɣɔn ye Abiathar ke bɛnydiit de ka ke Nhialic, ku ye lɔ cam ne monoi yeke miɔc Nhialic, ke ce piath ne cam, e ke ye ka ke bany ke ka ke Nhialic kepɛc, ku ye kɔc ye cath kene yen miɔc eya? 
MRK.2.27	Ku yook keek, Ye thabath ee luɔi raan, ku kacie raan yene luiye thabath: 
MRK.2.28	Yen Wen de raan ee bɛnydiit de thabath.
MRK.3.1	Go bɛɛr lɔ luɛɛk; ku tɔ ran ci ciin ruai luaak. 
MRK.3.2	Goki daai ne yen, lan ben e cɔk piɔl ne akol de thabath; bik kek ye guɛɛl. 
MRK.3.3	Go ran ci ciin ruai yɔɔk, Ye kaace cilic. 
MRK.3.4	Ku yook ke jiɛm, Ye piɛth te yene kepiath loi ne akol de thabath, ka piɛth bi rɛɛc ya loi? piath luɛŋ de wei, ka piath nɛŋ de wei? Goki lɔ diu. 
MRK.3.5	Na wen ci ke guaar ne ŋem ke ɣok, ku dhiɛu piɔu ne riɛr de piɔthken, ku yook raan, Ye thiu yiciin. Go thiu: go ciin dai piath. 
MRK.3.6	Go Parithai lɔ biyic, dɔcki roth lɔ jaam kene kɔc ke Kerod, ne nɛŋ bik kek ye nɔk.
MRK.3.7	Go Yecu kene kɔcpiocke lɔ ne bar lɔɔm: ku biɔth ne dun dit ne Galili: ku ne Judaya, 
MRK.3.8	ku ne Jeruthalem, ku ne Edom ku kɔc rɛɛr ne Jordan kɔu lɔŋti, yi kɔc ke Turo ku kɔc ke Thidon, dun dit areet, te cik kek ye piŋ ne loi kadit, goki bɛn enɔŋ yen. 
MRK.3.9	Go kɔcpiocke yɔɔk, bik rianthi ya tiɛt en ne juec de kɔc, kɛlke bii duut jaap: 
MRK.3.10	ne ke cen kɔc juec cɔk piɔl; agut te bi kɔc kɔk bec ya bɛn ku yiki jak. 
MRK.3.11	Te ci jak rac Yecu ŋem, e ke cuɛt roth piny ne yenom, ku cotki, Yi yin ye Wen de Nhialic. 
MRK.3.12	Go ke cok yɔɔk, bik cuɔk cɔk nyic.
MRK.3.13	Go lɔ ne kuur nom, ku cɔɔl kɔc kɔɔr keek: goki lɔ enɔŋ yen. 
MRK.3.14	Go thiɛrkurou lɔc, bik ya tɔ kene yen, bi ke ya tooc bik lɔ weet, 
MRK.3.15	ku bik naŋ riɛr ye kek jak rac ciec: 
MRK.3.16	go Thimon cak cɔk ye Petero; 
MRK.3.17	ku Jakob wen de Dhebedayo, ku Jɔn manhe de Jakob; ku cɔk ke ye Boanergeth, Wɛɛt ke mar e deŋ: 
MRK.3.18	ku Andereya, ku Pilip, ku Bartholomayo, ku Mathayo, ku Thomath, ku Jakob wen de Alapayo, ku Thadayo, kene Thimon muɔny Kanaan, 
MRK.3.19	ku Judath Yithkariɔt, man e nyiin yen.
MRK.3.19	Ku bii ɣot. 
MRK.3.20	Go duut bɛɛr gueer, a cin te piɛth ciɛm kek thin. 
MRK.3.21	Na ci mɛɛthke ye piŋ, goki bɛn yi bik kuak piny: ake jam, Yi kee nom riɛɛr. 
MRK.3.22	Go dugɛɛr eke bɔ ne Jeruthalem jam, Yi kanɔŋ Beeldhebub, ku, Kee jak rac ciec ne riɛr de bɛnydiit de jak rac. 
MRK.3.23	Go Yecu ke cɔɔl, ku yook kek ne parabool, Ye leu Catan Catan ne ciɛc yede? 
MRK.3.24	Na tek ceŋ rɔt, ke ceŋ ace kɔɔc leu. 
MRK.3.25	Na tek ɣot yeyic, ke ɣot ace kɔɔc leu. 
MRK.3.26	Ku te ci Catan rɔt jɔt, ku teek rɔt, e kace kɔɔc leu, ku jɔl thok. 
MRK.3.27	Acin ran leu lɔ ɣon de ran rir bi kapiɛthke lɔ riɔk, te ken en ran rir kan der; ku jɔl ɣonde riɔk. 
MRK.3.28	We ya yɔɔk neyic, Ya raan ebɛn abene karɛcke ya puɔl kedhia, ku lɛɛt bik kek ya lat: 
MRK.3.29	ku ran bi Jɔŋdiit Lajik ya laat aci bi kan puɔl, ku ye naŋ rɛɛc athɛɛr, 
MRK.3.30	ne ke cik kek jam, Yi kanɔŋ jɔŋ rac.
MRK.3.31	Go man kene mithakecke bɛn; ku kɛɛcki kec, ku tucki, cɔlki. 
MRK.3.32	Ku kee rɛɛr kene duut; goki yɔɔk, Yi ŋem, moor ku watmɛthku, aakaac kec aakɔr yin. 
MRK.3.33	Go dhuɔk keek, jiɛm, Ye yeŋa ye ama ku watmɛthcie? 
MRK.3.34	Go kɔc ci nyuc elɔɔm lieec, ku jiɛm, Ye ŋɛmka ama ku watmɛthcie! 
MRK.3.35	Raan ebɛn ran ye piɔn de Nhialic loi, yenekee wanmaath, ku yenekee nyankɛi, ku yeneka ye ama.
MRK.4.1	Go ke bɛɛr gɔl ne weet ne bar lɔɔm. Ku ci dun dit gueer enɔŋ en, go lɔ ne riaiic, ku reer thin bɛɛr; ku ci duut ebɛn nyuc ne agor nom. 
MRK.4.2	Go ke wɛɛt ne kajuec ne parabool, pioc ke jiɛm, 
MRK.4.3	Ye piɛŋka: ku ŋɛmka, dupuk ee lɔ lee pok: 
MRK.4.4	na re, te puk en, ke kɔth kɔk loony ne dhol kec, go diɛt bɛn ku kuanyki ke. 
MRK.4.5	Ku loony kɔk piny de kur, te cin tiɔm dit thin; goki dai kul, ne ke koore tiɔp: 
MRK.4.6	na wen ye akɔl ye ruer, e ke biɔŋ; ne ke cin kek mei, goki rir wei. 
MRK.4.7	Ku loony kɔk ne kuɔth yic, go kuɔth cil kene keek, ku nhiɛɛcki keek, a cik kɔn luɔk. 
MRK.4.8	Ku loony kɔk ne tiɔm piathic, goki joŋ, cilki ku jɔpki roth; yiki luɔk, kene ne nyiin keethiɛrdiak, ku dɛ ne thiɛrdhetem, ku dɛ ne thiɛrnyɛny. 
MRK.4.9	Neke piŋ ran nɔŋ yith keek.
MRK.4.10	Na wen ci doŋ yetok, go kɔc eke rɛɛr kene yen ku kɔcpiocke goki thiɛc parabool. 
MRK.4.11	Go ke yɔɔk, Ye we ci yiɛn nyiny de kecikum de ceŋ de Nhialic: ku ke keekɔc kecka, kaŋ kedhia aaye loi ne parabool: 
MRK.4.12	bik ya yin ŋemki, ku cik ye dot, ku bik yith ya ɣɔɔr piŋki, ku cik ye muk; kɛlke ke bi roth bɛɛr wel, ku bi ke puɔl. 
MRK.4.13	Go ke thiec, Ye kuɔcka yeparabole? a bak parabool kedhia ya nyic wuɔde? 
MRK.4.14	Dupuk ee wel pok. 
MRK.4.15	Ku keekake aaye tɔ ne dhol kec te yene wɛt pok; ku na yi piŋki ye, ke Catan dɔc bɛn, ku nyiɛi wel cike puɔk ne kepiɔth. 
MRK.4.16	Ku yene ye cɔɔk de ka ci puɔk piny de kur, man ye na yi piŋki wɛt, ke dɔcki muk ne miɛt de piɔu; 
MRK.4.17	ku yiki ciɛn mei ne keyic, yiki yuul emath; ela ye kadhal ke yi biki ku ŋet, e ke jɔl guɔ kɔth. 
MRK.4.18	Ku kɔk aaye ka cike puɔk ne kuɔth yic; aa wɛt piŋ, 
MRK.4.19	go ŋueny de kapiiny, ku them de baany de kaŋ, ku kɔr rɛɛc de kɔk lɔ thin, ku nhiɛɛcki wɛt, jɔl yɔc. 
MRK.4.20	Ku ka cike puɔk piny piath; aapiŋ wɛt, ku yiki muk, yiki luɔk, kene ne nyiin keethiɛrdiak, ku dɛ ne thiɛrdhetem, ku dɛ ne thiɛrnyɛny.
MRK.4.21	Go ke thiec, Ye ye lamba bɛi ku kume piny ne akook, ka ye kan ne agen thar, cie taau nhial? 
MRK.4.22	Acin ke ye thian, ku ci bi ya ŋem; ku kacin ke ci moony, ku cii bi tic. 
MRK.4.23	Neke piŋ ran nɔŋ yith keek. 
MRK.4.24	Go ke yɔɔk, Ye ŋɛmka roth ne ke yaka piŋ: alem yaka them yeneka bi ya thɛm we: ku juek abi ya yiɛn week. 
MRK.4.25	Ran ye naŋ kede, abi ya miɔc, ku ran ye ciɛn kede, abene ke ye tɔ ke yen ya loom.
MRK.4.26	Go ke yɔɔk, Ye ceŋ de Nhialic ee yenla, ee ciɛt man ye raan kɔth puɔk piny; 
MRK.4.27	ku ye tɛc ku ye rɔt jɔt wɔkɔu ku akol, ku kulki, ku kuc lan e cil kek yide. 
MRK.4.28	Piny yenekee kaŋ bɛi ne guɔpde; ee kan ya yaar, ku lee luur, ku beer ya raau nom. 
MRK.4.29	Ku te ci raau luɔk, ke wɛl e tem alom, ci jal ya ruel.
MRK.4.30	Ku yook keek, Ye yeku ceŋ de Nhialic thɔŋ ŋo? ku ye parabol yinde bi wɔ ye luel? 
MRK.4.31	Acit nyin de muthada, man ye na ci ye puɔk piny, te cɔk en kuur ne nyin ke kɔth ke piny nom yic, 
MRK.4.32	ku na ci ye pok, e kacil, ku jɔl ya tim diit war tiim kedhia, ku ye rɔt pet ne ker dit; ku jol diɛt nhial ya nyuc ne tiɛpde yic.
MRK.4.33	Ku ye ke lɛk ne parabool juec yinya, ci man leu kek keek ne piŋ: 
MRK.4.34	ee ye ciɛn ke e ye luel te cin parabol: ku ye keriɛc jal lɛk kɔcpiocke neluɔɔŋ.
MRK.4.35	Ku yekole, ɣɔn thei, go ke yɔɔk, Ye loku lɔŋti. 
MRK.4.36	Goki duut waan, ku leki kene yen, ke dhiac ne reerde yic. Ku riɛth kɔk aake tɔ kene yen. 
MRK.4.37	Go yom dit rɔt jɔt, ku lɔ atitiak ne riaiic, go riai lɔ ke thiaŋ. 
MRK.4.38	Ku yen ne guɔpde ee tɔ ne riai thar, niin ke ci yenom kan: goki puɔc, ku yookki, Yi Bɛny, kuc lan thou wɔ? 
MRK.4.39	Go puɔc, ku wɛɛi yom, ku yook bar, Ye ne dɔɔr ye tɔ, kaace. Go yom lɔ diu, ku jɔl piu lɔ duk. 
MRK.4.40	Go Yecu ke yɔɔk, Ye yeŋo riɔc we? Ciɛnka gam ŋuɔɔtka? 
MRK.4.41	Goki riɔc areet, ku jamki ne roth, Yi yeŋa ekene, man ye yom kene piu gam?
MRK.5.1	Goki ɣet ne bar lɔŋti, pan de Gadarai. 
MRK.5.2	Na wen ye bii bei riɛi, go dai rɔm kene ran nɔŋ jɔŋ rac te de rɛŋ, 
MRK.5.3	ran ye ceŋ te de rɛŋ: ku ye ciɛn ran ye ye kan leu ne der, liu, ne cak ya joth; 
MRK.5.4	ee ye dai rek ne luɔŋ ku ne joth, ku ye ke tueny, ku dhoŋ luɔŋ kɔth: ku ye ciɛn ran ye naŋ riɛr bi ye cɔk loi nom. 
MRK.5.5	Ku ye ceŋ te de rɛŋ ku kur nhiim akolriɛc, wɔkɔu ku akol, ye coot, ku ye rɔt gɔɔp ne kur. 
MRK.5.6	Go Yecu ŋem temec, go riŋ ku door, 
MRK.5.7	ku coot ne ror dit, jiɛm, Ye ba ŋo loi wɔ yin, Yecu, yin ye Wen de Nhialiny Dit Areet? Yin ya yɔɔk ne rin ke Nhialic, duɔne ɣa luc. 
MRK.5.8	Ne ke cen e yɔɔk, Ye bar bei, yin jɔŋ rac, ne raan guɔp. 
MRK.5.9	Ku thiec, Ye cɔl rinku de? Go yɔɔk, Ye rincie acɔl Duut; ne ke juec wɔ. 
MRK.5.10	Go Yecu lɔŋ areet duɔeke bike ciɛc wei baai. 
MRK.5.11	Ku kee nɔŋ dun diit de kuɔl nyuɛth ne kuur lɔɔm. 
MRK.5.12	Goki lɔŋ, jamki, Yi ciɛce wɔ ne kuɔl gup, buk lɔ ne keyic. 
MRK.5.13	Go ke yɔɔk bik lɔ. Go jak rac bɛn bei, ku leki ne kuɔl gup: go duut riŋ le tiɛlaŋ bɛɛr, aake ye bianabur rou, goki lɔ mou bɛɛr. 
MRK.5.14	Go kɔc eke nyuɛɛth ke kat, ku le lɛk kɔc ke pan dit, ku piny ebɛn. Goki bɛn bik ke ci tuɔl bi ŋem. 
MRK.5.15	Ku biki enɔŋ Yecu, ku ŋemki ran war ci jɔŋ rac dɔm ne rɛɛr, ne ceŋ alɛth ku ci nom jal loi, yen man e nɔŋ guɔp duut: goki riɔc areet. 
MRK.5.16	Go kɔc wen ci e ŋem goki ciɛr keek ye ke ci lony enɔŋ ran de jɔŋ rac, ku kuɔl. 
MRK.5.17	Goki cak ne lɔŋ bi jal pinyden. 
MRK.5.18	Ana ye leer riɛi, ke ran wen nɔŋ jɔŋ rac lɛŋ en bi tɔ kene yen. 
MRK.5.19	Go cuɔk gam, ku yook, Ye lɔɔr panduɔn tenɔŋ mɛɛthku, ku lɔ lɛke keek kadit ci Bɛnydit ke luɔi yin, ku kac de piɔu enɔŋ yin. 
MRK.5.20	Go lɔ, ku ciɛk ke ne lek ne Dekapoli ne kadit ci Yecu ke loi enɔŋ yen: go raan ebɛn gai.
MRK.5.21	Na ci Yecu bar bɛɛr tɛɛm lɔŋti, ke dun dit gueer enɔŋ yen: ku tɔ ne bar lɔɔm. 
MRK.5.22	Go randiit toŋ de luaŋ de gueer bɛn, ran cɔl Jairo; ana ye ŋem en, ke cuɛt rɔt piny ne yenom, 
MRK.5.23	ku lɛŋ areet, jiɛm, Ye nyan thindie amuɔn wei: yen yin laŋ, ba bɛn ba yiciin kan en, bi pial ku bi piir. 
MRK.5.24	Go lɔ kene yen; ku biɔth ne dun dit, ku leki ke japki.
MRK.5.25	Ku tiik ee tɔ, ee nɔŋ riɛm ye kueer ne yeguɔp ne run keethiɛr ku rou, 
MRK.5.26	ku ci gum ne tit juec, ku ci kake kedhia riap, ku ci kɔn ŋuan, ku ye riɛm lɔ ke jɔp rɔt, 
MRK.5.27	te cen ka loi Yecu ke piŋ, ke bɔ ne yekɔu, ku jiɛk alanhde. 
MRK.5.28	Jiɛm, Ye na jak alanhde abac, ke ɣan bi pial. 
MRK.5.29	Go riɛm dai lɔ ŋou; ku yeguɔp ne ci pial ne yebenye. 
MRK.5.30	Go Yecu dai nyic, ke riɛrde ci jaal ne yeguɔp, go rɔt wel ne duutic, ku jiɛm, Ye yeŋa ci alanhdie jak? 
MRK.5.31	Go kɔcpiocke yɔɔk, Yi kɛne yedun diit jiɛp yine ŋem, yin jam, Wu yeŋa ci ɣa jak? 
MRK.5.32	Go yenyin caath bi ran ci ekene loi ŋem. 
MRK.5.33	Go tiik riɔc, ku lethe, anyic ke ci luɔi yen, go bɛn ku cuɛt rɔt piny enom, ku lek yith kedhia. 
MRK.5.34	Go Yecu yɔɔk, Ye nyane, gamdu ee yi luɔk; lɔr ne dɔɔr, ku piale guɔp ne benydu.
MRK.5.35	Ana ye ŋoot ke jam, ke raan bɔ ɣon de randiit de luaŋ de gueer, jiɛm, Ye nyandu ee thou: yeŋo dɛ mec yin Dupioc piny? 
MRK.5.36	Go Yecu wel cuɔk piŋ, ku yook randiit de luaŋ de gueer, Ye duk riɔc, tom gam. 
MRK.5.37	Go kɔc jai kɛlke ke bi ye biɔth, aye Petero, ku Jakob, ku Jɔn manhe de Jakob keek kepɛc. 
MRK.5.38	Goki bɛn ɣon de randiit de luaŋ de gueer, go ajaak piŋ, kene kɔc juec dhiau ku wuɔi dit. 
MRK.5.39	Wen ci lɔ ɣot, e ke yook ke, Ye yeŋo cɔɔl we wuɔi dhiɛu we wuɔla? Meth aken thou, anin. 
MRK.5.40	Goki dɔl ne buɔi. Go ke cɔk jiɛl, ku cɔk wun e meth kene man ku kɔc eke tɔ kene yen cɔk lɔ ɣot kene yen te tɔ meth thin. 
MRK.5.41	Go Yecu meth dɔm ciin, ku yook, Ye Talitha kumi; te luele yen ne thoŋda, ke ye, Nya, yin ya yɔɔk, Ya jɔt rɔt. 
MRK.5.42	Go nya rɔt dai jɔt, ku ciɛth, ee ye runkeek ke dit thiɛr ku rou. Goki jal gai areet. 
MRK.5.43	Go ke cok lom thook kɛlke bi ran dɛ nyic: ku jiɛm ye yine meth ke ciɛm.
MRK.6.1	Go jaal etɛɛn; ku leer panden; ku biɔth kɔcpiocke. 
MRK.6.2	Na ɣɔn ne kol de thabath, ke cak pioc luaŋ de gueer: go kɔc juec ci ye piŋ gai, ku jamki, Yi ne yerane yok keekake teno? Ku ye nyiny cite ŋo ci yiɛn yerane? ku yeluɔi diit ye loi ne yeciine! 
MRK.6.3	Cie dugueŋ yekene, ci ye wen de Mari, ku ye manhe de Jakob, ku Jothe, ku Judath, ku Thimon? Ku ce nyirakɛcke cik tɔ kene wɔɔk ene? Goki jai. 
MRK.6.4	Go Yecu ke yɔɔk, Ye nebi acie ciɛn rieu, a kee ya pande yetok, ku dhienden, ku ɣonden. 
MRK.6.5	Ee cin kediit e ci leu ne luɔi etɛɛn, a kaye kɔc diaak keeka ke kɛn en ke yeciin, kɔc bec, cɔk ke piɔl gup. 
MRK.6.6	Ku gɛi Yecu ne cuɔk gamden.
MRK.6.6	Ku leer ne bɛi yic pioc keek.
MRK.6.7	Go thiɛrkurou cɔɔl, ku gɔl ke ne tuɔc, rou ku rou; ku yin ke riɛr bik kek jak rac ya tiam; 
MRK.6.8	ku yook ke bik ciɛn ke mukki dholic, aye lec yetok; ku cin mono, acin boon, acin weu ne bon de laakic; 
MRK.6.9	ku bik ya cath ne war: ku jiɛm, Ye duɔke alɛth ye ceŋ keerou. 
MRK.6.10	Ku yook keek jiɛm, Ye te ci we ya lɔ ɣot, ke we rɛɛrka agut te jiɛl we. 
MRK.6.11	Ku piny cene we ye loor thin, ku cene we ye piŋ thin, yee na jalka thin, ke we teŋ liɛt de wecok wei bi kek ye nyic. 
MRK.6.12	Goki lɔ biyic, ku yeki weet bi kɔc kepiɔth wel. 
MRK.6.13	Goki jak rɛc juec ciec, ku yeki kɔc bec tɔc ne miok, ku cɔkki ke dem.
MRK.6.14	Go Kerod melek piŋ; ke rinke ci nyic; go jam, Ye Jɔn Baptith ee rɔt jɔt ne thouic, yen eluɔine aloi ne riɛrde. 
MRK.6.15	Go kɔk jam, Yi kee Elija. Ku jam kɔk, Yi kee nebi, ee ran toŋ de nebii. 
MRK.6.16	Go Kerod, wen cen e piŋ, ke jam, Ye Jɔn, man ca tɛɛm nom wei, ee rɔt jɔt. 
MRK.6.17	Kerod ne guɔpde ee ci Jɔn lɔ cɔk dɔm, ku cɔk mac ne ke de Kerodiath, tiŋ de manhe Pilip: ee ci thiak. 
MRK.6.18	Jɔn ee ci Kerod yɔɔk, Ye kace piath ba lɔ we tiŋ de wanmuuth. 
MRK.6.19	Go Kerodiath piɔu naŋ bi Jɔn nɔk; ku cii ye leu; 
MRK.6.20	Kerod ee riɔc ne Jɔn, nyic lan yen ran piath ku lejik, go ya ŋem apiath. Na ɣɔn piŋ yen, ke mum en areet; ku ye piɔu miɛt ne piŋ. 
MRK.6.21	Na ɣɔn, ne kolden de miɛt e piɔu, ke Kerod lui miɛth kɔcditke, ku banydit, ku bany ke Galili ne akol e dhiethe yen; 
MRK.6.22	go nyan de Kerodiath bɛn ku dier, cɔk Kerod mit piɔu kene kɔc rom kene yen; go melek nya yɔɔk, Ye thiec an ne ke cit ke kɔɔr piɔndu ba yiɛn yi. 
MRK.6.23	Ku kueŋ rɔt jiɛm, Ye ke ba thiec enɔŋ an aba yiɛn yi, agut baŋ toŋ de ceŋdie. 
MRK.6.24	Go nya lɔ biyic, ku yook man, Ye ba ŋo thiec? Go yɔɔk, Ye thiec nom de Jɔn Baptith. 
MRK.6.25	Go dai riŋ enɔŋ melek, ku thiec, jiɛm, Ye ɣan nɔŋ piɔu ba ɣa yiɛn nom de Jɔn Baptith ne alɛcic. 
MRK.6.26	Go melek piɔu dhiau areet: ku ci nya beer leu ne jiɛi ne kueeŋ cen rɔt kueeŋ ku kɔc rom kene yen. 
MRK.6.27	Go melek lathker ye yen tiit dai tooc, ku yook bi nom lɔ bɛi: go lɔ ku le teem nom ɣon de dom, 
MRK.6.28	ku bii nomde ne alɛcic, ku yin nya; go nya lɔ le yiɛn man. 
MRK.6.29	Na ɣon ci kɔcpiocke ye piŋ, e ke bɔ lomki guɔpde, ku lek thiɔk.
MRK.6.30	Go dutuuc keyiic kuɔt ku biki enɔŋ Yecu; ku lekki kaŋ kedhia, ka cikke loi, ku ka cik kek ke pioc. 
MRK.6.31	Go ke yɔɔk, Ye baka wepɛc telaau, buk lɔ yok ke wɔ lɔŋ. Juaac ee ye bɛn ku lek, ku cinki te lɔŋ kek ciɛm kek. 
MRK.6.32	Goki lɔ riɛi leke telaau. 
MRK.6.33	Go kɔc ke ŋem e ke lɔ, ku nyiic kɔc juec keek, goki riŋ eeti kedhia ne kecok ne bɛi kedhia, kueŋki ne kenhiim. 
MRK.6.34	Ana ye Yecu ye kɛɛc bei, ke ŋem duut, go piɔu kac ne keek, ne ke cit kek amɛl cin adubiok: ku gɔl ke ne pioc ne kajuec. 
MRK.6.35	Na ci akɔl duɔr cuɔl, ke kɔcpiocke bɔ enɔŋ yen, jamki, Yi pinye ee roor, ku akɔl acol: 
MRK.6.36	ciec kɔc, bik lɔ ne bɛi thiɔk, ku bik roth lɔ ɣɔc ke camki. 
MRK.6.37	Go dhuk yook keek, Ye miacka keek bik cam. Goki yɔɔk, Yi buk monoi lɔ ɣɔɔc ne denariɔn thiɛrnyɛny dhetem, ku buk ke yiɛn ke bik ke cam? 
MRK.6.38	Go ke yɔɔk, Ye naŋka monoi kede? lak ŋɛmka ke. Na cik ye nyic, e ke jam, Yi kaye dhiec ku rec keerou. 
MRK.6.39	Go Yecu ke yɔɔk kedhia bik nyuc piiny ne dol ne noon nom. 
MRK.6.40	Goki nyuc ne abɛɛr, ne thiɛrnyɛny, ku ne thiɛrdhieec. 
MRK.6.41	Ku loom monoi keedhiec ku rec keerou, ku liec nhial, ku thiei ke, ku wɛɛk monoi yic: ku yin ke kɔcpiocke bik ke lɔ tɛk kɔc; ku tek rec keerou tenɔŋ kɔc kedhia. 
MRK.6.42	Goki cam kedhia, ku kuethki. 
MRK.6.43	Goki thethuei kuany, e ke thiaŋ akup keethiɛr ku rou, ku ka ke rec eya. 
MRK.6.44	Ku kɔc eke cam monoi aake ye bianabur dhiec.
MRK.6.45	Go kɔcpiocke dai lɛk bik lɔ riɛi, ku bik ye ŋaar lɔŋti pan de Bethaida, ne yekaam cɔk en duut puɔkne. 
MRK.6.46	Na ci ke nyaaŋ piny, go lɔ ne kuur nom bi lɔ lɔŋ. 
MRK.6.47	Wen ci thei bɛn, ke riai ee tɔ ne bar ciɛlic, ku yen etok ne agor nom. 
MRK.6.48	Go Yecu ke ŋem e ke nuɛn gɛr keek, ne yom diit pen keek, go bɛn enɔŋ keek, ne tiɛt de ŋuan de wɛɛr, ciɛth ne piu nhiim; ku ci ke duɔr waan: 
MRK.6.49	ku keek, wen yi cik ye ŋem ne cath ne piu nhiim, goki cɔɔl yi ye jɔk, a goki coot: 
MRK.6.50	ee cik ŋem kedhia, goki nhiim mum. Go dai jam kene keek, yook keek, Ye miɛtka piɔth: ee ɣɛn; duɔke riɔc. 
MRK.6.51	Go lɔ enɔŋ keek riɛi; go yom jaal; goki jal gai areet; 
MRK.6.52	ke de monoi ee kenki dot, piɔthken aake ci riɛr.
MRK.6.53	Wen cik tem lɔŋti, goki bɛn piny de Genetharet, ku ci riai mac agoor. 
MRK.6.54	Na yi kɛɛcki bei riɛi, go dai nyic ne kɔc, 
MRK.6.55	ku riŋki ne baaiyic ebɛn, ku gɔlki kɔc bec ne jot ne ageen yic, te cik ke Yecu piŋ ne rɛɛr thin. 
MRK.6.56	Ku ɣɔn eke cenke ya lɔ ci bɛi thii, ku bɛi dit, ku piiny kedhia, ke kɔc ye kɔc bec taau ne ɣɔn ke ɣɔc, ku lɛŋki bi ke cɔk jak alanhde thok: go kɔc ci alanhde ya jak thok, goki ya pial.
MRK.7.1	Go Parithai gueer enɔŋ yen, kene dugɛɛr kɔk, eke bɔ ne Jeruthalem, 
MRK.7.2	ku cik kɔcpiocke ŋem e ke cam monoi e ke col cin, e ke ken kecin guɔ piny. 
MRK.7.3	Parithai, ku Judai kedhia, na kenki kecin guɔ piny apiath, e kaace ciɛm: aamuk luɔi de kuarken: 
MRK.7.4	na cik ya bɛn te de ɣɔɔc e kaŋ, ku kenki piny, e kaace ciɛm: ku kajuec kɔk atɔ, yiki ke dot, wɛk de abiiny, ku tony, ku aduuk ke weeth. 
MRK.7.5	Go Parithai ku dugɛɛr thiec, Yi yeŋo cii kɔckuk piɔceke ye cath ne luɔi de kuarkuɔ yic, ku yeki cuin cam e ke col cin? 
MRK.7.6	Go ke yɔɔk, Ye Yithaya ee nyiɛc jam ne week we medhuum, ci man cene ye gɔɔr,
MRK.7.6	Ye keekɔcka kaye ɣa riɛu ne kethook,
MRK.7.6	Ku piɔthken kamec enɔŋ ɣan.
MRK.7.7	Aaye ɣa door ne ciɛlic,
MRK.7.7	Ku weetden ye kek weet ee ya ke de kɔc.
MRK.7.8	We ye looŋ ke Nhialic waan, ku yaka looŋ ke kɔc dot arir. 
MRK.7.9	Go ke yɔɔk, Ye we ye looŋ ke Nhialic cok jai, bik we luɔi thɛɛrduɔn ya dot. 
MRK.7.10	Mothe ee ci jam, Ye ye wur ku moor theek; ku, Ye ran ye wun ka man lɛk rɛɛc, ke nɛke thou: 
MRK.7.11	ku we ye jam, Wuɔ na yook raan wun ka man, Ye kee te ca yiɛn yin ee Korban, luelde ee, Ke ci miɔc Nhialic; 
MRK.7.12	e kacak ye cɔk nɔŋ ke ye luɔi wun ka man; 
MRK.7.13	cakka wɛt de Nhialic ye yic pial ne luɔi thɛɛrduɔn, luɔi cak tek: ku kajuec yinla yakake loi. 
MRK.7.14	Go duut bɛɛr cɔɔl enɔŋ yen, ku yook keek, Ye piɛŋka ɣa wedhia, ku muɔkka: 
MRK.7.15	acin ke de baŋ biyic de raan, ye lɔ ne baŋ thin de raan ku bi ye riɔk: ka ye bɛn bei ne baŋ thin keeka ye raan riɔk. 
MRK.7.16	Neke piŋ ran nɔŋ yith keek. 
MRK.7.17	Na ci lɔ ɣot jiɛl te de duut, go kɔcpiocke thiɛc parabol. 
MRK.7.18	Go ke yɔɔk, Ye kɛnka guɔ nyic eya? Kɛnka dot, ke ke ye lɔ ne raanic, ye ciɛn rɛɛc leu ne luɔi; 
MRK.7.19	ne ke cen e lɔ ne yepiɔu, ee ya yac yetok, ku le nyaai? Kene ee ci luel, ye ne miɛth ebɛn ye diik. 
MRK.7.20	Go jam, Ye ke ye bɛn bei ne raanic, yenekee raan cɔk rac. 
MRK.7.21	Baŋ thin, ne piɔn de raanic, taŋ rac ee bɛn bei, ne bal, 
MRK.7.22	rueny, tir, lɔ ke tiŋ de ran dɛ ku tiik ke mony dɛ, rɛɛc, dhuɔm, kɔr rɛɛc de guɔp, peeth, ku lɛɛt rac, ku dit de piɔu, ku bɛɛl: 
MRK.7.23	keekarɛcka kedhia aye bɛn bei ne piɔu, ku yiki raan rac.
MRK.7.24	Go rɔt jɔt etɛɛn, ku leer piny de Turo ku Thidon. Go lɔ ɣot, ku ci kɔr bi ye nyic: ku ci rɔt leu ne thiɛn. 
MRK.7.25	Go tiŋ nɔŋe nyande jɔŋ rac dai bɛn, ne piŋ cen Yecu piŋ, bii ku cuɛt rɔt piny ne yenom. 
MRK.7.26	Ku tiik ee ye Giriki, ku kee ye tiɛŋ Thura‐poinike. Go lɔŋ bi jɔŋ rac nyaai ne nyande guɔp. 
MRK.7.27	Go yɔɔk, Ye ne mith ye kan kuɛth: ace piath bi miɛth de mith ya cuɛt jɔk. 
MRK.7.28	Go tiik dhuk yook, Ye kee yic, Bɛnydit: jɔk aye tɔ ne agen liel yeke thethuei ke mith cam. 
MRK.7.29	Go yɔɔk, Ye yejame jiɛl yin; jɔŋ rac ee jaal ne nyandu guɔp. 
MRK.7.30	Go tiik dhuk pande, go meth yok ne ci taac ne agen nom, ku ci jɔŋ rac bɛn bei.
MRK.7.31	Go bɛɛr jal piny de Turo, ku bii reet Thidonic bii bar de Galili, tem piny de Dekapoli. 
MRK.7.32	Goki ran ci miŋ bɛi enɔŋ yen, ku nɔŋ ke ye ye dhuk liep; ku lɛŋki bi yeciin kan yen. 
MRK.7.33	Go raan nyaai ne duutic neluɔɔŋ, ku lut yeciin ne yeyith, ku ŋuut, ku jiɛk liep; 
MRK.7.34	ku liec nhial, weei, ku yook, Ye Eppatha, luelde ee, Liep rɔt. 
MRK.7.35	Go yithke roth liep, ku lony liep, jɔl ya jam apiath. 
MRK.7.36	Go ke yɔɔk duɔke bik cɔk nyic ran dɛ: deeŋ kethook areet, ke berki lɔ thiai piny areet. 
MRK.7.37	Ku cik gai areet, a goki jam, Yii kee kaŋ kedhia loi apiath: ee miiŋ cɔk piŋ, ku cɔk kɔc ci dhuk liep cɔk ye jam.
MRK.8.1	Keeakolka, aaci dun dit ke bɛɛr gueer, ku cin ke camki, go Yecu kɔcpiocke cɔɔl, ku yook keek, 
MRK.8.2	Ye ɣan kɔc piɔu ne duut, ne ke ci kek reer kene an ne nin keediak, ku cin ke camki: 
MRK.8.3	na ca ke lɔ ne bɛiken e ke thieel, e kaalɔ kuk dholic; kɔk ke keek aake bɔ temec. 
MRK.8.4	Go kɔcpiocke dhuk, Yi bi ŋa keekɔcka cɔk kueth roor ene ne mono? 
MRK.8.5	Go ke thiec, Ye naŋka monoi keede? Goki jam, Yi kaye dherou. 
MRK.8.6	Go duut yɔɔk bi nyuc piiny: ku loom monoi keedherou, ku leec, ku wɛk keyic; ku yin ke kɔcpiocke, bik ke lɔ taau ne kɔc nhiim; goki ke taau ne duut nom. 
MRK.8.7	Ku kaake nɔŋ rec thii lik: go ke thiei, ku jiɛm bi ke taau ne duut nom eya. 
MRK.8.8	Goki cam a bik kuɛth: goki thethuei ci doŋ kuany ne akup keedherou. 
MRK.8.9	Ake cit bianabur ŋuan: go ke jal cɔk jiɛl. 
MRK.8.10	Ku dɔc lɔ riɛi kene kɔcpiocke, ku bii piny de Dalmanutha.
MRK.8.11	Go Parithai bɛn enɔŋ yen, ku gɔlki ne thiɛc, akɔr cit enɔŋ yen cin de pan nhial, them kek yen. 
MRK.8.12	Go Yecu weei areet, ku jiɛm, Ye yeŋo kore riny de emane cit? We ya yɔɔk neyiic, Ya kacin cin bi yiɛn yekuane, 
MRK.8.13	ku wɛɛn keek, leer riɛi ku tem lɔŋti.
MRK.8.14	Ku cik nhiim maar ne bii de monoi; ku cin mono tɔ riɛi, aye tok rir. 
MRK.8.15	Go ke jaam, yook ke, Ye ŋemka roth, we nyiɛn keek ne awuro de Parithai ku awuro de Kerod. 
MRK.8.16	Goki jam ne roth, Yi wɔ cin mono. 
MRK.8.17	Na ci Yecu ye nyic, e ke yook ke Ye yeŋo jiɛm we roth? ye ke cin we mono? kɛnka guɔ nyic, ku kɛnka tak ne wepiɔth? rir piɔthkuɔn? 
MRK.8.18	Cin naŋka nyin, ku ŋo ken we ye ŋem? naŋka yith, ku cak piŋ? cak wenhiim ye ciɛt? 
MRK.8.19	Ɣɔn wak ɣan monoi keedhiec yic ne kɔc keebianabur dhiec, cak thethuei bi jɔt ne thiaŋ akuɔp keede? Goki jam, Yi kaaye akuɔp keethiɛr ku rou. 
MRK.8.20	Ku monoi keedherou ne kɔc keebianabur ŋuan, cak thethuei bi jɔt ne akuɔp keede? Goki yi kaaye dherou. 
MRK.8.21	Go ke yɔɔk, Ye ŋuɔtka ke kɛnka jal nyic?
MRK.8.22	Goki bɛn Bethaida. Goki ran ci cɔɔr bɛi enɔŋ yen ku lɛŋki bi jak. 
MRK.8.23	Go cɔɔr dɔm ciin, ku nyiɛi baai; ku ŋuut nyin, ku kɛn eciin e eguɔp, ku thiec, Ye noŋ te ca ŋem? 
MRK.8.24	Go liec, ku jiɛm, Ye ɣan ŋem kɔc; aaya ŋem e ke cath, e ke cit tiim. 
MRK.8.25	Go yeciin bɛɛr taau ne yenyin; go jal ŋem apiath, ci jal dhuɔk nyiinke, ku ŋem kaŋ kedhia apiath. 
MRK.8.26	Ku cɔk lɔ panden, ku yook duɔke bi dhuk pan enhia.
MRK.8.27	Go Yecu jaal, kene kɔcpiocke, biki ne bɛi ke Kaithareia de Pilip: go kɔcpiocke thiec dholic, jiɛm, Ye ye kɔc luel yii ya ŋa? 
MRK.8.28	Goki luel, Yi kaye luel ya ye Jɔn Baptith: ku ne kɔk, Yi kee Elija, ku luel kɔk, Yi kee toŋ de nebii. 
MRK.8.29	Go ke thiec, Ye yaka luel wuɔ ya ŋa? Go Petero dhuk, Ye yin ye Kritho. 
MRK.8.30	Go ke yɔɔk duɔke bik cɔk piŋ ran dɛ. 
MRK.8.31	Go ke gɔl ne pioc, Ye Wen de raan abi kajuec dhiil ne guɔm, ku kabi jai ne roor dit, ku bany ke ka ke Nhialic, ku dugɛɛr, ku kabik nɔk, ku kabi rɔt bɛɛr jɔt ne nin keediak. 
MRK.8.32	Ee luel ke piŋ raan ebɛn. Go Petero Yecu dɔm ciin ku lee waai. 
MRK.8.33	Go Yecu rɔt wel, ku ŋem kɔcpiocke, ku wɛɛi Petero, yook. Ye lɔɔr e ɣakɔu, Catan: yin ci ka ke Nhialic ye tak, aa ka ye ka ke kɔc. 
MRK.8.34	Go duut cɔɔl enɔŋ yen kene kɔcpiocke, ku yook ke, Ye na ye ran kɔr bi a kuany cok, ke ne ye rɔt nyɔŋ, ku loom tiɛm ageerde, ku ye ɣa biɔth. 
MRK.8.35	Ran ye weike luɔk e kaabi ye wai ciin; ku ran bi wei gam ne ɣɛn ku ne welpiath, e kaabike luɔk. 
MRK.8.36	Yeŋo ye raan yok te loom en piny nom ebɛn, ku mɛr weike? 
MRK.8.37	Bi raan weike waar ne ŋo? 
MRK.8.38	Raan ebɛn bi nyin ya riɔc ne an ku welcie, ne yekuan cin adote ku rɛɛc, ke Wen de raan abi nyin riɔc ne yen eya, te bii yen ne nuɔm de Wun kene malaikai lajik.
MRK.9.1	Go Yecu ke yɔɔk, Ye we ya yɔɔk neyic, Ya kɔk ke keekɔc kaac eneke aaci bi guɔ thou, aŋootki e ke ken ceŋ de Nhialic kan ŋem ne bɔ ne riɛl.
MRK.9.2	Na ci nin ya dhetem ke Yecu lom Petero, ku Jakob, ku Jɔn, ku leer ke ne kuur nom kepɛc: go Yecu guɔp rɔt wel ne kenhiim: 
MRK.9.3	ku ci alɛthke ɣɛɛr, a cik gualegual; acin ran de piny nom leu alath ɣɛɛr yiya. 
MRK.9.4	Ku tul yi Elija kene Mothe enɔŋ keek; ku jamki kene Yecu. 
MRK.9.5	Go Petero dhuk ku yook Yecu, Ye Rabi, apiath te tɔ wɔ ene: ne wɔ loi ɣoot keediak; tok ke yin, ku tok kene Elija, ku Mothe ke tok. 
MRK.9.6	Petero ee kuc ke bi luel; aake ci riɔɔc areet. 
MRK.9.7	Go piol bɛn ku kum ke piny: ku bɔ ror ne piolic, Ye yekene kee Wendien nhiar, yaka piŋ. 
MRK.9.8	Ana yi liecki kekɔth, ke cin ran beerki ŋem, aye Yecu kene keek.
MRK.9.9	Na yi biki piny ne kuur nom, go ke lɛk bik ka cik ŋem cuɔk lɔ lɛk kɔc, agut te bi Wen de raan rɔt jɔt ne thouic. 
MRK.9.10	Goki ke ci lɛk keek muk, ku yeki roth thiec yi ye jon de rɔt ne thouic ŋo. 
MRK.9.11	Goki thiec, jamki, Yi kayee dugɛɛr luel yi Elija abi bɛn dhiil tueŋ. 
MRK.9.12	Go ke yɔɔk, Ye Elija abi kan bɛn eyic, ku dhuk kaŋ kedhia; ku ci gɔɔr yade ne Wen de raan, ya bi kajuec guum, ku bi jai? 
MRK.9.13	Ku we ya yɔɔk, Ya Elija ee bɛn, ku kacik luɔi ke de kepiɔth, ci man e cene ye gɔɔr ne yen.
MRK.9.14	Na cik bɛn enɔŋ kɔcpiocke, goki duut ŋem kene keek, ku dugɛɛr thiec keek ne kaŋ. 
MRK.9.15	Go duut ebɛn, wen cik kek ye ŋem, goki gai, ku riŋki enɔŋ en bik lɔ muɔth. 
MRK.9.16	Go thiec, Ye yeŋo yaka thiɛc keek? 
MRK.9.17	Go ran toŋ de duut jam, Ye Dupioc, an ci wendie bɛi enɔŋ yin, anɔŋ guɔp jɔŋ cie jam; 
MRK.9.18	na ci ye dɔm, e kacuɛt: ku cuuth amoth, ku reem yelec ku riir wei: yeneka can kɔckuk piɔceke thiec ya bik nyaai; goki cuɔk leu. 
MRK.9.19	Go dhuk yook ke, Ye kuan cin gam, ba ya reer wɔne week anana? ba gum ne week anana? Yiɛne ɣɛn. 
MRK.9.20	Goki yiɛn en: go ye ŋem, go jɔŋ rac dai rɛt ne rɛɛc de yepiɔu; ku cuɛt rɔt piny, ku cuuth amoth ne yethok. 
MRK.9.21	Go Yecu wun thiec, Ye ne dɔm na? Go jam, Ye nelan e yen meth. 
MRK.9.22	Ku kaye cuat mɛɛc ku ne piu yic, bi nɔk, yen na ye kaŋ leu, ke yin kace piɔu ne wɔɔk, ku kony wɔ. 
MRK.9.23	Go Yecu yɔɔk, Ye na ye kaŋ leu! Kaŋ kedhia aaye leu ne ran ye gam. 
MRK.9.24	Go wun e meth eyic dai yaat, ku jiɛm, Ye an gɛm; kony gam kɛn an guɔ gam. 
MRK.9.25	Na wen ŋem Yecu duut ne bɔ ke kat, go jɔŋ rac waai, yook, Ye yin jɔŋ cin thok ku ca miŋ, yin ya yɔɔk, ya bar bei ne yeguɔp, ku duk beer lɔ thin. 
MRK.9.26	Go coot, ku ret areet, ku bii bei: go meth jal ciɛt ke ci thou; go biak dɛ de duut cɔɔl, Yii ci thou. 
MRK.9.27	Go Yecu dɔm ciin, ku miit nhial; go rɔt jɔt. 
MRK.9.28	Ɣɔn ye bii ɣot, go kɔcpiocke thiec neluɔɔŋ, jamki, Yi kacuk leu ne nyiɛi. 
MRK.9.29	Go jam, Ye ke cit yekene acie leu ne nyiɛi, ee lɔŋ yetok yeneka leue yen.
MRK.9.30	Goki jaal etɛɛn, ku bakki Galili yic; ku kɔr bii kɔc cuɔk nyic. 
MRK.9.31	Ee pioc kɔcpiocke, yook keek, Ye Wen de raan ee taau e kɔc cin, abik nɔk; ku na cik ye nɔk, e kabi rɔt bɛɛr jɔt ne nin keediak. 
MRK.9.32	Go yejame cuɔk lɔ ne kenhiim, ku riɔcki ne thiɛc bik kek ye thiec.
MRK.9.33	Ɣɔn e kek lɔ Kapernaum: ana ye tɔ ɣot, e ke thiec keek, Ye yeŋo e luɛlka dholic? 
MRK.9.34	Goki mim: ake teer dit dholic, ne ran bi dit. 
MRK.9.35	Go nyuc piiny, ku cɔɔl thiɛrkurou; ku yook ke jiɛm, Ye na ye ran ye piɔu naŋ bi dit, e kee tɔ ciɛn ne raan ebɛn, ku ye raan ebɛn luɔi. 
MRK.9.36	Ku loom mɛnhthi, ku tɛɛu ne keciɛl yic: ku boom, ku yook ke, 
MRK.9.37	Ye ran ye mɛnhthin cit yemɛnhe loor ne rincie, e kee ɣa loor: ku ran ye ɣa loor, e kacie ɣan e ye loor, e ke yen yen man ci a tuɔc.
MRK.9.38	Go Jɔn yɔɔk, Ye Dupioc, wɔ ci raan yok ke ciec jak rac ne rinku: goku jai, ne ke cen wɔ ye biɔth. 
MRK.9.39	Go Yecu yɔɔk, Ye duɔka jiɛi: acin ran leu kadit ne luɔi ne rincie, leu jam arac ne ɣan. 
MRK.9.40	Ran cie ter ke wɔ ee ya randa. 
MRK.9.41	Na yin raan we piu ke dek ne rincie, ne ke ye we kɔc ke Kritho, we ya yɔɔk neyic, Ya ke ariɔmde aci bi maar. 
MRK.9.42	Ku ran bi toŋ de keemithka cɔk kɔth, e kee ŋuan te cene ye ruok yeth kuur diit de guɛr, ku cuɛte bɛɛr. 
MRK.9.43	Na cɔk ciindu yi kɔth, ke tɛɛme wei: aŋuan enɔŋ yin ba lɔ ne piiric ke yin ye ciin tok, ne ba naŋ cinku keerou, bi yi cuat giɛna nɔŋic many ce leu ne piɔk: 
MRK.9.44	te ci liɔŋden ye thou, ku ci mac ye yai. 
MRK.9.45	Na kathe, ke yin tɛɛme yicok wei: aŋuan enɔŋ yin ba lɔ te piir yin, ku ye cok tok, ne ba naŋ cok keerou ku bi yi cuat giɛna, 
MRK.9.46	te ci liɔŋden ye thou, ku ci mac ye yai. 
MRK.9.47	Na cɔk nyindu yi kɔth, ke tuk bei: apiath ba lɔ ne ceŋ de Nhialicic we nyin tok, ne ba naŋ nyin keerou, ku bi yi cuat giɛna: 
MRK.9.48	te ci liɔŋden ye thou, ku ci mac ye yai. 
MRK.9.49	Raan ebɛn abi riir ne mac. 
MRK.9.50	Awai ee piath: ku na ci wacde jaal, ke bak bɛɛr cɔk wac wuɔde? Yaka awai cɔk tɔ ne wegup ku ye ŋɛk ke ŋɛk reer ne dɔɔr.
MRK.10.1	Go rɔt jɔt etɛɛn, ku bii ne aken de Judayaic tem Jordan lɔŋti: go dun dit bɛɛr gueer enɔŋ yen; ku piocke ci man thɛɛr. 
MRK.10.2	Go Parithai bɛn enɔŋ en, ku thiecki, Yi piɛth te pɛle raan tiŋde? them kek yen. 
MRK.10.3	Go dhuk yook ke, Ye ci Mothe we lɛk ŋo? 
MRK.10.4	Goki jam, Yi Mothe ee gar de pɛl e tiik gam, bi tiik ya puɔl. 
MRK.10.5	Go Yecu ke yɔɔk, Ye Mothe kee gɔr yeloŋe ne riɛr de piɔthkuɔn. 
MRK.10.6	Ku ɣɔn tueŋ ciɛke kaŋ, ee moc ku tiik keeka ke ciɛkke. 
MRK.10.7	Yekene yeneka bii raan wun ku man ya waan, ku le ya ceŋ ke tiŋde; 
MRK.10.8	ku keek keerou abi ya ya riŋ tok: aci kɔn ya rou, aya riiŋ tok. 
MRK.10.9	Yen ne ke ci Nhialic maat, ne cin ran beer ye ya puɔk. 
MRK.10.10	Na ci lɔ ɣot, ke beer kɔcpiocke thiec ne yekene. 
MRK.10.11	Go ke yɔɔk, Ye ran pɛl tiŋde, ku thiɛk dɛ, e kee ya mekor: 
MRK.10.12	ku na yee tiik ne guɔpde yene pɛl monyde, ku cɔk rɔt bere thiak, e kee abal.
MRK.10.13	Go kɔc miththii bɛi enɔŋ en, bi ke bɛn jak gup: go kɔcpiocke kɔc waai. 
MRK.10.14	Wen ci Yecu ye ŋem, go piɔu lɛth, ku yook keek, Ye ne miththii bɔ enɔŋ an; ku duɔeke pen: ka cit ke, keeka ye ceŋ de Nhialic. 
MRK.10.15	We ya yɔɔk neyic, Ya raan ebɛn ci ceŋ de Nhialic ye loom ci man de manhthi, e kaci lɔ thin bi leu. 
MRK.10.16	Go ke boom, ku thiei ke, ku kɛn yeciin keek.
MRK.10.17	Ana ye loony dhol, ke ran riŋ enɔŋ yen, ku tuk yenhiɔl ne yenom, ku thiec, Ye Dupiony Piath, yeŋo ba loi ba piir athɛɛr loom? 
MRK.10.18	Go Yecu yɔɔk, Ye yeŋo yin an cɔk piath? acin ran piath, a kee tok, ee Nhialic. 
MRK.10.19	Yin nyic looŋ, Duɔne ran dɛ nɛk abi thou, Duɔne lɔ we tiŋ de ran dɛ, ku ce tiik lɔ ke mony dɛ, Duɔne ye rieth, Duɔne ye kual, Ye wuur theek kene moor. 
MRK.10.20	Go yɔɔk, Ye Dupioc, keekake kedhia aca loi ɣɔn yan meth aɣet ci emane. 
MRK.10.21	Go Yecu ŋem ku nhiɛr, ku yook, Ye tok aŋoot ke dak: lɔɔr, ku ɣaace ka tɔ kene yin kedhia, ku yiɛne ke aŋaaŋ, ku yin bi naŋ weuku nhial: ku bar, jɔt tiɛm ageer, ku ye ɣa biɔth. 
MRK.10.22	Go piɔu wuɔp ne yejame, ku leer ke dhiau piɔu areet: ne ke nɔŋ yen kajuec areet.
MRK.10.23	Go Yecu piny guaar ne ŋem, ku yook kɔcpiocke, Ye karir areet ye lɔ bii kɔc nɔŋ weu juec lɔ ne ceŋ de Nhialicic! 
MRK.10.24	Go kɔcpiocke gai ne welke, Go Yecu bɛɛr dhuk, yook ke, Ye miththii, arir areet ye lɔ bii kɔc ye roth gɛi bany de weu lɔ ne ceŋ de Nhialicic! 
MRK.10.25	Akɔc nenɔŋ thɔrɔt te teek en ne nyin de alibrɔtic, ne lɔ bi ran nɔŋ weu juec lɔ ne ceŋ de Nhialicic. 
MRK.10.26	Goki cok gai areet, ku jamki, Yi yeŋa bi leu ne luak? 
MRK.10.27	Go Yecu ke ŋem, ku jiɛm, Ye karir nenɔŋ kɔc, ku kacie Nhialic: keriɛc ebɛn aleu enɔŋ Nhialic. 
MRK.10.28	Go Petero jam gɔl kene yen, Ye ŋem, wɔ ci kaŋ kedhia waan, ku yuku yi biɔth. 
MRK.10.29	Go Yecu jam, Ye yin ya yɔɔk neyic, Ya kacin ran ci ɣonde puɔl ku watmɛthke, ku nyirakɛcke, ku man, ku wun, ku mithke ku tiŋde, ku pinyde, ne kedie, ku ne welpiath, 
MRK.10.30	ku ci kajuec bi loom ne emane, go ya ɣoot, ku watmɛthke, ku nyirakɛcke, ku marke, ku mithke, ku piinyke, ne ŋet; ku kabi piir athɛɛr loom ne ceŋ bi bɛn. 
MRK.10.31	Ku kɔc juec ye tueŋ aabi ya can; ku can abi ya tueŋ.
MRK.10.32	Aake tɔ dholic, dhol lɔ Jeruthalem; ku ŋɔr Yecu keek: ku cik gai; ku ci kɔc eke biɔth en cik riɔc. Ku beer thiɛrkurou cɔɔl, ku gɔl ke ne lek ka bi ye lɔny, 
MRK.10.33	jiɛm, Ye ŋɛmka, wɔ lɔ Jeruthalem; ku Wen de raan abi yiɛn bany ke ka ke Nhialic ku dugɛɛr; ku kabik luɔk thou, ku bik yiɛn Juurkɔk: 
MRK.10.34	ku bik bui, ku kabik ŋuɔt, ku duiki, ku jɔlki nɔk; ku jɔl rɔt bɛɛr jɔt ne kol e diak.
MRK.10.35	Go Jakob ku Jɔn roth cuɔt en, wɛɛt ke Dhebedayo, ku yookki, Yi Dupioc, wɔ nɔŋ piɔth ba wɔ ya luɔi ke yeku thiec enɔŋ yin ebɛn. 
MRK.10.36	Go jam, Ye yeŋo yaka kɔɔr ba luɔi week? 
MRK.10.37	Goki jam, Yi tɛɛne wɔ ɣɔn ke nyuc, bi ŋɛk ya reer ne ciin cuecdu, ku ŋɛk ne ciin ciɛmdu, ne nuɔmduic. 
MRK.10.38	Go Yecu ke yɔɔk, Ye we kuc ke yaka thiec. Lɛuka dek ne abiny yan dek? ka leu we ne baptith ne baptinh ee cene an baptith? 
MRK.10.39	Goki jam, Yi kaleuku. Go Yecu keek yɔɔk, Ye we bi ya dek ne abiny yan dek; ku we bi ya baptith ne baptinh cene an baptith: 
MRK.10.40	ku nyuc ne ciin cuecdie ku ciin ciɛmdie acie an e bi ye tek: ee ke de kɔc eke juireke yen. 
MRK.10.41	Na ci thiɛr ye piŋ, e ke leth piɔth ne Jakob ku Jɔn gup. 
MRK.10.42	Go Yecu ke cɔɔl enɔŋ en, ku yook keek, Ye kanyiɛcke ke kɔc ye piɔth naŋ bik ya tɔ ne riɛric ne Juurkɔk nhiim aye naŋ riɛr ne keek, ku ditden ee naŋ riɛr ne kenhiim. 
MRK.10.43	Ku kace yineya ne weyic: ran bi ya dit ne weyic, abi we ya luɔi: 
MRK.10.44	ku ran bi ya ya tueŋ ne weyic, abi ya ya aluaŋ de raan ebɛn. 
MRK.10.45	Neyic Wen de raan ee ce bɔ bi ya luɔi, ee bɔ bi ya lui, ku bi juaac waar ne weike.
MRK.10.46	Goki bɛn Jeriko: ɣɔn ye jiɛl ne Jeriko, kene kɔcpiocke ku dun dit, ke cɔr ee rɛɛr ne dhol ŋeep, wen de Timayo, cɔl Bartimayo, ku ye lim. 
MRK.10.47	Na ci ye piŋ ne ye Yecu de Nadhareth, ke cot, jiɛm, Ye Yecu, wen de Dabid, cɔk yipiɔu cɔk kɔc ne ɣɛn. 
MRK.10.48	Go kɔc juec waai, bi mim: go dhiac ke cot aretic, Ye Yin, wen de Dabid, kace piɔu ne ɣɛn. 
MRK.10.49	Go Yecu kɔɔc, ku jiɛm, Ye calka. Goki cɔr cɔɔl, yookki, Yi miɛte piɔu: jɔt rɔt yin cɔl. 
MRK.10.50	Go alɛthke cuat wei, ku pur rɔt, ku bii enɔŋ Yecu. 
MRK.10.51	Go Yecu dhuk thiec, Ye yeŋo kɔɔr ba luɔi yin? Go cɔr yɔɔk, Ye Raboni, ee ba nyincie loom. 
MRK.10.52	Go Yecu yɔɔk, Ye lɔɔr dholdu; gamdu aci yi cɔk piɔl. Go nyinke dai loom, ku biɔth cok dholic.
MRK.11.1	Na wen ci thiɔk kene Jeruthalem, lɔ Bethpage ku Bethani, ne kuur de Olip, ke toc ren de kɔcpiocke, 
MRK.11.2	ku yook ke, Ye laka yepan tɔ ne wenhiime: nelantoŋe ler we, ke we bi akaja yok ne mac, acin ran ci kan nyuc ne yekɔu: luɔnyka; ku bɛika. 
MRK.11.3	Na thiec raan week, Ye yeŋo loi we yekene? ke we jam, Wuɔ Bɛny eka kɔr e; e kabi dai cɔk bɔ eene. 
MRK.11.4	Goki lɔ, ku yokki akaja ne ci mac ɣot thɔk dholic; goki lony. 
MRK.11.5	Go kɔc kɔk eke kaac etɛɛn jam, Yi yeŋo luɔika, lony we akaja? 
MRK.11.6	goki ke lɛk wel eke ci Yecu ke luel: goki ke cɔk lɔ. 
MRK.11.7	Goki akaja bɛi enɔŋ Yecu, ku tɛɛuki alɛthken ne yekɔu; ku nyuuc ne yekɔu. 
MRK.11.8	Ku thieth kɔc juec alɛthken dholic; ku tɛɛu kɔc kɔk ker ke tiim eke yepike dholic eya. 
MRK.11.9	Ku ye kɔc ŋaar, ku kɔc bioth yiki coot, Yi Othana; Eewuubi ya thiei yen man bɔ ne rin ke Bɛnydit: 
MRK.11.10	Eewuubi thiɛi tɔ kene ceŋ bɔ, ceŋ de awada Dabid: Othana tɔ nhialic.
MRK.11.11	Go lɔ Jeruthalem, ne yekaluic; wen cen keriɛc ebɛn guaar ne ŋem, ku ci ya thei, ke lɔ Bethani kene thiɛrkurou.
MRK.11.12	Ɣɔn miak bii kek ne Bethani, ke ci cɔk nɔk. 
MRK.11.13	Go ŋaap ŋem yith temec, go lɔ, cɔɔl ye nɔŋ ke bi lɔ yok: na ci ɣet, ke cin ke yok, aye yic; ee cie kolden de luɔk. 
MRK.11.14	Go ŋaap yɔɔk, Ye ne cin ran beer yi ya cam athɛɛr; ku ci kɔcpiocke piŋ yejame.
MRK.11.15	Goki bɛn Jeruthalem, ku leer yekalu, ku gɔl kɔc ne ciec wei, kɔc ɣɔɔc, ku kɔc ɣoc ne yekaluic, ku puk ageen ke meweer ke weu nhiim piny, ku thoc ke kɔc eke ɣɔɔc kurei; 
MRK.11.16	ku jiɛi kɔc jɔt tony ke weeth ne yekaluic. 
MRK.11.17	Go ke piɔc, ku yook ke, Ye kene gɔɔr, Ya luaŋdie abi ya cɔɔl luaŋ de lɔŋ de juɔr ebɛn? ku kacak loi ne ye ɣon de rueeny. 
MRK.11.18	Go bany ke ka ke Nhialic kene dugɛɛr piŋ, goki yii bik nɔk: cik riɔc ne yen, ne ke ci duut gai ne weetde.
MRK.11.19	Go ya lɔ biyic thei baai.
MRK.11.20	Ana ɣɔn yi tekki ɣɔn miakdur, e ke ŋem ŋaap ne ci guau agut mei. 
MRK.11.21	Go Petero tak ku jiɛm, Ye Rabi, ŋem ŋam war ca ciɛn ee guau. 
MRK.11.22	Go Yecu ke yɔɔk, Ye yaka naŋ gam de Nhialic. 
MRK.11.23	We ya yɔɔk neyiic, Ya ran yook yekuure, Ye jɔt rɔt ku cuate rɔt bɛɛr; ku ci ye diɛr ne yepiɔu, ye nyic ke ke ye luel ye tɔ: e kabi loom. 
MRK.11.24	Yen we ya yɔɔk wedhia ya ka ye we ke lɔŋ ku yaka ke thiec, ke yaka gam nyiɛcka lan bii we ke ya loom, e kaba ya loom. 
MRK.11.25	Na yaka lɔŋ, ke we yaka ateer tɔ ne kɛmkuɔn puɔl; yeneka bii Wuɔrduɔn tɔ nhial we ya pal rɛɛcduɔn eya. 
MRK.11.26	Ku na cak ke ye puɔl, ke Wuɔrduɔn tɔ nhial aci rɛɛcduɔn bi puɔl.
MRK.11.27	Goki bɛɛr lɔ Jeruthalem: ana ye ciɛth ne yekaluic, ke bany ke ka ke Nhialic, kene dugɛɛr, ku roordit bɔ; 
MRK.11.28	ku thiecki, Yi ye riɛr no yin keekake loi? 
MRK.11.29	Go Yecu ke yɔɔk, Ye we ba thiɛc tok, ku dhuɔkka ɣɛn, ku we ba lɛk riɛr yan keekake loi. 
MRK.11.30	Ye baptinh de Jɔn, ye ke nhial, ka ye ke de kɔc? dhuɔkka ɣɛn. 
MRK.11.31	Goki jam ne kepiɔth, Yi na jamku, Wuu kee ke nhial; e kabi jam, Ye yeŋo ci we yen ye gam? 
MRK.11.32	Ku na jamku, Wuu kee ke de kɔc — aake riɔc ne kɔc: ayee raan ebɛn gam ya Jɔn ee nebi. 
MRK.11.33	Goki dhuɔk Yecu, Yi kakucku. Go Yecu dhuk, Ye ke we caa bi lɛk riɛr yan keekake loi.
MRK.12.1	Go ke gɔl ne jiɛm ne parabool. Ye raan ee com dom de abiɛi, ku rɔk ne rɔk, ku wec adhuɔm de nhieny de piukeabiɛi, ku loi ɣon baar, ku nyiɛŋ awuut ke dom, ku leer pan dɛ. 
MRK.12.2	Ɣɔn ruer ke tooc aluaŋde enɔŋ kɔc ke dom bi ka ci luɔk lɔ bɛi domde. 
MRK.12.3	Goki dɔm, ku duiki, ku cɔkki jiɛl te cin ke dɛ. 
MRK.12.4	Go ke bɛɛr tuɔc aluaŋ dɛ; goki lɔ yup nom, ku luiki rɛɛc. 
MRK.12.5	Go ran dɛ bɛɛr tuɔc; goki lɔ nɔk: ku kɔc juec kɔk eya; goki kɔk dui, ku nɛkki kɔk. 
MRK.12.6	Ku ci tok doŋ ke yen, wenden nhiɛr: go jal tuɔc keek ciɛn, jiɛm, Ye kaabi wendie lɔ riɛu. 
MRK.12.7	Go kɔc ke dom roth yɔɔk, Yi dit ekee kene, bak, nɛkku, ku bi dom ya adonyda. 
MRK.12.8	Goki dɔm, ku nɛkki, ku cuɛtki wei domic. 
MRK.12.9	Yen na bɔ bɛny de dom ke bi ŋo loi? kabi bɛn ku nɛk kɔc ke dom, ku yin dom kɔc kɔk. 
MRK.12.10	Kɛnka kan ciir ne kacigɔɔr yic;
MRK.12.10	Ya kuur ci rɛɛc ne kɔc ke buth;
MRK.12.10	Yeneka cii taau ne ŋem de pany nom,
MRK.12.11	Yekene ee bɔ nenɔŋ Bɛnydit,
MRK.12.11	Ee ke yene gai ne wɔnyin?
MRK.12.12	Goki piɔth naŋ bik dɔm; e ke riɔc ne duut, ne nyiny nyic kek ye lan jiɛm en ne parabol ne keek: goki waan ku jiɛlki.
MRK.12.13	Ku lek tuɔc kɔc kɔk ke Parithai ku kɔc ke Kerod, bik lɔ deep ne wel. 
MRK.12.14	Ɣɔn yii biki, e ke jam, yookki, Yi Dupioc, yin nyicku ke yin ye ran yic, ku cii ye riɔc ne kɔc; ku cii ran thoi ke ran ye dit ye tɛɛk yic, yin ye kɔc piɔc ne dhol ne Nhialic neyic. Piɛth bi Kaithar ya juɛr, ka rɛɛc? 
MRK.12.15	Buk ya miɔc, ka buk ya nyɔŋ? Go adhuɔmden nyic, ku yook ke, Ye yeŋo thɛmka ɣa? yiɛnka ɣɛn denariɔn, ba ŋem da. 
MRK.12.16	Goki bɛi. Go ke thiec, Ye yeŋo yeke ci gaar thine ku ye rin ke ŋa? Goki yɔɔk, Yi kee Kaithar. 
MRK.12.17	Go Yecu ke yɔɔk, Ye yaka Kaithar yiɛn ka ye kake, ku yiɛnka Nhialic ka ye kake. Goki gai areet ne yen.
MRK.12.18	Go Thadokai bɛn enɔŋ yen, kɔc ye jam yi cin jon de rɔt; ku thiecki, jamki, 
MRK.12.19	Yi Dupioc, Mothe ee wɔ gar, Ye na thou manhe ne raan, ku nyiɛŋ tiŋde piny, ku cin mith, ke manhe lɔ ɣot ne tiŋde, ku bi manhe kɔɔc. 
MRK.12.20	Yenekee nɔŋ en wat keedherou: go wen tueŋ thiek, ku thou ke cin meth; 
MRK.12.21	go bɛɛr lɔ ke wen de rou, go thou, ku cin meth; go bɛɛr yenya ne wen de diak: 
MRK.12.22	bar ne dherou te cin meth. Ku jɔl tiik thou ciɛn ne kecok. 
MRK.12.23	Yen na ye kol de jon de rɔt, ke bi ya tiŋ de ŋa ne keek? ke ci ya tiŋden keedherou? 
MRK.12.24	Go Yecu dhuɔk keek, Ye cie kunyduɔn de kacigɔɔr ku rier de Nhialic yene ye we ye wuɔc? 
MRK.12.25	Na jɔtki roth ne thouic, ke kɔc aace beer thiek, ku diar aace bere thiak; aabi ya ciɛt malaikai pan nhial. 
MRK.12.26	Kɔc ci thou ku jonden de rɔt, kɛnka kitap de Mothe ciir, te cene Bun nyuɔp gaar thin, ku ke ci Nhialic lɛk en jiɛm, Ye an ye Nhialiny de Abraɣam, ku ya Nhialiny de Yithak, ku ya Nhialiny de Jakob? 
MRK.12.27	Nhialic acie Nhialiny de kɔc ye thou, ee Nhialiny de kɔc ye piir: ayaka wuɔc areet.
MRK.12.28	Go ran toŋ de dugɛɛr bɛn, ku ci ke piŋ e ke thiec roth, ku nyic e ke ci jaam apiath, bii ku thiec, Ye ye loŋo dit ne looŋ yic? 
MRK.12.29	Go Yecu dhuk, Ye ketueŋ eke, Piŋ Yin Yithrael: Yekoba Nhialinyda ee Yekoba tok: 
MRK.12.30	Ye Yekoba Nhialinydu nhiar ne yipiɔu ebɛn, ku ne tiɛpdu ebɛn, ku ne tɛŋdu ebɛn, ku ne riɛrdu ebɛn. 
MRK.12.31	Ku ke de rou eke, Ye ran rɛɛr ke yi nhiar ci man de yiguɔp. Acin loŋ dɛ dit ne keekake. 
MRK.12.32	Go dugɛɛr yɔɔk, Ye kee yic, Dupioc, aca nyiɛc luel wu kee tok; ku kacin dɛ: ake yen yetok: 
MRK.12.33	ku nhiɛr yene ye nhiar ne piɔu ebɛn, ku nyic ebɛn, ku riɛr ebɛn, ku wɛr nhiɛr de ran rɛɛr ke raan wɛr miɔc ye nyop de gɛm ku koc de roth. 
MRK.12.34	Na ci Yecu ye ŋem ne tiiŋ, ke yook, Ye yin ce mec we ceŋ de Nhialic. Ku cin ran dɛ beer ye ŋɛɛny ne thiɛc.
MRK.12.35	Go Yecu dhuk jiɛm, ke weet kɔc ne yekaluic, Ye yeŋo ye dugɛɛr jam, Yi ye Kritho wen de Dabid? 
MRK.12.36	Dabid ne guɔpde ee ci jam ne Jɔŋdiit Lajik,
MRK.12.36	Ye Yekoba ee Bɛnydiitdie yɔɔk,
MRK.12.36	Ye nyuɔce ne ciin cuecdie
MRK.12.36	Aɣet kol ban yi cɔk kɛc kɔc nɔŋ ater kene yin kɔth?
MRK.12.37	Ee ye Dabid cɔɔl Bɛnydit, yen ye wende yede? Go kɔc arabaac piɔth miɛt ne welke.
MRK.12.38	Go ke piɔc jiɛm, Ye yaka roth ŋem ne dugɛɛr kɔc ye piɔth naŋ bik alɛth bar ya ceŋ, ku yiki muɔth nhiar ne ɣɔn ke ɣɔc, 
MRK.12.39	ku thoc ke bany ne luek ke gueer yic, ku ɣɔn ke bany te de cam dit: 
MRK.12.40	keek man ye ɣoot ke diarjɔɔk cam yic, ku yiki lɔŋ cɔk baar ne adhuɔm; aabi naŋ lukwei gok.
MRK.12.41	Go nyuc ne weu ye juaar lɔm, ku dɛi ne cuɛt cuɛte duut weu ne weu ye juaar yic: go kɔc juec ci bany weu juec ya cuat thin. 
MRK.12.42	Go tiŋjɔɔk ye aŋaaŋ go bɛn, ku cuɛt leptai keerou, cit malim tok. 
MRK.12.43	Go kɔcpiocke cɔɔl, ku jiɛm, yook ke, Ye we ya yɔɔk neyic, Ya yetiŋjɔɔk ŋɔŋ guɔpne, yenekee weu juec cuat thin ne kɔc kedhia: 
MRK.12.44	ke kedhia aa cuɛt areet ne kuɛth cik kek kuɛth, ku ye yeŋaŋe ee ke e tɔ kene yen cuat ebɛn, agut ke ceŋ en en ebɛn.
MRK.13.1	Ana ye jiɛl ne yekalu, ke thiec ran toŋ de kɔcpiocke, Ye Dupioc, ŋem cɔɔk de keekurka ku cɔɔk de keeɣootka! 
MRK.13.2	Go Yecu jam, Ye ca keeɣoot ditka ŋem? acin kuur toŋ bi doŋ ne kuur dɛ nom, ci bi thuɔr piny.
MRK.13.3	Ana ye nyuuc ne kuur de Olip nom ne biak beer yekalu, ke thiec yi Petero ku Jɔn ku Andereya thiecki neluɔɔŋ, 
MRK.13.4	Yi lɛke wɔ, ye na bii keekake tuɔl? ku bi ŋo bɛnden nyuɔth, bii keekake jal ya yith kedhia? 
MRK.13.5	Go Yecu ke gɔl ne jiɛm, Ye ŋɛmka roth duɔke raan bi we math. 
MRK.13.6	Juaac abi bɛn ne rincie, ku ye jam, Ye ɣan eke ye; ku bik juaac ya math. 
MRK.13.7	Na yaka tɔɔŋ piŋ, ku thook ke tɔɔŋ, ke we duɔka nhiim liap: keekaka aabi bɛn kan dhiil, ku kol ciɛn aŋoot. 
MRK.13.8	Jure ke jure aabi ɣeet, ku ceŋ ke ceŋ: ku kabi naŋ aluɛkluɛk ne ɣɔn kɔk; ku pawɛɛr: keekake kedhia aaye gɔc de diɛɛr.
MRK.13.9	Demka roth: aabi we ya yiɛn luk; ku we bi ya dui ne luek ke gueer yic; ku we bi ya kɔɔc ne gabanai nhiim ku meleek ne ɣɛn, bi ya lekden. 
MRK.13.10	Ku welpiath aabike kan dhiil ne lek juɔr ebɛn. 
MRK.13.11	Na yiki we laar ne lukic, ku yiki we dɔm, ke we duɔka ye leeth ne ke bak ya luel: ke bi ya yiɛn week etɛɛn, ke jiɛm we: ne ke cene we e bi ya jam, ee Jɔŋdiit Lajik. 
MRK.13.12	Ku ŋɛk abi manhe ya yiɛn thou, ku meth ke wun; ku ye mith teer kene kɔcken, bik ke cɔk thou. 
MRK.13.13	Ku we bi ya maan ne raan ebɛn ne rincie: ku ran ci rɔt bi ya wek athook kek, ke yeneka bi luɔk.
MRK.13.14	Yen na ŋɛmka keman ne man cie thɔɔŋ ne kaac te cie tede, (ne ye raan nyic ran ye ciir), ke ne kɔc tɔ ne Judaya riŋ ne kur nhiim: 
MRK.13.15	ku ne ran tɔ ne ɣot nom, ne ce lɔ piny, ku leer bi kake lɔ nap bei ɣot: 
MRK.13.16	ku ne ran tɔ domic ce dhuk ciɛn bi alanhde lɔ loom. 
MRK.13.17	Abi naŋ dhieu enɔŋ diar liac ku diar tiakke ne keeakolke! 
MRK.13.18	Yaka lɔŋ kɛlke bi bɛn muɔi. 
MRK.13.19	Keeakolke aabi ya akol ke jiɛth de piɔu, ne ken kan bɛn ɣɔn ciɛke piny ne Nhialic agut ci emane, ku kaci kɔn bɛr ya tɔ. 
MRK.13.20	Ne Nhialic ken nin cɔk lik, ee te cin ran ci luɔk: ee cɔk nin cɔk lik ne ke de lɔɔckeek ci ke lɔc. 
MRK.13.21	Na yook raan week, Ye ŋɛmka, Kritho eke; ku ye yenekaa tii, ke duɔka gam: 
MRK.13.22	Krithoi ke adhom ku nebii ke adhom aabi tuɔl, ku kaabi cit ku kagɛike nyuɔth, bik kɔc yɛc wei, aɣet kɔc cike lɔc, te leu kek yen. 
MRK.13.23	Yaka roth ŋem: we ca lɛk kaŋ kedhia emane e ke ŋoot wei.
MRK.13.24	Keeakolka, te cii jiɛth de piɔu thok, ke akɔl abi cuɔl ecut, ku pɛɛi aci bi ya ruɛr, 
MRK.13.25	ku kuel aabi ya loony piny nhial, ku riir ye tɔ nhial aabi met. 
MRK.13.26	Ku jɔlki Wen de raan ŋem ne bɔ ne piolic ne riɛr dit, ku nuɔm dit. 
MRK.13.27	Ku kabi malaikaike tooc bik kɔckeek cike lɔc kuɔt yic ne yom ye yic ŋuan, ne piny thok ebɛn alɔgut nhialic.
MRK.13.28	Piɔcka ne parabol de ŋaap: te ci kerke thook kul, ku nyook yith, e kanyiɛcka lan ci ruer thiɔk; 
MRK.13.29	yenekee cɔɔkduɔn eya, na yaka keekake ŋem kedhia e ke bɔ, ke nyiɛcka lan cen thiɔk, aɣet ɣoot thook. 
MRK.13.30	We ya yɔɔk neyic, Ya yekuane aci bi jaal, aŋoot kekake kedhia e ke ken bɛn. 
MRK.13.31	Nhial ku piny aabi nyaai: ku welcie aaci bi nyaai. 
MRK.13.32	Acin ran toŋ nyic yekole ku thaa, agut malaikai ke pan nhial, aɣet Wa, ee Awa yetok. 
MRK.13.33	Yaka roth ŋem, yaka tiit ku yaka lɔŋ: we kuc kol ben bɛn. 
MRK.13.34	Acit ran ci keny pan dɛ, ku nyiɛŋ ɣonde piny, ku tek aluɛkke riɛr ku luɔi, ŋɛk ne luɔide, ku ŋɛk ne luɔide, ku yook metit bi ya tiit. 
MRK.13.35	Yen yaka tiit, ne kuny kuc we te bii bɛny de ɣot bɛn, lan ben bɛn thei, ka ne wɛɛric, ka ne ciu de ajith, ka ne run; 
MRK.13.36	kɛlke na bii ke bi we yok ne nin. 
MRK.13.37	Ke ca lɛk we, alɛk raan ebɛn, Ya yaka tiit.
MRK.14.1	Na ci nin keerou thok, ke ret ee tɔ ku mono cinic awuro: go bany ke ka ke Nhialic ku dugɛɛr goki kɔɔr bik dɔm ku bik liɛu nɛkki: 
MRK.14.2	aake jam, Yi kacie kol de miɛth, kɛlke bi naŋ ajaak de kɔc.
MRK.14.3	Ɣɔn ye tɔ ne Bethani ɣon de Thimon ran de abiɛl, ciɛm en thin, ke tiŋ nɔŋ tony de alabatha de miok de narad rir ne ɣooc ke bɔ; ku kuem tony ku wɛl enom. 
MRK.14.4	Go kɔc kɔk ɣok ne kepiɔth, jamki, Yi yekanŋo nyiɛk en yemiokne? 
MRK.14.5	Ee te ci ɣaac ne denariɔn thiernyɛny diak, ku yine ke aŋaaŋ. Ku lumki tiik. 
MRK.14.6	Go Yecu jam, Ye pɛlka; yeŋo liɛp we yenom? Ee luɔi piath luɔi ɣen. 
MRK.14.7	Aŋaaŋ aaye tɔ kene week ne nyindhia, na yaka ke kɔɔr, ke we ye piath leu ne lui keek: ku an cie tɔ wɔne week ne nyindhia. 
MRK.14.8	Ee ke leu loi: ee ɣa tɔc guɔp ke thiaŋdie ŋoot. 
MRK.14.9	Ku we ya yɔɔk neyic, Ya ɣan kedhia bene ke welpiath ya nyuɔth thin ne piny nom ebɛn, ke yeke ci yetiŋe loine eya abi ya ciir bi kɔc kenhiim a ciɛt ne yen.
MRK.14.10	Go ran toŋ de kɔc keethiɛr ku rou, cɔl Judath Yithkariɔt, lɔ enɔŋ banydit ke ka ke Nhialic, bi Yecu yiɛn keek. 
MRK.14.11	Na wen cik ye piŋ, e ke mit piɔth, ku yookki yi bik yiɛn weu. Ku tɛk yin ben e yiɛn keek.
MRK.14.12	Ɣɔn ne kol tueŋ de cuin cinic awuro, acik roth kɔc ne ret, ke kɔcpiocke thiec, Yi ye tɛnŋo kɔr bii wɔ ret lɔ juir thin bii wɔ ye lɔ cam? 
MRK.14.13	Go kɔckeek piocke tooc keerou, ku yook ke, Ye laka bei, ku we bi rɔm wene ran ɣɛɛc tony de piu: ke biathka; 
MRK.14.14	ku ɣon leer en thin, ke we thiec wun de ɣot, Wuɔ Dupioc ajam, Ye tɔ ɣondien de kaman teno ban cam ne ret thin wɔne kɔcciek piɔcke? 
MRK.14.15	Ke kabi we nyuɔth ɣon diit nhial nɔŋic kaŋ ku ci juir: juir we kakuɔ thin. 
MRK.14.16	Go kɔcpiocke lɔ, ɣetki bei, goki lɔ yok ci luɛlde; goki ret juir thin.
MRK.14.17	Na ɣɔn thei ke bɔ kene thiɛrkurou. 
MRK.14.18	Ana yii nyucki yii ciɛmki, ke Yecu jam, Ye we ya yɔɔk neyic, Ya ran toŋ de week yic abi a nyiɛn, aciɛm ke ɣa emane. 
MRK.14.19	Goki piɔth dhiau areet, ku ye ŋɛk thiec, Ye ye ɣɛn? 
MRK.14.20	Go ke yɔɔk, Ye kee toŋ de thiɛrkurouic, aŋuany aduɔkic kene ɣɛn. 
MRK.14.21	Wen de raan alɔ, ci man de kecigɔɔr: ku dhieu abi tɔ kene yen yen man nyiin Wen de raan! Ee ŋuan te te kene erane dhieth.
MRK.14.22	Ana yi ciɛmki, ke lom mono, ana ci ye thiei, ke wɛkic, ku yin ke, ku jiɛm, Ye lɔmka: guɔpdie eka. 
MRK.14.23	Ku loom abiny, ana ci ye thiei, ke yin ke: goki dek kedhia. 
MRK.14.24	Ku yook ke, Ye kee riɛmdien de mat, ci kuer ne juaac. 
MRK.14.25	We ya yɔɔk neyic, Ya ɣan ci beer dek ne piukeabiɛi, agut kol ban piukeabiɛi jot dek ne ceŋ de Nhialicic.
MRK.14.26	Ɣɔn yii cik din tok ket, e ke lɔ kuur de Olip.
MRK.14.27	Go Yecu ke yɔɔk, Ye week wedhia we bi kɔth ne yemankaune: ee gɔɔr, Ya ɣan bi adubiok nɔk, ku bi amɛl thiɛi wei. 
MRK.14.28	Na ca rɔt jɔt, ke we ba ŋaar Galili. 
MRK.14.29	Go Petero jam, Ye ne kɔc cak kɔth kedhia, ke ɣɛn ce kɔth. 
MRK.14.30	Go Yecu yɔɔk, Ye yin ya yɔɔk neyic, Ya yekole, agut kau, yin bi ɣa jai naadiak, aŋoot ajith ke ken ciu naarou. 
MRK.14.31	Go riɛɛr areet, Ye ne ɣan cak rɔt dhiɛl ne thouic wɔ yin, ke yin ca jiɛi. Ku yene ye luɛlden eya kedhia.
MRK.14.32	Goki lɔ te cɔl Gethemane: go kɔcpiocke yɔɔk, Ye nyuɔcka ene, ne ekam laŋ ane. 
MRK.14.33	Ku leer Petero ku Jakob, ku Jɔn, ku gɔl gai areet, ku dhien de piɔu. 
MRK.14.34	Go ke yɔɔk, Ye ɣan dhiau piɔu areet agut ci thou: yen rɛɛrka eene, ku tiɛtka. 
MRK.14.35	Ku cot rɔt tueŋ emath, ku cuɛt rɔt piny, ku lɛŋ ye te nyiɛiye yethane enɔŋ en, te leue yen. 
MRK.14.36	Ku jiɛm, Ye Abba, Awa, kaŋ kedhia aayeke leu; nyaiye abiny enɔŋ an; apiath abac; acie piɔndie, ee piɔndu. 
MRK.14.37	Ku le bɛn, go ke yok ne nin, go Petero thiec, Ye Thimon, nin? a cii tiɛt leu ne thaa tok? 
MRK.14.38	Yaka tiit, ku yaka lɔŋ, kɛlke we bi them: piɔu arir, ku guɔp aniɔp. 
MRK.14.39	Ku beer lɔ, ku lɔŋ, jiɛm ne jam wen. 
MRK.14.40	Ku beer lɔ bɛn, go ke yok ne nin, yiki nok; ku kucki ke bik dhuɔk en. 
MRK.14.41	Go bɛɛr lɔ bɛn ne ke de diak, ku yook keek, Ye jalka nin, ku laŋka: ee loi; thaa ee ɣeet; ŋɛmka, Wen de raan ee nyiɛn kɔc rac. 
MRK.14.42	Jatka roth, ku lok: ŋɛmka, ran nyiin ɣɛn ee ɣeet.
MRK.14.43	Ana ye ŋoot ke jam, ke Judath, ran toŋ de thiɛrkurou, ke bɔ kene dun muk thep ku lɔc, aake bɔ enɔŋ banydit ke ka ke Nhialic ku dugɛɛr ku nenɔŋ roordit. 
MRK.14.44	Ku ci ran nyiin en ci kɔc nyuɔth, jiɛm, Ye ran ba lɔ ku ciɛm, ke yenekee ye; ke damka, ku larka. 
MRK.14.45	Wen ye bii, ke ciith enɔŋ Yecu, ku jiɛm, Ye Rabi; ku ciim. 
MRK.14.46	Goki kuak piny, dɔmki. 
MRK.14.47	Go ran toŋ de keek kaac theep loom, ku kep en aluaŋ de bɛnydiit de ka ke Nhialic, kep yic wei. 
MRK.14.48	Go Yecu duut yɔɔk, Ye yaka bɛn wene thep ku lɔc, bak ɣa dɔm, ci rueny? 
MRK.14.49	An ye cool ne reer wɔne week ne yekaluic, piɔc kɔc, ku cak ɣa dɔm: yekene ee loi bi kacigɔɔr ya yith. 
MRK.14.50	Go kɔcpiocke kedhia waan, kɛtki.
MRK.14.51	Go ranthin tok go biɔth cok, ran ci alanh linon kaar ne yekɔu ku tɛi kɔu: goki dɔm; 
MRK.14.52	go alanh linon waan, ku kɛt ne yeciin.
MRK.14.53	Goki Yecu lar tenɔŋ bɛnydiit de ka ke Nhialic; ku gueer banydit ke ka ke Nhialic ku roordit ku dugɛɛr kedhia. 
MRK.14.54	Go Petero biath temec, agut lɔ thin, lɔ ne tiai de bɛnydiit de ka ke Nhialic: ku nyuuc kene awuut, ku ɣɔc ne riar de mac nom. 
MRK.14.55	Go banydit ke ka ke Nhialic ku raan ebɛn ci gueer Yecu kɔr ke rieth kek yen, bik kek ye cɔk thou; goki cuɔk yok. 
MRK.14.56	Kɔc juec alueth tɔɔr, ku cik kɔn rɔm. 
MRK.14.57	Go raan rɔt jɔt, ku toor lueth ne yen, jiɛm, 
MRK.14.58	Ye kacuk piŋ ne jam, Ye an bi yekalu ne loi ne kɔc cine thuɔr piny, ku bɛɛr buth ne nin keediak te cin raan ciin thin. 
MRK.14.59	Ku ce jamden kɔn rɔm. 
MRK.14.60	Go bɛnydiit de ka ke Nhialic kɔɔc ne kɔc ciɛl yic, ku thiec Yecu, jiɛm, Ye cin ke ye dhuk? yeŋo eke luel keeduleekane ne yin? 
MRK.14.61	Go dhiac ke mim. Go bɛnydiit de ka ke Nhialic bɛɛr thiec, jiɛm, Ye ye Kritho, Wen de Athiɛi? 
MRK.14.62	Go Yecu luel, Ye kee ɣa: ku we bi Wen de raan ŋem ne rɛɛr ne ciin cuec de riɛl, ku bii kene piɔl ke pan nhial. 
MRK.14.63	Go bɛnydiit de ka ke Nhialic alɛthke reet, ku jiɛm, Ye yeŋo dɛ beerku kɔr duleek? 
MRK.14.64	Wɔ ci lɛt piŋ: tɛŋduɔn eko? Goki luɔk thou kedhia. 
MRK.14.65	Go kɔk laar ke ŋuutki guɔp, ku kumki nyin, ku mɛɛŋki, ku yookki, Yi nyuɔthe wɔ ka bi tuɔl: ku loom awuut ku lerki ke maŋki.
MRK.14.66	Ana ye Petero ye reer biyic ne tiaiic, go nyan toŋ de nyirawuut ke bɛnydiit de ka ke Nhialic go bɛn enɔŋ en; 
MRK.14.67	go Petero ŋem ne ɣɔc, go liaal, ku jiɛm, Ye yin ee tɔ wene Nadharani, Yecu. 
MRK.14.68	Go jai, ku jiɛm, Ye kakuɔc yeke luele, ku kakɛn piŋ: ku leer geer; ku ciu ajith. 
MRK.14.69	Go nya ŋem, go bɛɛr lɛk kɔc kaac elɔɔm, Ye yerane ee ran toŋ de keek. 
MRK.14.70	Go Petero bɛɛr jai. Na re ke kɔc kaac elɔɔm yook Petero, Yi kee yic yin ye toŋ de keek; ne ke yin muɔny Galili. 
MRK.14.71	Go rɔt cien, ku kueeŋ rɔt, Ye kee ran kuɔc yeke yaka luelne. 
MRK.14.72	Go ajith guɔ ciu elantoŋtɛi ne ke de rou. Go Petero wɛt de Yecu tak, ne yook e cen e yɔɔk, Ye yin bi ya jai ne diak, ke ajith ken guɔ ciu ne rou. Na wen ci ye tak, ke dhiau.
MRK.15.1	Ɣɔn miak nelantoŋ e run en ke banydit ke ka ke Nhialic ku roordit, ku dugɛɛr, ku ran ci gueer ebɛn, jiɛm roth, ku derki Yecu, ku thelki, yinki Pilato. 
MRK.15.2	Go Pilato thiec, Ye ye Meleŋ de Judai? Go dhuɔk e jiɛm, Ye kaca thol ne luɛl. 
MRK.15.3	Go banydit ke ka ke Nhialic guɛɛl ne kajuec. 
MRK.15.4	Go Pilato bɛɛr thiec, jiɛm, Ye cin ke ye dhuk? ŋem kajuec cik kek ke yi guɛɛl da. 
MRK.15.5	Go Yecu ciɛn ke dhuk; go Pilato gai areet.
MRK.15.6	Ee ye ran toŋ de kɔc ci mac luɔny keek ne kol e miɛth dit, ran cik ya thiec. 
MRK.15.7	Ku kee nɔŋ ran toŋ cɔl Barabath, ne ci mac kene kɔc ye teer ku cik tiɛr nɔk ne teeric. 
MRK.15.8	Go duut lɔ enɔŋ en, ku thiecki bi ke luɔi ke ye luɔi keek. 
MRK.15.9	Go Pilato dhuk, jiɛm, Ye naŋka piɔth ba we luɔny Meleŋ de Judai? 
MRK.15.10	Ne nyiny nyic en en ke ne biiye banydit ke ka ke Nhialic ne tiɛl til ke yen. 
MRK.15.11	Go banydit ke ka ke Nhialic duut cuɔth piɔu, bi ke luɔny Barabath. 
MRK.15.12	Go Pilato bɛɛr dhuk, jiɛm, Ye ba ŋo loi ne yen yeran yaka cɔɔl Meleŋ de Judai? 
MRK.15.13	Goki bɛɛr coot, Yi piate. 
MRK.15.14	Go Pilato thiec, Ye yeŋo, ye kerɛɛc ŋo ci loi? Goki coot areet, Yi piate. 
MRK.15.15	Ku nɔŋ Pilato piɔu bi duut cɔk mit piɔu, a go ke luɔny Barabath, ku gɛm Yecu, wen cen e dui, bi lɔ piat.
MRK.15.16	Go lathkeer goki thɛl luaŋ diit de gueer; ku kuut rem yenom. 
MRK.15.17	Ku piɔthki ne alanh bɛɛr thith, ku naiki gol de kuɔth, ku tɛɛuki ne yenom; 
MRK.15.18	ku jɔlki muɔth, yeki jam, Yi aram, Meleŋ de Judai! 
MRK.15.19	Ku yupki nom ne aruɔr, ku ŋuutki, ku yeki kenhiɔl tuk bik lɔŋ. 
MRK.15.20	Na wen cik ye jal bui, e ke luny alanh bɛɛr thith bei, ku piothki ne alɛthke. Ku thelki biyic lek piat.
MRK.15.21	Goki ran dɛ yok dholic, cɔl Thimon ran de pan de Kurene, ne bɔ baai, wun ne yi Alekandaro ku Rupo, goki dɔm, bi cath ke ke ke ɣɛɛc tiɛm ageer. 
MRK.15.22	Goki bɛi te cɔl Golgotha, luelde ee, Te de apet. 
MRK.15.23	Ku yinki piukeabiɛi nɔŋ yic wal nyir: go rɛɛc. 
MRK.15.24	Goki piat, ku tekki roth alɛthke, cɔɔrki ne keek, ne ke bii ŋek loom. 
MRK.15.25	Ku ke ye thaa diak, goki piat. 
MRK.15.26	Ku tɛɛuki gueelde nhial garki, YI KEE MELED DE JUDAI. 
MRK.15.27	Ku rueny keerou aake ci piat kene yen; tok ne ciin cuecde, ku tok ciɛm. 
MRK.15.28	Go kecigɔɔr jal ya yic, ke e ci luel, Ya kee mat kene kɔc ke awac. 
MRK.15.29	Ku bui ne ciɛth cath, yiki kenhiim bɛŋ, ku jamki, Yi Yin, yin ye yekalu riɔk, ku bɛre buth ne nin keediak, 
MRK.15.30	luak rɔt, ku bar bei ne tiɛm ageer kɔu. 
MRK.15.31	Ku bui eya yala ne banydit ke ka ke Nhialic ku dugɛɛr jamki, Yi kee kɔc kɔk luɔk; ku cii rɔt ber leu ne luak. 
MRK.15.32	Ne Kritho, Meleŋ de Yithrael, ne bɔ piny ne tiɛm ageer kɔu emane buk ŋem, ku kabuk gam. Go kɔc wen ci piat kene ye goki laat.
MRK.15.33	Ɣɔn ne thaa de dhetem, ke piny col ecut ebɛn agut thaa dheŋuan. 
MRK.15.34	Ana ye ye thaa dheŋuan ke Yecu yɔɔt eyic areet, jiɛm, Ye Eloi, Eloi, lama thabakthani? luelde ee, Nhialinydie, Nhialinydie, yeŋo yin ɣa nyaŋ wei? 
MRK.15.35	Go kɔk ke keek kaac etɛɛn, te cik kek ye piŋ, e ke jam, Yi ŋɛmka, acɔl Elija. 
MRK.15.36	Go ran tok riŋ, ku thiɛŋ ponj ne binegar, ku tɛɛu ne aruɔr thok, ku yin en bi dek, jiɛm, Ye nɛke tɔ; ŋemku lan bii Elija bɛn bi dak bei ne tim kɔu. 
MRK.15.37	Go Yecu coot areet, ku gɛm tiɛp. 
MRK.15.38	Ku rɛɛt alanh diit de yekaluic ne yenom gut piny. 
MRK.15.39	Na wen ci bɛny de rem ne kaac elɔɔm ye ŋem gɛm gɛm en tiɛpde, ke jam, Ye neyic yerane ee ye Wen de Nhialic. 
MRK.15.40	Ku diar eke kaac temec eya dɛiki: yi Mari Magdalene ku Mari man e Jakob thi ku Jothe ku Thalome; 
MRK.15.41	diar eke ye biɔth, ɣɔn tɔ yen ne Galili; ku yiki luɔi; ku diar juec kɔk ci bɛn Jeruthalem kene yen.
MRK.15.42	Ɣɔn thei, ne ke yen kol de Juɛr, ye kol tueŋ ne thabath, 
MRK.15.43	ke Jothep ran de Arimathaya, randiit rieue, ran e ye ceŋ de Nhialic ŋɔɔth, ke bɔ ler enɔŋ Pilato ne ŋeeny, ku thiec ne guɔp de Yecu. 
MRK.15.44	Go Pilato gai ne thon cen guɔ thou: go bɛny de rem cɔɔl, ku thiec lan cen guɔ thou. 
MRK.15.45	Na wen ci e nyic enɔŋ bɛny de rem, ke yin Jothep guɔp. 
MRK.15.46	Go alanh linon loom, ku dɛk guɔp nhial, ku duut ne yen, ku le kan ne raŋden e ci wec ne kuuric; ku leer kuur ne raŋ thok. 
MRK.15.47	Go Mari Magdalene ku Mari man e Jothe lɔ ŋem te cene ye thiɔk thin.
MRK.16.1	Ɣɔn ye thabath ye thok, ke Mari Magdalene, ku Mari man e Jakob, ku Thalome, e ke ɣɔc miok nyir bik kek ye ben tɔc guɔp. 
MRK.16.2	Ɣɔn miakdur ne kol tueŋ de wik, e ke bɔ te de raŋ ne neth de akɔl. 
MRK.16.3	Ku thiecki roth, Yi yeŋa bi kuur lɛɛr wei ne raŋ thok? 
MRK.16.4	Na yi jɔtki kenyin, e ke ŋem kuur ne ci lɛɛr wei ne raŋ thok: ee ye kuur dit areet. 
MRK.16.5	Goki lɔ rɛɛŋ, goki ranthi yok ne rɛɛr ne biak cuec, ke ceŋ alɛth ɣer; goki gai. 
MRK.16.6	Go ke yɔɔk, Ye duɔka gai: we kɔr Yecu, muɔny Nadhareth, man ci piat: ee rɔt jɔt; aliu eene: ŋɛmka te cene ye kan thin! 
MRK.16.7	Yen laka, yɔɔkka kɔcpiocke ku Petero, Wuɔ kaŋɛɛr we Galili: abak lɔ ŋem eeti, ci man e cen e lɛk we. 
MRK.16.8	Goki lɔ biyic, ku kɛtki te de raŋ; ne lɛth lɛthe keek ku gai cik kek gai: go ciɛn ran lekki yen cik riɔc.
MRK.16.9	Ɣɔn ye jɔt rɔt ne kol tueŋ de wik, ke kɔn tuɔl tenɔŋ Mari Magdalene, man ee cen jak rac keedherou nyaai e eguɔp. 
MRK.16.10	Go lɔ le lɛk kɔc eke ye reer kene yen, e ke duɔɔt dhiauki. 
MRK.16.11	Wen yii piŋki piir piir en, ku ŋem ci tiik ye ŋem, ke cik kɔn gam.
MRK.16.12	Na re te ci keekake thok, ke tul ne tuɔl dɛ enɔŋ ren dɛ de keek, e ke cath dholic leki bei. 
MRK.16.13	Goki lɔ ku le lɛk kɔc kɔk ke keek: goki ke cuɔk gam.
MRK.16.14	Ɣɔn ke jɔl tuɔl enɔŋ thiɛrkutok e ke ciɛm; go ke waai ne cuɔk gamden ku riɛr de piɔthken, ne gam ken kek kɔc eke ci ye ŋem ɣɔn jɔt en rɔt gam. 
MRK.16.15	Ku yook ke, Ye laka ne piny nom ebɛn, ku yaka raan ebɛn piɔc ne welpiath. 
MRK.16.16	Ran gɛm ku baptith e kabi luɔk; ku ran cie gam abi naŋ lukwei. 
MRK.16.17	Keecitka aabi kɔc ye gam ya biɔth: aabi jak rac ya ciɛc wei ne rincie, ku kaabi ya jam ne thook kɔk; 
MRK.16.18	aabi karuɔr ya jɔt ne kecin, ku nee ke cak yuiri ya dek, e kace ke nɛk; aabi kecin ya kan ne kɔc bec gup, ku kaabi gup ya pial.
MRK.16.19	Ɣɔn ye jam de Bɛnydit Yecu ye ci thok kene keek, ke lom pan nhial, ku ye nyuc ne ciin cuec de Nhialic. 
MRK.16.20	Goki lɔ, ku yeki kɔc piɔc ne piny ebɛn, ku ye Bɛnydit lui kene keek, ku ye wɛt cɔk rir ne cit ye bioth. Amen.
LUK.1.1	Kɔc juec aa gar de ka ci roth jal dhiɛl ne wɔyic them ne gaar, 
LUK.1.2	ci man e yin kek ke wɔ, ke keek man eke ye duleek ke nyin ku yiki awuut ke wɛt, 
LUK.1.3	wen aca kaŋ kedhia kan kɔɔr cok aba ke guɔt, ke jal tak ya piɛth enɔŋ ɣɛn eya ba yi gar kaŋ e ke tiiŋ kecok, yin Theopilan diit piath areet; 
LUK.1.4	ba kaŋ cok nyic cok kek ka eke cene ke yi wɛɛt.
LUK.1.5	Ɣɔn ne akol ke Kerod, meleŋ de Judaya, ke bɛny de ka ke Nhialic ee tɔ cɔl Dhakaria, ran de kuan de Abija: ku ye tiŋde ye nyan de nyiir ke Aron, ku ke ye cɔɔl Elithabeth. 
LUK.1.6	Ku kaake lɔjik ne Nhialic nyin keerou, yiki looŋ ke Bɛnydit kuany yic e ke ce kɔth. 
LUK.1.7	Ku kaake cin meth, ne kee ci Elithabeth ror, ku cik dhiɔp areet keerou.
LUK.1.8	Na ɣɔn ye loi luɔiden de bɛny de ka ke Nhialic ne Nhialic nom ne luɔi de nyinde, 
LUK.1.9	ci man yen ya luɔi de bɛny de ka ke Nhialic, ke nyum de wal nyir ne yekalu de Bɛnyditic tɔ ne yeyeth ne yekole. 
LUK.1.10	Ku dun diit de kɔc ee laŋ ne baŋ biyic te nyope wal nyir. 
LUK.1.11	Go malaika de Bɛnydit tuɔl ku kɛɛc ne baŋ cuec de kan de nyum de wal nyir. 
LUK.1.12	Na wen ye Dhakaria ye ŋem en, ke lɔ piɔu etuk, dɔm riɔc. 
LUK.1.13	Go malaika yɔɔk, Ye duɔna riɔc, Dhakaria: ŋaldu ee piŋ; ku Elithabeth tiŋdu abi yi dhiɛth wa, ku kaba cak cɔk ye Jɔn. 
LUK.1.14	Ku yin bi piɔu lɔyum, ku juaac abi piɔu miɛt te dhiethe ye. 
LUK.1.15	Abi yic thiɛk ne Bɛnydit nyin, ku kaci bi ya dek e piukeabiɛi ka miau; ku kabi thiɔŋ ne Jɔŋdiit Lajik, elan e bii en bei ne manic. 
LUK.1.16	Ku kabi mith juec ke Yithrael wɛl nhiim Bɛnydit Nhialinyden. 
LUK.1.17	Ku kabi ya ŋɔɔr ne yenom ne riɛr ku jɔŋ de Elija, ku bi wurken wɛl piɔth ne mithken gup, ku bi kɔc reec wel bi ke wɛl piɔth ne nyiny de kɔc piathic, bi kɔc juir juir ke bɛn de Bɛnydit. 
LUK.1.18	Go Dhakaria go malaika yɔɔk, Ye ba yekene nyic yade? ɣan eke ye ran ci dhiɔpe, ku ci tiŋdie ci dhiɔp eya. 
LUK.1.19	Go malaika gam yook, Ye ɣan ekee Gabriɛl, ɣan ye kɔɔc ne Nhialic nom, ku an ci tuɔc ba bi jam wɔne yin, ba yi ben lɛk yethoŋ piɛthe. 
LUK.1.20	Yen ŋem, yin bi ciɛn yithok, jam acii bi leu, agut akol bi keekake roth dhiɛɛl, ne ke ken yin welcie gam, wel bi roth dhiɛɛl ne kolden. 
LUK.1.21	Ku kɔc aa Dhakaria tiit, gɛiki ne ke gɛɛu en ne yekaluic. 
LUK.1.22	Ɣɔn ye bii bei, ke ci jam ye leu ke keek: goki nyic lan e nɔŋ en ke e ci e lɔny ne yekaluic: ne ke yen ke nieu, ku cin te jam. 
LUK.1.23	Na ɣɔn, aci akolkeek ke luɔi thok, ke lɔ pande.
LUK.1.24	Na ɣɔn ke Elithabeth ke liac, go rɔt ya thian ne pɛi keedhiec, jiɛm, 
LUK.1.25	Ye luɔi de Bɛnydit eke, cen a ŋem, bi lɛɛt yene ɣa laat ne kɔc bi liu.
LUK.1.26	Ɣɔn ne pɛɛi de dhetem ke malaika Gabriɛl ee ci Nhialic tuɔc pan toŋ de Galili cɔl Nadhareth, 
LUK.1.27	tooc enɔŋ dhueny ken thɔny ke roor thiɛk ran e ye cɔɔl Jothep, ran de dhien de Dabid; ku dhuec e ye cɔɔl Mari. 
LUK.1.28	Go malaika bɛn ɣot enɔŋ en, ku jiɛm, Ye aram, yin man ci thiei, Bɛnydit ee tɔ ke yin, yin eka ci thiei ne diar yic. 
LUK.1.29	Na wen ye ŋem en, go nom lɔ cɔt areet ne welke, ku ciit enom ne luɛl de cok ke yethiɛce. 
LUK.1.30	Go malaika yɔɔk, Ye duɔna riɔc, Mari: ne ke ci we nhier we Nhialic. 
LUK.1.31	Ku ŋem, yin bi liac, ku dhieth wa, ku kaba cak cɔk ye Yecu. 
LUK.1.32	Ku kabi yic thiɛk, ku kabi ya cɔɔl Wen de Nhialiny Dit: ku kabi Bɛnydit Nhialic yiɛn thony de kuɛre Dabid: 
LUK.1.33	ku kabi ya Bɛny de pan e Jakob athɛɛr; ku ceŋde abi ciɛn ethok. 
LUK.1.34	Go Mari malaika thiec, Ye bi ekene tuɔl yede, ke an kuc rɔt wɔ roor? 
LUK.1.35	Go malaika gam yook, Ye Jɔŋdit abi yi lɔny, ku riɛr de Nhialiny Dit abi yi buɔr piny: ku yeke ba dhiethe abi ya cɔɔl kelajik, Wen de Nhialic. 
LUK.1.36	Ku ŋem, Elithabeth ruandu, ee liac eya e wa ke ci dhiɔp: pɛike aye dhetem ne yepɛɛiye, ke ne ye luel ya ci ror. 
LUK.1.37	Acin wɛt toŋ de Nhialic ye tɔ ke ce rir. 
LUK.1.38	Go Mari jam, Ye ŋem, an ye nyanawun de Bɛnydit; ne tɔ ci man de luɛldu. Go malaika jal jaal.
LUK.1.39	Na ɣɔn ke Mari jɔt rɔt, ku dɔc lɔ piny de kur, leer pan toŋ de Juda; 
LUK.1.40	ku leer ɣon de Dhakaria, ku mɛɛth Elithabeth. 
LUK.1.41	Na wen, ye Elithabeth ye piŋ muɔth de Mari, ke meth wel rɔt ne yeyic, ku nyuc Jɔŋdiit Lajik nyuc Elithabeth piɔu: 
LUK.1.42	go yeyic yaat areet, ku jiɛm, Ye keeyabi thiɛi ya tɔ kene yin, ku ke ba dhieth ee thiei. 
LUK.1.43	Yen yeŋo ekene enɔŋ ɣɛn, kee ye man e Bɛnyditdie ben nɛɛm ɣɛn? 
LUK.1.44	Piŋ, elan e ya piɛŋ muɔthdu, ke meth wel rɔt ne ɣayic ne yum de piɔu. 
LUK.1.45	Eeyabi thiei ye yen man ci gam: ne ke bi wel roth dhiɛɛl wel cike lɛk e ne Bɛnydit. 
LUK.1.46	Go Mari ket, Ye
LUK.1.46	Piɔndie ye Benydit leec:
LUK.1.47	Ku tiɛpdie acan piɔu miɛt ne Nhialic Duluɛŋdie.
LUK.1.48	Nhialic adai piiny ne nyanawunden ŋɔŋ guɔp:
LUK.1.48	Ŋɛmka, run kedhia riɛc kedhia aabi ya jam yi ci ɣa thiei ne Nhialic.
LUK.1.49	Duceŋ rir ee kerir loi enɔŋ an;
LUK.1.49	Ku rinke aalajik.
LUK.1.50	Kacden de piɔu ee tɔ ne kuat de kuat,
LUK.1.50	Ee tɔ ne kuan de kɔc ye riɛu:
LUK.1.51	Ee riɛr nyuɔɔth ne koŋde;
LUK.1.51	Ee kɔc dit piɔth thiɔi ne tɛŋ de piɔthken;
LUK.1.52	Ee kɔc rir ciec ne ɣɔn ke thocken:
LUK.1.52	Ku kee kɔc ŋɔŋ gup ku kɔc kor piɔth jat nhial.
LUK.1.53	Ee kɔc ci kuk thiɔŋ ne miɛth mit:
LUK.1.53	Ku nyiɛŋ kɔc nɔŋ weuken juec.
LUK.1.54	Ee Yithrael awunde kony,
LUK.1.54	Ben kac de piɔu ya ciɛt enom.
LUK.1.55	Acit man e jiɛm en ke kuarkuɔ,
LUK.1.55	Yi Abraɣam ku mithke athɛɛr.
LUK.1.56	Go Mari reer kene ye ne pɛi keediak, ku beer dhuk pande.
LUK.1.57	Na ɣɔn ke pɛi ke Elithabeth keek ke liec ci thok; go wa dhieth. 
LUK.1.58	Go kɔc ke panden kene ruɛike, goki piŋ ne cii Nhialic kacden de epiɔu cɔk dit enɔŋ en yeya; goki piɔth miɛt kene yen. 
LUK.1.59	Na ɣɔn, aci akol keebɛt thok, e ke bɔ bik meth bi ŋoot; ku yii bik cɔɔl Dhakaria, ne rin ke wun. 
LUK.1.60	Go man ke gam ku yook ke, Ye kacie ye; kabi cɔɔl Jɔn. 
LUK.1.61	Goki yɔɔk, Yi kacin ran toŋ de dhienduɔn ci kan ciɛk ne keerinka. 
LUK.1.62	Goki wun nieu, bi rin bene ke ye cak luel. 
LUK.1.63	Go ke thiɛc waragak, ku gɛɛr, jiɛm, Ye yenekee Jɔn. Goki gai kedhia. 
LUK.1.64	Go thok rɔt liep elantoŋtɛi, ku lony liep, go jam, leec Nhialic. 
LUK.1.65	Go kɔc ke baai kedhia tɔ ne kelɔm go ke dɔm e riɔc: ku yethoŋe ee thiɛi ne piny de kur de Judaya ebɛn. 
LUK.1.66	Ku raan ebɛn, ran ci yethoŋe piŋ, ee keekake muk ne yepiɔu, yiki jam, Yi bi yemanhe ya ŋo wada? Ciin de Bɛnydit ee tɔ ke yen.
LUK.1.67	Go Dhakaria wun nyuɔc ne Jɔŋdiit Lajik, go ket, jiɛm,
LUK.1.68	Bɛnydit abuk piɔny, Nhialiny de Yithrael;
LUK.1.68	Ee mithke neem ku wɛɛr keek,
LUK.1.69	Tuŋdɛn de luaŋ de wɔɔk aci cɔk bɔ,
LUK.1.69	Tuŋ de dhien de Dabid, de awunde;
LUK.1.70	Acit man thɛɛr ɣɔn: cɔk en roordit lajik ye thoŋde;
LUK.1.71	Luaŋ cen wɔ luɔk, ne ciin de kɔc ye wɔ maan gup kedhia;
LUK.1.72	Bi piɔu ya kac ne wurkuɔ gup,
LUK.1.72	Bi yenom ya ciɛt ne manden lajik;
LUK.1.73	Kueŋ cen mel kueeŋ enɔŋ Abraɣam kuɛreda,
LUK.1.74	Bi wɔ luɔk ne kɔc nɔŋ ater kene wɔ,
LUK.1.74	Ku bi kede ya cɔk loiku, ku cuk bi riɔc,
LUK.1.75	Ku buk ceŋ ke wɔ lajik ne yenom ne akol bii wɔ ke piir.
LUK.1.76	Yin wendie, yin bi ya cɔɔl nebi de Nhialiny Dit:
LUK.1.76	Yin bi Bɛnydit ŋɔɔr ba dhɔlke juir yic;
LUK.1.77	Ba kɔcke nyuɔth luak,
LUK.1.77	Luaŋ cen ke luɔk ne nyiɛi de karɛcken,
LUK.1.78	Ne kac kɔc Nhialic piɔu ne wɔ,
LUK.1.78	Ee run de piny cɔk bɔ nhial bi wɔ bi neem,
LUK.1.79	Bi kɔc nyuc tecol ku ne tiɛp de thouic bi ke meer;
LUK.1.79	Ku bi wɔ ya dak cok dhol de dɔɔr.
LUK.1.80	Go meth go dit ku le ke rir ne jɔŋ lajik, ku ceŋ roor agut te bene ye nyuɔth Yithrael.
LUK.2.1	Na ɣɔn ne keeakolke, ke loŋ bɔ enɔŋ Kaithar Augoutho, ye bi rin ke kɔc kedhia bi ke gɔɔr. 
LUK.2.2	(Ku yekene yenekee gɔc de kuɛn, ku Kurenio ee ye gabana de Thuria.) 
LUK.2.3	Go raan ebɛn lɔ, ye ŋɛk lɔ panden bi rinke cɔk leke gɔɔr. 
LUK.2.4	Go Jothep go jaal eya piny de Galili, pan cɔl Nadhareth, leer Judaya, pan de Dabid, cɔl Bethlekem; ne kee kɛɛr en kene Dabid; 
LUK.2.5	lee rinken gɔɔr kene Mari nyanden thiɛk, kee cii liec dit. 
LUK.2.6	Na ɣɔn atɔki eeti, ke pɛikeek ke liec thok. 
LUK.2.7	Go kaai ne wenden tueŋ; ku kuɛth ne alath, ku tɛɛc ne ke ye akaja cam; ne kee cin en kaam de reer ɣon de abakeeny.
LUK.2.8	Ku abiok ake tɔ rokic tethiɔk yepinye, ake biook thoken wakɔu. 
LUK.2.9	Ku kaac malaika de Bɛnydit ne kelɔm, ku riar keek ne nuɔm de Nhialic, goki riɔc areet. 
LUK.2.10	Go malaika ke yɔɔk, Ye duɔka riɔc; ŋɛmka, an yin we thoŋ piɛth de miɛt diit de piɔu, bi ya tɔ kene raan ebɛn: 
LUK.2.11	we ceneke Duluɛk dhieth ekole pan de Dabid, man ye Kritho Bɛnydit. 
LUK.2.12	Ke bi we nyuɔth eke; We bi meth yok mɛnh ci kuɔth ne alath ku ci taac ne ke ye akaja cam. 
LUK.2.13	Go remdiit de pan nhial tuɔl kene malaika elantoŋtɛi, ku lecki Nhialic, jamki,
LUK.2.14	Yii keewuubi nuɔm ya tɔ nhialic ke Nhialic,
LUK.2.14	Ku keewuubi dɔɔr ya tɔ ne kɔc yic, ke keek man mit en ke piɔu.
LUK.2.15	Na ɣɔn aci malaikai jaal cik dhuk nhial, go abiok goki roth yɔɔk, Yii loku Bethlekem, buk yeke ci tuɔle lɔ ŋem, ke ci Bɛnydit lɛk wɔ. 
LUK.2.16	Goki dai lɔ, goki Mari yok kene Jothep, ku meth ne ci taac ne ke ye akaja cam. 
LUK.2.17	Na wen cik ye ŋem, goki wel wen lɛk raan ebɛn wel ci pial ke ne yemɛnhe. 
LUK.2.18	Ku raan ebɛn ran ci keewelke piŋ ee gai ne wel ke abiok ke thok. 
LUK.2.19	Ku dhiac Mari ke dot ejame ebɛn, ye ke ciɛɛt ne yepiɔu. 
LUK.2.20	Go abiok dhuk, e ke nom Nhialic ku lecki ne keriɛc cik piŋ ku ŋemki, ci man e cen e lɛk keek.
LUK.2.21	Na ɣɔn aci akol keebɛt thok ke ŋuɔt de yen, goki jal cak cɔkki ye YECU, rin eke goke luel ne malaika ke ŋoot ke kene guɔ dhieth.
LUK.2.22	Ɣɔn ye ninken ke tɛm de guɔp yi cik thok ci man de loŋ de Mothe, ke leerke Jeruthalem, bi lɔ cuɔk Bɛnydit; 
LUK.2.23	(ci man cene ye gɔɔr ne loŋ de Bɛnyditic, Ya mɛnh moc ebɛn ye dhieth abi ya cɔɔl kelajik enɔŋ Bɛnydit;) 
LUK.2.24	ku bik ke de koc ya gam ci luɛl de loŋ de Bɛnydit, Ya kureei keerou ka ajiɛl keerou ke kure baai. 
LUK.2.25	Ku raan ee tɔ ne Jeruthalem, cɔl Thimeon; ku yerane ee ye ran piath ku leejik, ne tit luaŋ de Yithrael: ku Jɔŋdiit Lajik ee tɔ kene yen. 
LUK.2.26	Ku ci lɛk ne Jɔŋdiit Lajik, ya cii kɔn thou, ke ŋoot ke ken Kritho de Bɛnydit kan ŋem. 
LUK.2.27	Go lɔ luaŋ de Nhialic ne wɛt de Jɔŋdit: na wen ya biye Yecu ne kɔcken, bik bi loi ci man cene ye gɔɔr, 
LUK.2.28	ke koom Thimeon, ku leec Nhialic, jiɛm, Ye
LUK.2.29	Bɛnydit, cɔk awundu cɔk jiɛl kene dɔɔr,
LUK.2.29	Ci luɛl e cin e luel ɣɔn;
LUK.2.30	Luaŋdu aca ŋem ne anyin:
LUK.2.31	Luaŋ ca juir ne kɔc nyiin kedhia.
LUK.2.32	Bi ya ɣɛɛr bi Juurkɔk a nyuɔɔth,
LUK.2.32	Ku bi ya nuɔm de jurdu Yithrael.
LUK.2.33	Go yi Jothep kene man goki gai ne wel cike luel ne meth. 
LUK.2.34	Go Thimeon ke thiei, ku jiɛm yook Mari man, Ye ŋem, yemɛnhe ee bɛi bi juaac cɔk yuɛɛk ku jot juaac rɔt ne Yithraelic; ku bi ya cin ye luum. 
LUK.2.35	Anda, ku theep abi yi gut piɔu eya; bi taŋ de piɔth kuɔt bi nyuɔɔth. 
LUK.2.36	Ku kee nɔŋ tiŋ toŋ cɔl Ana, tiɛŋ nebi, nyan de Panuɛl, de dhien de Acer: (ci run juec taau, ku ne ci tɔ ke monyde ne run keedherou eke thiɛke ke yen, 
LUK.2.37	ku jɔl ceŋ ke ye tiŋjɔɔk ne run keethiɛrbɛt ku ŋuan,) ku cii ye ɣoc ne yekaluic, ye duur ke thiel ku lɔŋ wakɔu ku akol. 
LUK.2.38	Go ɣeet bii emanthine ku leec Nhialic, ku lek kɔc ne yen kɔc eke ye luaŋ de Jeruthalem ŋɔɔth. 
LUK.2.39	Na ɣɔn acik kaŋ loi kedhia ci man de looŋ ke Bɛnydit, goki jal dhuk Galili; lek panden Nadhareth.
LUK.2.40	Go meth dit, ku leer ke rir piɔu, ku ci thiɔŋ ne nyic: ku ye athiɛi de Nhialic tɔ ke yen.
LUK.2.41	Ku ye wun ku man yiki lɔ Jeruthalem ne run kedhia ne miɛth de ret. 
LUK.2.42	Ɣɔn aci runkeek ke dit ya thiɛr ku rou, e ke lɔ ne lɔ thɛɛr te de miɛth; 
LUK.2.43	ɣɔn ye ninken yi thokki, ku yi dhukki, ke dhuk Yecu ke dɔŋ ciɛn Jeruthalem; ku kuc kɔcken; 
LUK.2.44	colki yi ciɛth ne duutic, tholki kol tok dholic; ku kɔrki ne kɔc kaar kene keek yic, ku kɔc nyiɛc kene keek. 
LUK.2.45	Ɣɔn yi kenki yok, e ke dhuk Jeruthalem, lek kɔɔr. 
LUK.2.46	Na ɣɔn aci nin ya diak, ke jɔlki yok ne yekaluic, ne rɛɛr ne kɛm ke dupiooc, piŋ welken ku thiec keek: 
LUK.2.47	wen acik nyinyde piŋ ku welke, e ke gɛi kedhia. 
LUK.2.48	Wen yi ŋemki ye, e ke gɛi: ku yooke man, Ye Wendie, yeŋo jɔl loi wula enɔŋ wɔɔk? ŋem, wur ku ɣɛn yin cuk kɔɔr ke wɔ dhiau. 
LUK.2.49	Go ke yɔɔk, Ye yeŋo yaka kɔɔr ɣa? kuɔcka ke ɣan bi tɔ ɣon de Awa dhiil? 
LUK.2.50	Goki ke ci lɛk keek cuɔk muk. 
LUK.2.51	Go lɔ kene keek, biki Nadhareth; ku ye welken piŋ: ku ye man keewelke muk kedhia ne yepiɔu.
LUK.2.52	Ku Yecu ee dit ku diit ke nyic, ku le yum ne Nhialic piɔu, ku ne raan piɔu.
LUK.3.1	Ɣɔn ne run de thiɛr ku dhiec de ceŋ de Tiberio Kaithar, ke Pontio Pilato ee ye gabana de Judaya, ku ye Kerod tetararki de Galili, ku ye manhe Pilip ye tetararki de piny de Yituraya, ku Tarakoniti, ku ye Luthanio tetararki de Abilini, 
LUK.3.2	ku ye yii Anath kene Kaiapath yiki banydit ke ka ke Nhialic, go wɛt de Nhialic bɛn enɔŋ Jɔn wen de Dhakaria ke tɔ roor. 
LUK.3.3	Go bɛn piny thiak ke Jordan ebɛn, ye weet ne baptinh de wel de piɔu de pɛl de rɛɛc; 
LUK.3.4	ci man cene ye gɔɔr ne kitam de wel ke nebi Yithayayic, luel,
LUK.3.4	Ya ror de toŋ ye coot roor,
LUK.3.4	Ye juɛrka dhol de Bɛnydit,
LUK.3.4	Luɔika dhɔlke e ke lɔcith.
LUK.3.5	Thuɔth ebɛn abi thoony,
LUK.3.5	Ku kurthii ku kurdit kedhia aabi rai;
LUK.3.5	Ku ɣɔn ŋɔl aabi cith,
LUK.3.5	Ku dhɔl lɔ ɣɔmɣɔm aabi thoŋ;
LUK.3.6	Ku raan ebɛn abi luaŋ de Nhialic ŋem.
LUK.3.7	Ku jɔl duut yɔɔk, dun ci bɛn enɔŋ en bi bi baptith, Ye we kuan de karuɔr, yeŋa ci we nyiɛɛn bak ɣok bi bɛn deeny? 
LUK.3.8	Yaka luɔi de wel de piɔth bɛi, ku duɔka ye cak ne luel ne wepiɔth, Wuɔ wɔ nɔŋ Abraɣam ne ye awada: we yɔɔkke, Nhialic aleu keekurka ne cak e ke ye mith ke Abraɣam. 
LUK.3.9	Ku emane yiep ee cɔk yep mei ke tiim: yen tim ebɛn cie luɔk ne luɔk piath aye yiɛp piny, ku cuate mɛɛc. 
LUK.3.10	Go duut thiec, Ye yeŋo buk ya dhiil ne luɔi? 
LUK.3.11	Go dhuk yook ke, Ye cakka ran nɔŋ alɛth ke kɔu keerou, cakka gɛm tok ran cin ke dɛ; ku cakka loi ran nɔŋ miɛth yeya. 
LUK.3.12	Go mejueer bɛn eya bi ke bi baptith, goki thiec, Yi Dupioc, buk ŋo dhiil ne luɔi? 
LUK.3.13	Go ke yɔɔk, Ye yaka ciin ci lɛk we juar ku duɔka ye jɔpic. 
LUK.3.14	Go lathkeer goki thiec eya jamki, Yi ku naŋ wɔ, buk ŋo ya loi? Go ke yɔɔk, Ye duɔka kɔc ye peec ne riɔc, ku duɔka kɔc ye riɛth, ku yaka piɔth miɛt ne riopduɔn.
LUK.3.15	Na ɣɔn aye raan ebɛn ŋɔth, ku yiki kepiɔth ciɛt ne Jɔn, lan yen Kritho, 
LUK.3.16	e ke gam Jɔn ke, yook ke kedhia, Ye we yake baptith neyic ne piu; ku toŋ beer riɛr ne ɣɛn abiɔth ɣacok, ran can piath a dak wɛrke: yeneka bi we baptith ne Jɔŋdiit Lajik ku ne mac: 
LUK.3.17	amuk akɔt ne yeciin ku kabi pinyden de yuɛu weec apiath, ku kabi rap juɔk guŋde, ku kabi ayiɛl nyop ne many cie leu ne piɔk.
LUK.3.18	Go kɔc lɛk welpiath ne cok juec kɔk, 
LUK.3.19	ku Kerod tetararki, man ci waai ne ke de Kerodiath tiŋ de manhe, ku karɛc juec cike loi, ye Kerod, 
LUK.3.20	ee ke wɛr keek kedhia loi, ne many cen Jɔn mac ɣon de dom.
LUK.3.21	Na ɣɔn aci kɔc baptith kedhia, ku ci Yecu baptith eya, ku ye lɔŋ, ke nhial liep yeyic, 
LUK.3.22	go Jɔŋdiit Lajik bɛn piny ke nɔŋ guɔp, ci man de kure, lony en, ku bɔ ror nhial, Ye yin ye Wendien nhiaar; yin can piɔu lɔyum.
LUK.3.23	Ɣɔn gɔɔce Yecu weet, e ke yee runkeek ke dit thiɛrdiak, ke ye wen de Jothep (ci man e yene ye thɔɔŋ,) Jothep ee ye wen de Eli, 
LUK.3.24	Eli de Mathat, Mathat de Lebi, Lebi de Melki, Melki de Janai, Janai de Jothep, 
LUK.3.25	Jothep de Matathiath, Matathiath de Amoth, Amoth de Nakum, Nakum de Ethli, Ethli de Nagai, 
LUK.3.26	Nagai de Maath, Maath de Matathiath, Matathiath de Themein, Themein de Jothek, Jothek de Joda, 
LUK.3.27	Joda de Joanan, Joanan de Retha, Retha de Dherubabel, Dherubabel de Calathiel, Calathiel de Neri, 
LUK.3.28	Neri de Melki, Melki de Adi, Adi de Cotham, Cotham de Elmadam, Elmadam de Er, 
LUK.3.29	Er de Yecu, Yecu de Eliedher, Eliedher de Jorim, Jorim de Mathat, Mathat de Lebi, 
LUK.3.30	Lebi de Thimeon, Thimeon de Judath, Judath de Jothep, Jothep de Jonam, Jonam de Eliakim, 
LUK.3.31	Eliakim de Melea, Melea de Mena, Mena de Matath, Matath de Nathan, Nathan de Dabid, 
LUK.3.32	Dabid de Jethe, Jethe de Obed, Obed de Boadh, Boadh de Thalmon, Thalmon de Nacon, 
LUK.3.33	Nacon de Aminadap, Aminadap de Aram, Aram de Kedhron, Kedhron de Peredh, Peredh de Juda, 
LUK.3.34	Juda de Jakob, Jakob de Yithak, Yithak de Abraɣam, Abraɣam de Tera, Tera de Nakor, 
LUK.3.35	Nakor de Therug, Therug de Reu, Reu de Peleg, Peleg de Eber, Eber de Cela, 
LUK.3.36	Cela de Cainan, Cainan de Arpakad, Arpakad de Cem, Cem de Noa, Noa de Lamek, 
LUK.3.37	Lamek de Mathuthela, Mathuthela de Enok, Enok de Jared, Jared de Makalaleel, Makalaleel de Cainan, 
LUK.3.38	Cainan de Enoth, Enoth de Theth, Theth de Adam, Adam de Nhialic.
LUK.4.1	Go Yecu dhuk ne Jordan ke ci thiɔŋ ne Jɔŋdiit Lajik, ku ŋɔr ne Jɔŋdiit Lajik ŋɛɛr rokic ne nin keethiɛrŋuan, 
LUK.4.2	le durieth them. Ku cii ciɛm ne keeakolka: ɣɔn ye nin yi thokki, ke jal kuk. 
LUK.4.3	Go durieth yɔɔk, Ye na ye Wen de Nhialic, ke yin yɔɔke yekuure bi ya cuin. 
LUK.4.4	Go Yecu dhuk, Ye kee gɔɔr, Ya raan aci bi piir ne cuin nyin. 
LUK.4.5	Go durieth laar, ku dɔc nyuɔth ceeŋ ke piny nom kedhia. 
LUK.4.6	Ku yooke durieth, Ye yin ba yiɛn yeriɛre ebɛn, kene nuɔmden: ee ya kedie; ku ran naŋ ɣan piɔu yin en, e kayiɛn e. 
LUK.4.7	Yen na ba duur ne ɣanom, ke kaabi ya kaku kedhia. 
LUK.4.8	Go Yecu dhuk yook, Ye waane rɔt ne ɣakɔu, Catan: ee gɔɔr, Ya yin bi Nhialic Bɛnydiitdu aba ya door, ku yeneka ba ya luɔi yetok. 
LUK.4.9	Go bɛɛr laar Jeruthalem, ku jɔt ne yekalu nom temoth, ku yook, Ye na ye Wen de Nhialic, ke yin cuate rɔt piny eene: 
LUK.4.10	ne ke cene ye gɔɔr,
LUK.4.10	Ya kabi malaikaike yɔɔk ne yin, bik yi ya gel.
LUK.4.11	Ku bik yi muɔk nhial ne kecin,
LUK.4.11	Kɛlke yin bi yicok dɛny kuur.
LUK.4.12	Go Yecu dhuk yook, Ye kee luel, Ya yin ce Bɛnydit Nhialinydu acii bi ya them.
LUK.4.13	Na wen aci theem ke durieth jal thok kedhia, ke pɛl piny ku jiɛl.
LUK.4.14	Go Yecu dhuk ne riɛr de Jɔŋdit dhuk Galili: go thoŋde kok thiɛi rɔt ne bɛi ke yepinye kedhia. 
LUK.4.15	Go ya weet ne luekken ke gueer yic, go leec ne raan ebɛn.
LUK.4.16	Go lɔ Nadhareth, pan e dit en thin: ku leer luaŋ de gueer ne kol e thabath ci man e yen lɔ thɛɛr, ku jɔt rɔt ciir waragak. 
LUK.4.17	Go yiɛn kitam de nebi Yithaya. Go kitap liepic, ku yok te ci gɔɔr yala,
LUK.4.18	Ya Jɔŋdiit de Bɛnydit aci ɣa nyuɔc,
LUK.4.18	Ne ke cen ɣa tɔc ba welpiath ya lɛk aŋaaŋ:
LUK.4.18	Aci ɣa tooc ba kɔc cike luaak lɛk luny,
LUK.4.18	Ku lɛk coor yinden,
LUK.4.18	Ku ba kɔc yeke yɔŋ lony,
LUK.4.19	Ku ba kɔc lɛk run piɛth de Bɛnydit.
LUK.4.20	Ku mɛt kitapic ku gɛm yin awut, ku nyuuc: go raan ebɛn tɔ luaŋ de gueer go nyin kuɛɛk eguɔp. 
LUK.4.21	Go ke gɔɔc ne yook, Ye yekecigɔɔre cak piŋ ne weyithne ee rɔt dhiɛɛl ekole. 
LUK.4.22	Go raan ebɛn jam ne piathde, ku gɛiki ne wel ke athiɛi ci bɛn bei ne yethok: goki jam, Yi cii ye wen de Jothep yekene? 
LUK.4.23	Go ke yɔɔk, Ye kanyiɛc we bi a lɛk yeparabole, Wuɔ yin ye Akem, cok rɔt dem: keriɛc ebɛn cuk piŋ ne loi ne Kapernaum, loi etene pinyduɔn eya. 
LUK.4.24	Go jam, Ye we ya yɔɔk neyic, Ya kacin nebi ye gam pinyden. 
LUK.4.25	Ku we lɛk yic, Ya diarjɔɔk ake kuɔt ne Yithraelic ne akol tɔ Elija ke, ɣɔn cene nhial thiɛk ne run keediak ku pɛi keedhetem, ɣɔn biiye pawɛɛr ne piny nom ebɛn; 
LUK.4.26	ee cin ran toŋ de keek cene Elija ben tuɔc, aye pan cɔl Dharepath yetok, tɔ piny de Thidon, tenɔŋ tiŋjɔɔk. 
LUK.4.27	Ku kɔc ci dɔm ne abiɛl ake kuɔt ɣɔn ne Yithraelic ne akol ke nebi Elica; ku kacin toŋ de keek ci bi dɛm, aye Naaman muɔny Thuria. 
LUK.4.28	Goki thiaŋ ne tɔŋ kedhia luaŋ de gueer, elan e piŋ kek keekaka; 
LUK.4.29	goki roth jɔt, ku ciecki wei baai, ku leerki ne kuur nom kuur cene panden loi ne yenom, yi bik lɔ piɛk piny. 
LUK.4.30	Go teek ne keciɛl yic leer dholde.
LUK.4.31	Go Yecu bɛn Kapernaum, piny de Galili. Go ke piɔc ne kol e thabath: 
LUK.4.32	goki gai ne piocde, ne ke nɔŋe welke yic riɛr. 
LUK.4.33	Ku raan ee tɔ luaŋ de gueer, ran nɔŋ jɔŋ rac; go coot areet. 
LUK.4.34	Ye ɣee! yeŋo buk bi loi ne yi, yin Yecu de Nadhareth? ne yin bɔ ba wɔ nɔk? Yin nyiɛc, yin ye Toŋ Lajiŋ de Nhialic. 
LUK.4.35	Go Yecu waai, yook, Ye mim, ku bar bei ne yeguɔp. Wen ye jɔŋ rac ye ci ye yuɛt piny cilic, ke jɔl bɛn bei ne yeguɔp, ke cin te ci nɔk. 
LUK.4.36	Go raan ebɛn cok gai ne gai dit, ku jamki ne roth, ŋɛk ke ŋɛk, Yi ye wɛt ŋo ekene? anɔŋ riɛr ciec en jak rac, ku gamki a biki bei. 
LUK.4.37	Go thoŋde kok leer ne bɛi ke yepinye kedhia.
LUK.4.38	Go jaal luaŋ de gueer, ku leer ɣon de Thimon. Ku dhiɔm de Thimon ee bec areet ne alɛɛth e guɔp; goki lɔŋ ne yen. 
LUK.4.39	Go kɔɔc ne yenom, ku wɛɛi alɛɛth e guɔp; go puɔl, go rɔt dai jɔt ku le ke luɔi.
LUK.4.40	Ɣɔn ye akɔl ye col, ke kɔc eke nɔŋ kɔcken bec e ke biiyeke enɔŋ en; go ke ya kan yeciin kedhia, cɔk ke dem. 
LUK.4.41	Ku bɔ jak rac bei ne kɔc juec kɔk gup e ke cot, yiki jam, Yii yin ye Wen de Nhialic. Go ke waai duɔeke bi jam, ne ke nyic kek ye ke ye Kritho.
LUK.4.42	Na ɣɔn ye piny ye run, ke lɔ biyic, ku ler telaau: go duut ŋaŋ areet, goki lɔ enɔŋ en ku yi bik peen, yii te cii jiɛl enɔŋ keek. 
LUK.4.43	Go ke yɔɔk, Ye ɣan bi weet de thook piɛth ke ceŋ de Nhialic lɔ dhiil ne lek bɛi kɔk eya: yenekee tuuce ɣɛn.
LUK.4.44	Go ya lɔ weet ne luek ke gueer yic ke Galili.
LUK.5.1	Ku tɔ, cii dun de kɔc riek bik wɛt de Nhialic bik piŋ, ke kaac wɛr nom, wɛr cɔl Genetharet; 
LUK.5.2	go riɛth keerou ŋem e ke tɔ wɛr thok: ku ci kɔc ke dɛp e rec jaal e keyic, lek abuɔiken waak. 
LUK.5.3	Go kɛɛc ne rian tokic, rian de Thimon, ku yook bi piɛk wei emath ne agor kec. Ku nyuc piiny, ku weet duut ne riaiic. 
LUK.5.4	Na ci weet thol, ke yook Thimon, Ye ne riai lɔ kool, ku cuate abuɔiku piny bik wai. 
LUK.5.5	Go Thimon dhuk jiɛm. Ye Bɛny, wɔ ci ruu ne dɛp wenakɔu, ku cin ke yokku: apiath abac, aabake taau piny ne wɛtdu. 
LUK.5.6	Na ci yekene loi, e ke wɛi dun diit de rɛc; ku dur abuɔiken dur rec ke tueny; 
LUK.5.7	goki mɛɛthken tɔ ne rian dɛic goki ke nieu, bik ke bɛn kony. Goki bɛn, ku thiaŋki riɛth keerou, a goki dɛr diir. 
LUK.5.8	Na ci Thimon Petero ye ŋem, go rɔt cuat piny ne Yecu cok, ku jiɛm, Ye nyai nenɔŋ ɣɛn; ɣan ye ran rac, Yin Bɛnydit. 
LUK.5.9	Ee gai, ku kɔc kedhia kɔc eke tɔ kene yen, ne rec juec ci wɛi. 
LUK.5.10	Ku gɛi yi Jakob eya kene Jɔn, wɛɛt ke Dhebedayo mɛɛth ke Thimon. Go Yecu Thimon yɔɔk, Ye duk riɔc; yin bi kɔc ya waai miak. 
LUK.5.11	Na cik riɛthken bɛi wath thok, goki kaŋ waan kedhia, ku biɔthki cok.
LUK.5.12	Na re, aŋoot ke tɔ pan tok; ke nɔŋ ran ci abiɛl dɔm arac: wen ye ŋem Yecu, ke cuɛt rɔt piny ne yenom, ku lɛŋ, jiɛm, Ye Bɛnydit, na tɔ ne yipiɔu, ke yin leu ba ɣa cɔk dem. 
LUK.5.13	Go yeciin thiu, ku jiɛk, jiɛm, Ye kakaar; dɛme. Go abiɛl jaal elontoŋtɛi. 
LUK.5.14	Ku yook bi cuɔk lek ran dɛ: Ye lɔr dholdu, ku lɔ nyuɔthe rɔt bɛny de ka ke Nhialic, ku bii kɔc ne dɛmdu, ci man de loŋ de Mothe, bi ke nyuɔɔth. 
LUK.5.15	Go thoŋde kok areet: ku gueer dun dit bik bi piŋ, ku bi ke bi cɔk dem ne ka nak ke kedhia. 
LUK.5.16	Go rɔt miɛt telaau, ku lee lɔŋ.
LUK.5.17	Na ɣɔn ne kol toŋ de keeakolka, ke pioc; ku ci Parithai ku dupioc ke looŋ nyuc tɛɛn, ne ke bɔ ne bɛi kedhia ke Galili ku Judaya ku Jeruthalem: ku tɔ riɛr de Bɛnydit kene yen ben kɔc cɔk dem. 
LUK.5.18	Ŋem, go kɔc ran ci ruai jɔt ne agen: ku kɔrki yi bik bɛi thin, ku bik kan ne yenom. 
LUK.5.19	Go ciɛn dhol yokki bik kek ye lar thin ne ke de duut, goki lɔ ne ɣot nom, ku cookki piny kene komde kɛnki piny cilic ne Yecu nom. 
LUK.5.20	Go gamden ŋem, go jam, Ye ŋadi, karɛcku aa pal yi. 
LUK.5.21	Go dugɛɛr ku Parithai goki roth gɔɔc ne thiɛc, jamki, Yi yeŋa yeke ye jam arace? Yeŋa leu karac ne pɛl, cie Nhialic yetok? 
LUK.5.22	Go Yecu tɛŋden nyic, ku dhuk thiec keek, Ye yeŋo yaka taak ne wepiɔth? 
LUK.5.23	Ye keno piɔlic, luel, Ya karɛcku a pal yi, ka, Ya jɔt rɔt ku cathe? 
LUK.5.24	Ee bak nyic ke Wen de raan nɔŋ riɛr ne piny nom ben karac puɔl (ku yook ran ci ruai), Ye yin ya yɔɔk, Ya jɔt rɔt, jɔt komdu, ku lɔɔr pandu. 
LUK.5.25	Go rɔt jɔt elantoŋtɛi ne kenhiim, ku jɔt keden e kome yen, ku jiɛl leer pande, ke lec Nhialic. 
LUK.5.26	Go kɔc gai areet kedhia, ku lecki Nhialic; go riɔc ke dɔm, jamki, Yi wɔ ci kegɛieke ŋem e ekole.
LUK.5.27	Ɣɔn ye keekake yi cik thok ke jiɛl, go mejuer ŋem, cɔl Lebi, ke rɛɛr te de juɛr, go yɔɔk, Ye biɔth acok. 
LUK.5.28	Go keriɛc waan, ku jɔt rɔt, kuɛny cok. 
LUK.5.29	Go Lebi lɔ luɔi miɛth dit pande: ku dun diit de mejueer ku kɔc kɔk ake ci nyuc ciɛmki kene keek. 
LUK.5.30	Go Parithai kene dugɛɛrken goki kɔcpiocke luum, jamki, Yi yeŋo ye we cam wene mejueer ku kɔc rac? 
LUK.5.31	Go Yecu dhuk yook ke, Ye kacie ya kɔc piɔl gup kek ye akem kɔɔr, aaye ya kɔc bec. 
LUK.5.32	Ɣan ee an ce bɔ ba bi coot ne kɔc piath, aye kɔc rac, bik roth wel. 
LUK.5.33	Goki yɔɔk, Yi kɔcpioc Jɔn ke aye dai thiel, ku kaye lɔŋ, ku yene ye cɔɔk de kɔcpiocke ke Parithai; ku kɔcku aye cam ku yiki dek. 
LUK.5.34	Go Yecu ke yɔɔk, Ye leu kɔc ke ran thiek thiel, ke ran thiek tɔ ke ke? 
LUK.5.35	Akol kɔk aabi bɛn akol bene ke ran thiek nyaai enɔŋ keek, ke yeneka jɔl kek thieel. 
LUK.5.36	Ku berke jaam eya ne parabol; Ye kacin ran bi alanh jot reet, ku bup ne ɣor de alanh thɛɛr; duɔke bi alanh jot reetic; ku baŋ thin de alanh jot aci bi mat kene kethɛɛr. 
LUK.5.37	Ku kacin ran bi piukeabiɛi jot ciɛr ne bon thɛɛr de dɛlic; duɔke piukeabiɛi jot bi boon reetic, ku lek wei, ku riak boon. 
LUK.5.38	Piukeabiɛi jot aye dhil ne ciir e bon jotic. 
LUK.5.39	Ku kacin ran bi piukeabiɛi thɛɛr dek ku bi kejot kɔɔr: abi jam, Ye kethɛɛr eka piath.
LUK.6.1	Na ɣɔn ne kol toŋ de thabath, ke lɔ teek ne duum ke rap yic; go kɔcpiocke goki rap doony, ku dɔceke, ku cameke. 
LUK.6.2	Go kɔk ke Parithai jam, Yii yeŋo luɔika ke ce piath bi ya loi ne kol de thabath? 
LUK.6.3	Go Yecu dhuk yook ke, Ye kɛnka yekene ciir, ke e loi Dabid, ɣɔn yee na ye ci cɔk, yen, ku kɔc eke tɔ kene yen; 
LUK.6.4	ken bi lɔ luaŋ de Nhialic, ku loom monoi ci miaac, ku ciɛm ke, ku yin ke kɔc ye tɔ kene yen eya; ke ce piath bi ya loi ne kɔc, aye bany ke ka ke Nhialic kepɛc? 
LUK.6.5	Go ke yɔɔk, Ye Wen de raan ee bɛny de thabath.
LUK.6.6	Na re ne kol dɛ de thabath, ke lɔ luaŋ de gueer le weet: ku tɔ raan thin, ci ciɛn cuenyde ruai. 
LUK.6.7	Go dugɛɛr ku Parithai goki daai ne yen; lan ben e cɔk dem ne kol de thabath, bik naŋ ke bik kek ye riɛth. 
LUK.6.8	Ku nyic tɛŋden; go ran ci ciin ruai yɔɔk, Ye jɔt rɔt ku kaace cilic. Go rɔt jɔt ku kɛɛc. 
LUK.6.9	Go Yecu ke yɔɔk, Ye we thiɛc keek, Ya piɛth te loiye kepiath ne kol de thabath, ka piɛth bi rɛɛc loi, piath luaŋ de wei, ka nak ke yene piath? 
LUK.6.10	Go ke guaar e ŋem kedhia, ku yook raan, Ye thiu yiciin. Go looi: go ciin guɔ dɛm. 
LUK.6.11	Goki piɔth naŋ miɔl, ku jamki ne roth ne ke bik luɔi Yecu.
LUK.6.12	Ɣɔn ne keeakolka, ke lɔ ne kuur nom lee lɔŋ; ku dhiɛɛc ke lɛŋ Nhialic ne wɛɛric ebɛn. 
LUK.6.13	Ɣɔn aci piny run, ke cɔl kɔcpiocke: ku lɔc thiɛrkurou ne keyic, ku cɔɔl ke dutuuc; 
LUK.6.14	Ye Thimon, man ci cak ci cɔk ye Petero eya, ku Andereya manhe, ku Jakob kene Jɔn, ku Pilip ku Bartholomayo, 
LUK.6.15	ku Mathayo kene Tomath, ku Jakob wen de Alapayo, ku Thimon man e ye cɔɔl Dhelote, 
LUK.6.16	ku Judath wen de Jakob, ku Judath Yithkariɔt, man ci ben ya menyiin; 
LUK.6.17	go bɛn piny kene keek ku kɛɛcki te lɔ rairai, ku tɔ dun diit de kɔcpiocke, ku bɔ kɔc juec ne Judaya ku ne Jeruthalem, ku wɛryɔn de yi Turo kene Thidon, ne ke bɔ bik bi piŋ, ku bi ke bi cɔk dem ne benyden; 
LUK.6.18	go kɔc yeke yɔŋ ne jak rac go ke cɔk piɔl. 
LUK.6.19	Ku kɔɔr duut ebɛn bi jak guɔp: riɛr ee ye bɛn bei ne yeguɔp, ku cɔk ke dem kedhia.
LUK.6.20	Go kɔckeek piocke liec, ku jiɛm, Ye we ci thiei, we aŋaaŋ: ne ke ye ceŋ de Nhialic keduɔn. 
LUK.6.21	We ci thiei, we kɔc cɔk emane: ne ke bene we cɔk kueth. We ci thiei, we kɔc dhiau emane: ne ke bii we dɔl. 
LUK.6.22	We ci thiei, te ye kɔc we maan, ku te ye kek we wɛɛk wei ne keyic, ku yiki we laat, ku yiki rinkuɔn nyai cit karac, ne ke de Wen de raan. 
LUK.6.23	Lak piɔth yum ne yekole, ku yɔtka ne miɛt de piɔu: ŋɛmka, riopduɔn adit pan nhial: ake ye wurken ke luɔi nebii ɣɔn yila. 
LUK.6.24	Ku dhieu atɔ kene week, we kɔc ci bany! ne ke cii we duɔtduɔn de piɔu loom. 
LUK.6.25	Dhieu atɔ kene week, we kɔc ye kuɛth emane! ne ke bii we cɔk. Dhieu atɔ kene week, we kɔc ye dɔl emane! ne ke bii we dhiau wuɔika. 
LUK.6.26	Dhieu abi tɔ kene week, te ye raan ebɛn jam apiath ne week! ne ke ye wurken ke luɔi nebii ke adhuɔm ɣɔn yila.
LUK.6.27	Ku we yɔɔkke, we kɔc ye piiŋ, Ya yaka kɔc nɔŋ ater kene we nhiar, ku yaka kɔc ye we maan luɔi piath, 
LUK.6.28	yaka ke thiei kek kɔc ye we cien, ku yaka lɔŋ ne keek kek kɔc ye we yɔŋ arac. 
LUK.6.29	Ran ye yi maŋ gem, ke ye bɛɛr wɛl kene eya; ku ran jɔt alanhdun de yikɔu, ke duk pen alanhdiitdun de yikɔu eya. 
LUK.6.30	Ye kɔc miɔc kek kɔc ye yi ŋal; ku duɔne ran ci kaku loom bɛɛr kɔɔny. 
LUK.6.31	Ku ke karka bi ya luɔi we ne kɔc, ke yaka luɔi ke eya. 
LUK.6.32	Ku na yaka kɔc ye we nhiar nhiar, ke we ye naŋ lɛc ŋo? kɔc rac aye kɔc ye ke nhiar nhiar eya. 
LUK.6.33	Ku na yaka kɔc ye we loi apiath luɔi piath, ke we ye naŋ lɛc ŋo? ayee kɔc rac loi yiya. 
LUK.6.34	Ku na yaka kɔc yuɛt kɔc ŋatheke e ke bi we cuɔt, ke we ye naŋ lɛc ŋo? kɔc rac aye kɔc rɛc kɔk yuɛt, ku bik kajuec bɛɛr loom. 
LUK.6.35	Yaka kɔc nɔŋ ater kene week nhiar, ku yaka ke loi apiath, ku yaka kɔc yuɛt, ku duɔka dhukden ber ya ŋɔɔth; ku riopduɔn abi dit, ku we bi ya mith ke Nhialinydit: ne ke yen piɔu kac enɔŋ kɔc cie leec ku yiki kɔc rac. 
LUK.6.36	Yaka naŋ kac de piɔu, ci man tɔne kac de piɔu kene wuɔrduɔn. 
LUK.6.37	Ku duɔka ye luk, ku we ci bi ya luk: duɔka kɔc ye luɔkwei, ku we ci bi ya luɔkwei: yaka kɔc lony, ku we bi ya lony: 
LUK.6.38	yaka miooc, ku kabi bɛɛr ya miɔc we: ke ci them apiath, ku ke ci ciik, ku ke ci thit, ku ke nɔŋ atheu, yeneka bi buɔm ne weyoth. Ke yaka them yeneka bi bɛɛr ya them we.
LUK.6.39	Ku jiɛm ke eya ne parabol, Ye leu cɔr dɛ cɔr dɛ ne ɣom? e ke ci lony adhum keerou? 
LUK.6.40	Ranpioce ace dit ne dupionyde: ku na ci raan nyic ebɛn thol, e kabi jal ciɛt dupionyde. 
LUK.6.41	Yeŋo ŋɛɛme riɔɔr ne wanmuuth nyin, ku bai timdiit tɔ ne yinyin? 
LUK.6.42	Ka ba wanmuuth leu ne yook, Wu wanmaath, cɔk ɣa kueny riɔɔr bei ne yinyin wude, ke yin ken timdiit tɔ ne yinyin bɛɛ ŋem? Yin ye medhum, kɔn timdiit tɔ ne yinyin nyaai, yeneka bin yin egɔk a go riɔɔr tɔ ne wanmuuth nyin leu ne kueny bei. 
LUK.6.43	Acin tim piɛth ye luɔk ne luɔk rac, ku yene ye cɔɔk de tim rac aci luɔk piath ye leu. 
LUK.6.44	Time aye nyic ne luɔkde. Kɔc aaci ŋaap ye lɔ nyueth ne kuɔth yic, ka ye luta lɔ nyueth ne burɔthic. 
LUK.6.45	Ran piath ee kapiath bɛi bei ne kapiɛth ke yepiɔu; ku ran rac ee karac bɛi bei ne kakeek rɛc ke yepiɔu: thok ee jam ne ke ci raan thiɔŋ piɔu.
LUK.6.46	Yeŋo ye we ɣa cɔɔl, Wuɔ Bɛnydit, Bɛnydit, ku cak ka cake luel ye loi? 
LUK.6.47	Raan ebɛn ye bɛn enɔŋ ɣa, ku ye welcie piŋ, ku ye ke loi, we ba lɛk ran na re ke cit en: 
LUK.6.48	abi ciɛt ran loi ɣonde, wec cok yic e ke thuth, agut te bik kek kuur lɔ yok: ku bɔ aboor, ku ye piau rɔt jap ne yeɣone, ku cii kɔn leu ne luek, ne ke cene ye nyiɛc wɛc piny. 
LUK.6.49	Ku ran ye ke piŋ, ku cii ke ye loi, acit ran e loi ɣot ne liɛt nom te cin te riir muk e, ku bɔ aboor, go lɔ riap piny elantoŋtɛi; ku jɔl riak de yeɣone dit.
LUK.7.1	Ɣɔn ye ci welke kedhia thol ne luɛl ne kɔc yith, ke lɔ Kapernaum.
LUK.7.2	Ku aluaŋ de bɛny de rem thiɛrnyɛny, aluaŋ ye nhiar, ee bec a dur thou. 
LUK.7.3	Ɣɔn ye ci luɔi de Yecu ya piŋ, go tuɔc roordit ke Judai, bik lɔ thiec bi lɔ bɛn bi aluaŋde luɔk. 
LUK.7.4	Na cik ɣeet enɔŋ Yecu, goki thiec areet, jamki, Yi kee ran piɛthe luaŋde yekene: 
LUK.7.5	ne ke nhiɛr en jurda, ku yen ne guɔpde yenekee lui wɔ luaŋdɛn de gueer. 
LUK.7.6	Go Yecu lɔ ke ke. Na wen aci thiɔk ke baai, go bɛny de rem thiɛrnyɛny go mɛɛthke tuɔc enɔŋ Yecu, yook, Ye Bɛnydit, duɔne rɔt nuan, ɣan cie ran piath a ba bɛn ne tiɛpdieic: 
LUK.7.7	ku ɣan ken rɔt tak ya piath a ba lɔ enɔŋ yin: jam pei, ku aluaŋdie abi pial. 
LUK.7.8	Ku ɣɛn eya ɣan ye ran ci taau ne riɛric, ɣan tɔ ne lathkeer nhiim; na yɔɔk ŋɛk, Ya lɔɔr, e kalɔ; ku na yɔɔk dɛ, Ya baar, e kabɔ; ku na yɔɔk aluaŋdie, Ya loi kene, e kaloi. 
LUK.7.9	Na ci Yecu keewelke piŋ, ke gɛi ne yen, ku wel rɔt dun biɔth ecok ku yɔɔk, Ye we ya yɔɔk, Ya ɣan ken gam diit yinla kan yok, agut en kɔc ke Yithrael. 
LUK.7.10	Go kɔc wen ci tooc goki dhuk bei, goki aluak lɔ yok ne ci pial.
LUK.7.11	Na ɣɔn aken nin juec wan, ke lɔ pan cɔl Nain; go kɔcpiocke goki lɔ kene yen, ku dun diit de kɔc. 
LUK.7.12	Na ci thiɔk ke baai thok, ke ŋem ran ci thou ne kete biyic, ee ye wantok ne man nom, ku man ee ye tiŋjɔɔk, ku tɔ kene kɔc juec ke baai. 
LUK.7.13	Go Bɛnydit go ŋem, go piɔu kac ne yen, ku yook, Ye duk dhiau. 
LUK.7.14	Ku cut rɔt koom: go kɔc ket koom goki kɔɔc ediu. Ku jiɛm, Ye ranthi, yin ya yɔɔk, Ya jɔt rɔt. 
LUK.7.15	Go yethar cok, ye ran wen ci thou, ku gɔl jam. Go jal dhuɔk man. 
LUK.7.16	Go raan ebɛn kuak piny ne riɔc: goki Nhialic leec, jamki, Yi nebi dit ee tuɔl ne wɔyic, ku Nhialic ee kɔcke neem. 
LUK.7.17	Go thoŋ de yeluɔidene go kok ɣeet piny de Judaya ebɛn, ku bɛi ke yepinye kedhia.
LUK.7.18	Go kɔcpiocke ke Jɔn goki Jɔn lɛk keekake kedhia. 
LUK.7.19	Go Jɔn ren de kɔcpiocke cɔɔl ku tuc ke Yecu, jiɛm, Ye ye yin kewen bi bɛn eka, ka buk piny ŋem ne dɛ? 
LUK.7.20	Na wen aci kɔc ɣeet enɔŋ en, e ke jam, Yi Jɔn Baptith ee wɔ tuɔc yi, jiɛm, Ye ye yin kewen bi bɛn eka, ka buk piny ŋem ne dɛ? 
LUK.7.21	Ku yekole ee cen kɔc juec cɔk dem ne bec ku anuan ku jak rac; ku cɔk coor juec cɔk yiɛn. 
LUK.7.22	Go dhuk yook ke, Ye lak ɣɔu dhol, ku lɛɛka Jɔn kaŋ kedhia ka cakke ŋem ku piaŋeke; coor aacɔk yiɛn, ŋot aacath, kɔc nɔŋ abiɛl aacɔk dem, ku miiŋ aapiŋ, kɔc eke ci thou aacɔk piir, aŋaaŋ aaye ciɛr thoŋpiath. 
LUK.7.23	Eeyabi ya thiei ye ran cin ke yen kɔth ye yok ne ɣɛn.
LUK.7.24	Wen yi dutuuc ke Jɔn yi cik leu wei, go duut gɔɔc ne yook ne Jɔn, Ye yeŋo e yaka lɔ ŋem roor? ye aruɔr ci yir ne yom? 
LUK.7.25	Ku yeŋo e yaka lɔ ŋem? ye ran ci rɔt piɔth ne alanh lɔ nip? Ŋɛmka, kɔc ye alɛth ke nuɔm piɔth, ku yiki miith lɔcar cam, aaye ceŋ ne ɣoot ke meleek. 
LUK.7.26	Ku yeŋo e yaka lɔ ŋem? ye nebi? Ee yic, we ya yɔɔk, Ya ke war nebi eke. 
LUK.7.27	Yenekee kene ye yen man ci gɔɔr,
LUK.7.27	Ya ŋem, ɣan tooc dutunydie tueŋ bi yi ŋɔɔr,
LUK.7.27	Bi dholdu lɔ juir ke yin ŋoot wei.
LUK.7.28	We ya yɔɔk, Ya raan ebɛn ye dhieth ne tiik acin toŋ de keek dit a wɛɛr Jɔn: ku ran thin de ceŋ de Nhialic yeneka beer dit ne yen. 
LUK.7.29	Go raan ebɛn, kɔc ci keekake piŋ, ku mejueer, goki lajiŋ de Nhialic gam, ku ci ke baptith ne baptith de Jɔn. 
LUK.7.30	Go Parithai kene dukuuny ke luɔk goki wɛt de Nhialic jai, kɔc kenke baptith. 
LUK.7.31	Go Bɛnydit jam, Ye a ba riny de emane thɔŋ ŋo, ku citki ne ŋo? 
LUK.7.32	Acit mith ye nyuc te de ɣɔc, ku yiki roth cɔɔl, yiki jam, Yi we cuk kuɔth tuŋ, ku kɛnka diɛr; wɔ ci kuui, ku kɛnka dhiau. 
LUK.7.33	Yeneka ci Jɔn Baptith bɛn ke cie cam ne mono ku cii ye dek e piukeabiɛi; yeneka ye we jam, Wuɔ kanɔŋ jɔŋ rac. 
LUK.7.34	Ke Wen de raan beer bɛn ke ciɛm ku ye dek, yeneka ye we jam, Wuɔ ŋɛmka, kee mith, ku kee medeŋdiit de piukeabiɛi, ee mɛthe de mejueer ku kɔc rac! 
LUK.7.35	Ku nyic aye cɔk ye yic ne mithke kedhia.
LUK.7.36	Go ran toŋ de Parithai kɔɔr bi lɔ cam ke ye. Go lɔ ɣon de muɔny Paritha, ku nyuuc bi cam. 
LUK.7.37	Ŋem, tiik ee tɔ yepane, tiŋ rac; na ci ye nyic ke Yecu tɔ ɣon de muɔny Paritha, ciɛm, go gun de alabatha de miok nyir bɛi, 
LUK.7.38	ku kɛɛc ne yekɔu ciɛn ne yecok, ke dhiau, ku gɔɔc cok ne wɛk ne piu ke yenyin, ku weec ke ne nhim ke yenom, ku ciim cok, ku tɔc ke ne miok nyir. 
LUK.7.39	Na ci Paritha ci Yecu cɔɔl ye ŋem, ke jam ne yepiɔu, jiɛm, Ye yerane, na ye nebi, e kee te ci luɔi de yetiŋ ci e jakne nyic, lan yen tiŋ rac. 
LUK.7.40	Go Yecu dhuɔk e, yook, Ye Thimon, anɔŋ kedien ba lɛk yi. Go jam, Ye Dupioc, luel kedu. 
LUK.7.41	Go ye, Ran tok ee ci weuke yuɛt kɔc keerou, ran tok ee ci jinii keedhiec yuit, ku kene ke thiɛrdhiec. 
LUK.7.42	Ɣɔn ye ŋem en ke cin ka bik kek ke cut, go ke pal weu keerou. Yeŋa ne keek bi yerane nhiar areet? 
LUK.7.43	Go Thimon gam ku yook, Ye kaya tak, ya ye yen man ci pal kajuec. Go Yecu jam, Ye kaca luk apiath. 
LUK.7.44	Ku wel rɔt tiik ku yook Thimon, Ye ca yetiŋe ŋem? Ɣan ci bɛn ɣondu, ku yin ken ɣa yiɛn piu waak ɣan ke ɣacok: ku kaci a waak cok ne piu ke yenyin, ku weec ke ne nhim ke yenom. 
LUK.7.45	Yin ken a ciim: ku yeneka col e ciim ɣacok elan e bɛi ɣɛn. 
LUK.7.46	Ku yin ken a tɔc nom ne miok: ku kee ɣa tɔc cok ne miok nyir. 
LUK.7.47	Yen yin yɔɔk, Ya karɛc juecke aa pal e; ne ke nhieer en areet: ran cene kadiak pal e, yenekee nhieer emath. 
LUK.7.48	Go yɔɔk, Ye karɛcku aa puɔl. 
LUK.7.49	Go kɔc ci nyuc ciɛm kene yen goki jam gɔl ne kepiɔth, Yi yene yeŋa ekene ye karac puɔl? 
LUK.7.50	Go tiik yɔɔk, Ye gamdu aci yi luɔk; lɔɔr ne dɔɔr.
LUK.8.1	Na ɣɔn aken nin juec thok, ke gɔɔc teek ne bɛi yic bɛi dit ku bɛi koor, ke weet kɔc ku lek ke thoŋ piɛth de ceŋ de Nhialic, ku tɔ thiɛrkurou kene yen, 
LUK.8.2	ku diar eke ci cɔk dem ne jak rac ku benyden dɛ, ye Mari man col Magdalene, man e cene jak rac keedherou bɛi bei ne yeguɔp, 
LUK.8.3	ku Joana tiŋ e Cudha, awundiit de Kerod, ku Thuthana ku diar kɔk, man e ye ke kony ne weuken.
LUK.8.4	Ɣɔn ye dun diit de kɔc ye ci gueer, ku ci kɔc ke bɛi kedhia gueer enɔŋ en, ke jam ne parabol: 
LUK.8.5	Ye dupuk ee lɔ pok ne kɔth: ana ye puk, ke kɔk lony ne dhol kec; go ke dum ne kɔc cok, ku kuanyke ne diɛt nhial. 
LUK.8.6	Ku lony kɔk piny de kur; ana yi cilki, e ke nɔc, ne ciɛn tiɔp piiny. 
LUK.8.7	Go kɔk lony e kuɔth yic; goki ciil etok kene kuɔth, go kuɔth ke nhiac. 
LUK.8.8	Ku lony kɔk e tiɔm piathic, goki cil, ku lokki yiki naŋ nyiin keethiɛrnyɛny. Na ye luel keekake, ke cot, Ye cakka ke piŋ kɔc nɔŋ yith keek.
LUK.8.9	Go kɔcpiocke thiɛc luɛl de yeparabole. 
LUK.8.10	Go jam, Ye we eka ci yiɛn nyiny de kecikum de ceŋ de Nhialic: ku kɔc kɔk aabi ya jaam ne parabool; bik ŋem, ku cik bi ya ŋem, bik piŋ, ku cik bi ya dot. 
LUK.8.11	Yen luɛl de parabol eke: Kɔth aye wɛt de Nhialic. 
LUK.8.12	Ka ke dhol kec aye kɔc ci wel piŋ; ela ke durieth bɔ, ku nyiɛi wɛt ne kepiɔth, duɔke kek bi gam ku bi ke luɔk. 
LUK.8.13	Ku ka ke piny de kur, aye kɔc ye na yi cik wɛt piŋ, ke gamki ne yum de piɔu; ku cinki mei, yiki yul ne gamic, ana ya them ke, e ke yuɛk. 
LUK.8.14	Ku ka ci lony e kuɔth yic, aye kɔc ci piŋ, ku na yi kuanyki dholdenic, e ke dɛc ne ka ke piny nom kene baany de kaŋ ku ka kɔɔr piɔu keek ke yepiire a cik lok apiath. 
LUK.8.15	Ku ka ci lɔ ne tiɔm piathic, aye kɔc nɔŋ piɔth piath, ana yi cik wɛt piŋ, ke kuɛkki piny arir etor, ku lokki e ke ce ŋueny.
LUK.8.16	Acin ran ye lamba dɛɛp ku kum nom ne tony ka tɛɛu ne agen thar; aye muɔk nhial, bi kɔc lɔ ɣot bik riarde ŋem. 
LUK.8.17	Acin ke ci thian ku cii bi tuɔl; ku kacin ke mony ku cii bi tic ne ɣɔn ɣer. 
LUK.8.18	Ŋɛmka roth ne piŋ ye we piŋ; ran ye naŋ ke dɛ, e kabi bɛɛr ya miɔc, ku ran ye ciɛn ke dɛ, abene ke ye tak ye tɔ ke yen nyaai.
LUK.8.19	Na re ke man bɔ enɔŋ en kene mithakɛcke, ku cik ɣet enɔŋ en leu, ne gel wei de duut. 
LUK.8.20	Go yɔɔk, Ya moor ku mithakɛcku aakaac kec, aakɔr bik yi ŋem. 
LUK.8.21	Go dhuk yook ke, Ye kɔc ye wɛt de Nhialic piŋka ku yiki loi, keeka ye ama ku keeka ye mithakɛcie.
LUK.8.22	Ɣɔn ne kol toŋ de keeakolka, go kɛɛc riɛi, yen ku kɔcpiocke; ku yook ke, Ye teemku bar lɔŋti: goki lony dhol. 
LUK.8.23	Ku te ciɛth kek, go Yecu lɔ korou ne nin: go yomdit go bɛn bɛɛr, goki lɔ e ke thiaŋ ne piu, cik jal ya kɔc tɔ ne thuɔuic. 
LUK.8.24	Goki bɛn enɔŋ en, ku packi, jamki, Yi Bɛny, Bɛny, wɔ thou. Go rɔt jɔt ku wɛɛi yom kene atitiak: goki kɔɔc, a lɔ piny diu. 
LUK.8.25	Go ke thiec, Ye tɔ gamduɔn teno? Goki riɔc ku gɛiki, jamki ne roth, Yi yene yeŋa ekene, ye yi yom kene yi piu yɔɔk, ku yiki welke gam?
LUK.8.26	Goki ɣet piny de Gadarai, tɔ ne Galili lɔŋti. 
LUK.8.27	Ɣɔn ye kɛɛc teɣer, ke ram ke ran toŋ de baai, nɔŋ guɔp jak rac, ken alath kan piɔth te ci mɛc, ku cii rɔt gɛm ɣot, ye ya rɛŋ yic. 
LUK.8.28	Na ɣɔn ye ŋem Yecu, ke cot areet, ku cuɛt rɔt piny ne yenom, ku jiɛm ne ror dit, Ye yeŋo ba bi loi wɔ yin, yin Yecu, Wen de Nhialinydiit Nhial? Yin laŋ, duɔne ɣa luc. 
LUK.8.29	Ne ke cen jɔŋ rac yɔɔk bi bɛn bei ne raan guɔp. Ee ye jɔŋ rac cool e dom: a go ya cok tit ne kɔc, ku ye deer ne joth ku luɔŋ; go ke ya dhoŋ kɔth, ku ye jɔŋ rac kuaath roor. 
LUK.8.30	Go Yecu thiec, Ye cɔl rinku de? Go jam, Ye ɣan ekee Duut, ne kee cii jak rɛɛc kuɔt lɔ ne yeguɔp. 
LUK.8.31	Goki lɔŋ duɔke bi ke ciɛc tethuth de piu. 
LUK.8.32	Ku nyuɛth kuɔl juec ne kuur nom: goki lɔŋ bi ke cɔk lɔ ne kuɔl gup. Go gam ke. 
LUK.8.33	Go jak rac bɛn bei ne raan guɔp, ku leki ne kuɔl gup: goki riŋ te lɔ tiɛlaŋ lek bɛɛr, goki mou. 
LUK.8.34	Ku na wen ŋem kɔc biok kuɔl ke ci tuɔl, goki kat, ku lek lɛk kɔc ke baai ku piny ebɛn. 
LUK.8.35	Goki bɛn bik ke ci tuɔl bi ŋem; ku bik enɔŋ Yecu, goki ran e ci jak rac bɛn bei ne yeguɔp yok ke rɛɛr ne Yecu cok, ke ci rɔt piɔth ku ci nom jal loi: goki riɔc. 
LUK.8.36	Ku kɔc ci e ŋem acik ciɛr kɔc ye luaŋ cene ran ci jak rac dɔm luɔk. 
LUK.8.37	Go kɔc ke piny de Gadarai yuil en kedhia goki Yecu yɔɔk bi jaal pinyden; ne ke ci riɔc dit ke dɔm: go kɛɛc riɛi, ku dhuk ciɛn. 
LUK.8.38	Ku ran cii jak rac jaal ne yeguɔp ee Yecu lɔŋ bi tɔ ke ye: go Yecu jai, jiɛm, 
LUK.8.39	Ye dhuɔkne panduɔn, ku ba kadit ci Nhialic ke luɔi yin lɔ ciir. Go lɔ ɣɔu dhol, ku le kɔc ke baai kedhia lɛk ka dit ci Yecu ke luɔi yen.
LUK.8.40	Ana ye Yecu ye dhuk, go loor ne duut; ne kee tiit kek yen kedhia. 
LUK.8.41	Ŋem, go ran cɔl Jairo bɛn, ku kee ye bɛny de luaŋ de gueer: bii ku cuɛt rɔt piny ne Yecu cok, ku lɔŋ bi lɔ ɣonde; 
LUK.8.42	ee nɔŋ nyan toŋden lɔrir, ye runkeek ke dit thiɛr ku rou, bec a duur thou. Go lɔ ke guere ne duut.
LUK.8.43	Go tiik bɛn tiŋ nɔŋ tetook ye riɛm kueer ne run keethiɛr ku rou, ci weuke riap kedhia yin ke kɔc ke wal, ku cin toŋ leu en ne kuny, 
LUK.8.44	go bɛn ne Yecu kɔu ku jiɛk alath thok: go riɛm dai lɔ ŋou. 
LUK.8.45	Go Yecu jam, Ye yene yeŋa ci a jak? Na wen ajai kɔc kedhia, ke Petero, ku kɔc tɔ kene yen jam, Yii Bɛny, ee duut yeneka thany yin riekki yin. 
LUK.8.46	Go Yecu jam, Ye kanɔŋ ran toŋ ci ɣa jak: ne ke nyiɛc an en ke riɛr ci jaal aguɔp. 
LUK.8.47	Na wen ye tiik ye ŋem rɔt ke cii bi muɔny, ke bɔ bei ke lɛthe, ku cuɛt rɔt piny ne yenom ku cir ke yen en jak ne kɔc nhiim kedhia, ku ne dɛm cen dai dɛm. 
LUK.8.48	Go yɔɔk, Ye nyane, gamdu aci yi cɔk dem; jɔl lɔ ne dɔɔr.
LUK.8.49	Te ŋoot en ke jam, ke raan bɔ ɣon de bɛny de luaŋ de gueer jiɛm, Ye nyandu kee thou, duɔne Bɛny rɛɛm nom. 
LUK.8.50	Go Yecu piŋ, ku yook, Ye duɔne riɔc: gam pei, ku kabi cɔk piɔl. 
LUK.8.51	Ɣɔn ye Yecu ye leer ɣot, go ciɛn ran gam lɔ thin kene yen, aye Petero, ku Jɔn, ku Jakob, ku wun e nya ku man. 
LUK.8.52	Ku kɔc ake dhiau kedhia, wuiki ne yen: go jam, Ye duɔka dhiau; aken thou, kanin. 
LUK.8.53	Goki dɔl ke buiki, ne ke nyic kek yen ne ci thou. 
LUK.8.54	Go dɔm ciin ku cɔɔl, jiɛm, Ye Nyane, jɔt rɔt. 
LUK.8.55	Go weike dhuk, ku jɔt rɔt nelantoŋtɛi: go ke yɔɔk bik miɔc ne ke ciɛm. 
LUK.8.56	Go kɔcken gai: go ke lom thook duɔke bik lɛk ran dɛ yeke ci loine.
LUK.9.1	Go Yecu thiɛrkurou cɔɔl, ku yin ke riɛr ye kek jak rac tiam kedhia, ku bik kɔc ya cɔk dem ne bec. 
LUK.9.2	Go ke tooc bik lɔ weet ne ceŋ de Nhialic, ku bik kɔc bec cɔk ye dɛm. 
LUK.9.3	Ku yook ke, Ye duɔka kethi leer dhɔlic, acin lec, ka boon, ka abiik, ka weu; ku duɔka alɛth ke kɔu leer keerou. 
LUK.9.4	Ku ɣon ye we lɔ thin, ke we ye reer thin, ku bak lɔ. 
LUK.9.5	Ku raan ebɛn ran ce we loor, ye na jalka yepane, ke we tɛŋka wecok ne tur bi ke nyuɔɔth. 
LUK.9.6	Goki jaal, ku tekki ne bɛi kedhia, e ke ye weet ne welpiath, ku cɔkki kɔc dem ne piny ebɛn.
LUK.9.7	Ku Kerod tetararki ee ci keeka cike loika kedhia piŋ: go gai areet, ne kee cene ye luel ne kɔc kɔk, Ya Jɔn ee rɔt jɔt ne thouic; 
LUK.9.8	ku luel ne kɔk, Ya ye Elija yene ci tuɔl; ku luel ne kake, Ya toŋ de nebii thɛɛr yenekee rɔt bɛɛr jɔt. 
LUK.9.9	Go Kerod jam, Ye Jɔn ee ca kɛp nom wei; ku yene yeŋa yekene yan keekake piŋe? Ku kɔɔr ne yepiɔu bi ŋem.
LUK.9.10	Na ci kɔcpiocke dhuk, goki lɛk keriɛc cik loi. Go ke laar bii ke pan cɔl Bethaida. 
LUK.9.11	Go nyic ne kɔc, goki biɔɔth cok: go ke loor, ku lek ke ne ceŋ de Nhialic, ku kɔc eke kɔr bi ke cɔk dem aa pial. 
LUK.9.12	Go akɔl lɔ ke col; go thiɛrkurou bɛn, ku yookki; Yii ne duut puɔk, bik lɔ ne bɛi yic ku piny thiɔk, bik ɣan ke tac lɔ kɔɔr ku ka cameke: te tɔ wɔ thine ee roor abac. 
LUK.9.13	Go ke yɔɔk, Ye miaceke ne ke bik cam. Goki jam, Yii wɔ cin dɛ aye monoi keedhiec ku rec keerou; te cii wɔ ber lɔ buk miɛth lɔ ɣɔc keekɔcka kedhia. 
LUK.9.14	Ake cit bianabur dhiec de kɔc. Go kɔcpiocke yɔɔk, Ye caeke nyuc e ke ŋui roth, thiɛrdhiec ne dol tok. 
LUK.9.15	Goki loi, cɔkki ke nyuc piiny. 
LUK.9.16	Go monoi wen keedhiec loom ku rec keerou, ku liec nhial, ku thiei ke, ku wɛɛk keyic; ku yin ke kɔcpiocke bi ke lɔ kan e kɔc nhiim. 
LUK.9.17	Goki cam, a bik kuɛth kedhia: ku ka eke ci doŋ wei ye thethuei acik bi kuany ne akuɔp yic keethiɛr ku rou.
LUK.9.18	Na re, ke laŋ yetok, ku tɔ kɔcpiocke kene yen: go ke thiec, jiɛm, Ye ye kɔc luel yii ya ŋa? 
LUK.9.19	Goki dhuk jamki, Yii kaye luel ya ye Jɔn Baptith; ku luel kɔk, Yii ye Elija; ku ne kɔk, Ya ye toŋ de nebii thɛɛr yene ci rɔt bɛɛr jɔt. 
LUK.9.20	Go ke thiec, Ye ku yaka luel wuɔ ya ŋa? Go Petero dhuk yook, Ye Yin e Kritho de Nhialic. 
LUK.9.21	Go ke lom thook ye cik yekene lek ran dɛ; 
LUK.9.22	ku jiɛm, Ye Wen de raan abi kajuec dhiil ne guɔm, kabi jai ne roordit ku bany ke ka ke Nhialic ku dugɛɛr, ku nɛk, ku beer rɔt jɔt ne kol e diak. 
LUK.9.23	Go ke yɔɔk kedhia, Ye na bi raan ɣa ya kuany cok, ke ne ye rɔt nyɔŋ, ku ye tiɛm ageerde jɔt ne nyindhia, ku kuɛny ɣacok. 
LUK.9.24	Ran kɔr bi weike luɔk, e kaabike wuɔc; ku ran bi weike wuɔc ne ɣɛn, ke yeneka bi weike luɔk. 
LUK.9.25	Na kap raan piny nom ebɛn ku wɛɛc weike, ke ye kepiɛth ŋo bi kuany thin? 
LUK.9.26	Raan ebɛn ran ye nyin riɔc ne ɣɛn ku ne welcie, ke yerane abii Wen de raan nyin riɔc ne yen eya, te bii yen ne nuɔmdeic, ku ne nuɔm de Wunic, ku ne nuɔm de malaikai lajik. 
LUK.9.27	Ku we lɛkke yith, Ya kɔc kɔk ke keekɔc kaac eeneka, aaci bi thou, aŋootki e ke ken ceŋ de Nhialic guɔ ŋem.
LUK.9.28	Na ɣɔn ne akol keebɛt aci keekake lɔ, ke lɔ kene yi Petero ku Jakob ku Jɔn, ku leer ne kuur nom lek lɔŋ. 
LUK.9.29	Ku te lɔŋ en, go nyin rɔt wel, ku ɣer alɛthke a bik gualegual. 
LUK.9.30	Ku ŋem, jam kɔc keerou kene yen, ke ye yi Mothe kene Elija; 
LUK.9.31	eke tul ne nuɔm, ku jamki ne thon bi thol ne Jeruthalem. 
LUK.9.32	Ku yi Petero kene kɔc eke tɔ kene yen aake ci nin ke kuɔt nyin: na wen yi pɛɛcki, goki nuɔmde ŋem, ku kɔc keerou kaac kene yen. 
LUK.9.33	Ana yi leuki wei enɔŋ en, go Petero Yecu yɔɔk, Ye Bɛny, apiath buk tɔ ene: ku cɔk wɔ loi akaat keediak; tok enɔŋ yin, ku tok enɔŋ Mothe, ku tok enɔŋ Elija: ee kuc ke luel. 
LUK.9.34	Na ŋoot ke luel keewelka, go piol bɛn, ku buur ke piny, goki riɔc wen ler ke ne piolic. 
LUK.9.35	Ku bɔ ror ne piolic, jiɛm, Ye yekene kee Wendie, ee kanlɔcdie: yaka piɛŋ wel. 
LUK.9.36	Wen biiye ror, ke Yecu ee yok yetok. Goki kethook deer, ku cik ber lɛk kɔc kɔk ne keeakolka ye ke cik ŋem.
LUK.9.37	Na ɣɔn ne ekole, acik bɛn piny ne kuur nom, ke ram kene dun dit. 
LUK.9.38	Ŋem, go ran toŋ de kɔc yic coot, jiɛm, Ye Bɛny, yin laŋ ba wendie ŋem; ne ke yen yen yetok e tɔ ne ɣanom: 
LUK.9.39	ŋem, aye jɔk dɔm, aye cɔk pɛu wei ne dhieu; ku kaye rɛt guɔp a bi amoth cuɔk, ku kacii ye puɔl te ŋoot en ke ken guɔ yiɛn guɔp te lɔ cuei ebɛn. 
LUK.9.40	Guɔ kɔckuk piɔceke thiec bik ciɛc wei; goki cuɔk leu. 
LUK.9.41	Go Yecu dhuk ku yook, Ye agai we, kuan cin gam ku yaka mɛr wei, ba ceŋ wɔ we anana, ku ba we guum anana? bɛiye wendu ene. 
LUK.9.42	Ana ye ŋoot ke bɔ, go jɔŋ rac yuɛt piny, ku ret guɔp arac. Go Yecu jɔŋ rac waai, ku cɔk dhuk cɔk dem, ku dhuk wun. 
LUK.9.43	Goki gai kedhia ne riɛr de Nhialic.
LUK.9.43	Te ŋoot kek e ke gɛi ne keeka cike loika, ke yook kɔcpiocke, 
LUK.9.44	Ye cakka keewelke lɔ gɔc ne wenhiim; Wen de raan abi taau ne kɔc cin. 
LUK.9.45	Goki yewɛte cuɔk nyic, ku kee ci thian ne keek, duɔke bik ŋem: ku riɔcki ne thiɛc bik kek ye bɛɛr thiec ne yewɛte.
LUK.9.46	Go teer rɔt gɔɔc ne keyic, ne kɔc ke keek yic bi tɔ tueŋ. 
LUK.9.47	Na ci Yecu tɛŋ de kepiɔth ŋem, ke lom mɛnhthi, ku jɔt ne yelɔɔm, 
LUK.9.48	ku yook ke, Ye ran bi yemɛnhthine loor ne rincie, e kaloor ɣɛn: ku ran bi ɣa loor, e kaloor yen yen man ci ɣa tuɔc: yeyen man koor ne weyic wedhiane, yeneka dit.
LUK.9.49	Go Jɔn dhuk ku yook, Ye Bɛny, wɔ wɔ ci raan yok ne ye jak rac ciec ne rinku; goku peen, ne ke cen ye cath ke wɔ. 
LUK.9.50	Go Yecu yɔɔk, Ye duɔka ye peen: ran cie teer ke we ee ya randuɔn.
LUK.9.51	Na ɣɔn aci niin cok thiɔk, nin bene ke ye loom nhial, go yenom puɔk dhol lɔ Jeruthalem. 
LUK.9.52	Ku tooc kɔc tueŋ: goki lɔ, ku leki pan thin toŋ de Thamaria, lek kaŋ juir ne bɛnde. 
LUK.9.53	Ku kakenki ben loor, ne ke ɣoi en lɔ Jeruthalem. 
LUK.9.54	Ɣɔn ye kɔcpiocke, yi Jakob ku Jɔn yi ŋemki yekene, goki jam, Yii Bɛnydit, buk mac cɔɔl piny nhial, ku bi ke nyop? 
LUK.9.55	Go rɔt wel ku wɛi ke. 
LUK.9.56	Goki bɛɛr lɔ pan thin dɛ.
LUK.9.57	Ku te ciɛth kek dholic, go raan yɔɔk, Ye yin ba biaath ne ɣan kedhia bake ya teek. 
LUK.9.58	Go Yecu yɔɔk, Ye awan aanɔŋ adhum, ku diɛt nhial aanɔŋ ɣoot; ku Wen de raan ee ciɛn te yen yenom kan. 
LUK.9.59	Ku yook ran dɛ, Ye ye ɣa kuany cok. Go jam, Ye Bɛnydit, kɔn a cɔk lɔ la awa thiɔk. 
LUK.9.60	Go Yecu yɔɔk, Ye cɔk kɔc ci thou thiak kɔcken ci thou; ku bar, lɔ luel thoŋ de ceŋ de Nhialic. 
LUK.9.61	Go ran dɛ jam eya, Ye yin ba kuany cok, Bɛnydit; ku kɔn a cɔk lɔ kɔc ke panda tɔɔŋ. 
LUK.9.62	Go Yecu yɔɔk, Ye ran ye puur kuany ku beer cuat piny, ku liec can, acie piath kene ceŋ de Nhialic.
LUK.10.1	Na ɣɔn aci keekake thok, go Bɛnydit thiɛrdheren kɔk lɔc, ku tooc ke rou ku rou, bik ye ŋaar ne bɛi kedhia ku ne ɣan kedhia, ben ke lɔ thin ne guɔpde. 
LUK.10.2	Go ke yɔɔk, Ye ka ci luɔk aajuec, ku kɔc tem ke aalik: yen laŋka Bɛnydiit de ka ye luɔk, bi kɔc ke luɔi tuɔc ne kakeek ci luɔk yic. 
LUK.10.3	Lak ɣɔu dholduɔn: ŋɛmka, we ya tooc ci dɛɛu ke amɛl ne baŋbaar yic. 
LUK.10.4	Duɔke weu luɛth, ku boon, ku war: ku duɔka raan muɔth dholic. 
LUK.10.5	Ku na yaka lɔ ɣon ye we lɔ thin, ke we yaka kan jam, Wuɔ keewuubi dɔɔr ya tɔ yeɣone. 
LUK.10.6	Ku na nɔŋ ran de dɔɔr tɔ thin, ke dɔɔrduɔn abi reer ke yen: ku na liiu, ke ne dɔɔrduɔn dhuk ke we. 
LUK.10.7	Ku dhiacka yeɣone, ku camka ku dɛkka ne ka ci miɔc we: apiath bi ran ye lui ya naŋ riopde. Duɔka ye lɔ ɣone ku lak ɣone. 
LUK.10.8	Ku bɛi kedhia ye we ke lɔ thin, ku ye we loor, ke we ye ka ci kan ne wenhiim cam: 
LUK.10.9	ku cɔk we kɔc bec dem thin, ku yɔɔkka ke, Wuɔ ceŋ de Nhialic ee we cooth. 
LUK.10.10	Ku pan ler we thin, ku cene we lor, ke we laka ne dhɔɔl yic ku jamka: 
LUK.10.11	Wuɔ tur de panduɔn, ci lɔ nuat ne wɔcok, ateeŋku wei ne week: ku nyiɛcka kene, ceŋ de Nhialic ee ɣeet. 
LUK.10.12	We ya yɔɔk, Ya yepane abii Thɔdom ŋuɛɛn. 
LUK.10.13	Yin bi naŋ dhieu, yin Koradhin! yin bi naŋ dhieu, yin Bethaida, nee kadit loike ne Turo ku Thidon, ci man loie ke ne weyic, ee te cik kepiɔth wel thɛɛr, ku yiki reer ne alanh de cualic ku ne ŋethic. 
LUK.10.14	Abi ŋuɛɛn enɔŋ Turo ku Thidon ne yin ne kol e luk. 
LUK.10.15	Ku yin, Kapernaum, bi yi jat nhial? yin bi bɛi piny pan de tip ke kɔc. 
LUK.10.16	Ran ye we piŋ ee ɣa piŋ; ku ran ye we jai ee ɣa jai; ku ran ye ɣa jai ee ye jai yen man ci ɣa tuɔc.
LUK.10.17	Go kɔc wen keethiɛrdherou goki dhuk ne piɔth mit, jamki, Yii Bɛnydit, agut jak rac aa wɔ gam ne rinku. 
LUK.10.18	Go ke yɔɔk, Ye ɣan ci Catan ŋem, ne loony piny nhial ke cit yuil e deŋ. 
LUK.10.19	Yen ŋɛmka, we ca yiɛn riɛr bii we karuɔr ku ciɛth ya kac yic, ku riɛr bii we kɔc nɔŋ we ke ater ya tiam: ku kacin kethin bi we kan ya nɔk. 
LUK.10.20	Ku duɔka piɔth ye miɛt ne yekene, ne gam ci jak rac we ya gam; yaka piɔth miɛt ne gaar cene rinkuɔn gɔɔr pan nhial.
LUK.10.21	Ku yethane ee cen piɔu miɛt ne Jɔŋdiit Lajik, go jam, Ye yin lɛɛc, Yin Wudie, Bɛnydiit nhial ku piny, ne ke cin keekake muɔny kɔc nɔŋ nyic ku nɔŋki adot, ku nyuɔthe ke miththii thuet: ee yic, Wudie; ne ke len yuum ne yenyin areet. 
LUK.10.22	Keriɛc ee yiɛn ɣa ne Awa; ku kacin ran nyic Wa lan yen ŋa, aye Awa yetok, ku kacin ran nyic Wun lan yen ŋa, ee Wa yetok, ku ran yee Wa kɔɔr bi nyuɔth Wun. 
LUK.10.23	Ku wel rɔt kɔcpiocke, ku jiɛm ke muny, Ye nyiin aa thiei nyiin ŋem keeka ŋɛmekeka: 
LUK.10.24	we yɔɔkke, Ya nebii juec ku meleek aake kɔr bik ka ŋɛmeke ya ŋem, ku cik ke ye ŋem; ku kɔrki piŋ de ka yakake piŋ, ku cik ke ye piŋ.
LUK.10.25	Ŋem, dukuny toŋ de luɔk ee rɔt jɔt ku them, jiɛm, Ye Dupioc, yeŋo ba ya loi ba piir athɛɛr loom? 
LUK.10.26	Go yɔɔk, Ye yeŋo ci gɔɔr ne loŋic? Ye ciir wude? 
LUK.10.27	Go dhuk jiɛm, Ye yin bi Bɛnydit Nhialinydu ya nhiar ne piɔndu ebɛn, ku ne tiɛpdu ebɛn, ku ne riɛrdu ebɛn, ku ne tɛŋdu ebɛn; ku ye ran rɛɛr ke yi nhiar ci man de yiguɔp. 
LUK.10.28	Go yɔɔk, Ye kaca dhuk apiath: ye loi wuya, ku yin bi ya piir. 
LUK.10.29	Go raan, nɔŋ piɔu bi rɔt kony, go Yecu yɔɔk, Ye ku yeŋa ye ran rɛɛr ke ɣa? 
LUK.10.30	Go Yecu dhuɔk e jiɛm, Ye raan ee jiɛl ne Jeruthalem leer Jeriko; go mɛɛr ne kɔc ye peec yic, goki alɛthke piɔth bei ku duiki ku leuki wei, nyiɛŋki piny ke ci duɔr thou. 
LUK.10.31	Go bɛny de ka ke Nhialic go keny yedhole: go ŋem go yiɛc. 
LUK.10.32	Ku yene ye cɔɔk de muɔny Lebi, wen ye ɣeet te de raan, ke ŋem, go yiɛc. 
LUK.10.33	Go ran toŋ de Thamaria go keny yedhole, go ɣeet te e tɔ raan thin: go ye ŋem, go nyin kuany ne yen, 
LUK.10.34	ku ɣeet enɔŋ en, ku duut ɣɔntookke, ku wɛl keyic miok, ku piukeabiɛi; ku jɔt ne lande kɔu, ku bii ɣon de akeeny, ku ŋem apiath. 
LUK.10.35	Ɣɔn miak ke bii denariɔɔn bei keerou, ku yin ke ran de ɣot, ku jiɛm, Ye ye nyin tiit ne yen; ku na ca weuku ya gam ne kede, miak ku laa bɛn ke yin ba bɛɛr cuɔt. 
LUK.10.36	Yeŋa de keekɔcka keediak ye tak wu yene ci ya mɛthe de ran ci mɛɛr ne kɔc ye peec yic? 
LUK.10.37	Go jam, Ye kee ran ci ye nyuɔth kac de piɔu. Go Yecu yɔɔk, Ye lɔɔr, ku ye loi wuya.
LUK.10.38	Na wen akuanyki dholdenic, goki lɔ panthin dɛ: go tiŋ toŋ cɔl Martha go loor leer ɣonde. 
LUK.10.39	Ku kee nɔŋ nyankene cɔl Mari, man e ci nyuc ne Bɛnydit cok, ku piŋ wɛtde. 
LUK.10.40	Ku ci Martha nuan areet ne luɔi; go bɛn enɔŋ Yecu, ku jiɛm, Ye Bɛnydit, ci ye tak yeke ci nyankɛi ɣɛn pal luɔi atok? yɔɔke bi ɣa kony. 
LUK.10.41	Go Bɛnydit dhuk yook, Ye Martha, Martha, yin ci piɔu dit ku ca ŋueny ne kajuec: 
LUK.10.42	ku kee tok erir yeneka dak: Mari ee baŋ piath lɔc, baŋ ci bi nyaai enɔŋ en.
LUK.11.1	Na ɣɔn, te lɔŋ en etɛɛn, ku jɔl ye pɛl, ke ran toŋ de kɔckeek piocke yook en, Ye Bɛnydit, piɔce wɔ buk ya lɔŋ, ci man e pioce Jɔn kɔckek piocke. 
LUK.11.2	Go ke yɔɔk, Ye na yaka lɔŋ, ke we ye jam, Wuɔ Awadan tɔ nhial, Rinku aabike ya riɛu. Cɔk ceŋdu cɔk bɔ. 
LUK.11.3	Ye wɔ miɔc ne yekole buk ya cam. 
LUK.11.4	Ku ye wɔ puɔl ne karɛckuɔ; ne ke ye wɔ raan ebɛn pal kanykuɔ eya. Duɔne wɔ ye yiɛn them; ye wɔ luɔk ne kerac.
LUK.11.5	Go ke yɔɔk, Ye yeŋa ne week nɔŋ mɛthe, ku bi lɔ enɔŋ en ne wɛɛr ciɛlic, lee yɔɔk, Ye Math, yiɛne ɣa monoi keediak; 
LUK.11.6	math ee bɛn enɔŋ ɣɛn teden de cath, ku kacin ke gaaŋ an en; 
LUK.11.7	ke bi dhuk ye ran tɔ ɣot yook, Ye duk ɣa yɔŋ: ɣot ee thiɛɛk thok emane, ku mithcie aatɔ kene ɣɛn agenic; ɣan ce rɔt leu ne jot ku laa yi miɔc? 
LUK.11.8	We ya yɔɔk, Ya na cii rɔt cak jɔt ku miɔc, ne ke yen mɛthe, e kabi rɔt wuth ne agɔcthinde ku yin kajuec ci ye ŋɔɔŋ. 
LUK.11.9	Ku we yake yɔɔk, Ya yaka thiec, ku kabi ya yiɛn we; yaka kɔr, ku kabak ya yok; yaka tɔŋ, ku kabi ya liɛp we. 
LUK.11.10	Raan ebɛn ye ŋal, abi ya loom; ku ran ye kor abi ya yok; ku ran ye tɔŋ abi ya liɛp e. 
LUK.11.11	Yeŋa ne week nɔŋ meth, ku thiec meth mono, ke bi lɔ yiɛn kuur? ka na thiec rɛc, ke bi lɔ yiɛn keroor cɔk ye rɛc? 
LUK.11.12	Ka na thiec tuɔŋ, ke yin ciɛɛth? 
LUK.11.13	Yen na yaka mithkuɔn nyiɛc miɔc, ke we rac, ke Wuɔrduɔn nhial bi Jɔŋdiit Lajik yiinde yiɛn kɔc ye ye thiec?
LUK.11.14	Ku kee ciec jɔŋ cin thok. Na wen ci jɔŋ rac bɛn bei, ke ran cin thok ke jam; go duut gai. 
LUK.11.15	Go kɔc kɔk ke keek jam, Yii kee jak rac ciec ne riɛl de bɛny de jak rac, Beeldhebub. 
LUK.11.16	Go kɔc kɔk goki thiɛc cin nhial them kek yen. 
LUK.11.17	Go tɛŋden nyic, ku yook ke, Ye ceŋ ebɛn ye teer ke rɔt ee lɔ te de riaak; ku ɣon ye yeyic tek ee yuik. 
LUK.11.18	Ku na ye Catan teer ne rɔt; ke ceŋde bi kɔɔc yede? ne ke ye we jam wuɔ ya jak rac ciec ne Beeldhebub. 
LUK.11.19	Ku na ya jak rac ciec ne Beeldhebub, e ke ye weetkuɔn ke ciec ne ŋa? Yen kaabi jal ya duluukuɔn. 
LUK.11.20	Ku na ya jak rac ciec ne ciin de Nhialic, ke ceŋ de Nhialic ee bɛn ne wegup. 
LUK.11.21	Na tɔ ran rir ke weukeek ke ɣeet tit en ke pande, ke kake aye tɔ apiath: 
LUK.11.22	ku na bɔ dɛ rir e yen ku tiɛɛm en, e kalom weukeek wen ke ɣeet yen ke rɔt gɛi, ku tek kakeek ci rum. 
LUK.11.23	Ran cie mat ke ɣa ee teer ke ɣa; ku ran cie kuany kene ɣɛn yenekee kɛɛr ke wei. 
LUK.11.24	Na ci jɔŋ rac bɛn bei ne raan guɔp, e ke teek ne ɣan cin piu, kɔɔr te de lɔŋ; go ciɛn te lee yok, go jam, Ye ɣan bi rɔt dhuɔk ɣondien wen bɛi an bei thin. 
LUK.11.25	Wen ye bii, ke yok ne ci weecic a ci diik. 
LUK.11.26	Ela ke lɔ dhuk, ku lee jak rac loom keedherou jak wɛr en ne rɛɛc; ku leki thin lek ceŋ: go taa de yerane jal rac aŋuɛɛn tɔ thɛɛrde.
LUK.11.27	Na re, aŋoot ke luel keekake, ke tiŋ tok jɔt eror ne duutic ku yook, Ye kee thiei yeadhienh e dhiethe yin, ku thin e yee tiak. 
LUK.11.28	Go jam, Ye naa, kɔc ye wɛt de Nhialic piŋ, ku yiki muk, keeka cike thiei.
LUK.11.29	Na ci duut ye guɛr, ke gɔc jam, Ye yekuane ee kuan rac: ee cit kɔɔr; ku kacin cin bi kan yiɛn e a kee cin de Jona. 
LUK.11.30	Ci man e ye Jona cit enɔŋ kɔc ke Ninebe, yenekee cɔɔk de Wen de raan ben ya cin de yekuane. 
LUK.11.31	Tiɛŋbɛny de piny ciɛm abi rɔt jɔt ne kol e luk kene kɔc ke yekuane, ku kabi luɔkwei: ne ke bii en ne piny thar bi nyiny de Tholomon ben piŋ; ku ŋɛmka, yen man dit a wɛɛr Tholomon ekee kene. 
LUK.11.32	Kɔc ke Ninebe aabi roth jɔt ne kol e luk kene yekuane, ku kaabik luɔkwei: ne kee cik kek kepiɔth wɛl pioc de Jona; ku ŋɛmka, yen man dit a wɛɛr Jona ekee kene.
LUK.11.33	Acin ran na de ku deep lamba, ke cook ɣon piiny, ka buur piny ne akook, aye taau nhial, bii kɔc lɔ ɣot bik riarde ŋem. 
LUK.11.34	Nyindu yenekee ya many de yiguɔp: yen na lɔ nyindu car, ke guɔpdu ebɛn ee ya ɣɛɛr nyin; ku na rac nyin, ke guɔpdu ee ya cuɔl nyin. 
LUK.11.35	Yen ye rɔt caar duɔke ɣɛɛr ye tɔ ne yiguɔp bi ya cuɔl. 
LUK.11.36	Na ye guɔpdu ebɛn ya ɣɛɛr nyin, a cin tecol, e kabi cok ya ya ɣɛɛr nyin ebɛn, ci man de riar de lamba yen yi riar.
LUK.11.37	Ku te ŋoot en ke jam, ke thiec ran toŋ de Parithai bi lɔ cam ke ye: go lɔ ɣot, ku nyuuc bi cam. 
LUK.11.38	Na ci muɔny Paritha ye ŋem, ke gɛi ne camde ke ken guɔ piiny. 
LUK.11.39	Go Bɛnydit yɔɔk, Ye we Parithai we ye abiny waak kɔu ku aduuk, ku we ci yic thiaŋ ne rum de kɔc ku rɛɛc. 
LUK.11.40	We ye kɔc ci bel, ken ke e cak baŋ biyic ken baŋ thin cak eya? 
LUK.11.41	Yaka miooc ne ka ke baŋ thin, ku ŋɛmka, keriɛc ebɛn abi ya piath enɔŋ week.
LUK.11.42	We bi naŋ dhieu we Parithai! ne ke ye we ke de thiɛr juar de mint ku de rue ku de wal ebɛn, ku yaka luk dhoŋ ku nhiɛr de Nhialic; keekake keeka ete cak ke kan dhiil ne luɔi, ku cak kɔk ye puɔl. 
LUK.11.43	We bi naŋ dhieu we Parithai! ne ke ye we kok ne ɣɔn ke bany ke nyuc ne luek ke gueer yic, ku muɔth yene we muɔth ne ɣan ke ɣɔc. 
LUK.11.44	We be naŋ dhieu! ne ke cit we rɛŋ cie tic, ku ye ke kuc ne kɔc ye ke bak nhiim.
LUK.11.45	Go ran toŋ de dukuuny ke luɔk go dhuk yook, Ye Dupioc, na ye jam wula, ke yin ye wɔ waai eya. 
LUK.11.46	Go jam, Ye we bi naŋ dhieu we dukuuny ke luɔk eya! ne ke ye we kɔc jɔt kɔth kathiek edot bik ke ɣaac, ku cak ke jak ne gupkuɔn ne werioop. 
LUK.11.47	We bi naŋ dhieu! ne ke ye we rɛŋ ke nebii buth, ku ye wurkuɔn kek ke nak ke. 
LUK.11.48	Yen we ye duleek ku we ye mat wene wurkuɔn ne luɔiden: ne ke yen keek eke nak ke, ku yaka rɛŋken buth. 
LUK.11.49	Yenekee jiɛme nyiny de Nhialic yela eya, Ye kaabake tuɔc nebii ku dutuuc; ku kɔk ke keek aabikke lɔ nɔk ku ŋetki ke; 
LUK.11.50	bi riɛm de nebii kedhia ci kuer elan e ciɛke piny, bi thiɛc yekuane; 
LUK.11.51	gɔc ne riɛm de Abel agut en riɛm de Dhakaria, man e nak ne kaam de kan de koc kene telajik: we yɔɔkke neyic, ya kaabi thiɛc yekuane. 
LUK.11.52	We bi naŋ dhieu we dukuuny ke luɔk! ne ke ci we muktar de nyic nyaai: we ken lɔ thin ne gupkuɔn, ku yaka kɔc ye lɔ thin peen.
LUK.11.53	Na ci bɛn bei etɛɛn, go dugɛɛr ku Parithai goki teer gɔɔc kene yen areet, bik cɔk jam ne ka juec; 
LUK.11.54	buthki, bik naŋ ke dɔmki ne yethok.
LUK.12.1	Ɣɔn aci dun diit de kɔc ye bianabuur ci kut ci gueer, dun ye rɔt rieek; ke kɔn jam gɔɔc kene kɔcpiocke, Ye yaka roth ŋem ne awuro de Parithai, ye ya adhuɔm de kepiɔth. 
LUK.12.2	Ku kacin ke ci kum ku cii bi tuɔl: kacin ke ci thian, ku cii bi tic. 
LUK.12.3	Yen keriɛc ebɛn yaka luel ne cuɔlic aye piŋ teɣer; ku ke cak loŋ ne ɣoot yic baŋ thin, abi cɔɔt ne ɣoot nhiim. 
LUK.12.4	We ya yɔɔk, mɛɛthcie, Ya duɔka ye riɔɔc ne kɔc ye kɔc nɔk, ku cin dɛ berki leu ne luɔi. 
LUK.12.5	We ba nyiɛn ne ke bii we ya riɔɔc. Yaka riɔɔc ne yen yen man ye nak ku nɔŋ riɛr ben cuɛt ne giɛnaic; we yɔɔkke neyic, Ya yaka riɔc ne yen. 
LUK.12.6	Ci amuɔɔr keedhiec ci ke ye ɣaac ne maliim keerou? ku kacin toŋ de keek ye maar ne Nhialic nom. 
LUK.12.7	Ku nhimkuɔn ke wenhiim aa kuen kedhia. Duɔka ye riɔc: we eka diite cinke ne amuɔɔr ci kut. 
LUK.12.8	Ku we ya yɔɔk, Ya raan ebɛn ye ɣa gam ne kɔc nhiim, yeneka bii Wen de raan gam eya ne malaikai ke Nhialic nhiim: 
LUK.12.9	ku ran ye ɣa jai ne kɔc nhiim, ke yeneka bi jai ne malaikai ke Nhialic nhiim. 
LUK.12.10	Ku raan ebɛn ran ye Wen de raan jaam guɔp, e kabi pal awanyde: ku ran ye Jɔŋdiit Lajik laat aci bi pal awanyde. 
LUK.12.11	Ku na yiki we bɛi ne luek ke gueer yic, ku ne bany nhiim, ku ne kɔc ke riɛr nhiim kedhia, ke we duɔka ye ŋueny ne dhuŋ bii we ke dhuk, ku ne ke bak luel: 
LUK.12.12	ne ke bii Jɔŋdiit Lajik we ya lɛk ne yethane ne ke bak ya dhiil ne luɛl.
LUK.12.13	Go ran toŋ de duutic yɔɔk, Ye Bɛny, yɔɔke wanmath buk ka ke awada tek wɔ ye. 
LUK.12.14	Go yɔɔk, Ye raan, yeŋa ci ɣa cɔk ye duluk ku ya metek ne wenhiim? 
LUK.12.15	Ku yook ke, Ye yaka roth ŋem, ku yaka roth tiɛt wei ne wekic: ne ke cii piir e raan ye tɔ ne weu juecke yic. 
LUK.12.16	Go ke jaam ne parabol jiɛm, Ye dom de ran toŋ ci bany ee ci luɔk apiath areet: 
LUK.12.17	go yepiɔu taak, jiɛm, Ye ba ŋo loi, ɣan cin te taau ɣan kaciek ci luɔk thin? 
LUK.12.18	Go jam, Ye kene eka ba loi: ɣan bi guukcie ŋaany ku bɛɛr ke loi e ke dit yic, ku jal kaciek ci luɔk ku keriɛcdie taau ne keyic. 
LUK.12.19	Ku jal weicie yɔɔk, Ya wei, yin cene kakuk ke run juec tɔɔu; yen jɔl rɔt lɔɔŋ, ye cam, ku dɛkne, ku jɔl guɔp lɔyum. 
LUK.12.20	Go Nhialic yɔɔk, Ye yin ye ke ci bel, yin bene wei loom emankaune; ku bi keekakuk cake juɛr rɔtka bik ya ka ke ŋa? 
LUK.12.21	Yenekee cɔɔk de ran ye rɔt tau kaŋ, ku cii ye tɔ ke baany de weu ke Nhialic.
LUK.12.22	Go kɔcpiocke yɔɔk, Ye yen we ya yɔɔk, Ya duɔka ye ŋueny ne piirduɔn, ne ke bak ya cam; ku ne gupkuɔn ne ke bak ya piɔth. 
LUK.12.23	Piir adit ne miɛth, ku guɔp ne ka ke ceŋ. 
LUK.12.24	Ŋɛmka gak, aacie com ku kaacie tem; kaye ciɛn ɣɔnken ke tɔɔu ku cinki guk; ku kaaye Nhialic ke miɛɛth: yin ŋuɛɛnduɔn de ne diɛt! 
LUK.12.25	Yeŋa ne week ye ŋueny e dit bi kubit tok juak ne bɛɛrdeic? 
LUK.12.26	Yen na yaka ke man koor thueet ne luɔi, ke ŋo ye we ŋueny ne kɔk? 
LUK.12.27	Ŋɛmka agurmiok ke rok, ne cil ye kek cil: aacie luui, ku kaacie lath; ku we ya yɔɔk, Ya ne cak ya Tholomon kene nuɔmde ebɛn e kee ken rɔt piɔth ci toŋ de keekake. 
LUK.12.28	Na ye Nhialic wɛl ke rok piɔth, ka ye tɔ e ekole, ku na ye miak e ke ci cuat mɛɛc; ke bi we piɔth ne pioth yinde, We kɔc ke gam koor? 
LUK.12.29	Duɔka ke bak cam ye kɔɔr, ku ke bak ya dek, ku duɔka yic ye diu ne tɛŋduɔn. 
LUK.12.30	Keekake kedhia aaye juɔr de piny nom ebɛn ke kɔɔr: ku kaaye Wuɔrduɔn ke nyic lan ye we ke ŋaŋ. 
LUK.12.31	Yen yaka ceŋde kan kɔɔr, ku keekake aabike juɛk week. 
LUK.12.32	Duɔka ye riɔc, bioŋ thi; ne ke ye Wuɔrduɔn piɔu naŋ bi we yiɛn ceŋ. 
LUK.12.33	Ɣaacka ka tɔ kene week, ku yaka miooc, luɔika roth bon cie riak, wenh tɔ nhial cie kan liu, te cii rueny ye thiɔk, ku cin kom riak e. 
LUK.12.34	Te ye weukuɔn tɔ thin, yeneka bii piɔnduɔn ya tɔ thin.
LUK.12.35	Duɔtka weyic, ku cakka mɛckuɔn dɛp; 
LUK.12.36	ku yaka ciɛt kɔc ye bɛn de bɛnyden tiit, te ben lɔ dhuk te de miɛth de thieek; te bii en ku tɔŋ ɣot thok, ke bik dai liɛp en. 
LUK.12.37	Aaye thiei keealuɛkka, na bɔ bɛnyden, e ke yookke e ke tit: we ya yɔɔk neyic, ya kabi rɔt jɔt, cɔk ke nyuc bik cam, ku kabi bɛn ku lui ke. 
LUK.12.38	Ku na bii ne tiɛt de rou, ka ne ke de diak, ku yok ke yeya, e kaaci thiei keealuɛkka. 
LUK.12.39	Ku nyiɛcka kene, na ne bɛny de ɣot nyic thaa bii rueny bɛn, e kee te ci tiit, ku kee te ken ɣonde cɔk thuure piny. 
LUK.12.40	Yaka tɔ ke we ci roth juir eya: ne ke bii Wen de raan bɛn ne thaa kuɔcka.
LUK.12.41	Go Petero jam, Ye Bɛnydit, ye wɔ e luɛleke yeparabole, ka ye raan ebɛn? 
LUK.12.42	Go Bɛnydit jam, Ye yeŋa na de ku ye meŋem nɔŋ nyic, bii bɛnyde taau ne kɔcke nhiim, bi ke ya luut ne miith? 
LUK.12.43	Ee thiei yealuaŋe, ye ran bii bɛnyde yok ke lui yeya. 
LUK.12.44	We ya lɛk yic, e kabi taau ne kake nhiim kedhia. 
LUK.12.45	Ku na jam yealuaŋe ne yepiɔu, Ye bɛnydie agaau ne bɛn; ku gɔɔc roorawuut ne dui ku nyiirawuut, ku ye cam ku ye dek, arak a bi ya miɔl; 
LUK.12.46	ela ke bɛny de yealuaŋe bɔ ne kol ken en bɛnde nyic, ku ne thaa kuc, ku dui arac, ku mɛt ne kɔc rac yic. 
LUK.12.47	Ku aluaŋ e nyic piɔn e bɛnyde, ku cii rɔt ye juiir, ku cii lui ci man e piɔn e bɛny, abi dui areet; 
LUK.12.48	ku ran e kuc piɔn de bɛny ku loi ke bene ye waai, e kabi dui emaath. Ku ran ci yiɛn kajuec, e kabene kajuec thiec; ku ran ci tau kajuec, e kathiece kajuec wɛr keekake.
LUK.12.49	Ɣan ee bɔ ba mac bi cuat e piny nom; ku naŋ piɔu ŋo te go en guɔ dep? 
LUK.12.50	Ku an nɔŋ baptith bene ɣa baptith; ku ɣan nɔŋ yeth kethiek agut thokde! 
LUK.12.51	Takka wuɔ ne ɣan bii dɔɔr ne piny nom? We yɔɔkke, Ya kacie ye; ee teŋ de roth: 
LUK.12.52	kɔc keedhiec aabi ya teer ɣon tok, diak abi teer ke rou, ku rou ke diak. 
LUK.12.53	Yi wun ke wa aabi roth tek, ye wun teer ke wa, ku wa ke wun; ye man teer ke nyande ku nya ke man; ye marɔɔr teer kene tiŋ de wende, ku teer tiŋ de wa kene marɔɔrde.
LUK.12.54	Ku yook duut eya, Ye na yaka piool ŋem ke nyuar rɔt tueŋ, ke we dɔc jam, Wuɔ kabi naŋ nyieer; ku dhil rɔt thin. 
LUK.12.55	Ku na yaka yom ciɛn ŋem ne put, ke we ye jam, Wuɔ kabi lɛth; ku dhil rɔt. 
LUK.12.56	We ye medhuum, we leu kapiiny ku kanhial ne ciɛr; ku yaka loi wuɔde cii we yeke ci tuɔle nyic ciir? 
LUK.12.57	Ku yeŋo cii we yic ye luk wepɛc? 
LUK.12.58	Te ler we we ran de aterdu ne bɛny nom, ke yin them nhiɛr we ye bi muɔl; kɛlke bi yi laar ne duluk nom, ku bi duluk yi yiɛn memɛc, ku bi memɛc yi cuat ɣon de dom. 
LUK.12.59	Yin ya yɔɔk, Ya yin ci bi kan bɛn bei thin, agut te cin cut agut lepta.
LUK.13.1	Ku kee nɔŋ kɔc kɔk eke tɔ ne yethane ci Yecu lɛk ne kɔc ke Galili ci Pilato ke nɔk abi riɛm liap kene ka ke koc. 
LUK.13.2	Go bɛɛr yook keek, Ye yaka tak wuɔ ne keekɔc ke Galilike kek ke rac awɛrki kɔc kedhia ke Galili, yene ye kek kekake guum? 
LUK.13.3	We yɔɔkke, Ya naa: na cak wepiɔth wel, ke we bi thou wedhia ci keek. 
LUK.13.4	Ka ye kɔc ɣɔn cii ɣon bɛɛr de Thiloam ke mat keethiɛr ku bɛt a bik thou, kek yaka ke tak wuɔ ne ke rac awɛrki raan ebɛn ceŋ Jeruthalem? 
LUK.13.5	We yɔɔkke, Ya naa: na cak wepiɔth wel, ke we bi thou wedhia ci keek.
LUK.13.6	Go yeparabole luel: Ye ran tok ee nɔŋ ŋamden ci com domde; go ya bɛn bi ke ci luɔk bi ya kɔɔr, go ya ciɛn ke yok. 
LUK.13.7	Go ran de tem de abiɛi yɔɔk, Ye ŋem, ɣan ye bɛn ne keerunke keediak ya ba ke ci luɔk bi kɔɔr, ke cin ke ya yok: yiɛpe piny; yeŋo kum en piny abac? 
LUK.13.8	Go dhuk yook, Ye bɛny, ne tɔ ne yerune eya, agut te ban e wec thar ku ba wɛɛr taau thin: 
LUK.13.9	ku na lok miak, e kee diik; ye cii lok, e kaba yiɛp piny.
LUK.13.10	Ku kee pioc luaŋ toŋ de luek ke gueer ne kol e thabath, 
LUK.13.11	ŋem, ku tɔ tiik tiŋ cii arɛɛm dɔm kɔu ne run keethiɛr ku bɛt; ci gooŋ kɔu, a cii yekɔu ye leu ne jot. 
LUK.13.12	Na ci Yecu ye ŋem, ke cɔɔl, ku yook, Ye tiŋe, yin ci cɔk lony ne bɛnydu. 
LUK.13.13	Go yeciin kan e ekɔu: go yekɔu cok a lee cith elantoŋtɛi, ku leec Nhialic. 
LUK.13.14	Go bɛny de luaŋ de gueer, go piɔu kɛc ne ke cii Yecu tiik cɔk piɔl ne kol e thabath, ku dhuk yook duut, Ye nin aye tɔ keedhetem nin ete ye kɔc ke luui: yaka bɛn ne keeakolke bi we bi cɔk dem, ku duɔka ye bɛn ne kol e thabath. 
LUK.13.15	Go Bɛnydit bɛɛr, yook, Ye we medhuum, ci ŋɛk ne week miɔrde ku akajade ye luɔnybei luak ne kol e thabath, ku bi kuaath te de piu? 
LUK.13.16	Ete ci yetiŋe, nyan de Abraɣam, cii Catan duut ne keerunka keethiɛr ku bɛt ete ci lunye bei ne yejonhneic ne kol e thabath? 
LUK.13.17	Ana ye ŋoot ke luel keewelka, ke kɔckeek man en kedhia jɔl nyiin riɔc: ku lɔ duut ebɛn piɔu yum ne kaŋ kedhia ke nuɔm cike loi.
LUK.13.18	Go Yecu jam, Ye yeŋo riɛɛc ke ceŋ de Nhialic, ku ye ke yinde ba thɔŋ en? 
LUK.13.19	Acit nyin toŋ de muthada cii raan loom ku cuɛt domde; go cil, a bi ya timdit; ku ye diɛt nhial nyuc ne keerke. 
LUK.13.20	Go bɛr jam, Ye ba ceŋ de Nhialic thɔŋ ŋo? 
LUK.13.21	Aba thoŋ awuro cii tiik loom ku cook e cuin de tony keediak yic, agut te ben wuɔr ebɛn.
LUK.13.22	Go Yecu lɔ ke lɔ, teek ne bɛidit yic ku bɛithii, ye piooc, ku keny tueŋ leer Jeruthalem. 
LUK.13.23	Go raan thiec, Ye Bɛnydit, yiki kɔc lik kek bi luɔk? Go ke yɔɔk, 
LUK.13.24	Ye yaka them areet bak ya lɔ thin ne thoŋ thi: we ya yɔɔk, ya kɔc juec aabi piɔth naŋ lɔ thin, ku kacik bi leu. 
LUK.13.25	Na ci wun de ɣot rɔt jal jɔt, ku thiek thok, ku jalka kɔɔc biyic, ku yaka ɣot jal tɔɔŋ thok, jamka, Wuɔ Bɛnydit, liɛpe wɔ thok; e kabi rɔt dhuk ku yook we, Ye we kuɔc an ke te e bii we thin; 
LUK.13.26	ke we bi bɛɛr jam, Wuɔ wɔ eke ye cam ku dekku ne yinom, ku yin ee ye piooc ne dhɔl ke bɛikuɔ yic; 
LUK.13.27	e kabi jam, Ye we ya yɔɔk ya ɣan kuc te e bii we thin, jalka tenɔŋ ɣa, we ye kɔc ye rɛɛc loi wedhia. 
LUK.13.28	Abi naŋ dhieu ku nyii de lec, te ŋem we Abraɣam, kene Yithak, ku Jakob, ku nebii kedhia, ne ceŋ de Nhialicic, ku cuɛte we biyic. 
LUK.13.29	Kɔc abi bɛn ciɛn ku biki tueŋ, ku biki cuec ku biki ciɛm, ku nyuucki ne ceŋ de Nhialicic. 
LUK.13.30	Ku ŋɛmka, kɔc ye can keeka bi ya tueŋ, ku kɔc ye tueŋ aabi ya can.
LUK.13.31	Go kɔc kɔk ke Parithai bɛn ne yethane, ku yookki, Yii jale, nyai eene: Kerod anɔŋ piɔu bi yi nɔk. 
LUK.13.32	Go ke yɔɔk, Ye lak yɔɔkka awanti, Wuɔ ya ŋem, ɣan ye jak rac cieec ku cak kɔc dem ne yekole ku miak, ku na ye ke de diak, ke ɣan bi luɔidie jal thol. 
LUK.13.33	Yen ɣan bi lɔ dholdie dhiil ekole ku miak, ku ne miakne: ne ke cii nebi thou leu ne baŋ biyic de Jeruthalem. 
LUK.13.34	Agai Jeruthalem, Jeruthalem, man ye nebii nɔk, ku ye ke biɔɔk kek kɔc cike ya tuɔc e! an ee ye piɔu dai naŋ ba mithku ya kuɔt yic, ci man ye ajith yen mithke kuɔt ne yewuɔk, ku cik ɣa gam! 
LUK.13.35	Ŋɛmka, ɣonduɔn ee nyaŋ week ke yuaŋ: ku we ya yɔɔk, Ya we ci ɣa bi ŋem, agut te bii we jal jam, Wuɔ keewuubi ya thiei ye yen man bɔ ne rin ke Bɛnydit.
LUK.14.1	Na ɣɔn, aci lɔ ɣon toŋ de bɛny de Parithai ne kol toŋ de thabath bi lɔ cam, goki buuth. 
LUK.14.2	Ŋem, raan ee tɔ ne yenom ci butic. 
LUK.14.3	Go Yecu dhuk yook dukuuny ke luɔk ku Parithai, jiɛm, Ye piɛth bi kɔc ya cɔk dem ne kol e thabath ka rɛɛc? 
LUK.14.4	Goki miɛm. Go loom ku cɔk dem, ku cɔk lɔ. 
LUK.14.5	Ku thiec keek, Ye yeŋa de week na cii akajade ka miɔr lony e yithic, ke cii dɔc miɛt bei ne kol e thabath? 
LUK.14.6	Goki ciɛn ke dhuk kek keekake nhiim.
LUK.14.7	Go kɔc eke ci cɔɔl ciɛr parabol, te cen lony lɔc kek thoc ŋem thoc ke bany; yook ke, 
LUK.14.8	Ye na ci yi cɔɔl ne ran dɛ ba bɛn te de miɛth de thiek, ke yin duɔne nyuc ne thony de baanyic, duɔke na la ku nɔŋ ran dɛ thiekic ci cɔɔl bi bɛn, 
LUK.14.9	ku bɔ ran e cɔl we ku yook yi, Ye cɔk yerane nyuc; ke yin bi rɔt jal jɔt ke yin ci yic liɛr, ku lɔ nyuc ne thooc abac. 
LUK.14.10	Ku na ye yi cɔɔl, ke yin ye lɔ ku nyuɔce te de kɔc thoi: na la ku bɔ ran e cɔl yi, ke kabi yi yɔɔk; Ye math, lɔr te de dit: ke yin bi jal naŋ nuɔm ne kɔc nyiin kedhia kɔc ci nyuc bik we ke cam. 
LUK.14.11	Raan eben ye rɔt cɔk dit abi ya cɔk kɔɔr; ku ran ye rɔt kuɔr piny abi ya cɔk dit.
LUK.14.12	Ku beer ran e cɔl e yɔɔk, Ye na loi miɛth kɔl ka miɛth thɛi, ke yin duɔne mɛɛthku ye cɔɔl, ku watmɛthku, ku kɔc kɛɛr we ke, ku kɔc ci bany reer we ke; duɔke na la e ke bi yi bɛɛr cɔɔl ku bik yi cuɔt. 
LUK.14.13	Na ye miɛthdit loi, ke yin ye aŋaaŋ cɔɔl, ku kɔc tok, kene yi kɔc ye kɔm ku coor: 
LUK.14.14	ke yin bi jal thiei; ne ke cin kek ka bik kek ke yi cuɔt: yin bi cuɔt ne jon de rɔt de kɔc lajik.
LUK.14.15	Na ci ran toŋ de keek ciɛm kene keek keekake piŋ go yɔɔk, Ye keeyabi thiei ye ran bi mono cam ne ceŋ ne Nhialicic. 
LUK.14.16	Go jam, Ye raan ee ci miɛth dit loi; ku cɔɔl kɔc juec: 
LUK.14.17	na ɣɔn ci kol e cam bɛn, ke toc aluaŋde bi kɔc eke ci lɛk lɔ yɔɔk, Ye baka; kaŋ kedhia aa jal loi emane. 
LUK.14.18	Go ŋɛk rɔt ya lɔ kony ne keek kedhia. Jam ran tueŋ, Ye ɣan ci dom ɣɔɔc, a kaba lɔ dhiil ne ŋem: pɛl ɣɛn yin laŋ. 
LUK.14.19	Ku jam ran dɛ, Ye ɣan ci yok mat keedhiec ke mioor ɣɔɔc, a kaabake them: pɛl ɣɛn yin laŋ. 
LUK.14.20	Ku jam rane, Ye ɣan ci thiek, yen ɣan ce lɔ. 
LUK.14.21	Go aluak lɔ dhuk, ku lek bɛnyde keewelke. Go bɛny de ɣot ɣok, jiɛm yook aluaŋde, Ye dɔc lɔ ne dhɔldit kedhia ke baai ku dhɔlthii, ku lɔ bɛiye aŋaaŋ ku kɔc tok ku coor ku kɔc ye kɔm eene. 
LUK.14.22	Go aluak jam, Ye bɛny, welku aa loi, ku luak adakic. 
LUK.14.23	Go bɛny aluak yɔɔk, Ye lɔɔr ne car yic ku roor, ku dhili ke ne bii, bi ɣondie bi bi thiaŋ. 
LUK.14.24	Yin ya yɔɔk, ya kacin ran toŋ de keekɔcka ca kan cɔɔl a bi miɛthdie thiep.
LUK.14.25	Ku lɔ dun diit ci kut ke ye: go rɔt wel ku yook ke, 
LUK.14.26	Ye na ye raan bɛn enɔŋ a, ku cii wun ku man ye maan, ku tiŋde kene mithke, ku watmɛthke, ku nyirakɛcke, agut weike eya, e kace leu bi ya ranpiocedie. 
LUK.14.27	Ran ci tiɛm ageerde ye ɣaac, ku ye ɣa biɔth, e kace leu bi ya ranpiocedie. 
LUK.14.28	Ŋa de week, na kɔɔr bi ɣon baar loi, ku ci bi kan nyuc ku kuen ciin bi kɔɔr lan ben e leu ne thol? 
LUK.14.29	Duɔke na la ku ci keeric, ke cii bi leu ne thol, ku raan ebɛn bi ye ŋem abi ya bui jiɛm, 
LUK.14.30	Ye yerane ee ɣot keeric ku kacii leu bi dhuɔl piny. 
LUK.14.31	Ku ye meleŋ no, na kɔɔr bi tɔŋ jɔt meleŋ dɛ, ci bi kan nyuc, ku kɔn rɔt ciɛɛr lan bii remden ye bianabur thiɛr thɔɔr leu kene ran bɔ kene remden ye bianabur thiɛrou? 
LUK.14.32	Ka yin, na ŋoot kene ke mec, ke katooc metuc bi dɔɔr bik kek dɔɔr lɔ thiec. 
LUK.14.33	Yen raan ebɛn de week ci kake kedhia ye puɔl, e kacie ranpiocedie. 
LUK.14.34	Yen awai apiath: ku na ci wacde liu, ke beer ya wac yede? 
LUK.14.35	E kace piath ne dom, ku ne akut de anyuɔn; aye kɔc cuat wei. Neke piŋ kɔc nɔŋ yith keek.
LUK.15.1	Ku mejueer kedhia ku kɔc rac aa roth cuɔt en bik bi piŋ. 
LUK.15.2	Go Parithai ku dugɛɛr goki ɣok, jamki, Yi yerane ee kɔc rac loom, ku rom kene keek.
LUK.15.3	Go ke jaam ne yeparabole, jiɛm, 
LUK.15.4	Ye yeŋa de week, nɔŋ amɛl keethiɛrnyɛny, ku ci tok maar ne keyic, go thiɛrdheŋuan ku dheŋuan cuɔk nyiɛŋ roor, ku le ke ci maar kɔɔr, agut te yok en en? 
LUK.15.5	Ela ku ci ye yok, e kajɔt ne yekɔu, cii piɔu jal miɛt. 
LUK.15.6	Ana ye bii bei, ke cɔl mɛɛthke ku kɔc rɛɛr kene yen, jiɛm, Ye laka piɔth yum wene ɣɛn, ɣan ci amaldien ne ci maar yok. 
LUK.15.7	We ya yɔɔk, Ya yenekee cɔɔk bene piɔth miɛt pan nhial ne ran rɛɛc toŋ ci yepiɔu wel, ne kɔc lajik keethiɛrdheŋuan ku dheŋuan ken kepiɔth wel.
LUK.15.8	Ka ye tiɛŋ ŋa, na nɔŋ riɛr keethiɛr, ku ci tok muɔr thin, ke ce mac deep, ku weec ɣotic, ku cool e kɔɔr agut te yok en en? 
LUK.15.9	Ku na ci ye yok, ke ce nyiriɛcke cɔl ku kɔc rɛɛr kene yen, ku jiɛm, Ye mitku piɔth, an ci riardien waar ca muɔr aca yok. 
LUK.15.10	Yen, we ya yɔɔk, Ya yum de piɔu ee tɔ ne malaikai ke Nhialic nyin ne toŋ rɛɛc ci yepiɔu bɛr wel.
LUK.15.11	Ku jiɛm, Ye ran tok ee nɔŋ wat keerou: 
LUK.15.12	go wenthi wun yɔɔk, Ye Wudie, yiɛne ɣa baŋ ye baŋdie ne kaku yic. Go kake tɛk keek. 
LUK.15.13	Ana ye thol nin diaak, ke kuut kake yic, ku kook leer piny mec: ku lee kake thiai wei ne ceŋ rac. 
LUK.15.14	Na ci kake thol kedhia, go pawɛɛr go tuɔl yepinye; go kake jal dhal. 
LUK.15.15	Go lɔ ku mɛt rɔt ran toŋ de pan de yepinye; go yerane ya cɔk lɔ roor bi kuɔlke ya lɔ biɔɔk. 
LUK.15.16	Ku ye kɔɔr epiɔu bi yeyic ya thiɔŋ ne paat ye kuɔl ke cam: ke ye ciɛn randen ye ke yiɛn e. 
LUK.15.17	Na ɣɔn ci bɛn tede yetok, ke jam, Ye aluɛk juec tɔ kene awa aanɔŋ monoi kueth ke ku bothki ke, ku ɣan ekee ke thook eenene ne cɔk! 
LUK.15.18	Ɣan bi rɔt jɔt ku laar enɔŋ awa, ku kaba lɔ yɔɔk, Ya Awa, ɣan ci rɛɛc luɔi nhial, ku ne yinyin: 
LUK.15.19	an ce piath, a ɣan ce bere ya cɔɔl wendu: cɔk ɣa cit ran toŋ de aluɛkku. 
LUK.15.20	Ku jɔt rɔt, ku bii enɔŋ wun. Na ŋoot ke mec, ke ŋem wun, go piɔu kac, ku kɛt, ku lee buɔr piny, ku ciim. 
LUK.15.21	Go wa yɔɔk, Ye Wudie, ɣan ci rɛɛc luɔi nhial, ku ne yinyin: ɣan ce piath, a ɣan ce bere ya cɔɔl wendu. 
LUK.15.22	Go wun aluɛkke yɔɔk, Ye dacka alanh piath bɛi, ku piɔthka ne yekɔu; ku taauka katim ne yeciin, ku piɔthka war ne yecok; 
LUK.15.23	ku bɛika miɔr atieke, ku nakka, buk cuet ku buk piɔth miɛt: 
LUK.15.24	yewendiene ee ci thou, ku kee bɛɛr piir, ee ci maar ku kee bɛɛr yok. Goki piɔth jal miɛt. 
LUK.15.25	Ku wendit ee tɔ domic: ana ye bii ku ye cooth baai, ke piŋ madhika ku diɛr. 
LUK.15.26	Go aluaŋ tok cɔɔl, ku thiec keekake. 
LUK.15.27	Go yɔɔk, Ye wanmuuth ee bɛn; ku wuur ee miɔr atieke nɔk, ne ke cen ɣeet enɔŋ en ke piɔl guɔp. 
LUK.15.28	Go ɣok, a cii lɔ bei: go wun bɛn ku lɛŋ. 
LUK.15.29	Go wun yɔɔk, Ye ŋem, yin ca luɔi ne keerunke kedhia, ku kacin loŋdun ca kan wuɔcic: ku cii ɣa kɔn yiɛn nyɔŋ thin e thɔk, ban piɔu miɛt wɔne wariɛccie: 
LUK.15.30	ela ku ye yewendune ye bii, man ci kaku thiai wei ne abɛɛl, ke nakne miɔr atieke. 
LUK.15.31	Go wun yɔɔk, Ye Wendie, yin ye tɔ luut wene ɣɛn, ku kacie kedhia aye kaku. 
LUK.15.32	Ku kee piath bi kɔc piɔth miɛt: ne ke cite yewanmuuthe ke e ci thou, ku beer piir, ku cit ke e ci maar, ku bere yok.
LUK.16.1	Ku beer kɔcpiocke yɔɔk, Ye kee nɔŋ ran e ci bany nɔŋ meŋemde; go yerane guɛɛl ya ye ka ke wun thiɔi. 
LUK.16.2	Go cɔɔl ku yook, Ye yeŋo eke ca piŋe enɔŋ yin? Nyuɔthe ɣa kuɛn de kaku ye ke ŋem da. Yin ce beer ya meŋem. 
LUK.16.3	Go meŋem jam ne rɔt, Ye ba ŋo loi? bɛnydie anyiɛi ŋem de kaŋ enɔŋ ɣɛn. An cin riɛr puɔr an; an ye lim riɛu. 
LUK.16.4	An ci ke ba loi tak, ke bik kek ɣa loor ne ɣootken yic te nyiɛie ɣɛn ne ŋem de kaŋic. 
LUK.16.5	Go kɔc ke kany ke bɛnyde cɔɔl, ku thiec ran tueŋ, Ye yede ca yuit enɔŋ bɛnydie? 
LUK.16.6	Go luel, Ye kaaye riɛm ke miok keethiɛrnyɛny. Go yɔɔk, Ye lom waragaŋdu, ku dɔc nyuc piiny, ku gar thiɛrdhiec. 
LUK.16.7	Ku beer ran dɛ thiec, Ye ca de yuit? Go luel, Ye kaaye riɛm ke rap keethiɛrnyɛny. Go yɔɔk, Ye lom waragaŋdu, ku gar thiɛrbɛt. 
LUK.16.8	Go bɛnyde meŋem rac leec, ne ke cen lui ci ran nyic kaŋ: wɛɛt ke yepinye aawɛr wɛɛt ke ɣɛɛr ne nyiny de kaŋ ne kuandenic. 
LUK.16.9	We ya yɔɔk, Ya yaka maath wene kɔc ne wɛu ke luɔi rac; bik we ya loor ne ɣan ke ceŋ athɛɛr te ye we yuik. 
LUK.16.10	Ran ye kalik dot, ee kajuec dot eya: ku ran ci kalik ye dot aci kajuec ye dot eya. 
LUK.16.11	Yen na cak weu ke luɔi rac ye dot, ke ŋa bi weu yith ya tau week? 
LUK.16.12	Ku na kɛnka ka ke ran dɛ ya dot, ke ŋa bi we ya yiɛn ka ye kakuɔn? 
LUK.16.13	Acin awun ye bany keerou leu ne lui: abi tok ya maan, ku ye tok nhiar; kabi ya ceŋ ke tok, ku ye tok rɛɛc. We ci Nhialic bi ya luɔi ku weu.
LUK.16.14	Go Parithai, kɔc ye weu nhiar, goki keekake piŋ kedhia; goki bui. 
LUK.16.15	Go ke yɔɔk, Ye we ye roth cɔk lajik ne kɔc nyin; ku Nhialic ee we nyic piɔth: ke ye leec areet ne kɔc ee ya ke man ne Nhialic nyin. 
LUK.16.16	Loŋ ku nebii aake tɔ agut en Jɔn: elan e bii en, go welpiath ke ceŋ de Nhialic jal ya luel, go raan ebɛn jal ya wat leer thin. 
LUK.16.17	Na jiɛl yi nhial ke ke piny, e kapiɔlic ne lony wei de cook toŋ de loŋ. 
LUK.16.18	Raan ebɛn ran ye tiŋde puɔl, ku thiɛk dɛ, e kee ya mekor: ran ye tiŋ ci moc puɔl thiak, e kee ya mekor.
LUK.16.19	Raan ee tɔ ran nɔŋ kaŋ, ku ye ceŋ ne alanh alian piath, ku ye miith lɔyum cam: 
LUK.16.20	ku tɔ melim cɔl Ladharo cii kɔc kan ne ɣonde thok, nɔŋ guɔp ɣɔntook juec, 
LUK.16.21	ku ye piɔu naŋ bi ya yiɛn thethuei ye loony piny ne agen de ran nɔŋ kaŋ nom; go jɔk bɛn ku yiki ɣɔntook nyan yic. 
LUK.16.22	Ɣɔn ke melim ke thou, go laar ne malaikai ku lek taau ne Abraɣam yɔu: ku thou ran nɔŋ kaŋ eya, go thiɔk. 
LUK.16.23	Ku te tɔ yen pan de tip ke kɔc, go yenyin jɔt, ke guum luc, ŋem Abraɣam temec, ku Ladharo ne yeyɔu. 
LUK.16.24	Go coot ku jiɛm, Ye Awa Abraɣam, kace piɔu enɔŋ ɣa, ku tuuc Ladharo, bi yeriop juɔl ne piu yic, bi a cɔk lir liep; an ci guɔp lɔ cuei ne yemanyeic. 
LUK.16.25	Go Abraɣam yɔɔk, Ye Wene, ciɛte yinom, waar piir yin ke yin ee ye kapiɛthku kap, ku kap Ladharo karac: yen emane eene ee naŋ duɔt epiɔu, ku lɔ guɔp cuei. 
LUK.16.26	Ku kanɔŋ dɛ, kaamda wɔne yin anɔŋ adhuɔm dit; na nɔŋ kɔc piɔth bik neth enɔŋ yin, e kacik leu, ku cin ran leu en ne neth eeti enɔŋ wɔɔk. 
LUK.16.27	Go jam, Ye yen yin laŋ, awa, ba tuɔc ɣon de awa; 
LUK.16.28	an nɔŋ watmathkuɔ keedhiec; bi ke lɔ yɔɔk, duɔeke bi bɛn yete de luce eya. 
LUK.16.29	Go Abraɣam jam, Ye kaanɔŋ Mothe ku nebii; neke piŋeke. 
LUK.16.30	Go jam, Ye naa, Abraɣam awa: na lɔ ran toŋ ci thou enɔŋ keek, e kaawel kepiɔth. 
LUK.16.31	Go yɔɔk, Ye na cik Mothe ye piŋ ku nebii, ku ne ran toŋ ci thou cak rɔt jɔt, e kace ke kuem nhiim.
LUK.17.1	Go kɔcpiocke yɔɔk, Ye ka ye kɔc cɔk kɔth abi tɔ: ku kabi naŋ dhieu enɔŋ yen yen man ye ke cɔk tul! 
LUK.17.2	Aŋuan enɔŋ en te duute kuur de guɛr ne yeyeth, ku cuɛte bɛɛr, ne kɔth ben toŋ de keekathiike cɔk kɔth. 
LUK.17.3	Yaka roth ŋem apiath: na loi wanmuuth rɛɛc, ke wai; ku na wel yepiɔu, ke pɛl. 
LUK.17.4	Ku na ci yi luɔi rɛɛc naadherou ne akol tokic, ku beer yepiɔu wel naadherou, jiɛm, Ye ɣan dhiau piɔu; ke pale awanyde.
LUK.17.5	Go kɔcpiocke Bɛnydit yɔɔk, Yi cɔk gamda cɔk dit. 
LUK.17.6	Go Bɛnydit jam, Ye na ye gamduɔn thoŋ ke nyin thin de muthada, kee te lɛuka yetim cɔl ŋaape ne yook, Wuɔ tuk yithar, ku lɔɔr cuɔme rɔt ne baric; e ke te ci we gam. 
LUK.17.7	Ku yeŋa de week, nɔŋ aluaŋ ye ye puɔr, ka yin thokke ya biɔɔk, na bii roor, ke yook, Ye bar, dɔc nyuc ba cam; 
LUK.17.8	ku cii bi yɔɔk, Ye loi ke cam, dut yiyic, ku luɔiye ɣɛn, ba kan cam ku kan dek; ku jɔl lɔ cam ku dɛkne aala? 
LUK.17.9	Ye aluak leec ne ke cen welke ya loi? 
LUK.17.10	Yenekee cɔɔkduɔn eya, na cak kaŋ loi kedhia, ka ci lɛk week, ke we jam, Wuɔ wɔ ye aluɛk rac; wɔ ci luɔi baŋda acuk loi abac.
LUK.17.11	Na ɣɔn, atɔki dhol e Jeruthalem, ke bak Thamaria ciɛlic ku Galili. 
LUK.17.12	Ana ye ɣeet pan thin tok, ke ram ke kɔc keethiɛr kɔc cii abiɛl ke dɔm, e ke kaac temec: 
LUK.17.13	goki kerot jɔt, cotki, Yii Yecu, Bɛny, kace piɔu ne wɔɔk. 
LUK.17.14	Na ci ke ŋem, e ke yookke, Ye lak nyuɔthka roth bany ke ka ke Nhialic. Na wen, aleki, e ke go guɔ dɛm. 
LUK.17.15	Na ci ran toŋ de keek rɔt ŋem ne ci dɛm, ke dhuk rɔt ke ye coot, leer ke lec Nhialic; 
LUK.17.16	bii ku cuɛt rɔt piny ne yecok, ku leec, ku kee ye muɔny Thamaria. 
LUK.17.17	Go Yecu dhuk, jiɛm, Ye ne ke cie thiɛr wen kek kɔc ci dɛm; a tɔ dheŋuan eno? 
LUK.17.18	Cin toŋ lɔ rɔt dhuk bi Nhialic ben yiɛn nuɔm, a ye yealene? 
LUK.17.19	Ku yook, Ye jɔt rɔt, gamdu ee yi cɔk piɔl.
LUK.17.20	Go Parithai thiec, ne te bii ceŋ de Nhialic bɛn, go ke gam, jiɛm, Ye ceŋ de Nhialic aci bi bɛn ke dɛiye: 
LUK.17.21	ka bi luel, Ya ŋɛmka, kabɔ tɛɛn! ka ya, Kabɔ tɛɛn! ŋɛmka, ceŋ de Nhialic atɔ ne weyic.
LUK.17.22	Go kɔcpiocke yɔɔk, Ye akol kɔk aabi bɛn, akol bii we kol de Wen de raan ya ŋaŋ bak ŋem, ku kacak bi ŋem. 
LUK.17.23	Ku kaabi we ya yɔɔk, Yii ŋɛmka tɛɛn! ku yii tene! ke we duɔka ye lɔ, duɔka ke ye biɔth: 
LUK.17.24	acit man de yuil e deŋ, man ye yuil ne nhial biakne ku lee gut ne nhial baŋe; yeneka bi ya cɔɔk de Wen de raan ne kolde. 
LUK.17.25	Ku kabi kajuec kan guum tueŋ, ku bi jai ne yekuane. 
LUK.17.26	Acit akol ɣɔn ke Noa, yeneka bi yenya ne akol ke Wen de raan. 
LUK.17.27	Ɣɔn ye kek cam, ku yiki dek, ku yiki thieek, ku ye ke thiak, agut kol lere Noa riɛi, abiiye aboor, ku mou ke kedhia. 
LUK.17.28	Ku yene ye cɔɔk de akol ɣɔn ke Lɔt; ake ye cam ku yiki dek, ku yiki ɣooc, ku yiki kaŋ ɣaac, ku yiki com, ku yiki ɣoot yik; 
LUK.17.29	ku kol jɔle Lɔt jaal ne Thɔdom, ke wɛl mac nhial, ku thulpur, ku nɛk ke kedhia: 
LUK.17.30	yeneka bi ya cɔɔk de kol de Wen de raan, ben tuɔl. 
LUK.17.31	Yekole, ke ran tɔ nhial ne ɣot nom, ku tɔ kake ɣot, ke ne ce lɔ piny bi kake lɔ nap bei: ku yene ye cɔɔk de ran tɔ domic, ne ce beer dhuk ciɛn. 
LUK.17.32	Yaka wenhiim ciɛt ne tiŋ de Lɔt. 
LUK.17.33	Ran ye piɔu naŋ luɛk weike aabike ya wuɔɔc: ku ran ye ke wuɔɔc aabike ya luɔk. 
LUK.17.34	We yɔɔkke, Ya yekaune abii kɔc tɔ e ke ci tac keerou ne agen tokic; tok abi jɔt, ku dɔŋ kene. 
LUK.17.35	Abi naŋ diar keerou guɛr ne kuur tok nom; tok abi nyaai, ku dɔŋ kene. 
LUK.17.36	Abi naŋ kɔc tɔ domic keerou; tok abi nyaai, ku dɔŋ kene. 
LUK.17.37	Goki bɛɛr yookki, Yii ye teno, Bɛny? Go ke yɔɔk, Ye te ye guɔp tɔ thin, yeneka ye coor guɛɛr.
LUK.18.1	Go ke ciɛr parabol, bik lɔŋ ya luut, ku cik kɔn dak; 
LUK.18.2	jiɛm, Ye duluk ee tɔ pan tok, ran e cie riɔc ne Nhialic, ku cii raan ye cɔk ye ke dɛ: 
LUK.18.3	ku kee nɔŋ tiŋjɔɔk tɔ yepane; tiŋ e ye cool e bɛn enɔŋ en, ye jam, Ye luk luŋdie wɔ ran de aterdie. 
LUK.18.4	Go yok ke rec: wen ke jɔl jam ne yepiɔu, Ye ne cak ya man can ye riɔc ne Nhialicne, ku caa raan ye cɔk ye ke dɛ, 
LUK.18.5	ke ke ye yetiŋe ɣa yɔŋ, aban e luɔk luŋde, a go ɣa cuɔk ye bɛɛr nuan ne cool e bɛn. 
LUK.18.6	Go Bɛnydit jam, Ye piɛŋka ke luel duluŋ rac. 
LUK.18.7	Ci Nhialic kɔckeek ci lɔc bi luɔk luk, kɔc ye cool e cɔl en akol ku wɛɛr, ku ye kac de piɔu luut enɔŋ keek? 
LUK.18.8	We ya yɔɔk, Ya kaabike dai luɔk luk. Ku na bɔ Wen de raan, ke bi gam yok ne piny nom?
LUK.18.9	Go ke bɛɛr ciɛr yeparabole kek kɔc ye roth luel yii kek ye lajik, ku ye raan ebɛn rɛɛc: 
LUK.18.10	Ye kɔc keerou aake lɔ yekalu lek lɔŋ; tok ee ye muɔny Paritha, ku ye kene mejuer. 
LUK.18.11	Go muɔny Paritha kɔɔc ku lɛŋ yela ne yepiɔu, Ye Nhialic, yin lɛɛc, ne ke can cit kɔc kɔk, kɔc ye rum, ku kucki luk, kɔc ye kor, ku caa cit yemejuere. 
LUK.18.12	Ɣan ye thiel naarou ne wik tok; ku ya ke de thiɛr gam ne kacie yic kedhia. 
LUK.18.13	Go mejuer go kɔɔc temec, ku cii yenyin jɔt nhial, ku biɛk yepiɔu, jiɛm, Ye Nhialic, ye piɔu kac ne ɣa, ɣan ran rac. 
LUK.18.14	We ya yɔɔk, Ya yerane ee dhuk bei ke ci cɔk lajik ne rane: raan ebɛn ye rɔt cɔk dit abi ya kuur, ku ran ye rɔt kuɔr piny abi ya dit.
LUK.18.15	Goki miththiiken bɛi enɔŋ en, bi ke bi jak gup: na ci kɔcpiocke ke ŋem, e ke waiki ke. 
LUK.18.16	Go Yecu ke cɔɔl, jiɛm, Ye cakka miththii ye bɛn enɔŋ an: ku duɔka ke ye peen: ka cit ke keeka ye ya ceŋ de Nhialic. 
LUK.18.17	We ya yɔɔk neyic, Ya raan ebɛn ran cie bɛn ne ceŋ de Nhialicic ci man de mɛnhthi, e kace lɔ thin bi kan leu.
LUK.18.18	Go bɛny tok thiec, jiɛm, Ye Dupiony Piath, yeŋo ba ya loi ban naŋ piir athɛɛr? 
LUK.18.19	Go Yecu yɔɔk, Ye yeŋo yin a cɔk piath? acin toŋ ye piath, ee tok, ee Nhialic. 
LUK.18.20	Yin nyic looŋ, Ya duɔne ye kor, Duɔne ye nɛk, Duɔne ye kual, Duɔne ye rieth, Ye wuur theek ke ke moor. 
LUK.18.21	Go jam, Ye keekake aacake ya loi ne lan e yan ranthi agut ci emane. 
LUK.18.22	Na ci Yecu ye piŋ, ke jam, Ye kee tok yeneka ŋoot ke liu: ɣaace kaku kedhia, ku tɛke ke aŋaaŋ, ku yin bi naŋ weu nhial: ku jɔl bɛn, ye ɣa kuany cok. 
LUK.18.23	Na ye piŋ keekake, ke dhiau piɔu areet; ne kee cen bany areet. 
LUK.18.24	Na ci Yecu ye ŋem, ke jam, Ye bɛn de ran ci bany ne ceŋ de Nhialicic arir ewai! 
LUK.18.25	Teek de thɔrɔt ne nyin de alibrɔtic, yeneka kɔc ne lɔ de ran ci bany ne ceŋ de Nhialicic. 
LUK.18.26	Go kɔc ci ye piŋ goki jam, Yii a yeŋa bi luɔk? 
LUK.18.27	Go jam, Ye ka ye raan dhal, aye Nhialic ke leu. 
LUK.18.28	Go Petero jam, Ye ŋem, wɔ ci kakuɔ puɔl ku yuku yi biɔɔth. 
LUK.18.29	Go ke yɔɔk, Ye we ya yɔɔk neyic, Ya kacin ran ci ɣot puɔl, ku tiik, ku watmɛthke, ku wun ku man, ku mith, ne ke de ceŋ de Nhialic, 
LUK.18.30	ku cii bi naŋ kajuec ne yepinye nom, ku piir athɛɛr de ceŋ bi bɛn.
LUK.18.31	Go thiɛrkurou loom, ku yook ke, Ye ŋɛmka, wɔ lɔ Jeruthalem, ku keriɛc ci gɔɔr ne nebii aabi luɔi Wen de raan. 
LUK.18.32	Abi gam yine Juurkɔk, ku kabi bui, ku luie karac, ku kabik ŋuɔɔt: 
LUK.18.33	ku kabik dui ku nakki: ku na ye nin yi yiki diak, e kabi rɔt bɛɛr jɔt. 
LUK.18.34	Goki ciɛn toŋ nyicki cok ne keekake; ku keewelka aake ci thian ne keek, goki wel cike luel cuɔk nyic.
LUK.18.35	Na ɣɔn, aci thiɔk ke Jeriko, ke cɔr ee tɔ ne dhol kec, ye lim: 
LUK.18.36	go duut piŋ ke tek, go thiec bi nyic ke yeŋo. 
LUK.18.37	Goki yɔɔk, Yi kee Yecu de Nadhareth yeneka teek. 
LUK.18.38	Go coot, jiɛm, Ye Yecu, yin wen de Dabid, kace piɔu enɔŋ an. 
LUK.18.39	Go kɔc ŋaar waai bi mim: go dhiac ke cot areet, Ye yin Yecu, wen de Dabid, kace piɔu enɔŋ an. 
LUK.18.40	Go Yecu kɔɔc, ku jiɛm, bi bɛi enɔŋ en: na ci ɣeet tethiɔk, ke thiec, 
LUK.18.41	Ye yeŋo kɔr ba luɔi yin? Go jam, Ye Bɛnydit, ee ba bɛɛr yin. 
LUK.18.42	Go Yecu yɔɔk, Ye yiɛne: gamdu ee yi cɔk piɔl. 
LUK.18.43	Go dai yin elantoŋtɛi, ku biɔɔth cok, ke lec Nhialic; ku na ci raan ebɛn ye ŋem, ke jɔl Nhialic cok leec.
LUK.19.1	Go Yecu bɛn ke teek ne Jerikoic. 
LUK.19.2	Ŋem, raan ee tɔ ye cɔɔl Dhakayo; ku kee ye bɛny de juɛr, ku kee ci bany. 
LUK.19.3	Go piɔu naŋ ŋem de Yecu lan yen ŋa; go cuɔk ye leu ne duut, ne kee cek en. 
LUK.19.4	Go riŋ tueŋ, leer ku yith ne ŋaap nom bi ŋem: ne kee ben teek yedhole. 
LUK.19.5	Na ci Yecu bɛn etedene, ke liec nhial, ku yook, Ye Dhakayo, ban yicok, bar piny; an bi lɔ cool ɣondu ekole. 
LUK.19.6	Go yecok ban, bii piny, ku loor ne yum de piɔu. 
LUK.19.7	Na cik ye ŋem, e ke lɔ ŋunŋun, jamki, Yii kee lɔ nyuc kene ran rac. 
LUK.19.8	Go Dhakayo kɔɔc, ku yɔɔk Bɛnydit, Ye ŋem, Bɛnydit, baŋ toŋ de ceŋdie aya miɔc aŋaaŋ; ku na ca ke de ran dɛ kuɔc loom, e kaya dhuɔk e ke ye yic ŋuan. 
LUK.19.9	Go Yecu yɔɔk, Ye luak ee bɛn yeɣone ekole, ku ne ke yen wen de Abraɣam eya. 
LUK.19.10	Wen de raan ee bɔ bi ka eke ci maar bi kɔɔr ku bi ke luɔk.
LUK.19.11	Na cik keekake piŋ, ke juɛkic ne parabol, ne kee cen thiɔk ke Jeruthalem, ku ne kee ye kek ye tak yii bi ceŋ de Nhialic dai tuɔl. 
LUK.19.12	A go jam, Ye bɛny tok ee ci keny pan mec, bi ceŋ lɔ loom, ku bi lɔ dhuk. 
LUK.19.13	Go aluekke cɔɔl keethiɛr, ku yin ke jinii keethiɛr, ku jiɛm, Ye lui we ke agut te bɛi an. 
LUK.19.14	Ku kee mɛɛn kɔcke, goki kɔc tuɔc ne yecok, lek yɔɔk, Yii wɔ ce yerane kɔr bi ya bɛnyda. 
LUK.19.15	Na ɣɔn, aci jal dhuk, ke ci ceŋ lɔ loom, ke jam bi aluɛk eke ci yiɛn weu cɔl en, bi te cik juak ne weu thook nyic. 
LUK.19.16	Go aluaŋ tueŋ kan bɛn, jiɛm, Ye Bɛny, jinidun waar ee jinii kɔk lɔ bɛi keethiɛr. 
LUK.19.17	Go yɔɔk, Ye kapiath areet, yin ye aluaŋ piath: ku ke cene yi yok ke yin ye lui apiath ne kadiak, a bin naŋ riɛr de bɛidit keethiɛr. 
LUK.19.18	Go aluaŋ de rou bɛɛr bɛn, jiɛm, Ye Bɛny, jinidu ee jinii kɔk bei keedhiec. 
LUK.19.19	Go yɔɔk eya, Ye nɔŋ riɛr de bɛidit keedhiec eya. 
LUK.19.20	Ku bɔ dɛ, jiɛm, Ye Bɛny, ŋem jinidu eke, ee ca duut alath ku taau: 
LUK.19.21	ne kee riac an ne yin, ne ke yin ran rir: yin ye ke kɛne taau piny kuany, ku ye tem ne ka kɛneke puur. 
LUK.19.22	Go yɔɔk, Ye yin ba luk ne welku, yin aluaŋ rac. Yin nyic an ke ɣan ye ran rir, a ya loom ne ke kɛn taau piny, ku ya tɛm ne ka kɛnke puur. 
LUK.19.23	A ŋo cin weucie tɛɛu ne baŋkiyic, a na ya ca lɔ dhuk, e ke ba thiec lɔɔm ke ne cike juak yic? 
LUK.19.24	Go kɔc eke kaac tɛɛn yɔɔk, Ye lɔmka jini enɔŋ en, ku yiɛnka ran nɔŋ jinii keethiɛr. 
LUK.19.25	Goki yɔɔk, Yii Bɛny, kanɔŋ jinii keethiɛr. 
LUK.19.26	We ya yɔɔk, Ya ran ye naŋ ke dɛ, e kabi ya miɔc; ku ran ye ciɛn ke dɛ, ke ne cak ya kethin tɔ ke ye, e kabi nyaai enɔŋ en. 
LUK.19.27	Bɛika kɔccie wen ke ater, ye jam yii cik ɣa beer kɔɔr ba ya bɛnyden, bɛieke etene, ku nakka ke ne ɣanom eene.
LUK.19.28	Na ci jam yeya, ke lony dhol leer tueŋ, leer Jeruthalem.
LUK.19.29	Na ɣɔn, aci thiɔk ke Bathpagi kene Bethani, ne kuur ye cɔɔl kuur e Olip, ke toc kɔcpiocke keerou, 
LUK.19.30	jiɛm, Ya laka pan tɔ ne wenhiim tueŋ, ku na cak lɔ thin, ke we bi dan akaja yok ne mac, acin ran ci guɔ ya nyuc ne yekɔu: luɔnyka ku bɛika. 
LUK.19.31	Ku na thiec raan week, Ye yeŋo luɔnyka dau? ke we jam wuɔla, Wuɔ kee Bɛnydit yeneka ŋɛŋ en. 
LUK.19.32	Go kɔc eke ci tooc goki lɔ yok ne cit luɛlden wen. 
LUK.19.33	Ana yii ŋootki e ke lony dau, ke kɔc ke dau jam, Yii yeŋo luɔnyka dau? 
LUK.19.34	Goki jam, Yii kee Bɛnydit yeneka ŋɛŋ en. 
LUK.19.35	Ku biiki enɔŋ Yecu: ku thiethki alɛthken ne dau kɔu, ku nyuucki Yecu ne yekɔu. 
LUK.19.36	Ana ye ciɛth, e ke thieth alɛthken dholic. 
LUK.19.37	Na wen aci lɔ ke coth baai, te lɔ piny ne kuur e Olip thar, ke rem diit de kɔcpiocke gɔc miɛt de piɔu ku lecki ne ror dit ne kadit cike loi cikke ŋem; 
LUK.19.38	jamki, Yii keewuubi thiei ye Meleŋ bɔ ne rin ke Bɛnydit: ne dɔɔr ye tɔ nhial, ku ne nuɔm ye tɔ nhialic. 
LUK.19.39	Go kɔc kɔk ke Parithai tɔ ne duutic goki yɔɔk, Yii Bɛny, wai kɔckuk piɔceke. 
LUK.19.40	Go dhuk, Ye we ya yɔɔk, Ya na bi keekake mim, ke kur aabi coot.
LUK.19.41	Na ci thiɔk ke baai, ke ŋem baai, ku dhiɛu, 
LUK.19.42	jiɛm, Ye na ne nyic ne yekole, ye yiin, kek ka ye ya ka ke dɔɔr! ku emane aa thian ne yinyin. 
LUK.19.43	Akɔl abi yi yok, akol bik kɔc man yin yi yuɛl piny ne thieŋ dit, aabi yi gɔɔl piny, tiitki yi thin ne biɔk kedhia, 
LUK.19.44	ku kaabi yi thuɔr piny, agut mithkuk tɔ ne yiyic; ku kacin kuur toŋ bik nyaŋ piny ne kuure nom ne yiyic; ne ke kuc yin kol e nɛɛmdu.
LUK.19.45	Go lɔ ne yekaluic, ku gɔɔc kɔc ne ciɛc kɔc eke ye kaŋ ɣaac, 
LUK.19.46	yook ke, Ye kee gɔɔr, Ya luaŋdie abi ya cɔɔl luaŋ de lɔŋ: ku kacak cɔk ye ɣon de rum.
LUK.19.47	Ku ye cool ne weet ne yekaluic ne nyindhia. Go banydit ke ka ke Nhialic ku dugɛɛr kene bany ke kɔc goki kɔɔr bik nɔk: 
LUK.19.48	goki ke bik loi kuc; ne kee ci kɔc e guɛɛr, piŋki.
LUK.20.1	Na ɣɔn ne kol toŋ weet en kɔc ne yekaluic, weet ke ne welpiath, go bany ke ka ke Nhialic bɛn kene dugɛɛr ku roordit; 
LUK.20.2	ku jamki, yookki, Yii lɛke wɔ: Ye keekake loi ne riɛro? yeŋa yin yin yeriɛre? 
LUK.20.3	Go ke gam ku yook ke, Ye we ba thiec eya; ku gamka ɣa: 
LUK.20.4	Ye baptinh de Jɔn ye ke e bɔ nhial, ka ne bɔ enɔŋ kɔc? 
LUK.20.5	Goki kenhiim ciɛt ne roth, jamki, Yii na luelku yen, Wuu kee bɔ nhial; e kabi luel, Ye a yeŋo cii we ye gam? 
LUK.20.6	Ku na luelku yen, Wuu kee bɔ enɔŋ kɔc, ke wɔ bi biɔɔk ne raan ebɛn: ne ke cik ke ye gam ke Jɔn ye nebi. 
LUK.20.7	Goki dhuk, yii kucki te e bii yen thin. 
LUK.20.8	Go Yecu ke yɔɔk, Ye ke we caa bi lɛk yeriɛr yan keekake loi.
LUK.20.9	Go yeparabole gɔɔc ne lek kɔc; Ye raan ee com dom de abiɛi, ku nyiɛŋ awuut ke dom, ku jiɛl lee ceŋ wei piny dɛ. 
LUK.20.10	Na ɣɔn ye ruer ye bii, ke tooc aluak enɔŋ kɔc ke dom bik lɔ miɔɔc ne kaciluɔk ke dom de abiɛi; go kɔc ke dom goki lɔ dui, ku ciecki wei ne yecin. 
LUK.20.11	Go aluaŋ dɛ bɛɛr tooc: goki lɔ dui eya ku yɔŋki, ku ciecki wei ne yecin. 
LUK.20.12	Go aluaŋ de diak bɛɛr tooc: goki yiɛn ɣɔnetook, ku ciecki biyic. 
LUK.20.13	Go bɛny de dom go jam, Ye ba ŋo loi? Ɣan bi wendien nhiar tuɔc, lan bik kek ye lɔ riɛu edewe. 
LUK.20.14	Ana ye kɔc ke dom yii ŋemki ye, e ke yook roth jamki, Yii dit eke kene: nakku, ku bi dom ya adonyda. 
LUK.20.15	Goki ciɛc biyic domic, ku nɛkki. Yen yeŋo bii bɛny de dom luɔi keek? 
LUK.20.16	Abi bɛn ku nɛk keek keekɔc ke domka, ku kabi dom gam yin kɔc kɔk. Na cik ye piŋ, e ke jam, Yii diɛre te peen Nhialic. 
LUK.20.17	Go ke ɣoi, ku jiɛm, Ye yee ke yeŋo yeke ci gɔɔre,
LUK.20.17	Ya kuur ci jai ne mebuuth,
LUK.20.17	Yenekee bɛɛr cɔk ye ŋem de pany nom?
LUK.20.18	Raan eben ye loony ne yekuure nom abi rɔt ya thoor; ku ran bi ya mat, abi ya mot ci liɛt.
LUK.20.19	Go dugɛɛr kene bany ke ka ke Nhialic piɔth naŋ bik dɔm ne yethaane; e ke riɔc e kɔc; ne kee cik kek ye nyic ke luel yeparabole ne keek. 
LUK.20.20	Goki ya tiit, ku toocki aneem ci roth loi e ke ye kɔc piath, bik naŋ ke dɔm ke ye ne welke, bik kek ye gam yine riɛr de gabana. 
LUK.20.21	Goki thiec, Yii Dupioc, yin nyicku ke yin e jam ku ye weet apiath, ku cii kɔc e kuanyic, ku ye cok weet neyic ne dhol de Nhialic: 
LUK.20.22	Yen piɛth buk Kaithar ya juɛr weu, ka rɛɛc? 
LUK.20.23	Go koonyden nyic, ku jiɛm yook ke, 
LUK.20.24	Ye yeŋo thɛmka ɣɛn? Nyuɔthka ɣa denariɔn. Yeŋa ku rinke tɔ ne yekɔu? Goki jam, Yii kee Kaithar. 
LUK.20.25	Go ke yɔɔk, Ye ke we yaka Kaithar yiɛn ka ye kake, ku yaka Nhialic yiɛn ka ye kake. 
LUK.20.26	Goki ciɛn ke loiki ne kɔc nhiim ne yejame: goki gai ne beerde, ku ropki kethook.
LUK.20.27	Go kɔc kɔk ke Thadokai bɛn enɔŋ en, kɔc ye jam yii cin jon de rɔt; ku thiecki, 
LUK.20.28	jamki, Yii Dupioc, Mothe ee wɔ gaar, jiɛm, ye na ci manhe e raan thou, ku ne nɔŋ tiik, ku cin mith, ke manhe bi tiik loom, ku bi manhe kɔɔc. 
LUK.20.29	Yen wat ake tɔ keedherou mith ke mony tok: go wen tueŋ go thieek; ku thou ke cin mith; 
LUK.20.30	ku lɔ wen de rou; 
LUK.20.31	ku leer ke wen de diak; ku yene ye cɔɔk de wat kedhia, ku thouki. 
LUK.20.32	Ɣɔn ke tiik jɔl thou. 
LUK.20.33	Yen bi jal ya tiŋ de ŋa miak ne kol de jon de rɔt? ne ke cen ya tiŋden keedherou. 
LUK.20.34	Go Yecu ke yɔɔk, Ye wɛɛt ke yeceŋe aye thieek, ku ye ke thiaak, 
LUK.20.35	ku kek keek, keekɔc ye luɔk piath ne ɣet yeceŋtike, ku jon de rɔt ne thouic, aaci bi ya thieek, ku ce ke beere thiaak: 
LUK.20.36	ne ke cik kek kɔn bɛɛr thou: aabi ya ciɛt malaikai: ku yiki ya wɛɛt ke Nhialic, yiki wɛɛt ke jon de rɔt. 
LUK.20.37	Ku ke de kɔc ci thou ye kek bɛɛr piir, ee ci Mothe nyuɔɔth te de But, ɣɔn yen Bɛnydit cɔɔl Nhialiny de Abraɣam, ku ye Nhialiny de Yithak, ku ye Nhialiny de Jakob. 
LUK.20.38	Yen acie Nhialiny de kɔc ci thou, ee ke de kɔc ye piir: ne ke ye kek piir kedhia enɔŋ en. 
LUK.20.39	Go kɔc kɔk ke dugɛɛr gam yookki, Yii Dupioc, yin ci jam apiath. 
LUK.20.40	Ku riɔcki ne thiɛc bik kek ye bɛɛr thiec.
LUK.20.41	Go ke thiec, Ye yeŋo ye kek ye luel yii ye Kritho ye wen de Dabid? 
LUK.20.42	Ne kee cii Dabid jam ne guɔpde ne kitam de Diɛtic,
LUK.20.42	Ye Bɛnydit ee Bɛnydiitdie yɔɔk,
LUK.20.42	Ye nyuɔce ne ciɛn cuenydie,
LUK.20.43	Agut te ban yin cɔk kɛc kɔc nɔŋ ater kene yin kɔth.
LUK.20.44	Ee ye Dabid cɔk ye Bɛnydit, ne ye wende yede?
LUK.20.45	Go jam ke piŋ ne raan ebɛn yook kɔcpiocke, 
LUK.20.46	Ye yaka roth ŋem ne dugɛɛr, kɔc ye kok ne cath e ke ceŋ alɛth bar, ku yiki muɔth yene ke muɔth ne ɣan ke ɣɔc nhiar, ku ɣɔn ke nyuc ke bany ne luek ke gueer yic, ku ne ɣɔn ke bany te de miɛth dit; 
LUK.20.47	kɔc ye ɣoot ke diarjɔɔk cam yic, ku yiki lɔŋ cɔk baar ne adhuɔm: keekɔcka aabi naŋ lukwei gok.
LUK.21.1	Go yenyin jɔt, ku ŋem kɔc ci bany e ke cuɛt weuken ye miɔc de Nhialic ne ke de juɛric. 
LUK.21.2	Go tiŋjɔɔk tok ŋɔŋ guɔp ŋem ke cuɛt leptai keerou thin. 
LUK.21.3	Go jam, Ye we ya yɔɔk neyic, Ya yetiŋjɔɔkne ee weu juec cuat thin ne keek kedhia: 
LUK.21.4	ne ke ye keekɔcka cuɛt thin ne bany cik kek bany: ku kee keden e piir en ebɛn cuat thin ne ŋɔɔŋden de guɔp.
LUK.21.5	Ana ye kɔc yii jamki ne yekalu, ne dheeŋ cene ye dheeŋ ne kur ke weu juec, ku miɔc, ke jam, 
LUK.21.6	Ye keeka yakake ŋemka, abi naŋ akol bi bɛn, ben ciɛn kuur toŋ dɔŋ ne kuure nom, ci bi thuɔr piny. 
LUK.21.7	Goki thiec, jamki, Yii Dupioc, ye naa bii keekaka tuɔl, ku yeŋo bi ya cin nyuth kɔc thiɔk cik kek lɔ e ke thiɔk? 
LUK.21.8	Go ke yɔɔk, Ye yaka roth ŋem duɔke we bi ya dhoom: ne ke bii kɔc juec ya bɛn ne rincie, ku yiki jam, Yii ɣan ekee ye; ku, Yii thaa ee ɣeet: ke we duɔka ke biɔth. 
LUK.21.9	Ku na yaka tɔɔŋ piŋ ku teer, ke we duɔka ye riɔc, ne ke bii kekake roth kan dhiɛl; ku ŋoot kol ciɛn ke liu.
LUK.21.10	Go ke yɔɔk, Ye jure abi rɔt jɔt jure, ku ceŋ ke ceŋ: 
LUK.21.11	ku kabi naŋ aluɛkluɛk dit, ku pawɛɛr kene bec aabi tɔ ne ɣan kɔk ke tiɔp nom; ku ka bene ke riɔc aabi tɔ kene cit dit nhial. 
LUK.21.12	Ku te ŋoote keekaka e ke ken guɔ tuɔl, ke we bi dɔm ku ŋet we, leere we ne luek ke gueer yic ku ɣoot ke dom, ku we bi ya laar ne meleek nhiim kene gabanai ne ke de rincie. 
LUK.21.13	Yeneka bi rɔt ya cɔk ye lekduɔn de kɔc. 
LUK.21.14	Yen yaka wepiɔth muk ne ke cin en welkuɔn ke beer bakke ya tak: 
LUK.21.15	we ba ya yiɛn wel ku nyic, ka ci kɔckuɔn ye we maan ke bi ya leu ne dhuk. 
LUK.21.16	Ku we bi ya gam ne kɔckuɔn eya, ku watmɛthkuɔn, ku dhienduɔn, kene mɛɛthkuɔn; ku kɔc kɔk ke week aabi cɔk nakke a bik thou. 
LUK.21.17	Ku we bi ya maan ne raan ebɛn ne ke de rincie. 
LUK.21.18	Ku kacin nhiɛm toŋ de nhimkuɔn bi jaal. 
LUK.21.19	We bi tipkuɔn luɔk ne guɔmduɔn.
LUK.21.20	Ku na ŋɛmka Jeruthalem ne ci yuɛl piny ne rɛm, ke jalka nyic lan cii riak thiɔk. 
LUK.21.21	Ke we cakka kɔc ke Judaya riŋ e kur nhiim; ku ne kɔc tɔ ne yeyic neke jel thin leki biyic; ku duɔka kɔc tɔ kec cɔk beer lɔ thin. 
LUK.21.22	Keeakolka aye akol ke guur, bi kacigɔɔr kedhia bik roth dhiɛl. 
LUK.21.23	Abi naŋ dhieu enɔŋ diar liac ku diar tiakke ne keeakolka! dhien diit de piɔu abi tɔ ne piny ebɛn ku ɣok enɔŋ ejure. 
LUK.21.24	Ku kaabi yuik ne theep thok, ku peece ke ne juɔɔric ebɛn: ku Jeruthalem abi kacic ne Juurkɔk, agut te bii akol de Juurkɔk thok. 
LUK.21.25	Ku kabi naŋ cit ne akɔlic kene pɛɛi ku kuel; ku dhien de piɔu ne tiɔp nom; ku gai de arɔɔr de bar kene atitiak; 
LUK.21.26	kɔc aabi niar ne riɔc, ku ne diɛr de ka bi bɛn ne tiɔp nom: riir nhial aabi met. 
LUK.21.27	Ku jɔlki Wen de raan ŋem ne bɔ ne piolic nhial ne riɛr ku nuɔm gok. 
LUK.21.28	Ku na gɔc keekake roth ne bɛn, ke we liec nhial, ku jatka wenhiim; luaŋduɔn ee thiɔk.
LUK.21.29	Go ke ciɛr parabol: Ye ŋɛmka ŋaap, ku tiim kedhia: 
LUK.21.30	na yiki nyok, e kaa yaeke ŋem ku nyiɛcka wepɛc lan cii ruer thiɔk. 
LUK.21.31	Yenekee cɔɔkduɔn eya, na ŋɛmka keekake e ke bɔ, ke nyiɛcka ceŋ de Nhialic ee thiɔk. 
LUK.21.32	We ya yɔɔk neyic, Ya yekuane aci bi thok, ke keekake kedhia ken thok ne bɛn. 
LUK.21.33	Nhial ku piny aabi liu: ku welcie aaci bi ya liu.
LUK.21.34	Ku yaka roth ŋem duɔke we bi piɔth ya naŋ kuɛth diit de miɛth ku yaka miɔl, ku luɔi de yepinye, duɔke yekole bi lɔ cel ci man de thindik: 
LUK.21.35	yenekee cɔɔk ben bɛn enɔŋ kɔc ceŋ tiɔp nom kedhia. 
LUK.21.36	Ku yaka nyiin tiit akolriɛc ke we ye lɔŋ, bak keekake ya leu ne deeny, keeka bi tuɔl, ku bak kɔɔc leu ne Wen de raan nom.
LUK.21.37	Ku ye weet ne yekaluic ne akol yic; ela thei, ke lɔ biyic leer ne kuur ye cɔɔl kuur e Olip. 
LUK.21.38	Ku ye kɔc riɛr enɔŋ en miakdur ne yekaluic bik lɔ piŋ.
LUK.22.1	Ku miɛth de cuin cinic awuro ee ci thiɔk, ye cɔɔl Ret. 
LUK.22.2	Go banydit ke ka ke Nhialic ku dugɛɛr goki ke bik kek ye nɔk kɔɔr; ne kee ye kek riɔc ne kɔc.
LUK.22.3	Go Catan lɔ ne Judath piɔu man e ye cɔɔl Yithkariɔt, ye ran toŋ de thiɛrkurouic. 
LUK.22.4	Go jaal, ku lee loŋ kene banydit ke ka ke Nhialic ku bany ke rem, ne yin ben Yecu yiɛn ke. 
LUK.22.5	Goki piɔth miɛt, ku luelki yii bik yiɛn weu. 
LUK.22.6	Go gam, ku ye kol ben guɔp miɛt ben e yiɛn ke kɔɔr te liiue duut.
LUK.22.7	Go kol de cuin cinic awuro go ɣeet, kol bene roth kɔc de ret. 
LUK.22.8	Go Petero kene Jɔn tooc, jiɛm, Ye lak juɛrka ret, buk lɔ cam. 
LUK.22.9	Goki yɔɔk, Yii ye teno kɔr bii wɔ ye lɔ juir thin? 
LUK.22.10	Go ke yɔɔk, Ye ŋɛmka, na cak lɔ bei, ke we bi rɔm wene mony ɣɛɛc tony de piu; ke biathka cok ɣon leer en thin. 
LUK.22.11	Ku we bi ran piɛth de ɣot yɔɔk, Wuɔ yin ye Dupioc yɔɔk, Ye tɔ ɣon de kamaan teno, ban ret lɔ cam thin wɔne kɔcciɛk piɔcke? 
LUK.22.12	Ku kabi we nyuɔth ɣondiit nhial nɔŋic kaŋ: ke juir we thin. 
LUK.22.13	Goki lɔ, ku lek yok ci man e cen e lɛk keek: goki ret juir thin.
LUK.22.14	Na ci thaa ɣeet, ke nyuc, ku kɔcpiocke kene yen. 
LUK.22.15	Go ke yɔɔk, Ye ɣan ee cok piɔu naŋ ba yerete cam wɔ we ka ŋoot ka ken guɔ gum: 
LUK.22.16	we ya yɔɔk, Ya kacaa beer cam, agut te ben rɔt jal dhiɛl ne ceŋ de Nhialicic. 
LUK.22.17	Ku loom abiny, ana ye ci leec, ke jam, Ye lɔmka yekene, ku tɛkka roth: 
LUK.22.18	we ya yɔɔk, Ya ɣan ci beer ben dek ne luɔk de abiɛi, agut te biiye ceŋ de Nhialic. 
LUK.22.19	Ku loom mono, ana ye ci leec, ke wɛkic, ku yin ke, jiɛm, Ye yekene ee guɔpdien ci gam ne week: yaka loi wuɔla bak wenhiim ya ciɛt ne ɣɛn. 
LUK.22.20	Ku yene ye cɔɔk de abiny eya, wen cii miɛth thei thok, jiɛm, Ye yeabinye kee man jot ne riɛmdie, riɛm bi kueer wei ne week. 
LUK.22.21	Ku ŋɛmka, ciin de ran nyiin ɣɛn atɔ ne agen nom ke ɣɛn emane. 
LUK.22.22	Wen de raan acok lɔ, ci man e cene ye luel: ku kabi naŋ dhieu enɔŋ yeran bi ye nyiɛne! 
LUK.22.23	Goki roth gɔɔc ne thiɛc, ne ran bi yekene loi ne keek.
LUK.22.24	Go teer rɔt gɔɔc ne keyic, ne ran bi cɔk ye dit ne keyic kedhia. 
LUK.22.25	Go ke yɔɔk, Ye meleek ke Juurkɔk aye naŋ bany ne kenhiim; ku kɔc ye naŋ riɛr ne kenhiim aaye cɔɔl Amiooc. 
LUK.22.26	Ku we ci bi ya yenya: ne ran ye dit ne weyic, nɛke ye kuur; ku ne ran ye ya bɛny, nɛke ye ciɛt awut. 
LUK.22.27	Yeŋa ye dit, ye ran ye nyuc bi cam, ka ye ran ye luui? cie ran ye nyuc bi cam? ku ɣan tɔ ne weciɛl yic ci ran ye luui. 
LUK.22.28	Ku we eka ke ye dhiac ke we tɔ wene ɣɛn ne themdieic; 
LUK.22.29	ku we yiɛn ke ceŋ, ci man e yine ye ɣa ne Awa: 
LUK.22.30	bak ya cam ku dɛkka ne agendie nom ne ceŋdieic; ku bak ya nyuc ne thoc nhiim, yaka juur keethiɛrkurou ke Yithrael luk. 
LUK.22.31	Thimon, Thimon, ŋem, Catan ee ci yin thiec bi yi loom, bi yi thieth ci rap: 
LUK.22.32	yeneka can lɔŋ ne yin, duɔke gamdu bi liu: ku na ca rɔt bɛɛr wel miak, ke yin cɔk mithakɛcku ye riɛr. 
LUK.22.33	Go yɔɔk, Ye Bɛnydit, ɣan ci piɔu naŋ lɔ wɔne yin ɣon de dom ku ne thouic. 
LUK.22.34	Go jam, Ye yin ya yɔɔk, Petero, ya ajith aci bi ciu ne yekole, ke yin ken an jai naadiak wu kakuɔc.
LUK.22.35	Go ke yɔɔk, Ye ɣɔn can we tooc te cin boon, ku akup, ku war, nɔŋ ke cak bi dak? Goki jam, Yii kee cin ke dɛ. 
LUK.22.36	Go ke yɔɔk, Ye yemane, na yee ran nɔŋ boon, ke leer, ku yene ye cɔɔk de akup: ku ran cin ke dɛ, ke ne ɣɛɛc alanhde, ku ɣɔɔc theep. 
LUK.22.37	We ya yɔɔk, Ya yekecigɔɔre abi rɔt dhiɛl ɣɛn, Ya ku kee mat kene kɔc ci kerac loi: ke ci luel ne ɣɛn abi rɔt dhiɛl. 
LUK.22.38	Goki jam, Yii Bɛnydit, ŋem, thep eke keerou. Go ke yɔɔk, Ye kee loi.
LUK.22.39	Go bɛn bei, ku leer ci manden e dhia ne kuur e Olip; ku kuɛny kɔcpiocke cok eya. 
LUK.22.40	Ɣɔn ye ci ɣet thin, e ke yookke, Ye laŋka duɔke we bi them. 
LUK.22.41	Ku rɛt rɔt dɔɔr: ku tuk yenhiɔl ku lɛŋ, 
LUK.22.42	jiɛm, Ye Awa, na tɔ ne yipiɔu; ke yin ɣoc yeabinye ne ɣanom: acie ke de apiɔu, loi ke de piɔndu. 
LUK.22.43	Go malaika tuɔl enɔŋ en nhial, ku cɔk rir. 
LUK.22.44	Ku ne kee nɔŋ en dhien diit de piɔu, go lɔŋ ne yepiɔu ebɛn: a bi duit diit lɔ wai ya thuɛɛt piny ci riɛm. 
LUK.22.45	Na ci rɔt jɔt teden de lɔŋ, ke bɔ enɔŋ kɔckeek piocke, go ke yok e ke nin ne dhien de piɔu, 
LUK.22.46	go ke yɔɔk, Ye yeŋo niin we? jatka roth ku laŋka, duɔke we bi them.
LUK.22.47	Ana ye ŋoot ke jam, ŋem, go dundit bɛn, e ke ŋaar Judath keek, ne ye ran toŋ de thiɛrkurou; go rɔt cuɔt Yecu bi ciim. 
LUK.22.48	Go Yecu yɔɔk, Ye Judath, nyiɛne Wen de raan ne ciɛm? 
LUK.22.49	Ku na ci kɔc kaac ne yelɔɔm ke bi tuɔl ŋem, e ke jam, Yii Bɛnydit, buk ɣeet ne thep? 
LUK.22.50	Go ran toŋ de keek go aluaŋ de bɛnydiit de ka ke Nhialic kɛp yic wei, yiny cuec. 
LUK.22.51	Go Yecu dhuk jiɛm, Ye cakka yekene pek. Ku jiɛk yic ku cɔk dem. 
LUK.22.52	Go Yecu bany ke ka ke Nhialic yɔɔk, ku bany ke yekalu, kene roordit, kɔc eke bɔ bik teer kene yen, Ye yaka bɛn ci kɔc bi merum bi dɔm, wene tɔɔŋ ku lɔc? 
LUK.22.53	Waar aya tɔ ne yekaluic, ke we ce ɣa jak: kee thaduɔn ekene, ku riɛr de cuɔl.
LUK.22.54	Goki dɔm, ku thelki, biiki luaŋ de bɛnydiit de ka ke Nhialic. Go Petero biaath temec. 
LUK.22.55	Na ɣɔn acik mac kony ne baai ciɛlic, acik jal nyuc tetok, ke Petero nyuc ne keciɛl yic. 
LUK.22.56	Go nyan tok go ŋem ke rɛɛr ne riar de mac nom, go dot ne ŋem, ku jiɛm, Ye yerane ee ye tɔ eya kene yen. 
LUK.22.57	Go jai, jiɛm, Ye tiik, kakuɔc. 
LUK.22.58	Na re, ke ŋem ran dɛ, ku jiɛm, Ye yin ye toŋ de keek eya. Go Petero jam, Ye raan, ɣan cie yen. 
LUK.22.59	Ana ye beer ye thol kaam cit thaa tok, ke ran dɛ cok jam nejik, jiɛm, Ye kacok ya yic, yerane ee ye tɔ ke ye: ne ke yen muɔny Galili. 
LUK.22.60	Go Petero jam, Ye raan, ɣan kuc yeke ye luele. Ana ye ŋoot ke jam yeya, ke ajith go dai ciu. 
LUK.22.61	Go Bɛnydit rɔt puk, ku ɣoi Petero. Go Petero wɛt de Bɛnydit jal tak, war yok en en, Ye yin bi ɣa jai naadiak ne yekole, ke ajith ken guɔ ciu. 
LUK.22.62	Go lɔ biyic ku lee dhiau ne dhien kec.
LUK.22.63	Ku kɔc ci Yecu dɔm aa ye bui, ku yupki. 
LUK.22.64	Ku dutki nyin, ku thiecki, jamki, Yii lɛkne wɔ: ye yene yeŋa man e maŋ yi? 
LUK.22.65	Ku luelki guɔp kajuec kɔk, ku leetki.
LUK.22.66	Ku na ye piny ye run, ke kɔc eke ci gueer de yii roordit ke kɔc, e ke gueer tetok; keek ke yii banydit ke ka ke Nhialic ku dugɛɛr; ku thelki te de luɔkken, jamki, 
LUK.22.67	Yii na ye yin e ye Kritho, ke lɛke wɔ. Go ke yɔɔk, Ye na lɛk we, e kacak bi gam: 
LUK.22.68	ku na thiɛc we, e kacak bi bɛɛr. 
LUK.22.69	Na re ke Wen de raan abi nyuɔc ne ciin cueny de riɛr de Nhialic. 
LUK.22.70	Goki jam kedhia, Yii a ye Wen de Nhialic? Go ke yɔɔk, Ye kayaka luel wuɔ ya yen. 
LUK.22.71	Goki jam, Yii yeŋo berku kɔr duleek: ke cuk jal piŋ ne yethok ne gupkuɔ.
LUK.23.1	Go dun ci gueer rɔt kuany etok ebɛn, ku bii Yecu ne Pilato nom. 
LUK.23.2	Ku gɔɔcki ne gueel, jamki, Yii wɔ yok yerane ke ye jurda yiɛc wei, ku ye juɛr e weu yineke Kaithar peen, ku jiɛm ye ye Kritho ye melek. 
LUK.23.3	Go Pilato thiec, jiɛm, Ye ye Meleŋ de Judai? Go dhuk, yook, Ye yenekee ke ca luele. 
LUK.23.4	Go Pilato banydit ke ka ke Nhialic yɔɔk ku duut, Ye kacin awany ca yok enɔŋ yerane. 
LUK.23.5	Goki jal riɛr areet, jamki, Yii kee kɔc cuɔth piɔth, ee weet ne Judayaic ebɛn, gɔl ne Galili agut en yetene. 
LUK.23.6	Na ci Pilato ye piŋ, ke thiec lan yen muɔny Galili. 
LUK.23.7	Na ɣɔn ci ye nyic ke ye ran de piny de Kerod: ke tooc enɔŋ Kerod man e tɔ ne Jeruthalem ne keeakolka.
LUK.23.8	Na ɣɔn ye Kerod ye ŋem Yecu, ke lɔ piɔu yum areet: ne kee cen e ŋaŋ te ci mɛc bi ŋem, ne kee cen kaŋ ya piŋ ne yen; ku ŋɛɛth ŋem ben e ŋem ne loi kagɛiyeke. 
LUK.23.9	Go thiec ne wel juec; go ke cuɔk beer. 
LUK.23.10	Ku kaac banydit ke ka ke Nhialic ku dugɛɛr, ke gueelki areet. 
LUK.23.11	Go Kerod kene lathkeerke goki leeŋ, ku buiki, ɣɔn yii cik ye piɔth ne alɛth ci diik, ke toocki ciɛn enɔŋ Pilato. 
LUK.23.12	Go Pilato kene Kerod goki jal dɔɔr ne yekole, ne eke til roth ɣɔn.
LUK.23.13	Go Pilato banydit ke ka ke Nhialic ku bany kene kɔc kedhia cɔɔl, 
LUK.23.14	ku yook ke, Ye we ci yerane bɛi enɔŋ ɣɛn ci ran ye kɔc yiɛc wei: ku ŋɛmka, aca caar wen ne wenhiim ku cin awany yɔk de ka gueel we ke yen: 
LUK.23.15	ku ne cak ya Kerod eya, e kaci dhuɔk wɔ; acin awanyden ci loi thou en. 
LUK.23.16	Yen aba dui, ku jal lony. 
LUK.23.17	(Ran tok abi ya dhiil ne luny keek ne kol de yemiɛthe.) 
LUK.23.18	Goki coot etok, jamki, Yii nyaiye yerane, ku luɔnye wɔ Barabath: 
LUK.23.19	man e ci cuat ɣon de dom, ne ter e cen ter baai ke miri, ku ci tir nɔk. 
LUK.23.20	Go Pilato bɛɛr jam kene keek, nɔŋ piɔu luny de Yecu; 
LUK.23.21	goki coot, jamki, Yii piaate, piaate. 
LUK.23.22	Go ke bɛɛr yɔɔk ne ke de diak, Ye yeŋo, ye awany ŋo ci yerane wuɔc? Acin ke ban e cɔk thou ca yok: yen aba dui ku jal lony. 
LUK.23.23	Goki bɛɛr coot areet, yiki thiec bi cɔk piɛte. Go cɔtden gam. 
LUK.23.24	Go Pilato luk cit ke cik thiec bik loi. 
LUK.23.25	Go ran e ci mac ne ci teer ku ci tir nɔk go lony, man e thiecki; ku gɛm Yecu bik luɔi ke de piɔnden.
LUK.23.26	Ana yii thelki ye wei e ke dɔm ran cɔl Thimon muɔny Kurene ke bɔ baai, ku kɛnki yeth tiɛm ageer bi ɣaac ne Yecu cok.
LUK.23.27	Ku kuany cok ne dun diit de kɔc, ku diar pɛl wuɔi dhiauki ne yen. 
LUK.23.28	Go Yecu rɔt puɔk ke jiɛm, Ye nyiir ke Jeruthalem, duɔka ye dhiau ne ɣɛn, dhiauka ne ke de gupkuɔn, ku ne mithkuɔn. 
LUK.23.29	Ŋɛmka, akol aabi bɛn, akol bik kek ke ya jam, Yii kaa thiei kee rut, ku adhienh ken guɔ dhieth, ku thin kene guɔ tiaak. 
LUK.23.30	Ku kaabi kurdit ya yɔɔk, Ya matka wɔ; ku kurthii, Kuɔmka wɔ piny. 
LUK.23.31	Na yiki keekake loi ne tim ŋokic, e ke bi ŋo ya loi ne ke ci riɛric?
LUK.23.32	Ku kee nɔŋ kɔc kɔk keerou eya, kɔc ci kerac loi, thel ke kene yen le ke nɔk.
LUK.23.33	Na cik bɛn te cɔl Apet, ke piɛtki thin, ku kɔc ci kerac loi, tok ne ciɛn cuec ku kene ne ciɛn cam. 
LUK.23.34	Go Yecu jam, Ye Awa, pɛl ke, ne ke kuc kek ke loiki. Goki alɛthke tɛk roth, caarki. 
LUK.23.35	Ku kaac kɔc dɛɛiki. Ku bui ne bany, jamki, Yii kee kɔc kɔk luɔk; ne luak rɔt, te yen Kritho de Nhialic, ye kanlɔcde. 
LUK.23.36	Ku bui eya ne lathkeer, yiki bɛn enɔŋ en, yinki binegar, 
LUK.23.37	jamki, Yii na ye Meleŋ de Judai, ke yin luak rɔt. 
LUK.23.38	Ku kee nɔŋ gar ne yenom, ci gɔɔr ne letai ke Giriki, ku ka ke Roma ku ka ke Eberu, Ya YEKENE KEE MELED DE JUDAI.
LUK.23.39	Go ran toŋ de kɔc ci karac loi go ye bui, jiɛm, Ye cii ye Kritho? luak rɔt ku wɔɔk. 
LUK.23.40	Go kene dhuk, wɛɛi, yook, Ye cii riɔc ne Nhialic, ke ŋem ke yin tɔ ne yelukwei toŋeic? 
LUK.23.41	Ku wɔ gum apiath neyic, ne ke yen ariɔmda yene yuku loom ci man de ke e cuk loi: ku yerane acin awany ci kan wuɔc. 
LUK.23.42	Ku jiɛm, Ye Yecu, nyic a te cin lɔ ne ceŋduic. 
LUK.23.43	Go yɔɔk, Ye yin ya yɔɔk neyic, Ya yin bi tɔ wene ɣɛn ne yekole ne Paradeitho.
LUK.23.44	Ku kee jal ciɛt thaa de dhetem emane, go cuɔl dit bɛn ne piny ebɛn agut en thaa de dheŋuan. 
LUK.23.45	Ku ce akɔl cii beer ruɛr: ku ther alanhdiit de yekalu theer yeyic piny ne yeciɛlic. 
LUK.23.46	Ɣɔn ye Yecu ye ci coot areet, ku jiɛm, Ye Awa, ɣan kɛn tiɛpdie ne yiciin: ku na ci yekene luel, ke jal thook. 
LUK.23.47	Na ci bɛny de rem ke ci loi ŋem, go Nhialic noom, jiɛm, Ye kee cok ya ran lajik neyic. 
LUK.23.48	Ku dun ci gueer daai ne yekene, na cik ka ci loi ŋem, e ke dhuk e ke biak kepiɔth. 
LUK.23.49	Go kɔc nyic e kedhia, ku diar eke kueny ecok ne Galili, goki kɔɔc temec, dɛɛiki ne keekake.
LUK.23.50	Ŋem, go ran cɔl Jothep, ye ran de roordit yic, ye ran piath ku lejik, 
LUK.23.51	(ee ken mat kene keek ne luŋden kene luɔiden), ee ye ran de Arimathaya, pan toŋ de Judai, ee ran e ye ceŋ de Nhialic ŋɔɔth: 
LUK.23.52	go lɔ enɔŋ Pilato, ku thiec guɔp de Yecu. 
LUK.23.53	Go jat piny, ku dol ne alanh linon, ku kɛn ne raŋ e ci wec ne kuuric, cin ran ci kan thiok thin. 
LUK.23.54	Ku kee ye kol de Juɛr, ku ci kol e thabath thiɔk. 
LUK.23.55	Go diar eke bɔ kene yen ne Galili, goki kuany cok lek daai ne raŋ, ku kɛn cene guɔpde kan. 
LUK.23.56	Ku dhukki, leki wal nyir juir kene miok.
LUK.23.56	Goki lɔŋ ne kol e thabath ci man de looŋ.
LUK.24.1	Na ɣɔn ne kol tueŋ de wik, ɣɔn ne nyaany, e ke bɔ te de raŋ, kene wɛl nyir cikke juir. 
LUK.24.2	Goki kuur yok ne ci lɛɛr wei ne raŋ thok. 
LUK.24.3	Goki lɔ thin, goki guɔp de Bɛnydit Yecu cuɔk lɔ yok. 
LUK.24.4	Na ɣɔn, aŋootki e ke gɛi ne yekene, ŋem, go kɔc keerou kɔɔc e kelɔm ceŋ alɛth lɔ egual: 
LUK.24.5	ana yii riɔcki, ku gutki kenyiin piny, e ke yookki ke, Yii yeŋo ye we ran piir kɔɔr te de kɔc ci thou? 
LUK.24.6	Aliu etene, ee rɔt jɔt: ciɛtka wenhiim ne wel eke ci lɛk we ɣɔn ŋoot en ke tɔ ne Galili, 
LUK.24.7	jiɛm en ye bi Wen de raan bi dhiil ne gɛm yine kɔc rac, ku bi piaat, ku bi rɔt bɛɛr jɔt ne kol e diak. 
LUK.24.8	Goki kenhiim ciɛt ne welke, 
LUK.24.9	ku jiɛlki te de raŋ, ku lek keekake kedhia lɛk thiɛrkutok, ku kɔc kedhia. 
LUK.24.10	Ku kaake ye yi Mari Magdalene, kene Joana, ku Mari man e Jakob: ku diar kɔk kene keek, keeka ke lek keekake dutuuc. 
LUK.24.11	Go keewelke ciɛt wel ke acibel enɔŋ keek; ku cik welken gam. 
LUK.24.12	Go Petero rɔt jɔt, ku riŋ te de raŋ; leer ku guŋ ku luiitic, ke ŋem alɛth linon e ke tai kepɛc; a go dhuk pande, ke gɛi ne ke ci tuɔl.
LUK.24.13	Ŋem, ren de kɔcpiocke ake lɔ ne yekole pan thin cɔl Emauth, ye cathde mail keedherou ku nuth ne jal ne Jeruthalem. 
LUK.24.14	Goki lɔ e ke gɔk ne keriɛc ebɛn ci tuɔl. 
LUK.24.15	Na ɣɔn aŋootki e ke gɔk, ku yiki roth thiec, ke Yecu miit rɔt, ku leer ke ke. 
LUK.24.16	Goki nyiin cuɔl, a cik nyic. 
LUK.24.17	Go ke yɔɔk, Ye ye abara de ŋo yaka mat wuɔla ke we cath dholic? Goki kɔɔc ediu, e ke ci nyiin kuany. 
LUK.24.18	Go toŋ de keek cɔl Kleopath, go gam yook, Ye yin e ye ran toŋ rɛɛr ne Jeruthalem ku kuc ka ci tuɔl ne keeakolke? 
LUK.24.19	Go ke yɔɔk, Ye yeki yi kaŋo? Goki yɔɔk, Yii kaaye ka ke Yecu de Nadhareth, man e ye nebi ku rire luɔide kene welke ne Nhialic nyin ku kɔc kedhia: 
LUK.24.20	ku gɛm cene ye gam ne banydit ke ka ka Nhialic ku banykuɔ, bi luɔk thou, ku piɛtki. 
LUK.24.21	Ku kee ŋɔthku wuu ye yen ede ci Yithrael bi luɔk. Ku kacie keekake abac, nin aya diak nin eke loiye keekake. 
LUK.24.22	Diarkuɔk kɔk aa wɔ cɔk gɛi, ne kee cik kek riɛr te de raŋ; 
LUK.24.23	ku na wen akenki guɔp de Yecu yok, e ke bɔ, jamki yi cik malaikai ŋem, man eke ye jam yii piir. 
LUK.24.24	Go kɔc kɔk eke tɔ wɔ ke goki lɔ te de raŋ, goki lɔ yok ne cit luɛl wen de diar: ku yeguɔp eka kenki ŋem. 
LUK.24.25	Go ke yɔɔk, Ye agai kɔc ci bel, ku cak kaŋ ye dai dot ne wepiɔth ka eke ci lɛk week ne nebii! 
LUK.24.26	Cii piath bi Kritho keekake guum, ku bi lɔ ne nuɔmdeic? 
LUK.24.27	Go ke nyuɔth kacigɔɔr kedhia ne yen, gɔɔc ne Mothe agut en nebii kedhia. 
LUK.24.28	Goki lɔ e ke coth panthi, pan e bii ke thin: go cieth tueŋ cit ke bi lɔ ke lɔ. 
LUK.24.29	Goki peen, jamki, Yii rɛɛre we wɔ: ne ke cen cuɔl. Go lɔ lee tɔ ke ke. 
LUK.24.30	Na ci nyuc ke ke ciɛmki, ke lom mono, ku thiei, ku wɛɛkic, ku yin ke. 
LUK.24.31	Goki jal nyic; go rɔt liɛɛp wei, a cik beer ŋem. 
LUK.24.32	Goki jam ne roth, Yii kenku piɔth nyop ne biɔk thin, wen jiɛm en ke wɔ dholic, ku wen nyuth en wɔ ne kacigɔɔr? 
LUK.24.33	Goki roth kuany ne yethane, dhukki Jeruthalem, ku yokki thiɛrkutok ne ci gueer tetok, ku kɔc eke tɔ kene keek, 
LUK.24.34	jamki, Yii Bɛnydit ee rɔt cok jɔt ejik, ku kee tuɔl enɔŋ Thimon. 
LUK.24.35	Goki kaŋ ciir kedhia ka eke ci loi dholic, ku nyiny e cik kek ye bɛn jal nyic ne wɛɛk de mono.
LUK.24.36	Ku na ŋootki e ke luel keewelke, ke Yecu tul ne keciɛl yic, ku yook ke, Ye keeyabi dɔɔr tɔ ke we. 
LUK.24.37	Goki nhiim mum ne riɔc, ku cɔlki yii ye jɔk e cik ŋem. 
LUK.24.38	Go ke yɔɔk, Ye yeŋo riɔc we? ku yeŋo muum we nhiim tɛk we ne kajuec? 
LUK.24.39	Ŋɛmka ɣacin ku ɣacok, kee ɣa guɔp: thapka ɣa, ku ŋɛmka; ne ke ye jɔk ciɛn riiŋ ku yuɔm ci mandie. 
LUK.24.40	Na ci yekene luel, e ke nyuthke yecin ku yecok. 
LUK.24.41	Ku na ŋootki e ke mum nhiim ne yum de piɔu, gɛiki, go ke yɔɔk, Ye nɔŋ kecam etene? 
LUK.24.42	Goki yiɛn baŋ toŋ de rɛc ci geet. 
LUK.24.43	Go loom, ku ciɛm ne kenhiim.
LUK.24.44	Go ke yɔɔk, Ye welcie ɣɔn cake luel eke, ka ŋoot ka tɔ wɔ we, ya keriɛc ebɛn abi rɔt dhiɛl, ka ci gɔɔr ne loŋ de Motheic, ku nebii, ku diɛt, ne ɣɛn. 
LUK.24.45	Go ke jal loi nhiim, bik kacigɔɔr ya nyic; 
LUK.24.46	go ke yɔɔk, Ye kee gɔɔr yala, ya Kritho abi gum, ku bi rɔt jɔt ne kol e diak; 
LUK.24.47	ku ya bi gam de awac kene pɛl de rɛɛc bi ke ya pial juɔr ebɛn ne rinke, kɔne gɔɔc ne Jeruthalem. 
LUK.24.48	We ye duleek ke keekake. 
LUK.24.49	Ku ŋɛmka, we tuɔcke keciluel ne Awa; ku rɛɛrka ne Jeruthalem, agut te cene we piɔth ne riɛr nhial.
LUK.24.50	Go ke ŋaar biyic agut en Bethani, ku jɔt yecin nhial, thiei keek. 
LUK.24.51	Na ɣɔn aŋoot e ke thieike, ke jiɛl ne keyic, jɔt leere nhial. 
LUK.24.52	Goki door, ku dhukki Jeruthalem ke ke ci piɔth lɔyum areet: 
LUK.24.53	ku yiki lɔ yekalu luut, yiki Nhialic thiei.
JHN.1.1	Ne gɔc gɔce kaŋ ke Wɛt ee tɔ, ku Wɛt ee tɔ ke Nhialic, ku Wɛt ee ye Nhialic. 
JHN.1.2	Yenekee tɔ kene Nhialic ne gɔc gɔce kaŋ. 
JHN.1.3	Yenekee cak kaŋ kedhia: ku te cene yen, e ke te cin ke ci cak ne ka ci ke cak. 
JHN.1.4	Piir e tɔ ne eyic; ku piir yeneka ye ɣɛɛr de ran. 
JHN.1.5	Ku ɣɛɛr ee ya ruɛr tecol, ku kaci cuɔl ye piŋ. 
JHN.1.6	Raan e tuɔc ne Nhialic, ran cɔl Jɔn. 
JHN.1.7	Yenekee dulek, bi kɔc ya lɛk ɣɛɛr, bi kɔc kedhia bik ya gam ne yen. 
JHN.1.8	Ku kacie yen e ye ɣɛre, ee bɔ bi kɔc bi ya lɛk ɣɛre. 
JHN.1.9	Yeneke ɣɛɛr yic, ɣɛɛr ye raan mer ebɛn, ran ye bɛn ne piny nom. 
JHN.1.10	Ee tɔ ne piny nom, ku yenekee cak piny, ku kakuc piny. 
JHN.1.11	Ee bɔ enɔŋ kɔcke, go kɔcke cuɔk lor. 
JHN.1.12	Kɔc kedhia ye yen loor, ayeke yiɛn riɛr bik ya wɛɛt ke Nhialic, kek kɔc ye rinke gam: 
JHN.1.13	kɔc eke cike dhieth ne riɛm, ku ne piɔn de riiŋ, ku ne piɔn de raan, ake dhieth ne Nhialic. 
JHN.1.14	Go Wɛt ya riŋ, ku ceŋ ne wɔyic (goku nuɔmde ŋem, nuɔm de Wantoŋ e bɔbei enɔŋ Wun), ci thiaŋ ne athiɛi ku yic. 
JHN.1.15	Jɔn ee ye duleŋde, ku ye coot, jiɛm, Ye yekene, yenekee yan jam, Ya yen man bi a kuany cok ee ye tɔ tueŋ ne anom: yenekee tɔ ɣɔn ŋuɔt an wei. 
JHN.1.16	Ke ci ye thiɔŋ acuk lom wɔdhia, ku athiɛi ne athiɛi. 
JHN.1.17	Looŋ ake ci yiɛn Mothe, ku athiɛi ku yic kaa bɛn kene Yecu Kritho. 
JHN.1.18	Acin ran ci Nhialic kan ŋem; Wantoŋden e bɔbei, tɔ ne Wun yɔu, yenekee nyuth e kɔc.
JHN.1.19	Lek de Jɔn eke, ɣɔn toce Judai ke Jeruthalem tit ku Lebii bik lɔ thiec, Ya yeŋa? 
JHN.1.20	Go lɔ gam, ku ci jai; gɛm, Ye an cie Kritho. 
JHN.1.21	Goki thiec, Ya yeŋo? Ye Elija? Go jam, Ye an cie yen. Goki ya, Ye nebi? Go dhuk, Ye aa. 
JHN.1.22	Goki thiec, Ya yeŋa? buk wel dhuɔk kɔc ke tuc wɔ. Ye rɔt cɔk yeŋa? 
JHN.1.23	Go jam, Ye an e ror de toŋ ye coot roor, Ye cakka dhol de Bɛnydit lacith, ci luɛl de nebi Yithaya. 
JHN.1.24	Ku keekɔcke aake tucike ne Parithai. 
JHN.1.25	Ku berki thiec yookki, Ya yeŋo yin kɔc baptith, ke yin cie Kritho, ku ci ye Elija, ku ci ye nebi? 
JHN.1.26	Go Jɔn ke gam jiɛm, Ye an ye kɔc baptith ne piu: ku tok akac ne weciɛl yic, toŋ kuɔcka; 
JHN.1.27	yeneka biɔth ɣa, ku an ce piath, a ɣan ce cou de war de ecok dak. 
JHN.1.28	Keekake kake loike ne Bethani ne Jordan lɔŋti, te ye Jɔn kɔc baptith.
JHN.1.29	Ɣɔn ne miakne go Jɔn Yecu ŋem ne bɔ enɔŋ en, ku jiɛm, Ye ŋɛmka Nyɔŋ de Nhialic ye karɛc ke kɔc ke piny nom nyaai. 
JHN.1.30	Yekene, yenekee yan jam, Ya raan abɔ ne acok, ran man e ye tɔ tueŋ ne anom: yenekee tɔ ɣɔn ŋuɔt an wei. 
JHN.1.31	Ku kee kuɔc; ku nyuth bene ye nyuɔth Yithrael yenekee cɔk ɣɛn bɔ ke an ye kɔc baptith ne piu. 
JHN.1.32	Go Jɔn lɛk kɔc, jiɛm, Ye an ci Jɔndit ŋem ne bɔ piny Nhial ne cit guɔp kure; ku ye ceŋ ne enom. 
JHN.1.33	Ku kee kuɔc: ku yen man ci ɣa tuɔc ba kɔc bi ya baptith ne piu ee ci a yɔɔk, Ye ran bin Jɔŋdit ŋem ne nyuc ne enom ku ye ceŋ ne enom, yeneka bi kɔc ya baptith ne Jɔŋdiit Lajik. 
JHN.1.34	Guɔ ŋem, ku ya kɔc lɛk ya yekene kee Wen de Nhialic.
JHN.1.35	Ku ber Jɔn kɔɔc ɣɔn miak kene kɔcpiocke keerou: 
JHN.1.36	ku ŋem Yecu ke cath, ku jiɛm, Ye ŋɛmka Nyɔŋ de Nhialic. 
JHN.1.37	Go kɔcpiocke keerou goki piŋ ke jam, goki Yecu kuany cok. 
JHN.1.38	Go Yecu rɔt wel, ku ŋem ke e ke kuany yecok, go ke thiec, Ye ŋo karka? Goki yɔɔk, Ya Rabi, (te luele yen e thoŋda, Ya Dupioc,) ye ceŋ teno? 
JHN.1.39	Go ke yɔɔk, Ye bak ŋɛmka. Goki lɔ ŋemki te yen ceŋ; ku tɔki kene yen ne ekole: ke ci ya thaa de thiɛr. 
JHN.1.40	Ran toŋ de kɔc keerou e piŋ Jɔn ke jam, ku kuɛny cok, ee ye Andereya, manhe de Thimon Petero. 
JHN.1.41	Go manhe Thimon kan yok, ku yook, Ye wɔ ci Mathia yok (te luele yen e thoŋda, ke ye Kritho). 
JHN.1.42	Ku bii enɔŋ Yecu. Go Yecu ŋem, ku jiɛm, Ye yin Thimon wen de Jɔn; yin bi cɔɔl Kepath (te luele yen e thoŋda, ke ye Petero).
JHN.1.43	Ana ye kol dɛ ke Yecu nɔŋ piɔu lɔ Galili, go Pilip yok, ku yook, Ye ye ɣa kuany cok. 
JHN.1.44	Pilip ee ye ran de Bethaida, pan de Andereya ku Petero. 
JHN.1.45	Go Pilip Nathaniɛl yok, ku yook, Ye kacuk yok ye ran ci gɔɔr ne Mothe ne looŋ yic, ku nebii, ya Yecu de Nadhareth, wen de Jothep. 
JHN.1.46	Go Nathaniɛl jam, Ye leu kepiath bɛn bei ne Nadhareth? Go Pilip yɔɔk, Ye bar ŋem. 
JHN.1.47	Go Yecu Nathaniɛl ŋem ke bɔ enɔŋ en, ku jiɛm ne yen, Ye ŋɛmka ran de Yithrael, ran cin adhuɔm! 
JHN.1.48	Go Nathaniɛl jam, Ye ne yin nyic an teno? Go Yecu gam, ku yook, Ye ɣɔn ŋote Pilip ke ken yi cɔɔl, ɣɔn tɔ yin ne ŋap liel, yenekee ŋɛm an yin. 
JHN.1.49	Go Nathaniɛl gam, ku yook, Ye Rabi, yin ye Wen de Nhialic; ku yin ye Meleŋ de Yithrael. 
JHN.1.50	Go Yecu gam, ku yook, Ye gam jam can jam ya yin ee ca ŋem ne ŋap liel? yin bi kadit ŋem ne ekene. 
JHN.1.51	Go yɔɔk, Ye yin ya yɔɔk neyic, Ya yin bi Nhial ŋem ne ci liepic, ku malaikai ke Nhialic ye lɔ nhial ku biki piny ne Wen de raan nom.
JHN.2.1	Ɣɔn ne kol de diak ke thiek ee tɔ ne Kana de Galili; ku man e Yecu ee tɔ thin: 
JHN.2.2	ku Yecu, kene kɔcpiocke eya, aa cɔɔl te de thiek. 
JHN.2.3	Na ci piukeabiɛi dak, go Yecu yɔɔk ne man, Ye kacin piukeabiɛi. 
JHN.2.4	Go Yecu yɔɔk, Ye Tiŋe, ba ŋo ya loi wɔ yi? thadie aŋot ke ken bɛn. 
JHN.2.5	Go man awuut yɔɔk, Ye ke ci ya lɛk we yaka loi. 
JHN.2.6	Ku tɔ tony ke piu keedhetem ke kur etɛɛn, bi kɔc ke ya waak ci man de luɔi de Judai, kaaye tony ke riɛm keerou ku keediak. 
JHN.2.7	Go Yecu ke yɔɔk, Ye thiaŋka tony ke piu nhim ne piu. Goki ke thiɔŋ nhiim. 
JHN.2.8	Go ke yɔɔk, Ye gameke bei emane, ku lareke enɔŋ bɛny de miɛ
JHN.2.9	Ku na ye bɛny de miɛ
JHN.2.10	ku yook, Ye raan ebɛn ee piukeabiɛi piath kan yiɛn kɔc ne acirnom; ku na ci kɔc duɔr kuɛth, ke jal piukeabiɛi piath emath bɛi: ku yin ci piukeabiɛi piath pen agut ci emane. 
JHN.2.11	Ekene eke gɔle Yecu kagɛiyeke ne luɔi ne Kana de Galili, ku nyooth nuɔmde; go kɔcpiocke jal gam.
JHN.2.12	Ɣɔn ne ekene cok ke lɔ Kapernaum kene man ku mithakacke, ku kɔcpiocke: ku cii ceŋ thin ne nin juec.
JHN.2.13	Ku te ci ret de Judai thiɔk, ke Yecu lɔ Jeruthalem. 
JHN.2.14	Ku yok kɔc ke ɣɔɔc de mioor ku thok ku kurei ne yekalu, ku kɔc ke wɛr e weu e ci nyuc thin eya: 
JHN.2.15	ku na ci tiar de yuinthi loi, e ke ciec ke wei kedhia ne yekalu, ku thok kene mior; ku wɛl weu wei weu eke warke, ku puk agen nhiim piny; 
JHN.2.16	ku yook kɔc eke ɣɔɔc kurei, Ye nyaike keekake etene; ku duɔka ɣon de Awa ye cɔk ye ɣon de ɣɔc. 
JHN.2.17	Go kɔcpiocke kenhiim ciɛt ne ke ci gɔɔr, Ye dit de piɔu de ɣondu abi a ya cam. 
JHN.2.18	Go Judai gam, ku thiecki, Ya ye ciɛn ŋo nyuuth yin wɔ, ne loi yin keekake? 
JHN.2.19	Go Yecu ke gam, ku yook ke, Ye riakka yeluaŋ de Nhialicne, ku kaba bɛr cɔk kaac ne nin keediak. 
JHN.2.20	Go Judai thiec, Ya run keethiɛrŋuan ku dhetem eke loike yeluaŋe, ku ba bɛr cɔk kaac ne nin keediak? 
JHN.2.21	Ku kee jam ne luaŋ de guɔpde. 
JHN.2.22	Na ɣɔn ye jɔt rɔt ne thouic, go kɔcpiocke ke e ci lɛk ke tak; ku yiki kacigɔɔr gam, ku wel eke ye Yecu ke luel.
JHN.2.23	Ɣɔn tɔ en ne Jeruthalem te de ret ne kol de miɛth, go kɔc juec gam ne rinke, te cik kek kagɛiyeke ŋem e ke ci loi. 
JHN.2.24	Go Yecu rɔt cuɔk thɛny ke, ne nyiny nyic en kɔc kedhia, 
JHN.2.25	ku cii kor ne ran bi ye lɛk piɔn de ran dɛ; ne nyiny nyic en raan piɔu.
JHN.3.1	Ran de Parithai ee tɔ ɣɔn cɔl Nikodemo, ye bɛny de Judai. 
JHN.3.2	Go lɔ enɔŋ Yecu ne wɛɛric, ler ku yook, Ye Rabi, wɔ nyic yin ke yin e dupiony ci bɛn enɔŋ Nhialic. Acin ran leu kagɛiyeke ne luɔi ci man loi yin ke te ci Nhialic tɔ ke ye. 
JHN.3.3	Go Yecu dhuk, Ye yin ya yɔɔk neyic, Ya na ci raan bere dhieth, e kace ceŋ de Nhialic leu ne ŋem. 
JHN.3.4	Go Nikodemo thiec, Ye bi ran ci dit bɛr dhieth ade? Leu dhu
JHN.3.5	Go Yecu dhuk, Ye yin ya yɔɔk neyic, Ya na ci raan bi dhieth ne piu ku ne Jɔŋdit, e kace lɔ e ceŋ de Nhialicic bi leu. 
JHN.3.6	Ke ye dhieth ne riiŋ yenekee ya riiŋ, ku ke ye dhieth ne Jɔndit yenekee ya wei. 
JHN.3.7	Duɔne gai ne jam e jam an enhia, Ya yin bi bɛr dhiil ne dhiɛth. 
JHN.3.8	Yom ee put te ye tak, ku yin awuɔude piŋ, ku ye te yen bɛn ku te yen lɔ kuc: yeneka raan ebɛn, ran ye dhieth ne Jɔndit, ee yenya. 
JHN.3.9	Go Nikodemo gam, ku thiec, Ye bi ekene leu e ŋo? 
JHN.3.10	Go Yecu bɛr thiec, Ye yin ye dupiony de Yithrael ku kuc kaake wude? 
JHN.3.11	Yin ya yɔɔk neyic, Ya wɔ ye jam ne ka nyicukue, ku yuku kɔc lɛk ka cukke ŋem; ku we ce lekda ye gam. 
JHN.3.12	We ca lɛk ka ke piny nom, ku kaakɛnka ke gam, ku bak gam wuɔde te lɛk an week kanhial? 
JHN.3.13	Acin ran ci kan lɔ pan nhial, a ke yen man e bɔ piny nhial, ye Wen de raan ye tɔ pan nhial. 
JHN.3.14	Ku kacit man ɣɔn ci Mothe keroor jat nhial rokic, yenekee caŋ bene Wen de raan dhiɛl jat nhial: 
JHN.3.15	bi ran ye ye gam bi cuɔk ye thou, ku bi ya naŋ piir athɛɛr.
JHN.3.16	Nhialic ee kɔc nhiar e piny nom, ku miɔc kɔc e Wantoŋden e bɔbei, bi ran ye ye gam bi cuɔk ye thou, ku bi ya naŋ piir athɛɛr. 
JHN.3.17	Nhialic ee ce Wende tuuc ne piny nom bi kɔc ke piny nom bi luɔkwei; ee tuc bi kɔc bi luɔk. 
JHN.3.18	Ran ye ye gam aci ye luɔkwei: ran ci ye ye gam aci thol ne lukwei, ne gam ken en gam ne rin ke Wantoŋ e bɔbei de Nhialic. 
JHN.3.19	Ku kene yenekee lukwei, ye ɣɛɛr ci bɛn ne piny nom, ku kɔc aanhiar cuɔl areet ne ɣɛɛr ne luɔi rɛɛcden yiki loi. 
JHN.3.20	Raan ebɛn ye kerac loi ee ɣɛɛr maan, ku ci ye bɛn enɔŋ ɣɛɛr, duɔke luɔide bi ya waai. 
JHN.3.21	Ku ran ye yic loi ee bɛn enɔŋ ɣɛɛr, bi luɔide ya nyuɔth, luɔi ye loi ne Nhialic.
JHN.3.22	Na ci keekake thok ke Yecu lɔ piny de Judaya kene kɔcpiocke; ku ceŋ thin ke ke, ku ye kɔc baptith. 
JHN.3.23	Ku Jɔn ee ye kɔc baptith eya ne Ainon thiak e Thalim, ne tɔ e tɔ piu juec thin. Goki lɔ, ku ye ke baptith. 
JHN.3.24	Jɔn ee ŋot ke kene guɔ tau ɣon de dom e kɔc. 
JHN.3.25	Go kɔcpioc Jɔn ke ter kene Judai ne ke de waak. 
JHN.3.26	Goki lɔ enɔŋ Jɔn, ku yookki, Ya Rabi, ran waar tɔ ke yin ne Jordan kɔu lɔŋti, ran e yin duleŋde, ee kɔc baptith, ku kɔc kedhia aye lɔ enɔŋ yen. 
JHN.3.27	Go Jɔn jam, Ye kacin ke ye raan leu ne lɔm, te cene ye yin e nhial. 
JHN.3.28	Ku week, we ye duleekcie ne ke ya luel, Ya ɣan cie Kritho, ku an ee tuuce tueŋ ne enom. 
JHN.3.29	Ran nɔŋ nya, yenekee ran de thiek: ku mɛthe de ran thiek, ye kɔɔc ku piŋ, ee piɔu lɔyum areet ne ror de ran thiek: yene miɛtdien de piɔu ee jal ya yic. 
JHN.3.30	Abi ya lɔ ke dit, ku an bi ya lɔ ka koor.
JHN.3.31	Yen man e bɔ nhial abi ya tɔ nhial ne kaŋ kedhia; yen man ye ke de piny ee ya ke de piny, ku ye jam ne ka ke piny: yen man e bɔ pan nhial abi ya tɔ nhial ne kaŋ kedhia. 
JHN.3.32	Ke ci ŋem ku piŋ, yeneka yen kɔc lɛk; ku kacin ran ye lekde gam. 
JHN.3.33	Ran ye lekde gam ee cin de adok taau, ye Nhialic ee yic. 
JHN.3.34	Yen man ci Nhialic tuɔc ee wel ke Nhialic luel: ku kacii ye yiɛn Jɔŋdit ne riɛm. 
JHN.3.35	Wun ee Wende nhiar, ku kee kaŋ tau e eciin kedhia. 
JHN.3.36	Ran ye Wa gam ee naŋ piir athɛɛr. Ran ci wel ke Wa ye loi aci piir bi ya ŋem: ku ɣok de Nhialic ee dhiac ke ye.
JHN.4.1	Na ci Bɛnydit ye nyic ke ci Parithai piŋ ya Yecu aber kɔcpiocke cɔɔl ku yor ke nhiim ci Jɔn, ku wɛr Jɔn, 
JHN.4.2	(ku yen Yecu ne guɔpde aken kɔc baptith, a kaye kɔcpiocke), 
JHN.4.3	go jal ne Judaya, ku ber lɔ Galili. 
JHN.4.4	Ku bii teek ne Thamaria. 
JHN.4.5	Go lɔ pan de Thamaria cɔl Thukara, thiak ke piny thin ci Jakob yiɛn wende Jothep. 
JHN.4.6	Ku yinh de Jakob ee tɔ eeti. Yen Yecu ee ci dak ne cathde go nyuc ne yith nom, ku kee ye thaa de dhetem. 
JHN.4.7	Go tiŋ de Thamaria bɛn bi bi gem ne piu. Go Yecu yɔɔk, Ye cɔk ɣa dek. 
JHN.4.8	Kɔcpiocke aake ci lɔ bei bik lɔ ɣooc e miɛth. 
JHN.4.9	Go tiŋ de Thamaria yɔɔk, Ye yeŋo yin a thiɛc piu ke yin ye Juda, ke an ye tiŋ de Thamaria? (Ke Judai cie mat kene kɔc ke Thamaria.) 
JHN.4.10	Go Yecu gam ku yook, Ye na nyic miɔc de Nhialic, ku nyic ran ye yi yɔɔk, Ye cɔk ɣa dek; ke kee te ca lim, ku kee te ci yi yiɛn piu ye piir. 
JHN.4.11	Go tiik jam, Ye Bɛny, kacin ke bin ke gem, ku yith amecic; ba keepiu ye piirke ya bɛi teno? 
JHN.4.12	Ye yin e dit ne Jakob kuarda, man ci wɔ yiɛn yith, ku ye dek thin yen e guɔpde ku mithke ku ɣɔkke? 
JHN.4.13	Go Yecu bɛr yɔɔk, Ye ran ye dek ne keepiuke abi bɛr ya yal. 
JHN.4.14	Ku ran ye dek ne piu ban ke ye miɔc aci bi ya yal athɛɛr. Piu bake yiɛn en aabi ya yinh de piu eyic bik ya cil eke ye piir athɛɛr. 
JHN.4.15	Go tiik yɔɔk, Ye Bɛny, yiɛne ɣɛn keepiuke, duɔke an bi ya yal, ku ca ber ya bɛn etene ba bi gem. 
JHN.4.16	Go Yecu yɔɔk, Ye lɔ cɔl monydu, ku baka etene. 
JHN.4.17	Go tiik dhuk ku yook, Ye an cin moc. Go Yecu jam, Ye yin ci jam apiath, jiɛm yin, Wu an cin moc. 
JHN.4.18	Yin e nɔŋ roor keedhiec; ku ran tɔ ke yin emane acie monydu. Yekene eka cin yic luel. 
JHN.4.19	Go tiik jam, Ye Bɛny, yin nyiɛc ke yin e nebi. 
JHN.4.20	Kuarkuɔ ake ye duur ne yekuure, ku we ye jam, Wuɔ kɔc aabi dhiɛl ya lɔ duur Jeruthalem. 
JHN.4.21	Go Yecu yɔɔk, Ye tiik, ye ɣa gam, kabi bɛn, ke we ci Wun door ne yekuure, ku ne Jeruthalem. 
JHN.4.22	We ye ke yaka kuc door: wɔ ye ke yeku nyic door. Luak ee ya ke de Judai. 
JHN.4.23	Ku ke bɛn, a katɔ emane, ke kɔc ye ye door ne yith bi Wun ya door ne wei ku yic: Wun ee kɔc cit ke kɔɔr, bik ye ya door. 
JHN.4.24	Nhialic ee Wei; ku kɔc ye ye door abik ya door ne wei ku yic. 
JHN.4.25	Go tiik jam, Ye kanyiɛc Mathia abi bɛn (ye cɔɔl Kritho): na ci bɛn, e kabi wɔ lɛk kaŋ kedhia. 
JHN.4.26	Go Yecu yɔɔk, Ye an eka jam wɔne yin, an eke yen.
JHN.4.27	Na wen ke kɔcpiocke bɔ, ku gɛiki ne ke jiɛm en ke tiik; ku cin ran thiec e, Ye yeŋo kɔr? ka, Yeŋo ye luel we ye? 
JHN.4.28	Go tiik tonyden de piu nyaŋ wei, ku jiɛl ler bei, ku yook kɔc, 
JHN.4.29	Ye baka, ŋɛmka ran ci a lɛk kaŋ kedhia ka ca loi thɛɛr agut ci emane. Cie Kritho ekene? 
JHN.4.30	Goki lɔ biyic baai, biki enɔŋ yen. 
JHN.4.31	Ne kaam ŋoot kek wei ke lɛŋ kɔcpiocke, jamki, Yi Bɛny, came. 
JHN.4.32	Go ke yɔɔk, Ye an nɔŋ miɛth ba cam ku kakuɔcka. 
JHN.4.33	Go kɔcpiocke roth thiec, Ya nɔŋ ran ci e yiɛn ke ciɛm? 
JHN.4.34	Go Yecu ke yɔɔk, Ye miɛthdie yenekee luɔi de wel ke piɔn de yen man ci a tuɔc, ku bi luɔide thol. 
JHN.4.35	Cak ye luel, Wuɔ pɛi kaŋoot keeŋuan bene ke rap tem? Ŋɛmka, we ya yɔɔk, Ya jatka wenyin, ku ŋɛmka dum. Kaa guɔ ɣɛɛr bi ke tem. 
JHN.4.36	Ran ye ke tem aya ariɔp loom, ku ye ka ci luɔk kuɔt nhiim ne piir athɛɛric, bi ran ye pur ku ran ye tem bik piɔth ya miɛt etok. 
JHN.4.37	Ku yejame kee yic, Ye tok ee pur, ku dɛ ee tem. 
JHN.4.38	We ca tuɔc ba ka keneke loi lɔ tem. Kɔc kɔk aa lui, ku lɔɔkka roth ne luɔidenic.
JHN.4.39	Ku kɔc juec ke kɔc ke Thamaria ke yepane kaa gam ne jam de tiik, yook en ke, Ye kee ɣa lɛk kaŋ kedhia ka cake loi thɛɛr agut ci emane. 
JHN.4.40	Na wen ci kɔc ke Thamaria bɛn enɔŋ en, ke laŋki bi reer ke ke: go ceŋ thin ne akol keerou. 
JHN.4.41	Ku kɔc juec kɔk aa gam ne welke; 
JHN.4.42	ku yookki tiik, Ya wɔ ye gam, ku kacie jamdu; ee piŋ ci wɔ ye piŋ ne gupkuɔ, ku nyicku ke ye Kritho neyic, Duluɛŋ de kɔc kedhia.
JHN.4.43	Na ɣɔn ne akol keerou ke jiɛl leer Galili. 
JHN.4.44	Yecu e guɔpde ee jam, Ye nebi acie riɛu pinyde. 
JHN.4.45	Na wen ci bɛn Galili, go kɔc ke Galili loor. Aake ci ka cike loi ŋem te de miɛth ne Jeruthalem: aake ci lɔ te de miɛth eya.
JHN.4.46	Go Yecu bɛr bɛn Kana de Galili te cen piu waar e ke ye piukeabiɛi. Ku bɛny ee tɔ nɔŋ wenden bec ne Kapernaum. 
JHN.4.47	Na ci Yecu piŋ ne ci bɛn bei ne Judaya leer Galili, go lɔ enɔŋ en, ku lɔŋ bi bɛn bi wende bi cɔk dem. Ee ci duɔr thou. 
JHN.4.48	Go Yecu yɔɔk, Ye na kɛnka cit ŋem ku kagɛiyeke, e kacak gam. 
JHN.4.49	Go bɛny jam, Ye Bɛny, bar, duɔke mɛnhdie bi thou. 
JHN.4.50	Go Yecu yɔɔk, Ye dhuɔkne tedu: wendu kapiir. Go raan wel cii Yecu ke lɛk e gam ku leer tede. 
JHN.4.51	Ku na ye ciɛth ye leer bei, go aluɛkke loor, ku yookki, Ya wendu kapiir. 
JHN.4.52	Go ke thiec ne thaa gɔl en piir. Goki yɔɔk, Ya war ne thaa dherou yenekee jiɛl alɛɛth e eguɔp. 
JHN.4.53	Go wun nyic ke ye thaa waar yooke Yecu ye, Ye wendu kapiir; ku kee ci gam kene kɔcke kedhia. 
JHN.4.54	Kaŋ aaya rou, kagɛiyeke ci Yecu ke loi te cen bɛn bei ne Judaya leer Galili.
JHN.5.1	Ɣɔn ne kaake cok ke miɛth diit de Judai ee tɔ; go Yecu lɔ Jeruthalem.
JHN.5.2	Ku wɛr atɔ ne thoŋ de amɛl lɔɔm ne Jeruthalem, ye cɔɔl Bethetheda ne thoŋ de Eberu, nɔŋ akuɛɛth keedhiec. 
JHN.5.3	Ku ci dun diit de kɔc bec taac ne keyic, ku coor, ku ŋot, ku kɔc ci ruai, titki amaŋ de piu. 
JHN.5.4	Ku malaika kee lɔ piny ku le wɛric ne akol kɔk, ku mɛɛk piu; ku ran ci kan kɛɛc ne piu yic te mɛɛk en piu ee dɛm ebɛn ne benyden ye tɔ ke ye. 
JHN.5.5	Ku raan ee tɔ, ran ci arɛɛm dɔm ne run keethiɛrdiak ku bɛt. 
JHN.5.6	Na ci Yecu ye ŋem ke ci tɛc, ku nyic ke ci tɔ ne run juec yela, go yɔɔk, Ye nɔŋ piɔu bi yi cɔk piɔl? 
JHN.5.7	Go ran bec jam, Ye Bɛny, kacin ran ye ɣa tau ne piu yic te mɛɛke ke: ku te ŋuɔt an ke an bɔ, ke ran dɛ a go dai kɛɛc wɛric ne anom. 
JHN.5.8	Go Yecu yɔɔk, Ye jɔt rɔt, jɔt agendu, ku cathe. 
JHN.5.9	Go raan dai dɛm elantoŋtɛi, ku jɔt agende, ku ciɛth.
JHN.5.9	Ku kee ye akol de thabath. 
JHN.5.10	Go Judai ran ci dɛm yɔɔk. Yi kaya akol de thabath: yen kace piath ba agendu jɔt. 
JHN.5.11	Go ke yɔɔk, Ye ran e cɔk ɣa dem, yenekee yook an, Ye jɔt agendu, ku cathe. 
JHN.5.12	Goki thiec, Yi yeŋa e yook yin, Ye jɔt agendu, ku cathe? 
JHN.5.13	Ku kakuc ran ci dɛm lan yen ŋa: Yecu ee rɔt liɛp wei ne thiaŋ ci piny thiaŋ ne kɔc. 
JHN.5.14	Ela ke yok Yecu ne yekalu, go yɔɔk, Ye ŋem, yin ci cɔk piɔl: duɔna kerac ber loi, kɛlke yin bi rac ne rɛɛc war yerɛɛce. 
JHN.5.15	Go ran lɔ ɣɔu wei ku le Judai yɔɔk ye kee Yecu yenekee cɔk ye piɔl. 
JHN.5.16	Go Judai goki Yecu ŋet ne ekene, ku nɔŋki piɔth bik nɔk ne ke cen kaake loi ne akol de thabath. 
JHN.5.17	Go Yecu dhuɔk ke, Ye Awa ee lui agut ci emane, ku an ye lui. 
JHN.5.18	Go Judai goki piɔth naŋ bi cok nɔk ne ekene, ne ke cen ke rek, dony kol e thabath ku cɔk Nhialic ye Wun, cɔk rɔt cɔk thoŋ ke Nhialic.
JHN.5.19	Go Yecu dhuɔk ke jiɛm,
JHN.5.19	Ye we ya yɔɔk neyic, Ya Wa ace ke dɛ leu ne luɔi ne guɔpde, ee ke ye ŋem ne ye Wun loi abac. Ke dɛ ebɛn ke ye loi, eka loi Wa eya, 
JHN.5.20	Wun ee Wa nhiar, ku nyuth ke dɛ ebɛn ke ye loi: ku kabi nyuɔth luɔi diit war kaake, bi we gai. 
JHN.5.21	Acit man ye Wun kɔc ci thou jɔt, ku ye ke cɔk piir, yenekee cɔɔk de Wa eya ben kɔc tɔ ne yepiɔu ya cɔk piir. 
JHN.5.22	Acin ran ye Wun ke dɛ luk, ee luk ebɛn yiɛn Wa: 
JHN.5.23	bi raan ebɛn bi Wa ya riɛu ci man rieu ke Wun. Ran ci Wa ye riɛu aci Wun ye riɛu man ci ye tuɔc. 
JHN.5.24	We ya yɔɔk neyic, Ya ran ye wɛtdie piŋ, ku gɛm en yen man ci a tuɔc, ee naŋ piir athɛɛr, ku kaci ye luɔkwei; ee thou dɛɛny ne piiric. 
JHN.5.25	We ya yɔɔk neyic, Ya thaa abɔ, ku katɔ emane, bi kɔc ci thou ror de Wen de Nhialic piŋ: ku kɔc ye piŋ aabi ya piir. 
JHN.5.26	Acit man ye Wun naŋ piir ne rɔt, yenekee cɔɔk cen e yiɛn Wa eya bi ya naŋ piir ne rɔt; 
JHN.5.27	ku kaci yiɛn riɛr bi luk a luk, ne ke yen Wen de raan. 
JHN.5.28	Duɔka gɛi ne ekene; thaa abɔ, bi raan ebɛn tɔ ne rɛŋ yic rorde piŋ, 
JHN.5.29	ku biki bei; ran e ye kepiath loi abi bɛn ne jon de rɔt de piiric, ku ran e ye kerac loi abi bɛn ne jon de rɔt de lukwei.
JHN.5.30	An ne guɔpdie acin ke lɛu ne luɔi: ke ya piŋ, yeneka ya luk: ku luŋdie ee lajik; ne ke cen e ke de apiɔu yene ya kɔɔr, ee ya ke de piɔnde yen man ci a tuɔc. 
JHN.5.31	Na ya duleŋ de rɔt, ke lekdie acie yic. 
JHN.5.32	Duleŋ lek ne ɣɛn ee dɛ, ku kanyiɛc lekden yen lek ne ɣɛn ee yic. 
JHN.5.33	We ci tooc enɔŋ Jɔn, ku kee duleŋ de yith. 
JHN.5.34	Ku lek ca lom acie ke de raan: an ye keekake luel, bi we ben luɔk. 
JHN.5.35	Yenekee ye ɣɛɛr ye dep ku meer: ku we we ci piɔth naŋ bak piɔth lɔyum ne ɣɛɛrde ɣɔn tɔ we wene yen. 
JHN.5.36	Ku lek tɔ ke ɣa adit ne lek de Jɔn: luɔi ci Awa yiɛn a ba thol, ee luɔi ya loi, yenekee duleŋ de ɣɛn, ye Awa ci ɣa tuɔc. 
JHN.5.37	Ku Awa man ci a tuɔc ee duleŋ de ɣɛn. Ee kɛnka kan piŋ ror, ku kɛnka ŋem guɔp. 
JHN.5.38	Ku kacin wɛtden ceŋ ne weyic: yen man ci tuɔc akɛnka gam. 
JHN.5.39	We ye kacigɔɔr caar, calka wɔ bak naŋ piir athɛɛr ne keyic: ku keeka ye duleek ke ɣɛn; 
JHN.5.40	ku we ce bɔ enɔŋ ɣɛn bak naŋ piir. 
JHN.5.41	An cie naŋ rieu enɔŋ kɔc. 
JHN.5.42	We yake nyic, kacin nhiɛr de Nhialic ne weyic. 
JHN.5.43	An ee bɔ ne rin ke Awa, ku we ken ɣa gam: na bɔ dɛ ne rinke ne rɔt, e kabak gam. 
JHN.5.44	Bak leu ne gam wuɔde, ke we ye roth riɛu ŋɛk ke ŋɛk, ku cakka kor ne rieu ye bɛn enɔŋ Nhialic yetok? 
JHN.5.45	Duɔka tak wuɔ ba we guɛl Awa; tok atɔ toŋ ye we guɛɛl, Mothe, man ye we roth gɛi. 
JHN.5.46	Na cak Mothe gam, e kee te cak ɣa gam: ee gɔɔr ne ɣɛn. 
JHN.5.47	Ku na cak garde ye gam, ke we bi welcie ya gam wuɔde?
JHN.6.1	Ɣɔn e kaake cok ke Yecu tem e bar lɔŋti de Galili, man ye bar de Tiberia. 
JHN.6.2	Ku dun diit de kɔc akuany yecok ne ŋem cik kek ye ŋem ne loi ciit cen ke cɔk dem ne bec. 
JHN.6.3	Go Yecu lɔ ne kuur dit nom, ku nyuuc kene kɔckek piocke. 
JHN.6.4	Ku ret, miɛth diit de Judai, ee thiɔk. 
JHN.6.5	Na ye Yecu ye jɔt enyin ku ye ŋem dun diit bɔ enɔŋ en, go Pilip yɔɔk, Ye buk monoi ɣɔɔc eno bik ke cam? 
JHN.6.6	Ee luel yeya them en en: ku yen e guɔpde ee nyic ke bi loi. 
JHN.6.7	Go Pilip dhuk, Ye monoi ke denariɔn thiɛrbɛt aace ke leu, bi raan ebɛn kethi ya loom. 
JHN.6.8	Go ran toŋ de kɔckek piocke, Andereya, manhe ne Thimon Petero, yɔɔk, 
JHN.6.9	Ye dhuk eke anɔŋ monoi ke raau keedhiec, ku rec thii keerou: ku yeke kaŋo enɔŋ keekɔc juecke? 
JHN.6.10	Go Yecu jam, Ye caeke nyuc piiny. Yepinye ee nɔŋ noon dit. Go kɔc nyuc piiny, ciinden ee ye bianabur dhiec. 
JHN.6.11	Go Yecu monoi loom, ku leec Nhialic, ku tek ke kɔcpiocke bik ke lɔ yiɛn kɔc ci nyuc piiny; ku ber rec loi yeya, agut te cik kek ke thɔŋ. 
JHN.6.12	Te cik kek kuɛth, go kɔckek piocke yɔɔk, Ye kuanyka thethuei cike both, a cin ke mar. 
JHN.6.13	A goki ke kuany ne thiaŋ akup keethiɛr ku rou, thethuei ke monoi ke raau keedhiec cike both ke kɔc eke ciɛm. 
JHN.6.14	Na ci keekɔcke ci kegɛi kek ŋem ne cii Yecu loi, goki jam, Yi kee nebi neyic, nebi ne bɔ ne piny nom.
JHN.6.15	Te ci Yecu ke ŋem e ke bi bɛn ku bik kuak piny ne riɛr, bik cɔk ye melek, go leu wei te de kuur ku lee rɔt week.
JHN.6.16	Ɣɔn thei ke kɔckek piocke lɔ ne bar lɔɔm, 
JHN.6.17	ku leki riɛi, teemki bar Kapernaum. Ku ci piny cuɔl, ku ken Yecu guɔ ɣeet enɔŋ ke. 
JHN.6.18	Ku nɔŋ baric amak ne puɔt diit de yom. 
JHN.6.19	Na cik riai gɛɛr te cit mail keediak, e ke ŋem Yecu ne cath ne piu nhiim, bii te de riai: goki riɔc. 
JHN.6.20	Go ke yɔɔk, Ye kee ɣa, duɔke riɔc. 
JHN.6.21	Goki piɔth naŋ cɔkki bɔ riɛi: go riai guɔ ɣet piny e ler kek elantoŋtɛi.
JHN.6.22	Ɣɔn miak ke dun dit kaac ne bar lɔŋti ŋemki ke cin rian dɛ eeti, a ye toŋ ci kɔcpiocke kɛɛc thin yetok, ku ken Yecu kɛɛc riɛi ke ke, aa kɔcpiocke eke jiɛl kepɛc; 
JHN.6.23	(ku riɛth kɔk aa bɛn ne Tiberia thiak kene te ciɛm kek monoi te ci Bɛnydit leec:) 
JHN.6.24	na ci duut ye ŋem ke Yecu liu, agut kɔcpiocke, e ke kɛɛc ne riɛth yic ku biki Kapernaum, kɔrki Yecu. 
JHN.6.25	Na cik ye yok ne bar lɔŋti, goki yɔɔk, Yi Rabi, ne yin bɔ etene naa? 
JHN.6.26	Go Yecu dhuk jiɛm, Ye we ya yɔɔk neyic, Ya we ci ɣa ye kɔɔr ne cit cake ŋem, we ye ɣa kɔɔr ne cam ci we monoi cam a cak kuɛth. 
JHN.6.27	Duɔke ye lui bak miɛth ye luɛl ya loom, yaka lui ne miɛth ye ceŋ ne piir athɛɛr, bi Wen de raan yiɛn week: yen man ci Wun nyuɔth ne ye yic. 
JHN.6.28	Goki yɔɔk, Yi yeŋo buk ya dhil ne luɔi, buk ya lui ne luɔi de Nhialic? 
JHN.6.29	Go Yecu dhuk jiɛm, Ye luɔi de Nhialic eke, abak ya gam yen man ci tuɔc. 
JHN.6.30	Goki yɔɔk, Yi ye ciɛn ŋo ye nyuɔth, buk ŋem ku buk yi gam? Yeŋo ye loi? 
JHN.6.31	Kuarkuɔ aake ye mana cam ɣɔn rokic; ci gar cene e gɔɔr, Ye kaayiɛn miɛth ne bɔ bei nhial bik cam. 
JHN.6.32	Go Yecu ke yɔɔk, Ye we ya yɔɔk neyic, Ya kacie Mothe yene ye we yiɛn mono ne bɔ bei nhial; ee Awa yenekee we yiɛn mono yic ne bɔ bei nhial. 
JHN.6.33	Mono de Nhialic yenekee bɛn piny nhial, ku ye piny nom yiɛn piir. 
JHN.6.34	Goki yɔɔk, Yi Bɛnydit, ye wɔ yiɛn yemonone agut awɛdɛ. 
JHN.6.35	Go Yecu ke yɔɔk, Ye an e cuin de piir: ran ye bɛn enɔŋ ɣa ace bere ya nɔk e cɔk; ku ran ye ɣa gam ace ber kan ya yal. 
JHN.6.36	We ca yɔɔk, Ya we ci a ŋem ku cak ɣa ye gam. 
JHN.6.37	Ke ye Awa yiɛn ɣa ebɛn abi ya bɛn enɔŋ an, ku ran ye bɛn enɔŋ an acaa ciec wei. 
JHN.6.38	An e ce bɔ piny nhial, ba ke de apiɔu ben ya loi, ee ke de piɔn de yen man ci a tuɔc. 
JHN.6.39	Ku yekene ee piɔn de yen man ci a tuɔc, ye keriɛc ebɛn ci yiɛn an, acin ke ba muɔr, aba jɔt ne kol ciɛn. 
JHN.6.40	Yekene ee ke de piɔn de Awa, bi raan ebɛn ye Wa ŋem, ku ye gam, bi ya naŋ piir athɛɛr; ku kaba jɔt ne kol ciɛn.
JHN.6.41	Go Judai goki luum, ne jam cen jam, Ye an e cuin ne bɔ piny nhial. 
JHN.6.42	Ku jamki, Yi cii ye Yecu yekene, wen de Jothep, man nyic wɔ wun ku man? Ku yeŋo jiɛm en emane, Ye an ee bɔ piny nhial? 
JHN.6.43	Go Yecu dhuk yook keek, Ye duɔka ɣa lum ne roth. 
JHN.6.44	Acin ran leu bɛn enɔŋ a, te cin Awa, man ci a tuɔc, yene cɔk ye bɔ: ku kaba jɔt ne kol ciɛn. 
JHN.6.45	Ee gɔɔr ne nebii, Ya kaabi piɔc ne Nhialic kedhia. Raan ebɛn ci piŋ enɔŋ Awa, ku ci pioc, ee bɛn enɔŋ a. 
JHN.6.46	Acin ran ci Awa ŋem, ee yen man e bɔ bei enɔŋ Nhialic, yeneka ci Awa ŋem. 
JHN.6.47	We ya yɔɔk neyic, Ya ran ye gam ee naŋ piir athɛɛr. 
JHN.6.48	An e cuin de piir. 
JHN.6.49	Kuarkuɔn aa mana cam rokic, ku thouki. 
JHN.6.50	Yekene ee cuin ye bɛn piny nhial, bi raan bi ya cam ku cii thou. 
JHN.6.51	An e cuin ye piir ci bɛn piny nhial: na ye raan yecuine cam, e kabi ya piir athɛɛr, ku cuin ba ya gam ee riiŋdie, ne piir bi kɔc ke piny nom ya piir.
JHN.6.52	Go Judai goki ter ne roth, jamki, Yi bi yerane wɔ leu ne yin riiŋde buk cuet yede? 
JHN.6.53	Go Yecu ke yɔɔk, Ye we ya yɔɔk neyic, Ya na cak riiŋ de Wen de raan ye cuet ku yaka riɛmde dek, ke we cin piir ne weyic. 
JHN.6.54	Ran ye riiŋdie cuet, ku ye riɛmdie dek, ee naŋ piir athɛɛr; ku kaba jɔt ne kol ciɛn. 
JHN.6.55	Riiŋdie ee miɛth yic, ku riɛmdie ee kan yic de dek. 
JHN.6.56	Ran ye riiŋdie cuet, ku ye riɛmdie dek, ee ceŋ ne ayic, ku ciɛŋ ne yeyic. 
JHN.6.57	Acit man ci Awa ye piir ɣa tooc, ku ya piir ne Awa; yenekee cɔɔk de ran ye ɣa cam, abi piir ne ɣɛn eya. 
JHN.6.58	Yekene ee cuin ci bɛn piny nhial: aci cit ke e ye kuarkuɔn cam, ku cik thou: ran ye yecuine cam abi ya piir athɛɛr. 
JHN.6.59	Keekake aake luelke ɣon ye guɛɛr, te yen pioc ne Kapernaum.
JHN.6.60	Na ci kɔc juec keek piocke yekene piŋ, e ke jam, Yi yejame kee jam rir; ŋa bi ye leu ne piŋ? 
JHN.6.61	Go Yecu nyic ne yepiɔu ke kɔckeek piocke lum ne ekene, ku yook ke, Ye ye yekene we cɔk kɔth? 
JHN.6.62	Abak ŋo tak, te ŋem we Wen de raan ne dhuk nhial teden e ceŋ? 
JHN.6.63	Ee wei yenekee kaŋ cɔk piir; riiŋ acin ke leu: wel cake lɛk we, keeka ye wei, ku yiki piir. 
JHN.6.64	Kɔc kɔc ke week aacie gam. Ee nyic Yecu ɣɔn gɔce kaŋ kɔc bi ye ya rɛɛc, ku kɔc bi ye nyiɛn. 
JHN.6.65	Go jam, Ye yekene ee ca lɛk we, Ya kacin ran ye bɛn leu enɔŋ ɣa, te kene ye yiɛn a ne Awa.
JHN.6.66	Yekene acii kɔc juec keek piocke dhuk ciɛn, ku cik ber cath kene ye. 
JHN.6.67	Go Yecu thiɛr ku rou yɔɔk, Ye bak lɔ eya? 
JHN.6.68	Go Thimon Petero dhuk, Ye Bɛny, loku tenɔŋ ŋa? Yin nɔŋ wel ke piir athɛɛr. 
JHN.6.69	Ku yin cuk gam, yin yeku nyic, ke yin ye Toŋ Lajiŋ de Nhialic. 
JHN.6.70	Go Yecu dhuɔk e. Ye kɛn we lɔc, we thiɛr ku rou, ku ye ran toŋ de week e ye jɔŋ rac? 
JHN.6.71	Ajam ne Judath, wen de Thimon Yithkariɔt: ee yen eke bi ye nyiɛn, yen toŋ de thiɛr ku rou.
JHN.7.1	Ɣɔn ne keekake cok ke Yecu ye cath ne Galili: ku cii ye cath ne Judaya ne ke nɔŋe Judai piɔth bik nɔk. 
JHN.7.2	Ku miɛth de akemai de Judai ee ci thiɔk. 
JHN.7.3	Go mithakacke yɔɔk, Yi jale etene, lɔr Judaya, bi kɔcpiɔceke bik luɔi ye loi lɔ ŋem eya. 
JHN.7.4	Acin ran ye ke dɛ loi te kuc, ku yen ne guɔpde aye kɔɔr bii kɔc ya nyic kedhia. Na ye keekake loi, ke yin nyuɔthe rɔt kɔc ke piny nom. 
JHN.7.5	Ku mithakacke eya aake ken gam. 
JHN.7.6	Go Yecu ke kɔɔk, Ye koldie aŋot ke ken bɛn; ku kolduɔn ee tɔ ne nyindhia. 
JHN.7.7	Kɔc ke piny nom aaci we ye leu ne man; ku kaye ɣa maan, ne lek lɛk ɣan ne keek, ya luɔiden karac. 
JHN.7.8	Laka te de emiɛthe; an ce go lɔ te de emiɛthe, ke koldie ŋot ke ken guɔ ɣeet. 
JHN.7.9	Na ci ke lɛk keekake, ke dhiac ke ceŋ ne Galili.
JHN.7.10	Ku na ci mithakacke lɔ te de miɛth, go lɔ eya, ke mony rɔt, ku kuc kɔc. 
JHN.7.11	Go Judai kɔɔr te de miɛth, ku thiecki; Ya tɔ teno? 
JHN.7.12	Ku luɔm dit ee tɔ ne kɔc yic ne yen: ye kɔk jam, Ya kee ran piath: ku luel kɔk, Yi kacie ye, kee kɔc dhoom. 
JHN.7.13	Ku cin ran ɣeet wel bei ne riɔc riɔce kɔc ne Judai.
JHN.7.14	Te cen ya kaam ciɛlic de akol ke miɛth, ke Yecu lɔ yakalu, le weet. 
JHN.7.15	Go Judai goki gai, ku jamki, Yi ne yerane nyic pioc yede ke ken kan pioc? 
JHN.7.16	Go Yecu dhuɔk ke jiɛm, Ye wɛtdie acie kedie, ee ke de yen man ci a tuɔc. 
JHN.7.17	Na nɔŋ raan piɔu bi ke de yepiɔu ya loi, e kabi yewɛte nyic, lan yen ke de Nhialic, ka lan yan jam ne ke de guɔpdie. 
JHN.7.18	Ran ye jam ne ke de guɔpde ee nuɔmde kɔɔr: ran ye nuɔmde kɔɔr yen man ci ye tuɔc, yenekee ran yic, ku cin kerɛɛc tɔ ne eyic. 
JHN.7.19	Ken Mothe we yiɛn loŋ, ku kacin ran toŋ de week ye loŋ loi? Yeŋo kɔrka naŋ de ɣɛn? 
JHN.7.20	Go duut jam, Yi yin nɔŋ jɔŋ rac: yeŋa kɔr naŋ de yin? 
JHN.7.21	Go Yecu dhuk yook keek, Ye an ci luɔi tok loi, ku gaika. 
JHN.7.22	We ci Mothe ke yiɛn luɔi de ŋuɔt (ku kacie Mothe ee gɔc e, aaye kuarkuɔ); ku we ye raan ŋoot ne kol de thabath. 
JHN.7.23	Na ye raan ŋoot ne kol de thabath, kɛlke loŋ de Mothe bi dhoŋ; ɣɔkka wene ɣɛn ne ke can raan cɔk piɔl ne kol de thabath? 
JHN.7.24	Duɔka ke yaka ŋem ye luk, yaka luk ne luŋ lajik.
JHN.7.25	Go kɔc kɔk ke Jeruthalem jam, Yi ci ye yen ekene yen man kɔrki bik nɔk? 
JHN.7.26	Ku ŋɛmka, ee jam ne nompaal, ku cin ke leki ye. Nɔŋ te nyice roordit en lan yen Kritho necok? 
JHN.7.27	Ye ye yede? wɔ nyic te bii yerane thin: ku na ye Kritho e bɔ, e kacin ran nyic te bii yen thin. 
JHN.7.28	Go Yecu coot ne yekalu, weet kɔc, ku ye jam, Ye we ye ɣa nyic, ku nyiɛcka te bɛi an thin eya; ku an ee ce bɔ ne guɔpdie, ku yen man ci a tuɔc ee yic, yen man kuɔcka. 
JHN.7.29	Anyiɛc; ne bɛn ne bɛi an bei enɔŋ en ku ci a tuɔc. 
JHN.7.30	Goki ya kɔɔr bik dɔm: ku cin ran tɛɛu yeciin ne yeguɔp, ne ŋoot e ŋot akolde wei. 
JHN.7.31	Ku kɔc juec ke dutic aaci e gam; ku yiki jam, Yi na bɔ Kritho, ke bi kagɛiyeke ya loi ka war ka ke yerane ye ke loi? 
JHN.7.32	Go Parithai goki duut piŋ ne lum ne keekake ne yen; go bany ke ka ke Nhialic ku Parithai goki atoc tooc bik lɔ dɔm. 
JHN.7.33	Go Yecu ke yɔk, Ye an bi yul wɔ week, ku an bi lɔ enɔŋ en yen man e tuuc ɣa. 
JHN.7.34	We bi a kɔɔr, ku we ci a bi yok: ku te ta ɣan aci we bɛn bi leu. 
JHN.7.35	Go Judai jam ne roth, Yi ye teno bi yerane lɔ thin, ci wɔ e bi yok? bi rɔt mat ne thiai de Girikiic, ku bi Giriki lɔ wɛɛt? 
JHN.7.36	Ye wɛt e ŋo eke ci luele, Ye we bi a kɔɔr, ku we ci a bi yok: ku te ta ɣan aci we bɛn bi leu?
JHN.7.37	Kol jɔle miɛth thok, ee ye kol dit, go Yecu kɔɔc ku coot, jiɛm, Ye na ye raan yal, ke ne bɔ enɔŋ an bi dek. 
JHN.7.38	Ran ye ɣa gam, ci luɛl de kacigɔɔr, abii ciir ke piu ke piir ya kuer bei ne yeyic. 
JHN.7.39	Kee luel keewelke ne Jɔŋdit, bii kɔc ye gam ya loom: Jɔŋdit ee ŋoot ke kene guɔ yiɛn ke; Yecu ee ŋoot ke ken nom. 
JHN.7.40	Go kɔc juec jam, te cik kek keewelke piŋ, Yi yerane ee nebi eyic. 
JHN.7.41	Kɔk aaye jam, Yi kee Kritho yekene, Ku ber kɔk jam, Yi bi Kritho bɛn bei ne Galili? 
JHN.7.42	Ne kene kacigɔɔr luel, Ya Kritho abi bɛn ne kuan de Dabid ku ne pan de Bethlekem te tɔ Dabid thin? 
JHN.7.43	Go kɔc teer ne yen. 
JHN.7.44	Ku nɔŋ kɔc kɔk piɔth yi bik dɔm; ku cin ran ɣeet yeciin eguɔp.
JHN.7.45	Go atoc bɛn enɔŋ bany ke ka ke Nhialic ku Parithai; goki ke thiec, Ya yeŋo e ci we ye bii? 
JHN.7.46	Go atoc ke gam, Ya kacin ran ci kan jam ci yerane. 
JHN.7.47	Go Parithai dhuɔk keek, Yi ci we dhoom eya? 
JHN.7.48	Nɔŋ bany ka Parithai ci gam? 
JHN.7.49	Keekɔc kuc loŋke kaa cien. 
JHN.7.50	Go Nikodemo ke yɔɔk (yen man e ci kan bɛn enɔŋ en ke ye ran de keyic), 
JHN.7.51	Ye ye loŋda raan luɔkwei ke ŋot ke kene kan piŋ, ku ye luɔide nyic eya? 
JHN.7.52	Goki gam ku yookki, Ya ye ran de Galili eya? Kɔɔr ku ŋem: acin nebi ye bɛn bei ne Galili. 
JHN.7.53	Go kɔc dhuk ne bɛiken kedhia.
JHN.8.1	Go Yecu lɔ kuur de Olip. 
JHN.8.2	Ku le bɛr dhuk yekalu ɣɔn miakdur, go kɔc gueer enɔŋ en kedhia; go nyuc piiny ku pioc keek. 
JHN.8.3	Go dugɛɛr ku Parithai goki tiŋ ci dɔm kene ran dɛ bɛi enɔŋ en; ku na cik ye tau cilic, 
JHN.8.4	ke yookki, Ya Bɛny, yetiŋe ee ci dɔm ke lɔ ke ran dɛ, ee yok ke loi. 
JHN.8.5	Mothe ee ci wɔ yɔɔk ne loŋ ye bi kɔc yinela ya biɔɔk ne kur: yen ye jam wude? 
JHN.8.6	Aake luel ekene them ke yen; bi naŋ ke bi kek ye guɛɛl. Go Yecu guŋ, ku gɔɔr piny ne yeciin. 
JHN.8.7	Goki dhiac ke thiecki, go yekɔu jɔt, ku yook keek, Ye na ye ran cin kerac ne weyic, ke ne kɔn kuur biɔk enɔŋ yen. 
JHN.8.8	Go bɛr guŋ, ku gɔɔr piny ne yeciin. 
JHN.8.9	Go kɔc ci ye piŋ, goki luɔkwei ne kepiɔth, ku leki biyic tok ku tok, gɔl ne kɔc dit agut kɔc ciɛn: go Yecu doŋ yetok, ku tiik ee kac cilic. 
JHN.8.10	Go Yecu yekɔu jɔt, ke cin ran ŋem a ye tiik yetok, go yɔɔk, Ye tiŋe, tɔki teno? cin ran ci yi luɔkwei. 
JHN.8.11	Go jam, Ye yin caa bi luɔkwei eya: lɔɔr tedu; ku duɔne kerac kɔn bɛr loi.
JHN.8.12	Go Yecu ke bɛr yɔɔk jiɛm, Ye ɣan ye ɣɛɛr de piny nom: ran ye ɣa kuany cok aci bi ya cath tecol, ku kabi ya naŋ ɣɛɛr de piir. 
JHN.8.13	Go Parithai yɔɔk, Ya yin ye duleŋ de rɔt; ku lekdu acie yic. 
JHN.8.14	Go Yecu ke gam ku yook ke, Ye na ya duleŋ de rɔt, ke kedie adhiac ke ye yic: an nyic te bɛi ɣɛn, ku te lar ɣɛn; ku we ce te bɛi an nyic, ku te lar ɣɛn. 
JHN.8.15	We ye luk ne ka ke baŋ biyic; ku an ci raan ye luɔk. 
JHN.8.16	Ku na ya luk, ke luŋdie ee ya yic: an ce tɔ atok, ee ɣɛn wɔne Awa e tuuc ɣɛn. 
JHN.8.17	Ee gɔɔr ne looŋkuɔn yic eya, Ya lek de kɔc keerou ee ya yic. 
JHN.8.18	Ɣan eke duleŋ de rɔt, ku Awa e tuuc ɣɛn ee duleŋ de ɣɛn. 
JHN.8.19	Goki yɔɔk, Ya tɔ Wur teŋo? Go Yecu dhuk, Ye we kuc ɣɛn, ku kuɔcka Awa: na ne we nyic ɣɛn, e kee te nyiɛcka Awa eya. 
JHN.8.20	Keewelke aake luelke ɣon de weu ke piɔc ne yekalu: ku cin ran go ye dɔm; kolde ee ŋoot wei.
JHN.8.21	Go ke bɛr yɔɔk, Ye an jiɛl, ku we bi a ya kɔɔr, ku we bi thou ne kerɛɛcduɔnic: te lar an, acii we bɛn bi leu. 
JHN.8.22	Go Judai goki jam, Yi bi rɔt nɔk, e ke yen jam, Ye te lar an, aci we bɛn bi leu? 
JHN.8.23	Go ke yɔɔk, Ye we we bɔ piiny; ku an ee bɔ nhial; we ye ka ke epinye nom; ku an cie ke de epinye nom. 
JHN.8.24	Yekene ayɔɔk an wek, ya we bi thou ne karɛckuɔn yic: te cii we ɣa ye gam wuɔ ke ye, ke we bi thou ne karɛckuɔn yic. 
JHN.8.25	Goki yɔɔk, Yi ye ŋa? Go Yecu ke yɔɔk, Ye yeŋo yan jam wɔ week? 
JHN.8.26	Anɔŋ kajuec ban ke jam ku ban ke luk ne week: ku yen man ci a tuɔc ee yic; ku ka ca piŋ enɔŋ yen, keeka ya luel ne piny nom. 
JHN.8.27	Ku cik nyic lan jiɛm en ke keek ne Wun. 
JHN.8.28	Go Yecu ke yɔɔk, Ye na cak Wen de raan tau nhial: e kabak nyic lan yan ye, ku kacin ke ya loi ne guɔpdie: acit man ci Awa ɣa piɔc, yeneka yan keekake luel. 
JHN.8.29	Ku yen man ci a tuɔc ee tɔ ke ɣa; aken ɣa nyaaŋ wei atok; ne ke yan kaŋ loi ne nyindhia ka lɔyum ne yepiɔu. 
JHN.8.30	Na ci keekake luel, go gam ne kɔc juec.
JHN.8.31	Go Yecu Judai ci ye gam yɔɔk, Ye na yaka dhiac ne wɛtdieic, ke we ye kɔcciek piɔcke necok; 
JHN.8.32	ku we bi yic ya nyic, ku yic abi we ya luɔny bei. 
JHN.8.33	Goki dhuɔk e, Yi wɔ ye kuan de Abraɣam, ku wɔ keneke kan mac ne raan: yen yeŋo jiɛm yin, Wu we bi luɔny bei. 
JHN.8.34	Go Yecu dhuɔk keek, Ye we ya yɔɔk neyic, Ya raan ebɛn ye kerac loi, ee ya aluaŋ de kerac. 
JHN.8.35	Ku aluak acie ceŋ baai athɛɛr: wa ekee ceŋ baai athɛɛr. 
JHN.8.36	Yen na bi Wa we luɔny bei, ke we ci lony eŋui. 
JHN.8.37	We yake nyic ke we ye kuan de Abraɣam; ku we ye ɣa kɔr, bak ɣa nɔk, ne ke kene wɛtdie rɔt cap ne wepiɔth. 
JHN.8.38	An ye keekake luel ka cake ŋem enɔŋ Awa: ku week eya, we ye kaŋ loi ka cakke piŋ enɔŋ wuɔrduɔn. 
JHN.8.39	Goki dhuk jamki, Yi Abraɣam ee kuɛreda. Go Yecu ke yɔɔk, Ye na yaka mith ke Abraɣam, ee te cak luɔi de Abraɣam ya loi. 
JHN.8.40	Ku emane we kɔr bak ɣa nɔk, ye ɣan man ci we lɛk yith, cake piŋ enɔŋ Nhialic: ku Abraɣam aken lui yeya. 
JHN.8.41	We ye luoi de kuarkuɔn loi. Goki yɔɔk, Yi wɔ cie adhiethleer; wɔ ye Awada ke tok, Nhialic. 
JHN.8.42	Go Yecu ke yɔɔk, Ye nee Nhialic ye Wuɔrduɔn, e kee te yaka ɣa nhiar: an ci bɛn, ku an ee bɔ enɔŋ Nhialic; ku an e ce bɔ ne guɔpdie, ee yenekee tuuc ɣa. 
JHN.8.43	Yen yeŋo ci we jamdie ye nyic? Ee ke ken we wɛtdie leu ne piŋ. 
JHN.8.44	We ye wɛɛt ke durieth, ku we ye ka ye wuɔrduɔn ke kɔr loi. Ee ye anak tir ɣɔn gɔce kaŋ, ku kace tɔ ne yith yic, ne ke cin en yic ne yeyic. Ela ye lueth tor, e kajam ne kede; aye alueth, ku ke wun e lueth. 
JHN.8.45	Lek yan yith lɛk we, yeneka cii we ɣa ye gam. 
JHN.8.46	Nɔŋ ran de week yic ye ɣa guut ne kerac? Na ya jam ne yith, ke yeŋo ci we ɣa ye gam? 
JHN.8.47	Yen man ye ke de Nhialic ee wel ke Nhialic piŋ: ku kaacakke ye piŋ, ne ke ci we ye ka ke Nhialic. 
JHN.8.48	Go Judai goki dhuk jamki, Yi cuk ya wuɔc e ke ye wɔ jam wuu yin e muɔny Thamaria, ku yin nɔŋ jɔŋ rac? 
JHN.8.49	Go Yecu dhuk, Ye an cin jɔŋ rac; An ye Awa riɛu, ku we ci ɣa ye riɛu. 
JHN.8.50	Acie ɣan e ye nuɔmdie kɔɔr, tok atɔ toŋ ye ɣa kɔr nuɔm, ku ye luk. 
JHN.8.51	We ya yɔɔk neyic, Ya na ye raan wɛtdie gam, e kace thou kɔn ŋem. 
JHN.8.52	Go Judai goki yɔɔk, Yi kacuk nyic emane yin nɔŋ jɔŋ rac. Abraɣam ee thou, ku nebii; ku ye jam, Wu na ye raan wɛtdie gam, e kace thou kɔn yok. 
JHN.8.53	Ye yin e dit ne kukuarda Abraɣam man ci thou? ku nebii ci thou: cɔk rɔt ye ŋa? 
JHN.8.54	Go Yecu dhuk, Ye na ya rɔt noom, ke nuɔmdie acin ke dɛ: ee Awa, yenekee ɣa noom; man yaka luel wuɔ ye Nhialinyduɔn; 
JHN.8.55	ku yaka kuc; ku kaya nyic; ku na ya jam ya kakuɔc, ke an bi ya alueth ci week; yen kanyiɛc, ku an ye wɛtde gam. 
JHN.8.56	Kuarduɔn Abraɣam ee ci piɔu lɔyum ne ŋem ben koldie ŋem: go ŋem, ku mit piɔu. 
JHN.8.57	Go Judai goki yɔɔk, Yi runkuk ke dit aŋoot e ke ken guɔ ya thiɛrdhiec, ku ca Abraɣam ca ŋem? 
JHN.8.58	Go Yecu ke yɔɔk, Ye we ya yɔɔk neyic, Ya an ee tɔ aŋoot Abraɣam ke kene dhieth. 
JHN.8.59	Goki kur kuany bik kek ke ye biok: go Yecu rɔt riic, leu wei ne yekalu.
JHN.9.1	Ku te teek en, go cɔɔr ŋem ne cɔɔr ne dhiɛth e dhiethe yen. 
JHN.9.2	Go kɔcpiocke thiec jamki, Yi Rabi, yeŋa e loi kerac, ye yerane ka ye kɔcken, yene dhiethe ye ke ye cɔɔr? 
JHN.9.3	Go Yecu dhuk, Ye kacie yerane e loi kerac, ku kacie kɔcken: ee nyooth e ben luɔi de Nhialic nyuɔth. 
JHN.9.4	Wɔ bi luɔide ya dhiil ne luɔi, yen man ci a tuɔc, aŋoot akɔl: wɛɛr abi bɛn, acin ran ber luɔi ya leu. 
JHN.9.5	Na ya tɔ ne piny nom, ke ɣan ye ya ɣɛɛr de piny nom. 
JHN.9.6	Na ci jam yeya, go ŋuut, ku nuɛi tiɔp ne luɛth, ku bɛt ne cɔɔr nyin, 
JHN.9.7	ku yook, Ye lɔ piɛnye pul de Thiloam (te wɛɛre yen ne thoŋda, ke ye Tuuc). Go lɔ, ku piny, ku le bɛn ke yiɛn. 
JHN.9.8	Go kɔc thiak kene yen, ku kɔc eke ci ye ya ŋem ne ye lim, goki jam, Yi cie ran e dhia ye nyuc ku lim ekene? 
JHN.9.9	Go kɔk luel, Yi kee ye: ku yi kɔk, Yi aa, ee rɔt caal ke ye: go luel, Ye kee ɣɛn. 
JHN.9.10	Goki thiec, Ya ne yin yiɛn ne ŋo? 
JHN.9.11	Go dhuk, Ye kanɔŋ ran cɔl Yecu, yenekee nuai tiɔp, ku bɛɛt anyin, ku yook ɣɛn, Ye lɔ piɛnye Thiloam: guɔ lɔ, la piny, guɔ yin. 
JHN.9.12	Goki thiec, Yi tɔɔ teno? Go jam, Ye kakuɔc.
JHN.9.13	Goki raan bɛi enɔŋ Parithai yen ran war ci cɔɔr. 
JHN.9.14	Ku kee ye akol de thabath yene e nuɛie Yecu tiɔp, ku cɔk yiɛn. 
JHN.9.15	Go Parithai bɛr thiec yi ne yiɛn ne ŋo. Go ke yɔɔk, Ye kee tɛɛu tiɔp ne anyin, ku piɛny, guɔ yin. 
JHN.9.16	Go Parithai kɔk jam, Yi kacie ran de Nhialic ekene, ne ke cen akol de thabath ye riɛu. Go kɔk jam, Yi leu ran rac keekagɛikene ne luɔi yede? Goki roth tek. 
JHN.9.17	Goki cɔɔr bɛr yɔɔk, Yi ye jam wude ne yen, ne ke cen yi cɔk yiɛn? Go jam, Ye kee nebi. 
JHN.9.18	Go Judai cuɔk gam lan e cen cɔɔr ku ber yin, agut te cɔɔl kek kɔc ke cɔɔr ci yin. 
JHN.9.19	Ku thiecki ke jamki, Yi yee wenduɔn ekene, yaka luel wuɔ ne dhieth ke ye cɔɔr? ku ne yiɛn yede emane? 
JHN.9.20	Go kɔcke ke gam ku jamki, Yi kanyicku yekene ee wenda, ku kee dhieth ke ye cɔɔr: 
JHN.9.21	ku ke e cɔk ye yiɛn emane akucku; ku ran e cɔk ye yiɛn akucku: ee dit, thiɛcka; abi luel ne guɔpde. 
JHN.9.22	Keewelke aake luel kɔcke ke, ne riɔc riɔc kek ne Judai: ne man ci Judai ye mat, yi na ye ran gam en ye kee Kritho, e kabi ya ciɛc biyic ɣon de gueer. 
JHN.9.23	Yenekee jiɛme kɔcke, Yi kee dit; thiɛcka. 
JHN.9.24	Goki cɔɔr bɛr cɔɔl, ku yookki, Yi lec Nhialic: wɔ nyic yerane ke ye ran ye kerac loi. 
JHN.9.25	Go dhuk jiɛm, Ye kakuɔc lan yen ran ye kerac loi; tok eka nyiɛc, ɣan ee ci cɔɔr, ku emane an yiɛn. 
JHN.9.26	Goki bɛr yɔɔk, Yi yeŋo ci luɔi yi? ne cɔk yi yiɛn yede? 
JHN.9.27	Go dhuɔk ke, Ye kaca thol ne lek we, ku cak piŋ; bak bɛr piŋ wuɔde? naŋka piɔth bak ya kɔcpiocke eya? 
JHN.9.28	Goki laat, ku jamki, Yi yin ye ranpiooc: ku wɔ ye kɔc ke Mothe piocke. 
JHN.9.29	Anyicku Nhialic ee ye jam ke Mothe: ku yerane, akuc wɔ te bi yen thin. 
JHN.9.30	Go dhuɔk ke jiɛm, Ye yekene eka gɛi wɔ, ne ke kuc we te bi yen thin, ku cɔk ɣa yiɛn. 
JHN.9.31	Anyicku ke Nhialic ci kɔc ye karac loi ye gam: ku na ye ran ye Nhialic door, ku ye piɔnde loi, e kaye gam. 
JHN.9.32	Ku ɣɔn gɔce kaŋ ee kene kan piŋ ke nɔŋ ran toŋ ci cɔɔr cɔk yiɛn. 
JHN.9.33	Na cii e ran de Nhialic ekene, e kacin ke yee leu ne luɔi. 
JHN.9.34	Goki dhuk jamki, Yi yin ee dhieth ne karac yic necok, ku ba wɔ piɔɔc? Ku ciecki wei.
JHN.9.35	Go Yecu piŋ ke ci ciɛc wei; go yok ku yook, Ye ye Wen de Nhialic gam? 
JHN.9.36	Go dhuk jiɛm, Ye yene yeŋa, Bɛnydit, ba ya gam? 
JHN.9.37	Go Yecu yɔɔk, Ye kaca ŋem, ku yeneka jam ke yin. 
JHN.9.38	Go jam, Ye Bɛnydit, aya gam. Ku door. 
JHN.9.39	Go Yecu jam, Ye ɣan ee bɔ ne piny nom ne luk, bi kɔc ce yiɛn bik ya yin; ku bi kɔc yiɛn bik ya coor. 
JHN.9.40	Go Parithai tɔ kene yen keewelke piŋ, goki yɔɔk, Yi cuk cɔɔr eya? 
JHN.9.41	Go Yecu ke yɔɔk, Ye nee we ye coor, e kee te ciɛnka kerac; ku we ye jam, Wuɔ wɔ yiɛn, yen kerɛɛcduɔn abi ya dhiac.
JHN.10.1	We ya yɔɔk neyic, Ya ran cie lɔ ne rɔŋ de thokic ne rɔk thok ku yith thin ne dhol dɛ peei, e kee rueeny ku ye dupec. 
JHN.10.2	Ku ran ye lɔ thin ne rɔk thok, yenekee ya abiok de thok. 
JHN.10.3	Ayee dutit liɛp thok; ku kayee thok piŋ ror: ku cɔɔl thokke ne rinken, ku ler ke biyic. 
JHN.10.4	Na ci thokke kedhia lar biyic, e kaayeke ŋɔɔr, ku ye thok kuany cok: ayeki nyic ror. 
JHN.10.5	Ku kaaci alei ye kuany cok, aaye kat ne yen: aaye ror de alei kuc. 
JHN.10.6	Yeparabole acii Yecu lɛk ke: goki ka ci lɛk ke cuɔk muk.
JHN.10.7	Go Yecu ke bɛɛr yɔɔk, Ye we ya yɔɔk neyic, Ya ɣan ye thoŋ de thok. 
JHN.10.8	Ke kedhia ci ŋɔɔr anom aaye rueny ku yeke dupeec: ku kaacii thok ke ye piŋ. 
JHN.10.9	Ɣan ye thok: na ye raan ye lɔ thin ne ɣɛn, e kabi luɔk, ku kabi ya lɔ thin, ku bii bei, ku kabi te de nyuath ya yok. 
JHN.10.10	Rueeny ee bɛn, bi ya kual ku bi ya nak, ku bi ya riɔɔk: ɣan ee bɔ bik naŋ piir, ku bik ya kuɛth ne yen. 
JHN.10.11	Ɣan ye abiok piath: ku abiok piath ee weike gam ne thok. 
JHN.10.12	Ku ran e kueiye, ku cie abiok, ku cie thokke, na yee baŋbar ŋem ke bɔ, e kee thok nyaaŋ wei ku kɛt: e kaadɔm baŋbar ke, ku ye ke thiai wei: 
JHN.10.13	ne ke yen ran e kueiye, ku cii thok ye ŋem apiath. 
JHN.10.14	Ɣan ye abiɔk piath, ku an ye kacie nyic, ku kacie aanyic ɣa, 
JHN.10.15	ci man ye Awa ɣa nyic, ku an nyic Awa: ku an ye weicie gam ne thok. 
JHN.10.16	Ku an nɔŋ thok kɔk, cie thok ke erɔŋe: aabake dhiɛl bei eya, ku kaabi a ya piŋ ror; ku kaabi ya bioŋ tok, ku abiok tok. 
JHN.10.17	Yeneka ye Awa ɣa nhiar, ne ke can weicie gam, ba ke bɛr loom. 
JHN.10.18	Acin ran ye ke loom enɔŋ an, aaya gam ne guɔpdie. An nɔŋ riɛr ban ye gam, ku an nɔŋ riɛr ban en bɛr loom. Yeloŋe ee kap enɔŋ Awa.
JHN.10.19	Go Judai bɛɛr teer ne keewelke. 
JHN.10.20	Ku jam kɔc kɔk, Ya kanɔŋ jɔŋ rac, ku kee miɔl; yeŋo yaka piɛŋ en? 
JHN.10.21	Ke luel kɔk, Yi keewelke aacie wel ke ran nɔŋ jɔŋ rac. Leu jɔŋ rac cɔɔr a bi yin?
JHN.10.22	Ku miɛth dit de gɛm ee tɔ ne Jeruthalem ɣɔn muɔi; 
JHN.10.23	go Yecu cath ne yekaluic ger de Tholomon. 
JHN.10.24	Go Judai gueer enɔŋ en, ku yookki, Yi ba wɔ cɔk gɛi naa? Na yee Kritho, ke lɛke wɔ ejik. 
JHN.10.25	Go Yecu dhuɔk ke, Ye kaca lɛk we, ku cak gam: ka yaake loi ne rin ke Awa keeka ye duleek ke ɣɛn. 
JHN.10.26	Ku cak gam, ne ke cii we ye thokcie. 
JHN.10.27	Thokcie aaye ɣa piŋ ror, ku kaayake nyic, ku kaaye ɣa kuany cok: 
JHN.10.28	ku kaayake yiɛn piir athɛɛr; ku kaaci bi kan maar a bik liu, ku kacin ran bi ke wuɔth bei ne acin. 
JHN.10.29	Awa, man e yin ke ɣɛn, adit ne kɔc kedhia; ku kacin ran leu ke ne wuth bei ne Awa cin. 
JHN.10.30	Wɔ ye tok wɔne Awa. 
JHN.10.31	Go Judai kur bɛɛr kuany, bik kek ke ye biok. 
JHN.10.32	Go Yecu dhuɔk ke, Ye luɔi piɛth kuɔtic aca nyuɔth we ne Awa; ye luɔi no de keeluɔike bii we ɣa biok? 
JHN.10.33	Go Judai dhuɔk e, Yi yin cuk biok ne luɔi piath; ee lɛɛt lɛɛt yin Nhialic; ku ne ke yin ran ye rɔt cɔk ye Nhialic. 
JHN.10.34	Go Yecu dhuɔk ke, Ye kene gɔɔr ne loŋduɔnic, Yi kaca luel, Ya we ye nhielic? 
JHN.10.35	Na ci ke cɔɔl nhielic, kek kɔc ci wɛt de Nhialic ke bɛnke (ku kacigɔɔr acie leu ne duɔny), 
JHN.10.36	ke we jam ne yen, yen man cii Wun thiei, ku tuuc ne piny nom, Wuɔ yin lat Nhialic; ne ke yan jam, Ya ɣan ye Wen de Nhialic? 
JHN.10.37	Na caa luɔi de Awa ye loi, ke we duɔke an ye gam. 
JHN.10.38	Ku na ya lui, ku cak ɣa cak gam, ke we yaka luɔi gam: bak ya nyic, ku bak ya gam, lan ye Awa tɔ ne ayic, ku ɣɛn ne yeyic. 
JHN.10.39	Goki bɛɛr kɔɔr bik dɔm: go rɔt kual ne kecin.
JHN.10.40	Ku ber lɔ ne Jordan lɔŋti, te yee Jɔn kɔc kan baptith thin; ku ye ceŋ thin. 
JHN.10.41	Go kɔc juec ya bɛn enɔŋ yen; ku yeki jam, Yi kacin kegɛiye e cii Jɔn loi: ku wel kedhia eke ci Jɔn ke luel ne yerane aya yith. 
JHN.10.42	Go kɔc juec ya gam eeti.
JHN.11.1	Ku ran ee bec, ran cɔl Ladharo de Bethani, pan de Mari ku nyankene Martha. 
JHN.11.2	Yen Mari man e tɔc Bɛnydit ne miok, ku weec cok ne nhimke, yenekee bece wanmeethe Ladharo. 
JHN.11.3	Go nyirakɛcke tooc enɔŋ yen, jamki, Yi Bɛnydit, yen man ye nhiare abec. 
JHN.11.4	Go Yecu piŋ, ku jiɛm, Ye yebenye acie beny de thou, ee beny de nuɔm de Nhialic, bi Wen de Nhialic noom ne yen. 
JHN.11.5	Yecu ee nhiar Martha, ku nyankene, ku Ladharo. 
JHN.11.6	Na ci ye piŋ ke bec, go dhiac ne nin keerou te ceŋ en. 
JHN.11.7	Ne ekene cok go kɔcpiocke yɔɔk, Ye berku lɔ Judaya. 
JHN.11.8	Go kɔcpiocke yɔɔk, Yi Rabi, aake piɔc yi kɔɔr bik yi biok ne kur; yen ba bɛɛr lɔ eeti? 
JHN.11.9	Go Yecu dhuk, Ye ci thaa ye ya thiɛr ku rou ne akɔlic? Na ye raan ye cath ne akɔlic, e kacie kɔth, ne ŋem yen ɣɛɛr de epinye nom ŋem. 
JHN.11.10	Na ye raan ye cath wakɔu, e kee kɔth, ne ke ci ɣɛɛr ye tɔ ne eyic. 
JHN.11.11	Ee jam yela, ku ber ke yɔɔk, Ye mɛtheda Ladharo ee niin; yen an lɔ, ba lɔ puɔc te de nin. 
JHN.11.12	Go kɔcpiocke yɔɔk, Yi Bɛnydit, na ye nin, e kabi piath. 
JHN.11.13	Yecu ee jam ne thonde: ku cɔlki yi jiɛm ne loŋ de nin. 
JHN.11.14	Go Yecu jal lɛk ke nejik, Ye Ladharo ee thou. 
JHN.11.15	Ku an mit piɔu ne week ne liu e liɛu an eeti, bak ya gam; apiath abac, loku enɔŋ yen. 
JHN.11.16	Go Thoma, ye cɔl Acuek, kɔcpiocke yɔɔk, Ye loku eya, buk lɔ thou wɔne yen.
JHN.11.17	Go Yecu lɔ, ku yok ne ci tau ne raŋic a ci akol thol keeŋuan. 
JHN.11.18	Bethani athiak ke Jeruthalem cit mail keerou; 
JHN.11.19	ku Judai juec aa lɔ enɔŋ Martha ku Mari, bik ke lɔ duut piɔth ne thon de manheden. 
JHN.11.20	Go yen Martha piŋ ke Yecu bɔ, go dai lɔ, ku loor; ku dhiac Mari ke rɛɛr ɣot. 
JHN.11.21	Go Martha Yecu yɔɔk, Ye Bɛnydit, ne yin tɔ etene, e kee te ken wanmaath thou. 
JHN.11.22	Ku kanyiɛc emane eya, ke ye thiec enɔŋ Nhialic, aye Nhialic yiɛn yi. 
JHN.11.23	Go Yecu yɔɔk, Ye wanmuuth abi rɔt bɛr jɔt. 
JHN.11.24	Go Martha yɔɔk, Ye kanyiɛc kabi rɔt bɛr jɔt ne kol ciɛn ne jon bi tip roth jɔt. 
JHN.11.25	Go Yecu yɔɔk, Ye ɣan ye jon de rɔt, ku ya piir: ran ye ɣa gam, ku ne ci cak thou, e kabi piir: 
JHN.11.26	ku raan ebɛn ran ye piir ne ɣɛn ku ye a gam, ace kɔn thou. Ye yekene gam? 
JHN.11.27	Go yɔɔk, Ye Bɛnydit, kaya gam ke yin ye Kritho, Wen de Nhialic, man ye bɛn ne piny nom. 
JHN.11.28	Ku na ci ekene luel, ke lɔ, ku cɔɔl Mari nyankene ke luɔŋ, jiɛm, Ye Dupioc ee bɛn, ku kacɔl yin. 
JHN.11.29	Go piŋ, ku dɔɔc rɔt jɔt, ku leer enɔŋ yen. 
JHN.11.30	(Yecu ee ŋoot ke ken guɔ ɣeet bei, ee dhiac ke tɔ te e rɔm kek ke Martha.) 
JHN.11.31	Go Judai, eke tɔ kene yen ɣot, dut epiɔu, na cik Mari ŋem ke pur rɔt ku leer biyic, goki kuany cok, cɔlki yi le dhiau ne raŋ nom. 
JHN.11.32	Na ci Mari ɣet te tɔ Yecu, ku ŋem, go piny ciim ne yecok, ku yook, Ye Bɛnydit, ne yin tɔ eene, e kee te ken wanmaath thou. 
JHN.11.33	Na ci Yecu ye ŋem ke dhiau, ku dhiau Judai eke bɔ kene yen eya, go keŋ ne yepiɔu, ku wupic, 
JHN.11.34	ku jiɛm, Ye cak kan teno? Goki yɔɔk, Yi Bɛnydit, bar ŋem. 
JHN.11.35	Go Yecu dhiau. 
JHN.11.36	Go Judai jam, Yi ŋɛmka nhiɛr cen e nhiar! 
JHN.11.37	Go kɔk ke keek jam, Yi ci yerane, man e cɔk cɔɔr yiɛn, cii yerane bi cuɔk cɔk thou eya? 
JHN.11.38	Na ci Yecu lɔ raŋ nom ke beer keŋ. Ee ye te ɣɔɔr de kuuric, ku ci thiɛk thok ne kuur. 
JHN.11.39	Go Yecu jam, Ye lɛɛrka kuur wei. Go Martha, nyankene yen man ci thou, go yɔɔk, Ye Bɛnydit, ee nhiany ekole: ee nin a ŋuan piiny. 
JHN.11.40	Go Yecu yɔɔk, Ye ne kɛn lɛk yin ya na gam ɣa, ke yin bi nuɔm de Nhialic ŋem? 
JHN.11.41	Goki kuur lɛɛr wei. Ku jɔt Yecu enyin nhial, ku jiɛm, Ye Awa, yin lɛɛc ne piŋ piŋ yin ɣa. 
JHN.11.42	Ku kanyiɛc yin ye ɣa piŋ akolriɛc: ee ke de keekɔc kaac eeneke yeneka cɔk ɣa jam, bik gam ke yin ci a tuɔc. 
JHN.11.43	Na ci jam yela, ke cot areet, Ye Ladharo, bar bei. 
JHN.11.44	Go ye yen man ci thou bɛn bei, ke ci duut cin ku yecok ne alɛth ke thiɛk, ku ci deer nyin ne alath. Go Yecu ke yɔɔk, Ye dakka, ku ne lɔ.
JHN.11.45	Go Judai juec ci bɛn enɔŋ Mari, ku cik kaŋ ŋem ka cii Yecu ke loi, goki gam. 
JHN.11.46	Ku kɔc kɔk ke keek aa lɔ enɔŋ Parithai, ku leki ke ka cii Yecu ke loi.
JHN.11.47	Go bany ke ka Nhialic ku Parithai goki kɔc cɔk gueer, ku jamki, Yi buk ŋo loi? yerane ee kajuec gɛiyeke loi. 
JHN.11.48	Na yeku ye puɔl wuuya, e kabii raan ebɛn gam: ku Romai aabi bɛn ku lomki pinyda kene ceŋda. 
JHN.11.49	Go ran toŋ de keek cɔl Kaiapath, ye bɛnydiit de ka ke Nhialic ne yerune, go ke yɔɔk, Ye kacin ke nyiɛcka, 
JHN.11.50	ku kacak ye muk ne wenhim ke ye kepiath enɔŋ week bi ran tok thou ne nyin de kɔcic, ku ci jur ebɛn bi maar a bi liu. 
JHN.11.51	Ejame acie jam de guɔpde: yenekee ye bɛnydiit de ka ke Nhialic e erune, ku ke jam ye Yecu abi thou ne nyin de jurdenic; 
JHN.11.52	ku kacie yejure yetok, aabi mat nhiim etok kek mith ke Nhialic ci thiai. 
JHN.11.53	Ku yekole acik kek roth ben ya jaam bik cɔk thou.
JHN.11.54	Go Yecu ciɛk beer cath ne Judai yic ke dɛɛiye, ku leer eeti piny tɔ rok thok, ɣeet pan col Epuraim; ku le ceŋ thin ke kɔcpiocke. 
JHN.11.55	Ret de Judai ee ci thiok: go kɔc juec lɔ Jeruthalem ne baaiyic ke ret ŋoot, bik roth lɔ juik. 
JHN.11.56	Goki Yecu kɔɔr, ku jamki ne roth e ke kaac ne yekalu, Yi takka ŋo? Cii bi bɛn te de miɛth? 
JHN.11.57	Ku ci banydit ke ka ke Nhialic ku Parithai cik loŋ luel yi na nyic raan te tɔ en, e kabi nyuɔth, bik lɔ dom.
JHN.12.1	Na ŋoot akol kedhetem ke ret, go Yecu lɔ Bethani, te tɔ Ladharo thin, man cii Yecu cɔk jɔt rɔt ne thouic. 
JHN.12.2	Goki luɔi miɛth thei etɛɛn: ku jɔte Martha; ku Ladharo ee ci nyuc ne kɔc yic kɔc ci nyuc kene yen ne agen thok. 
JHN.12.3	Go Mari riem de miok nyir, miok piath de weu juec, lar, ku tɔc yen Yecu cok, ku weec cok ne nhim ke enom: ku ci ɣotic thiaŋ ne pol de miok. 
JHN.12.4	Go Judath Yithkariɔt, ran toŋ de kɔcpiocke, man bi ye nyiɛn, go jam, 
JHN.12.5	Ye yeŋo cene emiokne ɣɛɛc ne denariɔn thiɛrnyɛny diak, ku yine ke aŋaaŋ gup? 
JHN.12.6	Aluel ekene, ku kacie kony aŋaaŋ gup; kee ye rueny ku kee tɔ ke bonden, ku yen ka ye tau thin kual, 
JHN.12.7	Go Yecu jam, Ye pɛlka; nɛke tɛɛu koldien de thiɛk. 
JHN.12.8	Aŋaaŋ gup aaye tɔ kene week ne nyindhia, ku ɣan cie tɔ wɔne we ne nyindhia.
JHN.12.9	Go kɔc juec ke Judai goki nyic ne tɔ eeti: goki bɛn, ku kacie ke de Yecu yetok, aake bɔ bik Ladharo ben ŋem eya, man ci cɔk jɔt rɔt ne thouic. 
JHN.12.10	Go banydit ke ka ke Nhialic goki roth jaam, bik Ladharo cɔk thou eya; 
JHN.12.11	ne ke ci kɔc juec ke Judai leu wei ne yen, ku lek Yecu gam.
JHN.12.12	Ɣɔn miak ke kɔc juec ci bɛn te de miɛth, te cik kek Yecu piŋ ne ci bɛn Jeruthalem, 
JHN.12.13	goki ker ke akoot loom, ku leki lorki ku cotki, Yi Kothana: Eewuubi thiɛi tɔ kene yen, yen man bɔ ne rin ke Bɛnydit, ye Meleŋ de Yithrael. 
JHN.12.14	Na ci Yecu dan akaja yok, ke nyuc e ekɔu; ne gar cene ye gɔɔr, 
JHN.12.15	Ya duɔna riɔc, nyan de Dhiɔn: ŋem Meleŋdu abɔ ne dan e akaja kɔu. 
JHN.12.16	Keekake ake ken kɔcpiocke ke kan muk: na ci Yecu jal noom, e ke jɔl kenhiim ciɛt yi keekake ake garke ne yen, ku kaaci luɔi yen keekake. 
JHN.12.17	Kɔc eke tɔ kene yen ɣɔn cool en Ladharo bei rɛɛŋ cɔk jɔt rɔt ne thouic, aa kɔc lɛk. 
JHN.12.18	Yenekee cɔk ye loor dun de kɔc eya, ne piŋ cik kek ye piŋ ke ci ekegɛinene loi. 
JHN.12.19	Go Parithai jam ne roth, Yi ŋɛmka dhal cen we dhal da: piny ebɛn ee lɔ ne yecok.
JHN.12.20	Ku kɔc ke Giriki aake tɔ ne keyic, kek kɔc eke ci lɔ duur te de miɛth: 
JHN.12.21	Goki bɛn enɔŋ Pilip, ran de Bethaida de Galili, ku thiecki, jamki, Yi Bɛny, wɔ nɔŋ piɔth ŋem de Yecu. 
JHN.12.22	Go Pilip lɔ lɛk Andereya: ku berki lɛk Yecu, kek yi Andereya kene Pilip. 
JHN.12.23	Go Yecu dhuɔk keek jiɛm, Ye thaa ee bɛn, bene Wen de raan noom. 
JHN.12.24	We ya yɔɔk neyic, Ya te cii nyin de raau ya loony tiɔɔp, ku thou, e ke reer abac: ku na ye thou, e ke luɔk ke ye nom dit. 
JHN.12.25	Ran ye weike nhiar, abi weike wuɔc; ku ran ye weike maan ne yepinye nom abi weike ya muk agut piir athɛɛr. 
JHN.12.26	Na ye raan a luɔi, ke ne ye ɣa biɔth; ku te yan tɔ, abi awundie aben ya tɔ eya: na ye raan a luɔi, e kabi Awa ya yiɛn rieu. 
JHN.12.27	An dhiau piɔu emane; ku ba jam yade? Awa, luak ɣɛn ne yethane. Ku yekene yenekee bii ɣɛn aɣet yethane. 
JHN.12.28	Awa, nom rinku. Go ror bɛn nhial jiɛm, Ye kaca noom, ku kaba bɛɛr ya noom. 
JHN.12.29	Go kɔc kaac piŋ en, goki jam yi kee mar e deŋ: ku dhuk kɔk, Yi kee malaika e jam ke ye. 
JHN.12.30	Go Yecu dhuk jiɛm, Ye yerore ee ce bɔ ne ɣɛn, ee bɔ ne week. 
JHN.12.31	Luŋ de yepinye nom atɔ emane: ku emane bɛny de yepinye nom abi nyaai. 
JHN.12.32	Ku ɣɛn, na bi a jat nhial piiny, ke ɣan bi raan ebɛn ya bɛi enɔŋ ɣɛn. 
JHN.12.33	Ee jam yela, ee nyooth thon ben thou. 
JHN.12.34	Go kɔc dhuɔk en, Yi kacuk piŋ ne looŋ yic ya Kritho abi ya tɔ athɛɛr: ku yeŋo luel yin en, Wu Wen de raan abi dhiɛl jat nhial? Yeŋa ye Wen de raan? 
JHN.12.35	Go Yecu ke yɔɔk, Ye ɣɛɛr ee yuul ne weyic. Yaka cath, te tɔ ɣɛɛr ke we, kɛlke cuɔl bi we cooth: ran ye cath ne cuɔlic ee te yen lɔ kuc. 
JHN.12.36	Te tɔ ɣɛɛr ke week, ke we yaka ɣɛɛr gam, bak ya wɛɛt ke ɣɛɛr.
JHN.12.36	Yecu ee luel keekake, ku jiɛl, ku le rɔt thian ne keek. 
JHN.12.37	Ku nee cak kajuec gɛi kek loi ne keyic, e kaadhiac ke cik gam: 
JHN.12.38	bi wɛt de Yithaya nebi bi ya yic, wɛt e ci luel,
JHN.12.38	Ye Bɛnydit, ŋa ci lekda gam?
JHN.12.38	Ku ci koŋ de Bɛnydit nyuɔth ŋa?
JHN.12.39	Ku cik leu ne gam ne ekene, ne wɛt ci Yithaya bɛɛr luel,
JHN.12.40	Ye kaacike cɔɔr, ku yin ke piɔth akak;
JHN.12.40	Kɛlke bik ya ŋem ne kenyin, ku mukki ne kepiɔth,
JHN.12.40	Ku bik roth wel,
JHN.12.40	Ku cak ke dem.
JHN.12.41	Yithaya ee luel keekake ne ŋem cen nuɔmde ŋem; a kee jam ne yen. 
JHN.12.42	Go kɔc juec goki ya gam agut bany eya; ku cik gamden ye ɣɛɛt bei ne ke de Parithai, kɛlke ke bi ya ciɛc biyic ɣon de gueer: 
JHN.12.43	ne ke ye ke lɛc de kɔc cɔk wɛr lɛc de Nhialic ne kepiɔth.
JHN.12.44	Go Yecu coot ku jiɛm, Ye ran ye ɣa gam, acie ɣan e ye gam, ee yen man ci a tuɔc. 
JHN.12.45	Ku ran ye ɣa ŋem, ee yen man ci a tuɔc e ye ŋem. 
JHN.12.46	An ci bɛn ke ɣan ye ɣɛɛr de piny nom, bi ran ye ɣa gam bi ya ciɛk tɔ tecol. 
JHN.12.47	Na ye raan welcie piŋ, ku cii ke ye muk, e kacaa luk: an ee ce bɔ ba kɔc ke piny nom ben luk; an ee bɔ ba kɔc ke piny nom ben luɔk. 
JHN.12.48	Ran ye ɣa jai ku cii welcie ye gam anɔŋ toŋ ye ye luk: yewɛt ca luele yeneka bi ye luk ne kol ciɛn. 
JHN.12.49	An ce jam ne ke de guɔpdie; ee Awa man ci a tuɔc yenekee ɣa yiɛn loŋ, ba ya luel ku ban ya jam. 
JHN.12.50	An ye loŋde nyic ke ye piir athɛɛr: yen ka ya luel aaka ye Awa ke lɛk ɣɛn, keeka yake luel.
JHN.13.1	Na ŋoot miɛth de ret ke ken guɔ loi, ke Yecu nyic kolden de jal ne piny nom ne ci bɛn, ku kɔckeek tɔ ne piny nom nhiɛr keek aaci nhiar agut thok bi kaŋ thok. 
JHN.13.2	Ku ciɛmki ne miɛth thɛi, ke durieth ci kan lɔ ne Judath Yithkariɔt piɔu, wen de Thimon, bi cɔk nyiin Yecu. 
JHN.13.3	Ku nyic Yecu ke cii Nhialic kaŋ kedhia tau ne yeciin, ku nyic ke ne bɔ bei nenɔŋ Nhialic, ku bi bɛɛr dhuk enɔŋ Nhialic, 
JHN.13.4	go rɔt jɔt te de miɛth, ku tɛɛu alɛthke tɛɛn, ku loom alanh de cunh de guɔp, ku ruk e ethar. 
JHN.13.5	Ku wɛl piu ne thaanic, ku gɔl wɛk de kɔc cok kɔcpiocke, ku coth kecok ne alanh enhia ci ruɔk ne yethar. 
JHN.13.6	Ana ye ɣeet enɔŋ Thimon Petero, ke yooke Petero, Ye Bɛnydit, ba ɣa waak cok? 
JHN.13.7	Go Yecu dhuk yook, Ye yeke luɔiye emane akuc; aba nyic ne kol dɛ. 
JHN.13.8	Go Petero jam, Ye yin ce ɣa wak cok necok. Go Yecu bɛɛr dhuk, Ye na caa yi wak, ke yin ce mɛt we ɣa. 
JHN.13.9	Go Thimon Petero jam, Ye Bɛnydit, yin ce ɣa wak cok kepɛc, wak keek kene acin ku anom eya. 
JHN.13.10	Go Yecu jam, Ye ran waak awaak cok kepɛc ku leer ke ɣer ebɛn: week we ɣer, ku kacie we wedhia. 
JHN.13.11	Anyic ran bi ye nyiɛn; yenekee jiɛm en, Ye kacie we wedhia.
JHN.13.12	Na ci ke waak cok, ke lom alɛthke, ku lee nyuc, ku thiec keek, Ye nyiɛcka ke ca luɔi we? 
JHN.13.13	We ye an cɔɔl, Wuɔ Dupioc, ku, Bɛnydit: we ye jam apiath; ɣan yinya. 
JHN.13.14	Na waak wecok, ke an ye Bɛnydit ku ya Dupioc, ke we bi wecok ya waak ne roth eya. 
JHN.13.15	We ca yiɛn ke bak ya kaar, bak bɛɛr ya loi ci man can e luɔi we. 
JHN.13.16	We ya yɔɔk neyic, Ya aluak ace dit ne bɛnyde; ku dutuc ace dit ne ran toc e. 
JHN.13.17	Na nyiɛcka kaake, ke we yeke thiei te ye we ke loi. 
JHN.13.18	Ku an ce jam ne week wedhia: kɔc cake lɔc anyiɛcke: ku kecigɔɔr abi loi, Ya ran cam miɛthdie ee teer ke yɛn. 
JHN.13.19	Emane we ba ya lɛk ke ŋoot ke ken guɔ loi, bak a gam wuɔ kee ye, te cen loi. 
JHN.13.20	We ya yɔɔk neyic, Ya ran ye ran ya tooc loor ee ɣa loor; ku ran ye ɣa loor ee yen man ci ɣa tuɔc loor.
JHN.13.21	Na ci Yecu jam yela, ke dhiau piɔu, ku lek keek jiɛm, Ye we ya yɔɔk neyic, ya ran toŋ de week abi ɣa nyiɛn. 
JHN.13.22	Go kɔcpiocke roth liec, gɛiki ne ran yee luel. 
JHN.13.23	Ku tɔɔ ne agen thok ci toŋ de kɔcpiocke rɔt gɛi ne Yecu yɔu, yen man nhiɛr Yecu. 
JHN.13.24	Go nieu ne Thimon Petero, ku yook, Ye lɛk wɔ yeran ye luele. 
JHN.13.25	Go yekɔu taar ne Yecu yɔu ne tɔden e tɔ yen, ku thiec, Ye Bɛnydit, yeŋa? 
JHN.13.26	Go Yecu dhuk, Ye ran ban cuin juɔl ku yiɛn e, yenekee ye. Ana ci cuin juɔl, ke leer ku yin Judath de Thimon Yithkariɔt. 
JHN.13.27	Na wen ci cuin liek, ke Catan lɔ ne yeyic. Go Yecu yɔɔk, Ye ke ba loi, dɔc loi. 
JHN.13.28	Ku kacin ran de kɔc tɔ ne agen thok nyic ke e luel yekene. 
JHN.13.29	Go kɔk thɔɔŋ yi ye ke tɔ Judath ke boon, yene yooke Yecu ye, Ye ɣɔc ka kɔrukue ne miɛth; ka, kabi miɔc aŋaaŋ gup. 
JHN.13.30	Wen ci cuin loom, ke dɔc lɔ biyic elantoŋtɛi, ku kee ye wɛɛr.
JHN.13.31	Te cen lɔ biyic, go Yecu jam, Ye Wen de raan ee jal noom emane, ku Nhialic ee noom ne yen: 
JHN.13.32	Na ye Nhialic ye nom ne yen, ke kabii Nhialic noom ne guɔpde, ku kabi noom nelantoŋtɛi. 
JHN.13.33	Miththiicie, ɣan ye yul wɔ week. We bi a kɔɔr: acit man can e lɛk Judai, Ya te lar an, acii we bɛn bi leu; yen emane abɛɛr lɛk week. 
JHN.13.34	Loŋ jot ayiɛn we, ya yaka roth nhiar; acit man can we ya nhiar, ke week eya yaka roth nhiar. 
JHN.13.35	Yeneka bii raan ebɛn ye ya nyic lan ye we kɔcciek piɔcke, te ye we roth nhiar.
JHN.13.36	Go Thimon Petero yɔɔk, Ye Bɛnydit, ye te yinde leer yin? Go Yecu dhuk, Ye te lar ɣɛn, acin ɣa leu ne kueny cok emane; yin bi a kuany cok ne kol dɛ. 
JHN.13.37	Go Petero yɔɔk, Ye Bɛnydit, yeŋo can yi leu ne kueny cok emane? An bi rɔt cɔk nak ne kedu. 
JHN.13.38	Go Yecu dhuk, Ye ba rɔt cɔk nak ne kedie? Yin ya yɔɔk neyic, Ya ajith aci bi ciu, ke yin ken ɣa jai naadiak.
JHN.14.1	Duɔka piɔthkuɔn ye cɔk lɔ etuk: we ye Nhialic gam, ku yaka ɣa bɛɛr gam eya. 
JHN.14.2	Pan de Awa anɔŋic ɣɔn juec ke ceŋ; ne ke liu, ee te lɛk we: an lɔ ba teduɔn lɔ juir. 
JHN.14.3	Ku na la teduɔn juir, ke an bi bɛɛr bɛn, ku lɔɔm week ne guɔpdie; bak ya tɔ eya te yan tɔ. 
JHN.14.4	Ku te lar ɣan aye we dhol nyic. 
JHN.14.5	Go Thoma yɔɔk, Ye Bɛnydit, buk dhol nyic wuude, ke wɔ kuc te leer yin? 
JHN.14.6	Go Yecu yɔɔk, Ye ɣan ye dhol, ku ɣan ye yic, ku ɣan ye piir: acin ran ye bɛn nenɔŋ Awa, ke ken teek ne anom. 
JHN.14.7	Ne we ye ɣa nyic, e kee te yaka Awa nyic eya: ku emane ayaka nyic, ku kacak ŋem. 
JHN.14.8	Go Pilip yɔɔk, Ye Bɛnydit, nyuɔthe wɔ Wuur, yenekee yuku kɔɔr. 
JHN.14.9	Go Yecu yɔɔk, Ye ciɛŋ wɔ we ete ɣɔn ku kuɔcka ɣa, Pilip? ran ci a ŋem aci Awa ŋem; yeŋo jiɛm yin, Wu nyuɔthe wɔ Wuur? 
JHN.14.10	Cak ɣa gam ke ɣan ye tɔ ne Awaic, ku Awa ne ɣaic? wel yake lɛk week acaake ye luel ne ke de guɔpdie: ee Awa man ye ceŋ ne ɣaic yenekee luɔide loi. 
JHN.14.11	Yaka ɣa gam, ke ɣan tɔ ne Awaic, ku Awa ne ɣaic: ka yaka ɣa gam ne ke de yeluɔine. 
JHN.14.12	We ya yɔɔk neyic, Ya ran ye ɣa gam, abi luɔi ya loi abi ya loi eya; ku kabi kadit ne yekene ya loi; ne lɔ lar ɣan enɔŋ Awa. 
JHN.14.13	Ku ke dɛ ebɛn ke bak ya thiec ne rincie, aba ya luɔi we, bi Awa bi ya nom ne Wa. 
JHN.14.14	Na yaka ɣa thiɛc ke dɛ ne rincie, e kabi ya luɔi we. 
JHN.14.15	Na yaka ɣa nhiar, ke we bi looŋcie ya loi. 
JHN.14.16	Ku an bi Awa lɔŋ, ku bi we yiɛn Dugel dɛ, bi ya tɔ kene week athɛɛr; 
JHN.14.17	yenekee Jɔŋdiit de yith. Kɔc ke ka ke piny nom acik leu ne lɔm, acik ye ŋem, ku kacik ye nyic. Ku week, we eka nyic e. Ee ceŋ kene week, ku kabi ya tɔ ne weyic. 
JHN.14.18	We caa bi nyaŋ wei ci thum; an e lɔ ka bɔ. 
JHN.14.19	Kɔc ke ka ke piny nom aaci ɣa beer ŋem miak ne ninka; ku we bi ɣa ya ŋem: piir yan piir abi we ya piir. 
JHN.14.20	Ne ekole abak nyic ke an tɔ ne Awaic, ku taka ne ayic, ku taa ne weyic. 
JHN.14.21	Ran tɔ ke looŋcie, ku ye ke loi, yenekee ɣa nhiar. Ran ye ɣa nhiar abi Awa ya nhiar, ku nhiar eya, ku kaba nyuɔth rɔt. 
JHN.14.22	Go Judath yɔɔk (ku kacie Yithkariɔt) Ye Bɛnydit, yeŋo bin rɔt nyuɔth wɔ, ku cii rɔt nyuth kɔc ke ka ke piny nom? 
JHN.14.23	Go Yecu dhuk, Ye na ye raan ɣa nhiar, e kabi welcie ya loi, ku kabi Awa ya nhiar, ku buku enɔŋ en, ceŋku wɔne yen. 
JHN.14.24	Ran ce ɣa ye nhiar aci welcie ye loi: keewel piɛŋekeka aacie welcie, kaa wel ke Awa ci ɣa tooc.
JHN.14.25	Keekake acake lɛk we ka ŋoot ka tɔ wɔ we. 
JHN.14.26	Ku Dugel, Jɔŋdiit Lajik, man bii Awa tuɔc ne rincie, kabi we ya piɔc ne kaŋ kedhia, bi we cɔk ye wenhiim ciɛt ne wel cake lɛk we kedhia. 
JHN.14.27	Dɔɔr anyaŋ we; we yiɛnke dɔɔrdie. Yin yiɛn an e we ace cit yin de kɔc ke ka ke piny nom. Duɔka piɔnduɔn cɔk lɔ tuk, duɔka riɔc. 
JHN.14.28	We ci jam enhia jam an piŋ, Ya an jiɛl, ku an e lɔ ka bɔ. Ne we nhiar an, ee te cak piɔth lɔyum ne lɔ lar an enɔŋ Awa: Awa kadit ne ɣɛn. 
JHN.14.29	We ca lɛk ne emane, ke ŋoot, bak gam te cen bɛn. 
JHN.14.30	An ce beer ben jam wɔ we areet; bɛny de piny nom abɔ, ace mɛt ke ɣa. 
JHN.14.31	Aluɔi yala, bii kɔc ke ka ke piny nom nyic lan nhiar an Awa. Aluɔi yala, ne loŋ ci Awa lɛk ɣa. Jatka roth, lou.
JHN.15.1	An ye abiany yic, ku Awa ee wun e dom. 
JHN.15.2	Keer ebɛn ye tɔ ne akɔu ku cii ye luɔk, aye nyaai: ku keer ebɛn ye luɔk aye dim kɔu, bi bɛɛr ya luɔk. 
JHN.15.3	We ci thol ne dim kɔth ne wɛt ca lɛk we. 
JHN.15.4	Yaka tɔ ne ayic, ku ɣɛn ne weyic. Acit man cii keer luɔk leu ne guɔpde, te cen ye tɔ ne abiɛcic; yenekee cɔɔk ci we ye ye leu, te ci we ye tɔ ne ayic. 
JHN.15.5	An ye abiɛi, ku we ye ker: ran ye tɔ ne ayic, ku an ne yeyic, yerane ee luɔk areet: te ye we tɔ te cin ɣa, e kacin ke yaka leu ne luɔi. 
JHN.15.6	Na ci raan ye tɔ ne ayic, e kaye cuat wei ci keer, ku ye yom; ku kuany keek ku cuɛte ke mɛɛc, nyopki. 
JHN.15.7	Na yaka tɔ ne ayic, ku ye welcie tɔ ne weyic, ke we bi ke dɛ ya thiec ebɛn ke yaka kɔɔr, ku kabi ya luɔi we. 
JHN.15.8	Yekene acii Awa nom, ne ye we luɔk; ku we bi ya kɔcciek piɔcke ne yekene. 
JHN.15.9	Acit man ci Awa ɣa ya nhiar, yenekee cɔɔk can we ya nhiar: yaka ceŋ ne nhiɛrdieic. 
JHN.15.10	Na yaka looŋcie muk, ke we bi ya tɔ ne nhiɛrdieic; acit man muɔk an looŋ ke Awa, ku ya tɔ ne nhiɛrdeic. 
JHN.15.11	Keekake acake lɛk we, bi yumdiɛn de piɔu bi ya tɔ ne weyic, ku bi yumduɔn de piɔu bi ya dit. 
JHN.15.12	Loŋdie eke, ya yaka roth nhiar, ci man yan we nhiar. 
JHN.15.13	Acin nhiɛr diit wɛr yekene ne raan ebɛn, bi raan weike puɔl ne mɛɛthke. 
JHN.15.14	We ye mɛɛthcie, te ye we loŋ ca yiɛn we loi. 
JHN.15.15	We caa bi bɛɛr ya cɔɔl aluɛk; ne ke ye aluak ke ye bɛnyde loi kuc: we ca cɔɔl mɛɛthcie; ne lek can we lɛk kaŋ kedhia ka cake piŋ enɔŋ Awa. 
JHN.15.16	Acie we we lɔc ɣa, ee ɣan eke lɔc we, ku taau week, bak ya lɔ luɔk, ku bi luɔkduɔn bi ya tɔ: bi ke dɛ ebɛn ke bak ya thiɛc Awa ne rincie, bi ya yiɛn we. 
JHN.15.17	Yenekee loŋ lɛk week, bak roth ya nhiar. 
JHN.15.18	Te mɛɛne week ne piny nom, ke nyiɛcka ke ne ke kɔn ɣa man tueŋ ne week. 
JHN.15.19	Ne we ye kɔc ke ka ke piny nom, e kee te ye piny kede nhiar: ku we cie kɔc ke ka ke piny nom, we ca lɔc bei ne piny nom, yeneka ye piny nom we maan. 
JHN.15.20	Yaka wenhiim ciɛt ne ke ca lɛk we, Ya aluak ace dit ne bɛnyde. Te cik ke ɣa ya ŋet, e kaabi we ya ŋet eya; te cik ke wɛtdie ya muk, e kaabi keduɔn ya muk eya. 
JHN.15.21	Keekake kedhia aabike ya luɔi week ne rincie, ne kuny ye ke ye kuc yen man e tuuc ɣa. 
JHN.15.22	Ne ɣan ken bɛn ba jam wɔ keek, e kee te cinki kerac: yen emane acin ke kony kek roth ne kerɛɛcden. 
JHN.15.23	Ran ye ɣa maan ee Awa maan eya. 
JHN.15.24	Ne ɣan ken luɔi loi ne keyic, luɔi cin ran dɛ ci e loi, e kee te cinki kerac; yen emane acik ŋem ku manki ɣɛn ku Awa eya. 
JHN.15.25	Ku kene e bɛn, bi wɛt bi ya yic, wɛt ci gaar ne loŋdenic, Ya kaaman ɣɛn te cin awac. 
JHN.15.26	Na bɔ Dugel, man ba tuɔc week nenɔŋ Awa, e kabi ya duleŋ de ɣɛn: 
JHN.15.27	ku week eya we bi ya duleek, ne tɔ e tɔ we wene ɣɛn ɣɔn gɔce kaŋ.
JHN.16.1	Keekake aacake lɛk we, kɛlke we bi ya cɔk kɔth. 
JHN.16.2	Aabi we ya ciɛc biyic ne ɣoot ke gueer: ee yic, kol bɔ, ke ran ye we nɔk abi cɔɔl ye loi ke de Nhialic. 
JHN.16.3	Ku keekake aabike luɔi we, ne kuny kuc kek Awa, ka ɣɛn. 
JHN.16.4	Keekake aacake lɛk we, bak wenhiim ciɛt ne keek, te cik ke ɣeet, nee we cake lɛk ne keek. Ku keekake akɛnke lɛk week ɣɔn tueŋ ne tɔ ta ɣan wɔ week. 
JHN.16.5	Emane an lɔ tenɔŋ en yen man e tuuc ɣa; ku kacin ran toŋ de week thiec ɣɛn, Ye lɔɔr eno? 
JHN.16.6	We ci piɔth thiaŋ ne alajieth ne ke can keekake lɛk week. 
JHN.16.7	Apiath abac, we yake lɛk yith; Apiath enɔŋ week te jal ɣan: na caa jiɛl, ke Dugel ace bɔ enɔŋ week; ku na lar, e kaba tuɔc enɔŋ week. 
JHN.16.8	Na ci bɛn, e kabi piny luk nom ne rɛɛc, ku ne piath, ku ne luk: 
JHN.16.9	rɛɛc, ee ke cik ke ɣɛn ye gam; 
JHN.16.10	piath, ee ke lar ɣan enɔŋ Awa, ku we ce ɣa bi bɛɛr ŋem; 
JHN.16.11	luk, ee ke de luŋ de bɛny de yepinye nom. 
JHN.16.12	An ŋoot ke an nɔŋ kajuec lɛkke week, ku kaacakke leu ne guɔm emane. 
JHN.16.13	Na ci bɛn, yen Jɔŋdiit de yith, e kabi we ya dak ne yith yic kedhia: ne ke cen bi ya jam ne guɔpde; abi ya jam ne ke ye piŋ ebɛn: ku kabi we ya lɛk kaŋ ka bi bɛn. 
JHN.16.14	Abi ɣa ya noom: ne loom ben kedie ya loom ku bi ya nyuɔth week. 
JHN.16.15	Kaŋ kedhia ka tɔ kene Awa aaye kacie: yenekee jaam ɣan, ya kabi kedie ya loom, ku bi ya nyuɔth week. 
JHN.16.16	Nin lik aacii we ke ɣa bi bɛɛr ŋem, ku we bi ɣa bɛɛr ŋem ne nin likka, ne ke lar ɣan enɔŋ Awa. 
JHN.16.17	Go kɔc kɔk ke kɔcpiocke jam ne roth, Yi yeŋo eke lek wɔɔke, Ye nin lik, aacii we ke ɣa bi bɛɛr ŋem, ku we bi ɣa bɛɛr ŋem ne nin likka? ku, Ne ke lar ɣan enɔŋ Awa? 
JHN.16.18	Goki jam, Yi yeŋo eke lueele, Ye nin lik? Wɔ kuc ke lueel. 
JHN.16.19	Go Yecu nyic e ke nɔŋ piɔth bik ye thiec, ku yook ke, Ye thiɛcka roth wepɛc ne ke can jam, Ya nin lik aaci we ke ɣa bi bɛɛr ŋem, ku we bi ɣa bɛɛr ŋem ne nin likka? 
JHN.16.20	We ya yɔɔk neyic, ya we bi dhiau ku calka wuɔi, ku piny nom abi piɔu lɔyum: ku we bi piɔth jiɛth, ku jiɛthduɔn de piɔu abi rɔt wel ne yum de piɔu. 
JHN.16.21	Na rɔp tiik, e kanɔŋic alajieth ne kolden ci ɣeet: ku na ci meth dhiɛth bei, e kace ber diɛr ne tɔɔk, ne yum cen piɔu lɔyum ne ran ci dhiɛth ne piny nom. 
JHN.16.22	Yen we jieth piɔth emane: ku we ba bɛɛr ŋem, ku we bi piɔth lɔyum, ku yumduɔn de piɔu acin ran bi ye ya nyaai enɔŋ week. 
JHN.16.23	Ku we ce ɣa bi bɛɛr ya thiec ne yekole. We ya yɔɔk neyic, Ya na yaka ke dɛ thiɛc Awa, e kabi ya yiɛn week ne rincie. 
JHN.16.24	Aɣet emane acin ke cak guɔ thiec ne rincie: yaka thiec, ku kabak ya loom, bi yumduɔn de piɔu bi ya dit.
JHN.16.25	Keekake aacake lɛk we ne kaaŋ: thaa abɔ ban we cuɔk beer jaam ne kaŋ, we ba ya nyuɔth Awa negek. 
JHN.16.26	Yekole abi we ya thiec ne rincie: ku we caa ye yɔɔk, ya an bi Awa lɔŋ ne week; 
JHN.16.27	Awa ee we nhiar ne guɔpde, ne nhiɛr ye we ɣa nhiar, ku yaka gam ke ne ɣan bɔ bei nenɔŋ Awa. 
JHN.16.28	An ee bɔ nenɔŋ Awa, bɛi ne piny nom: ku ɣan beer piny nyaaŋ nom wei, ku lar nenɔŋ Awa. 
JHN.16.29	Go kɔcpiocke goki yɔɔk, Yi yin jam negek emane, ku cii jam ne kaaŋ. 
JHN.16.30	Anyicku emane ke yin ye kaŋ kedhia nyic, ku ye piɔu ciɛn wuu te thiec raan yi: yekene ayeku gam ke ne yin bɔ bei nenɔŋ Nhialic. 
JHN.16.31	Go Yecu dhuɔk keek, Ye cak gam emane? 
JHN.16.32	Ŋɛmka, akol bɔ, ee yic, ku kee bɛn emane, we bi thiɛi wei, lɔ ŋɛk panden, ku nyaŋka ɣɛn piny atok: ku an ce tɔ atok, ne tɔ tɔ Awa kene ɣɛn. 
JHN.16.33	Keekake aacake lɛk week, ya bak naŋ dɔɔr ne ayic. Piny nom aye we naŋ ka ye we dhal: ku yaka piɔth miɛt; an ci piny tiam nom.
JHN.17.1	Go Yecu keekake luel, ku liec nhial jiɛm, Ye Awa, akɔl ee bɛn; nom Wendu, bi Wendu yi ya noom eya: 
JHN.17.2	cit man cin e yiɛn riɛr ne raan ebɛn: bi kɔc kedhia yiɛn piir athɛɛr, kɔc cake yiɛn en. 
JHN.17.3	Yekene yenekee piir athɛɛr, bik yi ya nyic ke yin e Nhialiny toŋ yic, ku Yecu Kritho man ca tuɔc. 
JHN.17.4	Yin ca noom ne piny nom, ku an ci luɔi thol, luɔi ca yiɛn an ba ya loi. 
JHN.17.5	Emane, yin Awa, nom an ne guɔpdu ku ne nuɔm thɛɛr e tɔ ke yi ku ɣan ɣɔn ŋot e piny ke liu. 
JHN.17.6	Rinku aacake nyuɔth kɔc cake yiɛn ɣɛn ne kɔc ke piny nom yic: aye kɔcku, ku kaacake yiɛn a; ku kaye welku muk. 
JHN.17.7	Ku kanyicki ke kaŋ kedhia cake yiɛn ɣɛn ye ya kaku: 
JHN.17.8	Wel cake yiɛn ɣan aacake yiɛn ke, ku kaacikke loom ku kanyicki neyic ke ne ɣan bɔ bei enɔŋ yin, ayeki gam ke yin ee tuuc a. 
JHN.17.9	An ye lɔŋ ne keek: an cie lɔŋ ne kɔc ke piny nom, aaye keek man cake yiɛn ɣɛn; keeka ye kaku. 
JHN.17.10	Kacie kedhia aaye kaku, ku kaku aaye kacie: ku an ye nom ne keek. 
JHN.17.11	Ku an ce beer ya tɔ ne piny nom, ku keekɔcke aye tɔ ne piny nom, ku an lɔ enɔŋ yin. Awa Lajik, ye kɔc ca yiɛn a muk ne rinku yic, bik ya tok, ci manda. 
JHN.17.12	War ta ɣan wɔ ke ne piny nom, aake ya muk ne rinku yic, kɔc cake yiɛn a: aake ya gel, acin toŋden mar a bi liu, a kee wen de mar de kaŋ yetok; bi kecigɔɔr bi ya yic. 
JHN.17.13	Emane an lɔ enɔŋ yin; ku an luel keekake ne piny nom, bi yumden de piɔu bi ya yic ne keyic. 
JHN.17.14	Aacake yiɛn wɛtdu; ku kaaman kɔc ke piny nom ke, ne ke cik ke ye ka ke piny nom, ci man can ye ke de piny nom. 
JHN.17.15	Yin caa laŋ ya ba ke bɛi bei ne piny nom, ee ba ke gel ne kerac. 
JHN.17.16	Kaacie ka ke piny nom, ci man can ye ke de piny nom. 
JHN.17.17	Ye ke cɔk lajik ne yiicdu: wɛtdu ee ya yic. 
JHN.17.18	Acit man cin a tuɔc ne kɔc ke piny nom yic, yenekee cɔɔk tuɔc an keek ne kɔc ke piny nom yic. 
JHN.17.19	Ku keeka yan ke rɔt cɔk lajik, bi ke ya cɔk lajik eya ne yith yic. 
JHN.17.20	Ku an cie lɔŋ ne keekɔcke kepɛc, an ye lɔŋ eya ne kɔc bi ɣa ya gam ne wɛtden; 
JHN.17.21	bik ya ya tok kedhia; ci man yin tɔ ne ayic, yin Awa, ku ya tɔ ne yiyic, ku keek eya abi ya tɔ ne wɔyic: bii kɔc ke piny nom gam ke yin ci ɣa tuɔc. 
JHN.17.22	Ku nuɔm ca yiɛn ɣɛn, aca yiɛn keek; bik ya ya tok, ci man ye wɔ tok; 
JHN.17.23	Ɣan ye tɔ ne keyic, ku yin ne ayic, bik ya lajik e ke ye tok; bii kɔc ke piny nom ya nyic ke yin ci ɣa tuɔc, ku ya ke nhiar, ci man yin ɣa nhiar. 
JHN.17.24	Yin Awa, an nɔŋ piɔu bi keekɔc cake yiɛn anke bik ya tɔ te yan tɔ, bik nuɔmdie bik ya ŋem, nuɔm ca yiɛn ɣɛn ne nhiɛr e nhiɛr yin ɣɛn ɣɔn aŋoot piny ke liu. 
JHN.17.25	Yin yin Awa lajik, kɔc ke piny aake kuc yi, ku yin ee nyiɛc; ku keekɔcke aake nyic tuuc cin ɣa tuɔc. 
JHN.17.26	Ku kaacake lɛk rinku, ku kaabake ya lɛk; bi nhiɛr cin ɣa nhiar bi ya tɔ ne keyic, ku ya tɔ ne keyic.
JHN.18.1	Na ci Yecu keewelke luel, go lɔ kene kɔcpiocke temki nyin cɔl Kidiron, te tɔ genen thin, leer thin kene kɔcpiocke. 
JHN.18.2	Ku Judath eya, man bi ye nyiɛn, anyic etene: Yecu ee ye dai lɔ thin kene kɔcpiocke. 
JHN.18.3	Go Judath go rem de lathkeer ku atoc lar nenɔŋ banydit ke ka ke Nhialic ku Parithai, ku biki kene lambai, ku mɛc, ku ka ke ɣeet. 
JHN.18.4	Go Yecu, man nyic kaŋ kedhia ka bi ye lɔny, go lɔ, ku yook keek, Ye yeŋa karka? 
JHN.18.5	Goki dhuk, Yi kee Yecu de Nadhareth. Go Yecu ke yɔɔk, Ye ɣan eke. Ku Judath ee tɔ ke keek eya man nyiin yen. 
JHN.18.6	Ana ye yook keek, Ye ɣan eke e ke dhuk ciɛn, yuikki. 
JHN.18.7	Go ke bɛɛr thiec, Ye yeŋa karka? Goki jam, Yi kee Yecu de Nadhareth. 
JHN.18.8	Go Yecu dhuk, Ye kaca lɛk week ya ɣan eke: na karka ɣɛn, ke ne keekɔcke jiɛl: 
JHN.18.9	bi wɛt ci luel bi ya yic, Ya ka cake yiɛn ɣɛn acin toŋ ci maar. 
JHN.18.10	Thimon Petero ee nɔŋ theep, go miɛt bei, ku kep en aluaŋ de bɛnydiit de ka ke Nhialic yic wei, yiny cuec. Rin ke aluak acɔl Malko. 
JHN.18.11	Go Yecu Petero yɔɔk, Ye luɔte themdu ne boonic: abiny ci Awa yiɛn a, can bi dek?
JHN.18.12	Go rem kene bɛnyden ku atoc ke Judai goki Yecu dɔm, ku derki, 
JHN.18.13	ku kɔnki thɛl Anath; ee ye thun de Kaiapath, man ee ye bɛnydiit de ka ke Nhialic ne yerune. 
JHN.18.14	Kaiapath ee ye ran ci Judai lɛk, ye kapiath bi ran tok bi thou ne nyin de kɔcic.
JHN.18.15	Go Thimon Petero Yecu biɔth cok, ku ran dɛ pioce eya. Yeranpiocene ee nyic bɛnydiit de ka ke Nhialic, ku ler ke Yecu luaŋ de bɛnydiit de ka ke Nhialic; 
JHN.18.16	ku kac Petero ɣot thok ne baŋ biyic. Go yeran dɛ piocene, man nyic bɛnydiit de ka ke Nhialic, go lɔ biyic ku le jam kene nyan ye ɣot tiit thok, ku le Petero bɛi. 
JHN.18.17	Go nyan ye ɣot tiit thok Petero thiec, Ye cii ye toŋ de kɔcpioc yerane keek eya? Go, Ye ɣan cie ye. 
JHN.18.18	Ku nɔŋ aluɛk ku atoc kaac, e ke ci many de col kony; ee nɔŋ yuir; ku ɣɔcki; ku tɔ Petero ke keek, kɛɛc ku ɣɔc.
JHN.18.19	Go bɛnydiit de ka ke Nhialic Yecu thiec ne kɔckek piocke kene piocde. 
JHN.18.20	Go Yecu dhuɔk en, Ye ɣan e jam ne nompaal ne kɔc yic; ɣan e ye weet ne ɣoot ke gueer yic ku ne yekalu, ɣɔn ye Judai kedhia ke guɛr; ku an ee cie jam ne cuɔlic. 
JHN.18.21	Yeŋo yin ɣa thiec? thiec kɔc eke ye a piŋ ke ya lɛk keek; keeka nyic ka eke yake luel. 
JHN.18.22	Te cen ekene luel, go atoc tok kaac go Yecu biɔk, ku jiɛm, Ye dhuɔkne bɛnydiit de ka ke Nhialic wuya? 
JHN.18.23	Go Yecu dhuk, Ye na jam arac, ke yin cir rɛɛc: ku na ye kepiath, ke ŋo biakne ɣa? 
JHN.18.24	Go Anath tuɔc enɔŋ Kaiapath bɛnydiit de ka ke Nhialic ke ci deer.
JHN.18.25	Ku kaac Thimon Petero ɣɔc. Goki thiec, Yi cii ye toŋ de kɔckek piocke eya? Go jai, jiɛm, Ye ɣan cie ye. 
JHN.18.26	Go aluaŋ toŋ de bɛnydiit de ka ke Nhialic, kaar ke ran cii Petero kɛp yic wei, go jam, Ye kɛn yi ŋem ne genenic ɣɔn we yen? 
JHN.18.27	Go Petero bɛr jai: ku go ajith guɔ ciu nelantoŋtɛi.
JHN.18.28	Goki Yecu thɛl enɔŋ Kaiapath ku lerki luaŋ de luɔk: ku kee ye miakdur; ku keek ne gupken aaken lɔ luaŋ de luɔk, kɛlke ke bi cuɔl; nɔŋki piɔth bik ret cam. 
JHN.18.29	Go Pilato lɔ biyic enɔŋ keek, ku thiec, Ye guɛɛlka yerane ne ŋo? 
JHN.18.30	Goki dhuk yookki, Yi nee yerane ci kerac ye loi, ee te kenku yiɛn yi. 
JHN.18.31	Go Pilato ke yɔɔk, Ye larka ku luɔkka ne looŋkuɔn. Go Judai goki yɔɔk, Yi wɔ cin riɛr buk ran nɔk: 
JHN.18.32	bi wɛt de Yecu bi ya yic, wɛt e ci luel, nyooth en thon ben thou.
JHN.18.33	Go Pilato bɛr lɔ luaŋ de luk, ku cɔɔl Yecu, ku thiec, Ye ye Meleŋ de Judai? 
JHN.18.34	Go Yecu dhuɔk en, Ye luel yekene ne guɔpdu, ka ci kɔc kɔk yi lɛk ne ɣɛn? 
JHN.18.35	Go Pilato dhuk, Ye ya Juda? Ee jurdu ku banydit ke ka ke Nhialic keeka kek yin yi ɣɛn: yeŋo ca loi? 
JHN.18.36	Go Yecu dhuk, Ye ceŋdie acie ke de yepinye nom: nee ceŋdie ye ke de yepinye nom, ee te ci awuutcie ɣeet duɔke ɣan bi yiɛn Judai: yen ceŋdie acie ke de etene. 
JHN.18.37	Go Pilato thiec, Ye ye melek? Go Yecu dhuk, Ye yin ye jam wu ya melek. Yekene yenekee dhiethe ɣɛn, ku yekene yenekee bi ɣɛn ne piny nom, ba ya lek ne yith. Raan ebɛn ran de yith ee ye rordie piŋ. 
JHN.18.38	Go Pilato thiec, Ye ye yic ŋo?
JHN.18.38	Na ci yekene luel, ke ber lɔ biyic enɔŋ Judai, ku yook keek, Ye kacin awany ca yok enɔŋ en. 
JHN.18.39	Yen we nɔŋ luɔiduɔn, ba we pal ran tok ne ret: naŋka piɔth ba we pal Meleŋ de Judai? 
JHN.18.40	Goki bɛr coot kedhia jamki, Yi kacie yerane, ee Barabath. Barabath ee ye rueny.
JHN.19.1	Go Pilato Yecu lar ku dui. 
JHN.19.2	Ku nai lathkeer kou ne ye gol, ku tɛɛuki enom, ku piɔthki alanh alian ne yekɔu; 
JHN.19.3	ku yiki lɔ enɔŋ en, ku jamki, Yi Aram, Meleŋ de Judai! ku biɔkki ne kecin. 
JHN.19.4	Go Pilato bɛɛr lɔ biyic, ku yook keek, Ye ŋɛmka, abɛi enɔŋ week, bak nyic lan cin en awany ca yok enɔŋ en. 
JHN.19.5	Go Yecu lɔ ke ceŋ gol de kou ku alanh alian ne yekɔu. Go Pilato ke yɔɔk, Ye ŋɛmka raan! 
JHN.19.6	Na ci bany ke ka ke Nhialic ku atoc ye ŋem, e ke cot jamki, Yi piatka. Go Pilato ke yɔɔk, Ye larka, ku piatka: acin awany ca yok enɔŋ en. 
JHN.19.7	Go Judai dhuɔk en, Yi wɔ nɔŋ loŋ, ku loŋda ee bi rɔt dhiɛl ne thouic, ne ke yen rɔt cɔk ye Wen de Nhialic. 
JHN.19.8	Te cii Pilato ye piŋ yejame, go bɛɛr riɔɔc areet; 
JHN.19.9	ku ber lɔ luaŋ de luɔk, ku thiec Yecu, Ye e yin bɔ eno? Go Yecu cuɔk beer. 
JHN.19.10	Go Pilato yɔɔk, Ye cii ɣa ye bɛɛr? Kuc ɣɛn ke ɣan nɔŋ riɛr pal an yin, ku rir piat an yin? 
JHN.19.11	Go Yecu dhuk, Ye kee te cin riɛr tɔ ke yin enɔŋ ɣɛn, te kene e yiɛn yi nhial: yen ran e yin ɣa yin yeneka nɔŋ rɛɛc dit. 
JHN.19.12	Go Pilato piɔu naŋ bi puɔl etɛɛn: go Judai coot jamki, Yi na pɛl yerane; ke yin cie mɛthe de Kaithar: raan ebɛn ye rɔt cɔk ye melek ee teer ke Kaithar. 
JHN.19.13	Na ci Pilato ye piŋ yejame, ke bii Yecu bei, ku nyuuc ne thony de luɔk nom te ye cɔɔl Nyiɛny de Kur, ku cɔl Gabatha ne thoŋ de Eberuu. 
JHN.19.14	Ku juɛr de ret ee tɔ, ku ye thaa de dhetem. Go Judai yɔɔk, Ye ŋɛmka Meleŋduɔn. 
JHN.19.15	Goki coot, Yi nyaiye, nyaiye, piate. Go Pilato ke thiec, Ye ba Meleŋduɔn piat? Go bany ke ka ke Nhialic dhuk, Yi wɔ cin meleŋ dɛ te cen e Kaithar. 
JHN.19.16	Go yiɛn keek bik lɔ piat.
JHN.19.16	Goki Yecu lar: 
JHN.19.17	go lɔ biyic ke jɔt tiɛm ageerde te cɔl te de Apet, ku cɔl Golgotha ne thoŋ de Eberuu: 
JHN.19.18	ku lek piat thin, ku kɔc kɔk keerou kene yen, ŋɛk ne baŋe ku ŋɛk ne baŋe, ku Yecu cilic. 
JHN.19.19	Ku gar Pilato rin, ku tɛɛu ke ne tiɛm ageer nom. Ku gar ee ye, YECU DE NADHARETH, MELED DE JUDAI. 
JHN.19.20	Go Judai juec keerinke ciir: te cene Yecu piat thin ee thiak ke baai: ku ci gɔɔr ne thoŋ de Eberuu, ku thoŋ de Romai, ku thoŋ de Girikii. 
JHN.19.21	Go bany ke ka ke Nhialic ke Judai Pilato yɔɔk, Yi duk gar, Wu Meleŋ de Judai; gar, wu kee jam, Ye ɣan ye Meleŋ de Judai. 
JHN.19.22	Go Pilato dhuk, Ye ke ca gɔɔr aca gɔɔr.
JHN.19.23	Na ci lathkeer Yecu piat, e ke ler alathke, ku tekki ke ne ŋuan, ŋɛk ke biakde ne keek kedhia; ku alanhden e kɔu eya: ku alanh e kɔu ee cin koc thok, ee cuec nhial gut piny. 
JHN.19.24	Goki jam ne roth, Yi dukku ret, carku, lan ben ya ke de ŋa: bi kacigɔɔr bik ya yith ci luel,
JHN.19.24	Ya ka yaake ceŋ aacikke tek,
JHN.19.24	Ku cɔrki ne alɛthcie.
JHN.19.24	Keekake acii lathkeer ke loi. 
JHN.19.25	Ku kaac yi man ne tiɛm ageer de Yecu lɔɔm, kene manlɛne, Mari tiŋ de Kleopath, ku Mari Magdalene. 
JHN.19.26	Te cii Yecu man ŋem ku kac ranpioce nhiɛr ne yelɔɔm, go man yɔɔk, Ye tiik, ye wendu ŋem! 
JHN.19.27	Ku ber ranpioce yɔɔk, Ye ye moor ŋem! Ku yethane acii ranpioce ye lar pande.
JHN.19.28	Ɣɔn ne yekene cok go Yecu jal nyic ke kaŋ kedhia ci jal thok, bi kecigɔɔr bi ya yic, ku jiɛm, Ye an ci yal. 
JHN.19.29	Ku tɔ tony thiaŋ ne binegar: goki ponj ci thiɔŋ ne binegar goki luɔt ne kithop nom, ku cookki ne yethok. 
JHN.19.30	Na ci Yecu ye loom ye binegar, ke jam, Ye kee thok: ku gut enom piny, jɔl thook.
JHN.19.31	Go Judai, ne ye Juɛr, kɛlke gup bi nook nhial ne tiɛm ageer kɔu ne akol de thabath (yethabanhe ee ye kol dit), goki Pilato thiec bi ke dhoŋ kuɔl, ku bi ke jat wei. 
JHN.19.32	Go lathkeer lɔ, ku dhoŋki kuɔl ke ran tueŋ, ku ka ke ran dɛ ci piat kene yen: 
JHN.19.33	ku yi bik enɔŋ Yecu, goki yɔk ne ci guɔ thou, goki cuɔk dhoŋ kuɔl: 
JHN.19.34	ku ran toŋ de lathkeer aci e gut lɔɔm ne toŋ, go riɛm kueer bei ku piu nelantoŋtɛi. 
JHN.19.35	Ku ran ci e ŋem ee ya lek, ku lekde ee yic: ku kanyic ke ci yic luel, bak ya gam eya. 
JHN.19.36	Keekake aacike loi bi kecigɔɔr bi ya yic, Ya kacin yuɔmden bi dhoŋ. 
JHN.19.37	Ku ber dɛ ci gɔɔr jam, Ye kabik liec yen man cik thɔr.
JHN.19.38	Ɣɔn ne keekake cok go Jothep de Ari mathaya, ee ye ranpioce de Yecu, ne muɔny ne riɔc riɔc en ne Judai, go Pilato thiec bi guɔp de Yecu lar: go Pilato gam en. Go lɔ, ku loom guɔp de Yecu. 
JHN.19.39	Ku bɔ Nikodemo eya, man e ci kan bɛn enɔŋ Yecu ne wɛɛric, ku bii riɛm ke thumurnai ku aloei cike liap keethiɛrnyiɛny. 
JHN.19.40	Goki guɔp de Yecu loom, ku dutki ne alanh linon ku wal nyir, ci luɔi de Judai de thiak. 
JHN.19.41	Ku te e piɛte yen ee nɔŋ genen; ku tɔ raŋ jot ne genenic, cin ran ci kan thiɔk thin. 
JHN.19.42	Goki Yecu kan thin ne tɔ tɔ Juɛr de Judai: ku ne thiɔk thiɔke raŋe.
JHN.20.1	Ku akol tueŋ de wik go Mari Magdalene riɛr ɣɔn miak aŋoot piny ke col, te de raŋ, go kuur ŋem ne ci nyaai ne raŋ thok. 
JHN.20.2	Go kat, ku bii enɔŋ Thimon Petero ku ran dɛ pioce, nhiɛr Yecu, ku yook keek, Ye kaaci Bɛnydit nyaai rɛɛŋ, ku kakuc wɔ te cik ke ye kan thin. 
JHN.20.3	Go Petero lɔ kene ran dɛ pioce, biki te de raŋ. 
JHN.20.4	Aake riŋ netok: go ran dɛ pioce Petero wuɔr, kɔn bɛn te de raŋ; 
JHN.20.5	bii ku guŋ, ku luiitic; go alɛth linon ŋem e ke tai; ku cii lɔ thin. 
JHN.20.6	Go Thimon Petero bɛn, ke kuɛny cok, bii ku leer rɛɛŋ; ke ŋem alɛth linon ne tai, 
JHN.20.7	ku ci alanh e ci duɔt ne yenom cii tai kene alɛth linon, ci dol tede yetok. 
JHN.20.8	Go ran dɛ pioce go lɔ thin eya, man e kɔn bɛn te de raŋ, go ŋem, go jal gam. 
JHN.20.9	Aake ŋoot e ke kuc kecigɔɔr, ya kabi rɔt bɛr jɔt ne thouic. 
JHN.20.10	Go kɔcpiocke bɛɛr jal leki panden.
JHN.20.11	Ku kaac Mari ne raŋ thok ke dhiau: na ye dhiɛu ku ye guŋ, ye luiit raŋic, 
JHN.20.12	ke ŋem malaikai ceŋ alath ɣer keerou ne rɛɛr, tok ne yenom ku kene ne yecok, te cene guɔp de Yecu kan thin. 
JHN.20.13	Goki thiec, Yi tiŋe, yeŋo dhiɛue? Go ke yɔɔk, Ye kaaci Bɛnydiitdie nyaai, ku kakuɔc ɣan te cik ke ye tau thin. 
JHN.20.14	Na ci jam yeya, ku ye wel rɔt, ke ŋem Yecu ne kaac, ku kuc lan yen Yecu. 
JHN.20.15	Go Yecu thiec, Ye tiŋe, yeŋo dhiɛue? Ku yeŋa kɔɔr? Go cɔɔl ye ye duŋem de genen, a go yɔɔk, Ye Bɛny, na ca ye nyaai etene, ke lɛkne ɣa te cin en kan thin, ku kaba lar. 
JHN.20.16	Go Yecu yɔɔk, Ye Mari. Go rɔt wel, ku yook, Ye Raboni; luɛlde kee, Dupioc. 
JHN.20.17	Go Yecu yɔɔk, Ye duk ɣa jak; an ken guɔ lɔ nhial enɔŋ Awa: yen lɔɔr enɔŋ mɛɛthcie, ku yɔɔke keek, Wu ya ɣan lɔ nhial enɔŋ Awa ku ye Wuɔrduɔn; ku nenɔŋ Nhialinydie ku ye Nhialinyduɔn. 
JHN.20.18	Go Mari Magdalene lɔ ku lek kɔcpiocke, Ye ɣan ci Bɛnydit ŋem, ku kee keekake luel kene ɣɛn.
JHN.20.19	Na ɣɔn thei, ne ekole, kol tueŋ de wik, ku te cene thok thiɛk te tɔ kɔcpiocke thin ne riɔc riɔc kek ne Judai, ke Yecu bɔ ku kɛɛc ne keciɛl yic, ku yook ke, Ye keeyabi dɔɔr tɔ ke we. 
JHN.20.20	Na ci yekene luel, e ke nyuthke yecin ku yelɔɔm. Go kɔcpiocke piɔth miɛt te cik kek Bɛnydit ŋem. 
JHN.20.21	Go Yecu ke bɛɛr yɔɔk, Ye keeyabi dɔɔr tɔ ke we; ci man ci Awa ɣa tuɔc, yenekee caŋ tuɔc an week. 
JHN.20.22	Na ci yekene luel, go weei ne kenhiim, ku yook ke, Ye lɔmka Jɔŋdiit Lajik: 
JHN.20.23	raan ebɛn ye we karɛcke puɔl, ke kaye puɔl; raan ebɛn ye we karɛcke jai, ke kaye jai.
JHN.20.24	Ku Thoma, ran toŋ de thiɛrkurou, cɔl Acuek, ee ce tɔ ne keyic ɣɔn biine Yecu. 
JHN.20.25	Go kɔc kɔk piocke goki yɔɔk, Yi wɔ ci Bɛnydit ŋem. Go ke yɔɔk, Ye te can ɣɔr de theet ber ŋem ne yecin, ku ba aciin cuɔk ne ɣɔr de theetic, ku cuɔk aciin ne yelɔɔm, e kacaa gam.
JHN.20.26	Na ci nin bɛr ya bɛt, ke kɔcpiocke tɔ ɣot, ku tɔ Thoma ke ke. Go Yecu bɛn, ku ci thook thiɛk, ku kɛɛc ne keciɛl yic, ku jiɛm, Ye keeyabi dɔɔr tɔ ke we. 
JHN.20.27	Ku yook Thoma, Ye thiu yiciin, ku ŋem acin; ku thiu yiciin, ku cuɔke ne ɣalɔɔm: ku duk beer ya riɛr, ye gam. 
JHN.20.28	Go Thoma dhuk yook, Ye Bɛnydiitdie ku ye Nhialinydie. 
JHN.20.29	Go Yecu yɔɔk, Ye Thoma, ee ŋem cin ɣa ŋem, yenekee gɛm yin ɣa: kɔc ye gam, ke cik ye ŋem, keeka ye thiei.
JHN.20.30	Cit juec kɔk kaacii Yecu ke loi ne kɔcpiocke nhiim, ka keneke gaar ne ekitamneic: 
JHN.20.31	ku keekake aacike gɔɔr, bak ya gam wuɔ Yecu kee Kritho, Wen de Nhialic; ku bak ya naŋ piir ne rinke ne gamduɔn.
JHN.21.1	Ɣɔn ne kaake cok go Yecu rɔt bɛr nyuɔth kɔcpiocke bar de Tiberia, go rɔt nyuɔth ke yela. 
JHN.21.2	Aake tɔ etok, Thimon Petero, ku Thoma Acuek, ku Nathanael de Kana ne Galili, ku wɛɛt Dhebedayo, ku kɔcpiocke kɔk keerou. 
JHN.21.3	Go Thimon Petero ke yɔɔk, Ye an lɔ dep e rec. Goki yɔɔk, Ya wɔ bi lɔ wɔne yin eya. Goki lɔ ku leki riɛi; ku cin ke yokki ne ewɛɛre. 
JHN.21.4	Na wen bɔ piny ke run, ke Yecu kaac ne agor nom; ku kuc kɔcpiocke lan yen Yecu. 
JHN.21.5	Go Yecu ke thiec, Ye mith, naŋka ke camka? Goki dhuk, Yi aa. 
JHN.21.6	Go ke yɔɔk, Ye cuatka alau ne bian cuec de riɛi, ku kabak yok. Goki cuat thin, ku cik ber leu ne miit bei ne dun diit de rɛc. 
JHN.21.7	Go ranpioce nhiɛr Yecu go Petero yɔɔk, Ye kee Bɛnydit. Na ci Thimon Petero ye piŋ ne ye Bɛnydit, go alanhde kaar e ekɔu (ne tɔ tɔ en e ecin), ku cuɛt rɔt bɛɛr. 
JHN.21.8	Go kɔcpiocke kɔk bɛn ne riɛnthi (aake ci mac ne agor, ayin a kubiit thiɛrnyiɛny rou), ku thelki alau bei kene rec. 
JHN.21.9	Ana yi kɛɛcki piny, e ke ŋem many de col eeti, ku rec ne enom, ku monoi. 
JHN.21.10	Go Yecu ke yɔɔk, Ye bɛika rec enhia cakke wai. 
JHN.21.11	Go Thimon Petero lɔ ku miit alau teɣer ne ci thiaŋ ne rec dit thiɛrnyiɛny ku thiɛrdhiec ku diak. Aake juec ku cik alau kɔn tueny. 
JHN.21.12	Go Yecu ke yɔɔk, Ye baka camka. Go kɔcpiocke kedhia riɔc ne thiec, Ya yi ŋa. Anyicki ne ye Bɛnydit. 
JHN.21.13	Go Yecu bɛn, ku loom monoi, ku yin ke, ku rec eya. 
JHN.21.14	Ekene yenekee ke de diak ye nyuuth e ye Yecu rɔt nyuɔth kɔcpiocke ɣɔn cen rɔt jɔt ne thouic.
JHN.21.15	Na cik cam, go Yecu Thimon Petero yɔɔk, Ye Thimon, wen de Jɔn, ye ɣa nhiar ne nhiɛr war keekɔcke? Go yɔɔk, Ye ou, Bɛnydit; anyic ke yin ya nhiar. Go yɔɔk, Ye ye dauciɛk ke amɛl miɛɛth. 
JHN.21.16	Go bɛr thiec naarou, Ye Thimon, wen de Jɔn, ye ɣa nhiar? Go yɔɔk, Ye ou, Bɛnydit; anyic ke yin ya nyiar. Go yɔɔk, Ye ye dauciɛk ke amɛl miɛɛth. 
JHN.21.17	Go bɛr thiec naadiak, Ye Thimon, wen de Jɔn, ye ɣa nhiar? Go Petero piɔu dhiau ne ke cen e thiec naadiak, Ye ye ɣa nhiar? Ku yook, Ye Bɛnydit, yin ye kaŋ nyic kedhia; ku kanyic ke yin ya nhiar. Go Yecu yɔɔk, Ye ye dauciɛk ke amɛl miɛɛth. 
JHN.21.18	Yin ya yɔɔk neyic, Ya waar yin jot, ke yin ee ye yikɔu kaar, ku ye cath e cathdu: ku la ku dhiɔp, ke yin bi yicin thiu, ku kar yikɔu ne ran dɛ, ku jɔt yi te cii kɔr. 
JHN.21.19	Ee luel ekene nyuuth ne thon ben thou ke noom Nhialic. Na ci yekene luel, ke yook, Ye ye ɣa biɔth cok. 
JHN.21.20	Go Petero rɔt wel ku ŋem ranpioce nhiɛr Yecu ne bioth; ran e ci rɔt gɛi ne ye ne kol e miɛth thei, ku thiec, Ye Bɛnydit, yeŋa bi yi nyiɛn? 
JHN.21.21	Na ŋem Petero ye, ke thiec Yecu, Ye Bɛnydit, yeŋo bi yerane ya loi? 
JHN.21.22	Go Yecu yɔɔk, Ye na naŋ piɔu bi ya tɔ agut te bɛi an, ke yeŋo enɔŋ yi? ye ɣa biɔth cok. 
JHN.21.23	Yewɛte ee lɔ enɔŋ mɛɛth, ya yeranpiocene aci bi thou: ku kakene lɛkke ne Yecu ye cii bi thou; ee jam, Ye na naŋ piɔu bi ya tɔ agut te bɛi en, ke yeŋo enɔŋ yi?
JHN.21.24	Yeranpiocene yenekee lek ne keekake, ku ci ke gɔɔr: ku kanyicku ke lekde ye yic.
JHN.21.25	Ku kajuec kɔk aatɔ ka cii Yecu ke loi. Acaal ya na ci ke gɔɔr kedhia, e kaacii piny nom ebɛn ke leu ne leer ke kitap cene ke gaar thin.
ACT.1.1	An ci waragak kan gɔɔr, Yin Theopilo, ne ka eke ciɛk Yecu ke luɔi ku ka pioc yen ke kɔc, 
ACT.1.2	agut kol e jɔte ye nhial, cen welke yiɛn dutuuc ne Jɔŋdiit Lajik, kɔc ci lɔc ɣɔn. 
ACT.1.3	Ɣɔn ye guɔmde ye ci thok, go rɔt nyuɔth ke ne piir piir en ne guɔt juec dɛ ci kut, tul enɔŋ keek ne nin thiɛrŋuan, ku luel ka ke ceŋ de Nhialic. 
ACT.1.4	Te gueere kɔc enɔŋ en, go ke yɔɔk, Ye duɔka jiɛl ne Jeruthalem, tiɛtka wel ke Awa, wel cakke piŋ enɔŋ an: 
ACT.1.5	Jɔn ee kɔc baptith ne piu; ku we bi baptith ne Jɔŋdiit Lajik aŋoot nin juec e ke ken thok.
ACT.1.6	Ɣɔn yi cik gueer, e ke thiec, Yi Bɛnydiit, ba Yithrael bɛr miɔc ne ceŋden emane? 
ACT.1.7	Go jam, Ye runkeek bene ke ye ya loi e Nhialic aacakke bi nyic, aatɔ kene yen ne riɛldeic, ye Awa. 
ACT.1.8	We bi riɛr loom te cii Jɔŋdiit Lajik bɛn enɔŋ week, ku we bi ya duleekcie ne Jeruthalem, ku Judaya, ku Thamaria ebɛn agut piny thok ebɛn. 
ACT.1.9	Wen ye keewelke yi cik thok, aŋoot kɔc e ke daai e ye, ke jɛl laar nhial, ku mɛr piol ne kɔc nyin. 
ACT.1.10	Ana yi ŋootki e ke ɣoi nhial te ler en, ŋem, ke kɔc keerou kaac e kelɔm kɔc ceŋ alath ɣer; 
ACT.1.11	ku thiecki, Yi kɔc ke Galili, yeŋo ye we kɔɔc ke we ɣoi nhial? Yecu, man ci laar nhial enɔŋ week, abi bɛr dhuk ci man ŋem we ye ne lɔ nhial.
ACT.1.12	Goki dhuk Jeruthalem ne kuur cɔl Olip, kuur thiak ke Jeruthalem, cit cath de akol e thabath. 
ACT.1.13	Na ɣɔn cik lɔ ɣot, e ke lɔ ɣon nhial te ceŋ kek thin, ye Petero, ku Jɔn, ku Jakob, ku Andereya, ku Pilip, ku Thoma, ku Bartholomayo, ku Mathayo, ku Jakob wen de Alapayo, ku Thimon Dhelote, ku Judath wen de Jakob. 
ACT.1.14	Ku dhiacki e ke laŋ Nhialic areet etok kene diar ku kene Mari, man e Yecu, ku kene mithakɛcke.
ACT.1.15	Ku keeakolke aacii Petero ke rɔt jɔt ku kɛɛc ne mɛɛth yic, ku jiɛm (ku dun diit de kɔc ee ci gueer, yin ya thiɛrnyɛny ku thiɛrou), 
ACT.1.16	Ye wɛɛt ke awa, kacigɔɔr aa roth dhiɛl aaya yith, ka ci Jɔŋdiit Lajik ke luel ne Dabid thok ne Judath, ran ci kɔc ŋɔɔr kɔc lɔ Yecu dɔm. 
ACT.1.17	Ye ran de wɔyic, ye kake kap ci wɔɔk ne luɔi ye wɔ lui netok. 
ACT.1.18	(Yerane ee dom lɔ ɣɔɔc ne weu eke riopeke ye ke kerɛɛcde; go lɔ yuik, go yic puɔk a bi ciin piɛi. 
ACT.1.19	Go kɔc kedhia ceŋ Jeruthalem goki luɔide nyic; goki dom cak cɔkki ye Akeldama, cɔkki dom, Ye Dom de riɛm.) 
ACT.1.20	Ci man de gar de kitap de Diɛt yela,
ACT.1.20	Ye cɔk pande riak,
ACT.1.20	Ku cɔk cin ran beer ɣap thin:
ACT.1.20	ku yela,
ACT.1.20	Ye ne ran dɛ lok luɔide.
ACT.1.21	Cakka ran tok, ran de kɔc tɔ kene wɔɔk ne run kedhia ciɛthe Yecu Bɛnydit ke kene wɔɔk, cakka mɛt kene wɔɔk, bi kɔc ya lɛk jon cii Yecu rɔt bɛɛr jɔt, 
ACT.1.22	ran e ye tɔ kene wɔɔk ɣɔn baptith Jɔn Yecu aɣet akol e leere ye nhial enɔŋ wɔɔk. 
ACT.1.23	Goki kɔc keerou cɔk kaac e kenhiim, ye Jothep ye kɔc cɔɔl Barthaba, ku cɔl Juthuto, ku Mathiath. 
ACT.1.24	Goki lɔŋ ku jamki, Ya yin, Bɛnydit, yin man nyic kɔc piɔth kedhia, nyuɔthe wɔɔk ran ca lɔc ne keekɔcke keerou, 
ACT.1.25	bi te de Judath, ran ci yuik ci jaal tede, bi look ne yeluɔine. 
ACT.1.26	Goki cɔɔr ne kɔc keerou, goki Mathiath yok, go Mathiath go mat ke dutuuc keethiɛr ku tok.
ACT.2.1	Ɣɔn ye akol e Thiɛrdhiec ye bii, ke kɔc gueer tetok. 
ACT.2.2	Go awuɔu dai bɛn nhial ci awuɔu de kɔɔr dit, ku thiɛŋ ɣot ebɛn, ɣon cik kek nyuc thin. 
ACT.2.3	Go liep tuɔl e ke tek roth ci man de liep ke mac; goki nyuc ne kɔc nhiim kedhia. 
ACT.2.4	Go kɔc nyuɔc ne Jɔŋdiit Lajik, ku cɔk kɔc cɔk jam ne thook ke juur kɔk, ne jam ne yine Jɔŋdiit Lajik ke.
ACT.2.5	Ku Judai aaceŋ ne Jeruthalem, kɔc piath ke juur kedhia tɔ ne piny nom. 
ACT.2.6	Ku na yi piŋki awuɔu, ke dun dit gueer ne ke liep kenhiim, ne piŋ piŋ kek ke e ke jam ne thoŋ de raan ebɛn. 
ACT.2.7	Goki ke liap nhiim kedhia, goki gai ku thiecki, Yi ŋɛmka, ci keekɔc jamka kedhia cik ye kɔc ke Galili? 
ACT.2.8	Ku yeŋo piŋ wɔ keekɔcke e jam ne thook ke bɛikuɔk eke dhietheke wɔ thin? 
ACT.2.9	Ye Parthoi, ku Medoi, ku Elumai, ku kɔc ke Methopotamia, ku Judaya, ku Kapadokia, ku Ponto, ku Athia, 
ACT.2.10	ku Purugia, ku Pampulia, ku Yijep, ku bɛi ke Libya ker Kurene, ku kamaan ci bɛn ne Roma, ye Judai ku perothilutoi, 
ACT.2.11	ku kɔc ke Kerete, ku kɔc ke Arabia, aapiŋukeek e ke jam ne thookuɔ ne luɔi diit cii Nhialic loi. 
ACT.2.12	Goki gai kedhia, goki nhiim liap ku thiecki roth, Yi yeŋo ekene? 
ACT.2.13	Ku bui keek ne kɔc kɔk, Yi kaamiɔl e piukeabiɛi.
ACT.2.14	Go Petero rɔt jɔt kene kɔc thiɛr ku tok, ku jɔt eror ku yook ke areet, Ye we kɔc ke Judaya, ku we kɔc ceŋ Jeruthalem wedhia, nyiɛcka yekene, ku liɛpka weyith welcie. 
ACT.2.15	Keekɔcke aaken miɔl ne piukeabiɛi, ci man enhia thooŋ we ye. Ci thaa ŋoot ke ye diak emane? 
ACT.2.16	Ekene ee ke e ci lɛk wɔ ɣɔn ne nebi cɔl Joel;
ACT.2.17	Ye kee luel Nhialic, Ye kabi tɔ ne kol ciɛn,
ACT.2.17	An bi Jɔŋdiitdie wal piny ne raan ebɛn:
ACT.2.17	Ku wɛɛtkuɔn kene nyiirkuɔn aabi ya lek ne kanhial,
ACT.2.17	Ku rorthinduɔn abi ya keu,
ACT.2.17	Ku roorditkuɔn aabi ya nyuɔth:
ACT.2.18	Ee yic, an bi Jɔŋdittdie wal piny ne awuutcie ku nyiircie ke luɔi ne akolka, ku kaabi ya lek ne kanhial.
ACT.2.19	Ku an bi kagɛiyeke nyuɔɔth nhial,
ACT.2.19	Ku an bi ciitcie nyuɔɔth ne piny nom,
ACT.2.19	Riɛm, ku mac, ku tuɔlrur:
ACT.2.20	Akɔl abi wel ke col,
ACT.2.20	Ku wel pɛɛi ne riɛm,
ACT.2.20	Aŋoot akol e Bɛnydit ke ken bɛn,
ACT.2.20	Akol diit lɔwai:
ACT.2.21	Ku kabi tɔ, raan ebɛn ran ye rin ke Bɛnydit cɔɔl abi luɔk.
ACT.2.22	We kɔc ke Yithrael, piɛŋka keewelke: Yecu de Nadhareth ran cii Nhialic nyuɔth we ne luɔi dit ku kagɛiyeke ku ciit ci Nhialic ke loi ne yen ne weciɛl yic ci man nyic we ke, 
ACT.2.23	yenekee yine Nhialic ye kɔc ke nyic ne yepiɔu, ku week acak piat ne tiɛm ageer kɔu, ku nakka ne cin ke kɔc rac. 
ACT.2.24	Go Nhialic muɔn muɔn en wei puɔl, ku cɔk jɔt rɔt, akene thou leu ne muk. 
ACT.2.25	Dabid ee jam ne yen,
ACT.2.25	Ye an ci Bɛnydit ya ŋem ne anyin ne nyindhia,
ACT.2.25	Ne tɔ ne bian cuecdie, duɔke an bi yuik:
ACT.2.26	An ci piɔu lɔyum ne yeluɔine, ku liemdie ee pial;
ACT.2.26	Ku guɔpdie abi ya dhiac ke ŋaath:
ACT.2.27	Yin ci tiɛpdie bi nyaaŋ pan de atip ke kɔc,
ACT.2.27	Ku yin ci Toŋdun Lajik bi cɔk mɛr a bi liu.
ACT.2.28	Yin ci a nyuɔth dhɔl ke piir;
ACT.2.28	Ku yin bi ɣa ya cɔk mit piɔu ne yinyin.
ACT.2.29	Wɛɛt ke awa, we ya yɔɔk ne yic, kukuarda Dabid ee thou ku thiɔk, ku raŋde atɔ kene wɔɔk emane. 
ACT.2.30	Dabid ee ye nebi, ku nyic kueeŋ cii Nhialic rɔt kueeŋ ne mɛnhden bi nyuc ne thonyde nom. 
ACT.2.31	Yenekee luel en keewelke ne jon bii Yecu rɔt bɛɛr jɔt, ye Yecu akene nyaaŋ pan de tip ke koc, ku ye guɔp de Yecu aken maar a bi liu. 
ACT.2.32	YeYecune acii Nhialic cɔk jɔt rɔt, ci man e ŋem wɔ ye wɔdhia, 
ACT.2.33	ku jɔt ne ciin cuecde ye Nhialic. Ku loom miɔc ci Wun luel de Jɔŋdiit Lajik. Yemiɔce yenekee wal piny ci man ŋem we ye ku piɛŋka. 
ACT.2.34	Dabid aken lɔ pan nhial; ku kee jam,
ACT.2.34	Ye Bɛnydit ee Bɛnydiitdie yɔɔk, Ye nyuɔce ne bian cuecdie,
ACT.2.35	Aɣet kol ban yin cɔk kɛc kɔc nɔŋ ater kene yin kɔth.
ACT.2.36	Cakka muk kɔc ke Yithrael kedhia ne keyith, yeYecumane, cak piat e tiɛm ageer kɔu, acii Nhialic cak cɔk ye Bɛnydit ku ye Kritho.
ACT.2.37	Na cik keewelke piŋ, go wel ke gut piɔth, goki Petero yɔɔk ku dutuuc kɔk, Yi wɛɛt ke awa, buk ŋo loi? 
ACT.2.38	Go Petero ke yɔɔk, Ye wɛlka wepiɔth, ku cakka roth baptith wedhia ne rin ke Yecu Kritho bi karɛckuɔn bi ke nyaai; ku we bi miɔc de Jɔŋdiit Lajik kap. 
ACT.2.39	Wɛt ɣɔn ee keduɔn, ku kee ke de mithkuɔn, ku kee ke de alɛi, de kɔc ci Nhialic ke cɔɔl bik bɛn enɔŋ en. 
ACT.2.40	Go Petero ke nyuɔɔth, ku cɔɔl ke ne wel juec kɔk, ku yook ke, Ye kuɔnyka roth ne riny de emane ci ŋɔl. 
ACT.2.41	Ku kɔc ci keewelke muk aa baptith ne Petero, ku kɔc ye thiɛrnyɛny thiɛrdiak aa juak thin ne ekole. 
ACT.2.42	Goki dhiac e ke pioceke ne dutuuc, ku mɛtki ne wɛɛk de monoi kene lɔŋ.
ACT.2.43	Go kɔc kedhia goki riɔc, ku kagɛieke ku ciit kaa loi ne dutuuc. 
ACT.2.44	Ku kɔc ci gam kedhia kaa mat tetok, ku mɛɛtki kaken nhiim. 
ACT.2.45	Goki kaken ɣaac, ku tekki ke kene kɔc kedhia kɔc cin kaŋ. 
ACT.2.46	Ku ye kɔc cool e te ye lɔ mat yekalu ne akol yic, ku lek monoi waak ne bɛiken, 
ACT.2.47	ku camki miith ne piɔu mit ku ne piɔn luɔi, ku lecki Nhialic, ku lɔ kɔc kedhia piɔth yum. Go Nhialic ke ya juak yic ne akol yic ne kɔc cike luɔk.
ACT.3.1	Go Petero ku Jɔn goki lɔ yelaku ne thaa de lɔŋ, kee ye thaa dheŋuan. 
ACT.3.2	Ku ran ci dhieth ke ye ŋɔl ee ye jat ne nyindhia ne yekalu thok, thoŋ cɔl Kepiath, bi lɔ ŋal ne kɔc ye lɔ yekalu. 
ACT.3.3	Go Petero ke Jɔn ŋem e ke bi lɔ yekalu, go ke ŋal. 
ACT.3.4	Go Petero ku Jɔn goki liec areet ku yookki, Ya ŋem wɔ. 
ACT.3.5	Go yenom puɔk ke, ku nyic lan bik kek ye miɔc. 
ACT.3.6	Go Petero jam, Ye riɛr ku jinii kaaliu enɔŋ ɣen, ku ke tɔ ke ɣa yeneka ba yiɛn yi. Ne rin ke Yecu Kritho de Nadhareth, cathe. 
ACT.3.7	Go ran ci ŋɔl dɔm ciin cuec ku miit nhial, go cok ku yenuɔk goki dai riɛr. 
ACT.3.8	Go rɔt taŋ nhial, ku kɛɛc, ku jɔl cath, ku leer ke ke yekalu, ke cath, ke lɔ ke tɛŋ rɔt nhial, ku leec Nhialic. 
ACT.3.9	Go kɔc kedhia ŋem ne cath ku leec Nhialic; 
ACT.3.10	goki nyic ne ye ran waar ye nyuc ne thoŋ cɔl Kepiath ye kɔc ŋal. Goki gai areet ku diaŋki nhiim ne ke ci tuɔl enɔŋ en.
ACT.3.11	Go Petero ku Jɔn dɔm, go kɔc riŋ ku gueerki ne akuathic, akuanh cɔl Akuanh de Tholomon, ku gɛiki areet. 
ACT.3.12	Ana ye Petero ye ŋem kɔc, e ke yookke, Ye kɔc ke Yithrael, yeŋo gɛi we ne yerane? Yeŋo liec we wɔɔk? Acie riɛlda ku kelajiŋda yene cɔk yerane cath. 
ACT.3.13	Nhialiny de Abraɣam ku Yithak ku Jakob, ye Nhialiny de kuarkuɔ, ee Awunde Yecu nyuɔth kɔc, man cak gam ku riɛthka ne Pilato nom wen nɔŋ en piɔu bi puɔl. 
ACT.3.14	We ci Toŋdiit Lajik rɛɛc, ku ran ci ran dɛ nɔk acak lɔŋ bi puɔl, 
ACT.3.15	ku nakka Bɛnydiit de wei, ku beer rɔt jɔt, ci man e ŋem wɔ ye wɔ duleek. 
ACT.3.16	Gam de rin ke Yecu aci yerane cɔk rir, ran ŋɛmka ku nyiɛcka. Ee yic, gam gɛme yen aci erane cɔk piɔl ne wenyin. 
ACT.3.17	Wɛɛtka, acaal ya luɔika ne kuny kuc we yen, ci man de luɔi de banykuɔn. 
ACT.3.18	Ku ka ke Nhialic, cike nyuɔth wɔ ne thook ke nebii kedhia, ya Yecu abi gum, aaya yith yila. 
ACT.3.19	Wɛlka wepiɔth, ku bɛrka dhuk bi karɛckuɔn nyaai, ku bi akol piath bɛn ne Nhialic nyin; 
ACT.3.20	ku bi Nhialic Kritho ci lɔc ne week tuɔc, ye Yecu. 
ACT.3.21	Ku yeneka bi ya dhiac nhial agut dhuŋ bii kaŋ dhuk kedhia, ci man e jiɛme Nhialic ɣɔn ne thook ke nebii lajik kedhia aɣet caŋ cen piny cak. 
ACT.3.22	Mothe ee jam, Ye Bɛnydit Nhialic abi nebi cɔk jɔt rɔt, ran de mithakɛckuɔn cit an, ku we bi welke ya piŋ welke kedhia bike lɛk week. 
ACT.3.23	Ku kabi tɔ, kɔc kedhia kɔc ce wel ke yenebine piŋ, e kaabi nyaai ne kɔc yic. 
ACT.3.24	Ee yic, ku nebii kedhia, go ya Thamuel ku kɔc kuany yecok, kɔc ci wel ya ciir kedhia, kaa jam eya ne keeakolke. 
ACT.3.25	We ye mith ke nebii, ku we ye mith ke wel cii Nhialic ke jam ɣɔn kene wurkuɔn, ku jiɛm ke Abraɣam, Ye juur kedhia ke piny nom aabi thiei ne mɛnh bi dhieth ne mithkuɔn. 
ACT.3.26	Nhialic aci Awunde cɔk jɔt rɔt, ku ne ci kan tuɔc enɔŋ week bi we bi thiei ku bi we wɛl nhiim wei wedhia te de karɛckuɔn.
ACT.4.1	Ku te jiɛm kek kene kɔc, ke bany ke ka ke Nhialic ku bɛny de yekalu ku Thadokai e ke bɔ teden, 
ACT.4.2	e ke dhiau piɔth ne pioc pioc kek kɔc ku ne nyuuth nyuuth kek kɔc ne Yecu ne jon bii kɔc roth bɛɛr jɔt ne thouic. 
ACT.4.3	Goki ke dɔm ku tɛɛueke ɣon de dom wen cii akɔl dɛr cuɔl ku tite ke miak. 
ACT.4.4	Ku kɔc juec ci wɛt piŋ aa gam, ciin de kɔc ci gam ee thiɛrnyɛny thiɛrdhiec.
ACT.4.5	Ɣɔn miak ɣɔn akol ke bany ku roordit ku dugɛɛr e ke gueer Jeruthalem, 
ACT.4.6	ku tɔ Anath bɛnydiit de ka ke Nhialic, ku Kaiapath ku Jɔn, ku Alekandaro, ku kɔc juec kaar kene bɛnydiit de ka ke Nhialic. 
ACT.4.7	Goki ke taau e keciɛl yic ku thiecki ke, Yi cak yekene loi ne riɛro ku ne rin ko? 
ACT.4.8	Go Petero go nyuɔc ne Jɔŋdiit Lajik, ku yook ke, Ye week we bany ke kɔc ku roordit, 
ACT.4.9	na carka wɔɔk ekole ne luɔi piɛth ci loi ne ran ci ŋɔl, ku ne ŋo cii yerane guɔp pial, 
ACT.4.10	ke muɔkka ne wenhiim, wene kɔc ke Yithrael wedhia, yeran kaac e wenhiime ci guɔp pial ne rin ke Yecu Kritho de Nadhareth, wen cak piat, cii Nhialic cɔk jɔt rɔt ne thouic, yeneke. 
ACT.4.11	Yenekee ya kuur ci kuany wei ne kɔc loi ɣot, ku kee bɛɛr taau ne ŋem de ɣot nom. 
ACT.4.12	Ku kacin kuny de dɛ, ku kacin rin kɔk ne piny thar bɔ bei ne kɔc thook bik wɔ luɔk.
ACT.4.13	Ɣɔn yi kɔc yi ŋemki riɛr de Petero ku Jɔn de kepiɔth ku nyicki ke e kee ye kɔc kuc kaŋ, e kee gɛi, goki tak ne canh e yi kek cath kene Yecu. 
ACT.4.14	Ku yi ŋemki ran wen ci dɛm ne kaac kene keek, ke cin ke beerki tɛɛr. 
ACT.4.15	Goki ke yɔɔk yi lek biyic ne lukic, ku thiecki roth kepɛc yila, 
ACT.4.16	Yi buk ŋo loi enɔŋ keekɔcke? Kegɛiye cii loi aŋem kɔc ke Jeruthalem kedhia ne kenyin, acuk bi leu ne jiɛi. 
ACT.4.17	Nyinukue jam cik kek ber jam kene kɔc ne keerinke, duɔeke bi bɛɛr thiɛi ne kɔc piɔth. 
ACT.4.18	Ku cɔleke ku yookki ke, Yi duɔka ber jam ku duɔka kɔc ber piɔc ne rin ke Yecu. 
ACT.4.19	Go Petero ku Jɔn dhuk, Yi takka lan piɛth en ne Nhialic nyin buk we gam ka buk Nhialic gam. 
ACT.4.20	Wɔ ce cuɔk jam bi leu ne ka cukke ŋem ku piŋukue. 
ACT.4.21	Goki ke bɛɛr peen ku lonyeke. Acin ke cik yok enɔŋ keek bik kek ke nɔk, ariɔc ne kɔc ke baai. Kɔc kedhia aalec Nhialic ne ke cik loi. 
ACT.4.22	Run awɛr thiɛrŋuan run ke ran cii kegɛiye cɔk dem.
ACT.4.23	Na cik ke lony, e ke lɔ ne kɔcken yic ku lekki ke kaŋ kedhia ka cike lɛk ke ne bany ke ka ke Nhialic ku roordit. 
ACT.4.24	Ɣɔn aci kɔcken ke piŋ, goki kerot jɔt etok, ku jamki, Yi Bɛnydit, Yin Ducɛŋ nhial ku piny ku bar ku kaŋ kedhia ka ye tɔ ne keyic: 
ACT.4.25	ee ca luel ne Jɔŋdiit Lajik ne Dabid thok awada ku ye awundu wula,
ACT.4.25	Wu yeŋo cii Juurkɔk ɣok,
ACT.4.25	Ku takki ka ke ciɛlic ne kenhiim?
ACT.4.26	Meleek ke piny nom aarec rɛmken,
ACT.4.26	Ku kuut bany kenhiim,
ACT.4.26	Bik ɣeet kene Bɛnydit ku Keden Citɔc:
ACT.4.27	ee yic yepane Kerod ku Pontio Pilato ku juur kɔk ku juur ke Yithrael, aake mɛt enɔŋ Yecu Awundun lajik, kedun ca tɔc, 
ACT.4.28	bik kaŋ loi kedhia ka ci piɔndu ke kan luel wu bi ke loi. 
ACT.4.29	Emane, Bɛnydit, ŋem nyiin cik kek wɔ nyiɛn, cɔk awuutku luel wɛtdu ne piɔth rir. 
ACT.4.30	Ku thiu yiciin ba kɔc cɔk dem, ku cɔk ciit ku kagɛieke cɔk loi ne rin ke Yecu Awundun lajik. 
ACT.4.31	Ɣɔn ye lɔŋ ye thook, go te cik kek gueer thin go met, go ke nyuɔc ne Jɔŋdiit Lajik kedhia, goki wɛt de Nhialic jal ya luel ne piɔth rir.
ACT.4.32	Ku dun de kɔc ci gam ee piɔu mat, ku mɛt tipken, ku cin ran toŋ jam ye ye weu kake, aacik maat nhiim tetok. 
ACT.4.33	Ku dutuuc aa kɔc ya lɛk ne riɛr dit ne jon cii Yecu rɔt jɔt: ku tɔ athiɛi dit kene keek kedhia. 
ACT.4.34	Acin ran dak de keek. Kɔc nɔŋ duum ku ɣoot aacikke ɣaac, ku biiki ka eke ɣɔcike, 
ACT.4.35	ku teeuike piny ne dutuuc nhiim. Goki ke tɛk raan ebɛn kɔc dak kaŋ ke.
ACT.4.36	Ku Jothep, ran e cii dutuuc cak cɔkki ye Baranaba (te wele ye ne thoŋda, ke ye, Wen de weet de kɔc), ye muɔny Lebi, ran de pan e Kupurio, 
ACT.4.37	nɔŋ dom go ɣaac, ku bii weu, ku tɛɛu ke piny ne dutuuc nhiim.
ACT.5.1	Ku ran cɔl Anania kene tiŋden cɔl Thapeire ee ke tɔ ke ye ɣaac, 
ACT.5.2	ku both biak dɛ de ka eke ɣɛɛcke, ku kee nyic tiŋde, ku leer kake ku tɛɛu ke piny ne dutuuc nhiim. 
ACT.5.3	Go Petero jam, Ye Anania, yeŋo nyuuce Catan ne yipiɔu ba lueth tɔr Jɔŋdiit Lajik, ku ba biak toŋ de ka eke ɣɔcke ne dom both? 
ACT.5.4	Waar ŋoot en ke tɔ ke yi, ne cie kedu? ku te cin e ɣaac, ke weu cie kaku eya? Yeŋo take ekene ne yipiɔu? acie kɔc kek cake tɔr lueth, ee Nhialic. 
ACT.5.5	Na ci Anania keewelke piŋ, go yuik ku thook. 
ACT.5.6	Go rorthi roth jɔt, ku kuathki ne alath ku ketki biyic lek thiɔk.
ACT.5.7	Na cit cin ye thaa diak ye leer, ke tiŋde bɔ, ku kuc luɔi ci loi. 
ACT.5.8	Go Petero yɔɔk, Ye lɛkne ɣa lan e ɣɛɛc we dom ne keeweuke. Go gam, Ye keeka. 
ACT.5.9	Go Petero jam, Ye yeŋo e mɛt we ne them we Jɔŋdiit de Nhialic? ŋem, kɔc eke thiak monydu aatɔ ɣot thok, aabi yi bɛr ket. 
ACT.5.10	Ku go guɔ yuik e enom thook. Go rorthi goki bɛn, goki yok ne ci thou, goki kɛt biyic lek thiɔk ne monyde lɔɔm. 
ACT.5.11	Go kanitha riɔc areet ebɛn, ku kɔc kedhia kɔc ci keekake piŋ.
ACT.5.12	Ku ciit juec ku kagɛieke kaa loi ne kɔc nyin ne dutuuc cin. Goki ya gueer etok kedhia ne akuanh de Tholomonic. 
ACT.5.13	Ku alɛi acin ran toŋ ci ŋeeny ci mat ke ke, ku lec keek ne kɔc. 
ACT.5.14	Ku kɔc ci gam aa juak yic ne dun diit de roor ku diar, 
ACT.5.15	agut te koom kek kɔc bec ne dhɔl yic ku kɛneke ne athin nhiim ku ageen bi tiɛp de Petero ke yen bar te teek en. 
ACT.5.16	Go dun dit gueer eya ne bɛi yuil Jeruthalem biiki kɔc bec ku kɔc ci dɔm ne jak rac, go ke cɔk dem kedhia.
ACT.5.17	Go bɛnydiit de ka ke Nhialic go rɔt jɔt kene kɔc tɔ kene yen, yi Thadokai, go tiɛl ke thiɔŋ yic. 
ACT.5.18	Goki dutuuc dɔm, ku tɛɛuike ɣon de dom. 
ACT.5.19	Go malaika de Bɛnydit go ɣot liep thok ne wɛɛric, ku bii ke bei ku jiɛm, 
ACT.5.20	Ye lak kaacka yekalu, ku lɛkka kɔc ne wel kedhia ke Yepiire. 
ACT.5.21	Ɣɔn yi cik ye piŋ, goki lɔ yekalu aci piny run lek weet. Go bɛnydiit de ka ke Nhialic go bɛn kene kɔc tɔ kene yen, ku tuc buluuk ku roordit kedhia ke kɔc ke Yithrael, ku thɔn keek, bi ke lɔ bɛi ɣon de dom. 
ACT.5.22	Go atoc lɔ goki ke lɔ yok ne liu, goki dhuk ku jamki, 
ACT.5.23	Yi ɣon de dom acuk lɔ yok ne thiɛk, ku dutiit aakaac ɣot thok, goku wu liepku ɣot, ke cin raan thin. 
ACT.5.24	Ku na ci bɛny de yekalu ku banydit ke ka ke Nhialic keewelke piŋ, goki nhiim mum ne keek yi bi yekene cil ne ŋo. 
ACT.5.25	Go ran tok bɛn ku yook ke, Ye piɛŋka, kɔc cak taau ɣon de dom aakaac ne yekalu aaweet kɔc. 
ACT.5.26	Go bɛny lɔ ke kɔcke dic ke, ku cik ke muk areet, aariɔc ne kɔc duɔeke bi biɔk ne kur. 
ACT.5.27	Ɣɔn yi cik ke bɛi, e ke tɛɛueke ne buluuk nhiim. Go bɛnydiit de ka ke Nhialic ke yɔɔk, 
ACT.5.28	Ye we cuk yɔɔk wu cak kɔc pioc ne keerinke, ku ŋɛmka, we ci Jeruthalem thiɔŋic ne piocduɔn, ku naŋka piɔth bak riɛm de yerane dhuɔk wɔ. 
ACT.5.29	Go Petero ku dutuuc kɔk goki bɛr jam, Yi wɔ bi wel ke Nhialic dhiil ne muk tueŋ ne wel ke kɔc. 
ACT.5.30	Nhialiny de kuarkuɔ ee Yecu cɔk jɔt rɔt, man cak nɔk, ku nɔkka ne tim nom. 
ACT.5.31	Yeneka cii Nhialic ye jat ne ciɛn cuecde bi ya Bɛnydit ku ye Duluɛk, bi kɔc ke Yithrael yiɛn wel de kepiɔth ku nyiɛi de karɛcken. 
ACT.5.32	Ku wɔ ye duleek ke kaake, ku Jɔŋdiit Lajik eya, man cii Nhialic yiɛn kɔc gam welke.
ACT.5.33	Ɣɔn yi piŋki keewelke, e ke gut wel kepiɔth, ku nɔŋki piɔth bik ke nɔk bik thou. 
ACT.5.34	Go ran tok kɔɔc ne buluuk ciɛl yic, muɔny Paritha cɔl Gamaliɛl, ye ran nyic looŋ, ci riɛu ne kɔc kedhia, ku yook kɔc bik ke cɔk lɔ biyic emaath, 
ACT.5.35	ku yook buluuk yela, Ye we kɔc ke Yithrael, ŋɛmka roth apiath ne luɔi bak loi enɔŋ keekɔcke. 
ACT.5.36	Ɣɔn Theuda ee rɔt jɔt, ku luel ye ye bɛny dit. Go dun de kɔc, yin ya thiɛrnyɛny ŋuan, go mat kene yen. Go nɔk a thou. Ku kɔc kedhia kɔc ci welke gam, aa thiɛi wei, ku cik beer tɔ. 
ACT.5.37	Na re ke Judath de Galili ke beer rɔt jɔt ne akol eke gɛɛreke rin ke kɔc. Go kɔc bɛr thɛl enɔŋ en, go bɛr thou. Ku kɔc kedhia, kɔc ci welke gam, kaa thiɛi wei. 
ACT.5.38	Yen emane we ya yɔɔk, ya pɛɛnka roth wei ne keekɔcke ku pɛlekeek. Na ye keewelke ku yeluɔine yeki ka ke kɔc, e kaabi riak. 
ACT.5.39	Ku na ye ke de Nhialic, e kacuk bi leu ne riɔk, duɔke we bi yen yok ne ɣɛɛt wene Nhialic. 
ACT.5.40	Goki gam, ku cɔlki dutuuc ku duiike ku yookki ke, Yi duɔka ber jam ne rin ke Yecu, ku pɛlike. 
ACT.5.41	Goki jaal ne buluuk nhiim e ke mit piɔth ne ke cii Nhialic ke cɔk gum ne keerinke. 
ACT.5.42	Goki dhiac e ke ye pioc ku yiki kɔc wɛɛt ne nyindhia ne yekalu ku ne bɛi yic yi Yecu kee Kritho.
ACT.6.1	Ku kaakolke aaceneke kɔcpiocke jɔp yic, go Judai ke Giriki Eberuu mat ne kepiɔth, ne diarjɔɔk cike nyɔŋ ne weu yiike tek ne akol yic. 
ACT.6.2	Go thiɛrkurɔu goki dun diit de kɔcpiocke cɔɔl ku jamki, Yi kace piath buk wɛt de Nhialic puɔl ku loiku ke de agen. 
ACT.6.3	Karka weyic, wɛɛt ke awa, ne kɔc keedherou, kɔc rieueke, cike thiɔŋ ne Jɔŋdiit Lajik ku nyicki kaŋ, buk ke taau ne yeluɔine nom. 
ACT.6.4	Ku keewɔmanke wɔ bi ya cool ne lɔŋ ku ne pioc de wɛt. 
ACT.6.5	Go kɔc kedhia piɔth miɛt ne keewelke, goki Thepano lɔc, ye ran gam areet ku ci thiɔŋ ne Jɔŋdiit Lajik, ku Pilip, ku Porokoro, ku Nikanor, ku Thimon, ku Parmena, ku Nikolao perothiluto de Antiokia. 
ACT.6.6	Goki ke taau ne dutuuc nhiim. Ɣɔn ye cik lɔŋ, e ke kɛn kecin ne kenhiim.
ACT.6.7	Go wɛt de Nhialic go dit; ku dun de kɔcpiocke ee jɔpic areet ne Jeruthalem; ku rem diit de bany ke ka ke Nhialic ee gam.
ACT.6.8	Go Thepano, ci thiɔŋ ne athiɛi ku ne riɛr, go kadit gɛieke ku ciit ya loi ne kɔc nyin. 
ACT.6.9	Go kɔc roth jɔt kɔc ke luaŋ de gueer, luaŋ cɔl luaŋ de Libertinoi, ku de Kurenei, ku de Alekandarei, ku rem de Kilikia, ku Athia, goki wel tɛɛr kene Thepano. 
ACT.6.10	Ku kucki teer kene nyiny de Jɔŋdit kony en Thepano thok. 
ACT.6.11	Goki kɔc cɔk luel wel kɔth, Yi kacuk piŋ ne lek Mothe wɛt rac ku Nhialic. 
ACT.6.12	Goki kɔc cuɔth piɔth ku roordit ku dugɛɛr, goki lɔ tede ku kuɛkki piny ku leerki ne buluuk yic, 
ACT.6.13	ku cɔkki duleek ke wel kɔthy jam, Yi yerane adhiac ke luel wel rac ne yeluaŋ lajiŋne ku ne looŋ: 
ACT.6.14	yi kacuk piŋ ne jam, Ye yeYecune de Nadhareth abi yeluaŋe riɔk ku kabi luɔi wel luɔi cii Mothe yiɛn wɔ. 
ACT.6.15	Go buluuk kedhia, buluuk ci nyuc thin, goki liec, ke ŋemki nyin ne ci nyin rɔt wel ci nyin de malaika.
ACT.7.1	Go bɛny diit de ka ke Nhialic thiec, Ye tɔ keekake yiya? 
ACT.7.2	Go jam,
ACT.7.2	Ye wɛɛt ke awa ku wurcie, piɛŋka. Nhialiny de nuɔm ee tuɔl enɔŋ Abraɣam kukuarda ɣɔn tɔ en ne Methopotamia ku ŋoot ke ken guɔ ceŋ ne Karan, 
ACT.7.3	ku yook, Ye jale pinyduɔn, ku wan kɔckuɔn, ku lɔr piny ba nyuɔth yin. 
ACT.7.4	Go jaal bii bei piny de Kaldaioi lee ceŋ Karan. Ɣɔn ye wun ye ci thou, ke biiye Nhialic yepane pan reer we thine: 
ACT.7.5	ku cii yin baai ne yepinye, acin tethintet. Ee luel ye bi yiɛn e bi ya kede ku ye ke de mith bi e kuany cok, ee luel yela ke ŋoot ke cin meth. 
ACT.7.6	Go Nhialic bɛr jam, ye mithke kaabi ceŋ piny lei, ku kaabi ya aluɛk, ku kaabi ya yɔŋ arac ne ruɔn thiɛrnyɛny ŋuan. 
ACT.7.7	Ku juur bik kek ke luak thin aabake luɔk luk, yenekee luel Nhialic: ye na re e kaabi bɛn bei, bik luɔidie ya loi yepane. 
ACT.7.8	Ku yin Nhialic Abraɣam luɔi de ŋuɔt. Go Abraɣam Yithak dhieth, ku ŋoot ne nin keebɛt, go Yithak Jakob dhieth, go Jakob kuarkuɔ thiɛr ku rou dhieth. 
ACT.7.9	Go kuarkuɔ Jothep til, goki ɣaac ku lee bɛr ɣaac pan e Yijep, ku tɔ Nhialic ke ye. 
ACT.7.10	Go bɛi bei ne kadhal e yic kedhia, ku cɔk Paro meleŋ de Yijep mit piɔu enɔŋ en ku nyinyde. Go Paro taau e baanyic bi Yijep ya ŋem ku pande ebɛn. 
ACT.7.11	Go pawɛɛr go bɛn pan de Yijep ebɛn ku Kanaan ku kadit dhal kɔc, ku cin ke ciɛm kuarkuɔ. 
ACT.7.12	Ɣɔn ye Jakob ye piŋ rap ne Yijep, ke toc kuarkuɔ. 
ACT.7.13	Ana ye beer ye tooc keek, ke Jothep nyuth rɔt keek, go Paro jal nyic lan yen ran de yejure. 
ACT.7.14	Go Jothep go wun Jakob thɔn ku cɔɔl kene kɔcke thiɛrdherou ku dhiec. 
ACT.7.15	Go Jakob jal lɔ Yijep ku thou kene kuarkuɔ eya. 
ACT.7.16	Goki jat Cekem ku lek thiɔk ne raŋ cii Abraɣam ɣɔɔc ne riɛr enɔŋ mith ke Emor ran de Cekem. 
ACT.7.17	Ɣɔn aci run de wel thiɔk, wel eke ci Nhialic ke lɛk Abraɣam, ke kɔc kuɔt ne Yijep, 
ACT.7.18	aɣet run tɔ meleŋ dɛ ne Yijep meleŋ kuc Jothep. 
ACT.7.19	Go yemeleŋe kɔckuɔ dhoom ku yɔŋ kuarkuɔ, ye mithken cuat roor bik thou. 
ACT.7.20	Go Mothe dhieth ne yerune, ke ye mɛnh ci diik, ku tiek ne pɛi keediak pan e wun. 
ACT.7.21	Ɣɔn ci e cuat roor, go nyan de Paro kuany, ku dɔp ci mɛnh e dhieth. 
ACT.7.22	Mothe ee ci pioc ne nyiny de kɔc ke Yijep ebɛn, ku rir ne welke ku luɔide. 
ACT.7.23	Te cen duɔr ɣet ne run thiɛrŋuan, ke tak yepiɔu bi mithakɛcken lɔ neem, mith ke Yithrael. 
ACT.7.24	Go ran tok ŋem ne gum yɔŋ yɔŋe yen go kony, ku guur ran e luc, nɛk ran de Yijep: 
ACT.7.25	cɔɔl ne yepiɔu ye nyic kɔc kuny bii Nhialic ke kony ne yeciin, ku kucki. 
ACT.7.26	Ɣɔn miak ke beer kɔc ɣɛɛt yok, ku nɔŋ piɔu bi ke maat, go jam, Ye kɔc, we maath. Yeŋo luc we roth? 
ACT.7.27	Go ran luc manhe go thany wei ku yook, Ye yeŋa cɔk yi ye bɛnyda ku duluŋda? 
ACT.7.28	Nɔŋ piɔu ba a nɔk ci man de ran de Yijep waar? 
ACT.7.29	Go Mothe kat ne keewelke, ku ler reer pan e Midian, ku dhieth wɛɛtke keerou thin. 
ACT.7.30	Te cii run thiɛrŋuan bɛr lɔ, ke malaika ke tul enɔŋ en roŋ de kuur e Thinai ne liem de mac ne butic. 
ACT.7.31	Go Mothe ŋem, go gai ne ŋem e ŋem en en. Ana ye leer tethiɔk le ŋem, ke ror de Bɛnydit cot, 
ACT.7.32	Ye an ye Nhialiny de kuarkuɔn ku ya Nhialiny de Abraɣam ku Yithak ku Jakob. Go Mothe lath, ku riɔc ne ŋem. 
ACT.7.33	Go Nhialic yɔɔk, Ye dɛk war ne yicok; yete kɛɛc yin thine ee piny lajik. 
ACT.7.34	An ci kadhal kɔccie ŋem kɔc tɔ pan e Yijep, ku keŋden aca piŋ, ku an ci bɛn piny ba ke luɔk. Emane bar, yin ba tuɔc pan de Yijep. 
ACT.7.35	YeMothene, cik jai wen ku jamki, Ya yeŋa cɔk yi ye bɛny ku duluk? yerane acii Nhialic tooc bi ya bɛny ku ye duluɛk bi kɔc luɔk ne ciin de malaika ci tuɔl enɔŋ en ne butic. 
ACT.7.36	Aacii yerane ke bɛi bei ne ke cen kagɛieke loi ku ciit ne Yijep ku Bar Thith ku rokic ne run thiɛrŋuan. 
ACT.7.37	YeMothene yenekee yook mith ke Yithrael, Ye Nhialic abi nebi cɔk jɔt rɔt ran de mithakɛckuɔn cit an. 
ACT.7.38	Yenekee tɔ ne kɔc yic kɔc ci gueer rokic ɣɔn jiɛme malaika kene yen ne kuur e Thinai, ku tɔ kuarkuɔ eya. Yerane ee looŋ ye piir kap bi ke yiɛn wɔ. 
ACT.7.39	Yerane acii kuarkuɔ welke jai, goki piɛk wei ku dhukki piɔth Yijep, 
ACT.7.40	ku yookki Aron, Ya cak jak bik wɔ ya ŋɔɔr. YeMothene ci wɔ bɛi bei ne Yijep akuc wɔ ke ci bɛn enɔŋ en. 
ACT.7.41	Goki dan e weŋ thɔɔth ne kaakolke, ku ye kek roth lɔ kɔc ne yenom, ku mitki piɔth ne ke cik kek ye loi ne kecin. 
ACT.7.42	Go Nhialic rɔt dhuɔk wei, ku yin ke dun nhial bik keden loi, ci man e cene e gɔɔr ne kitap de nebii,
ACT.7.42	Ye ne we bii ɣɔk enɔŋ an ɣɔk yakake nɔk ku ka ye we ke roth kɔc
ACT.7.42	Run thiɛrŋuan ɣɔn rokic, We dhien de Yithrael?
ACT.7.43	Guɔka akema de Molok jɔt,
ACT.7.43	Ku kuel de jɔŋ cɔl Repan,
ACT.7.43	Ka cak loi bak ke lɔŋ:
ACT.7.43	We ba laar Babulon ne yekɔu bian lɔya.
ACT.7.44	Kuarkuɔ aake nɔŋ akema de lek ɣɔn rokic, ci man e lek Nhialic e Mothe bi loi ci cɛŋ ci ŋem. 
ACT.7.45	Akemane ee bii kuarkuɔ kene Jocua ɣɔn kɛp kek piny de juur ci Nhialic ke ciɛc wei ne kuarkuɔ nyin agut run ke Dabid, 
ACT.7.46	ran lee Nhialic piɔu yum, go thiec bi te bii Nhialiny de Jakob ɣap thin yok. 
ACT.7.47	Go Tholomon luaŋ de Nhialic loi. 
ACT.7.48	Nhialiny Dit acie ceŋ ne ɣoot eke loike ne kɔc cin, ci man e luele nebi ye,
ACT.7.49	Ye pan nhial yenekee thonydie,
ACT.7.49	Ku piny nom eka yan acok thiir:
ACT.7.49	Ye ɣon cit ŋo bak luɔi ɣa? ee luel Bɛnydit yeya:
ACT.7.49	Ku ye teno ban lɔŋ thin?
ACT.7.50	Cie ɣan ee cak kaŋ kedhia ne ɣacin?
ACT.7.51	We kɔc rir piɔth ku kene piɔthkuɔn ŋoot yic ku yith yic, we dhiac ke we tɛr wene Jɔŋdiit Lajik. Aluɔika ci man e ye kuarkuɔn e loi. 
ACT.7.52	Ye nebi no kene kuarkuɔn yɔŋ? goki kɔc nɔk ɣɔn kɔc nyuuth kɔc ne bɛn bii Toŋ Lajik bɛn, Toŋ cak nyiɛn ku nakka bi thou. 
ACT.7.53	We ci looŋ kap looŋ cii malaika ke we piɔc, ku cak ke loi.
ACT.7.54	Na cik keewelke piŋ, go wel ke gut piɔth, goki nyiɛi kelec. 
ACT.7.55	Go Thepano ci thiɔŋ ne Jɔŋdiit Lajik, go nhial liec areet, go riɛr de Nhialic ŋem kene Yecu ne kaac ne ciin cuec de Nhialic, 
ACT.7.56	go jam, Ye ŋɛmka, nhial aŋɛm ne ci liepic, ku Wen de raan ne kaac ne ciin cuec de Nhialic. 
ACT.7.57	Goki coot ne cɔt dit, ku thanyki keyith, ku riŋki enɔŋ en netok, 
ACT.7.58	ku domki bɛi baai, ku biok ne kur. Go duleek alɛthken taau piny ne ran thin cɔl Thaulo cok. 
ACT.7.59	Goki Thepano biok ne kur, ku dhiɛc ke cot ku jiɛm, Ye Bɛnydit Yecu, lom tiɛpdie. 
ACT.7.60	Ku tuk enhiɔl, ku coot ne cɔt dit, Ye Bɛnydit duɔne ekerɛɛce dhuk keek. Na ci yekene luel, ke nin.
ACT.8.1	Go Thaulo thonde gam.
ACT.8.1	Ku ŋet dit ee rɔt jɔt ne yekole ne kanitha tɔ ne Jeruthalem; ku kɔc kedhia aa thiɛi wei ne piiny ke yi Judaya ebɛn kene Thamaria, ku dɔŋ dutuuc thin kepɛc. 
ACT.8.2	Go kɔc piath Thepano thiɔk, ku cɔlki wuɔi ne yen. 
ACT.8.3	Go Thaulo kanitha cam, ye lɔ ne ɣoot kedhia, ku thel kɔc bei, roor ku diar, ku leer ke ɣon de dom.
ACT.8.4	Ku kɔc ci thiai aa wɛt caath ne bɛi yic weet kek kɔc. 
ACT.8.5	Go Pilip lɔ pan e Thamaria le kɔc lɛk Kritho. 
ACT.8.6	Go kɔc juec keyith wɛl wel ke Pilip te cik kek ye piŋ, ku ŋemki ciit cike loi. 
ACT.8.7	Ku kɔc juec nɔŋ jak rac aacii jak ke bɛn bei, ku cotki ne cɔt dit: ku kɔc juec kɔk ci duany ku kɔc ci ŋɔl aacike cɔk dem. 
ACT.8.8	Go kɔc piɔth miɛt areet yepane.
ACT.8.9	Ku ran toŋ cɔl Thimon ee tɔ ye tiɛt de yepane ɣɔn, ran ci kɔc ke Thamaria cɔk gɛi, ye luel ye ye bɛny dit. 
ACT.8.10	Go kɔc juec keyith wɛl e agut kɔc thii ku bany, jamki, Yi yerane kanɔŋ riɛr de Nhialic, kee riɛr dit. 
ACT.8.11	Goki keyith wɛl e ne run juec cen ke cɔk gɛi ne luɔi de tiit. 
ACT.8.12	Ɣɔn yi gamki wel piɛth ke Pilip ciir keek ne ceŋ de Nhialic ku ne rin ke Yecu Kritho, e ke baptithke, yi roor kene diar. 
ACT.8.13	Go yeThimon mane go gam eya: go baptith ku dhiɛc kene Pilip; te cen e ŋem ne loi ciit ku kagɛiyeke, ke gɛi.
ACT.8.14	Na ci dutuuc tɔ ne Jeruthalem ye piŋ ke Thamaria ci wɛt de Nhialic gam, goki Petero ku Jɔn tuɔc: 
ACT.8.15	goki lɔ ku lɔŋki ne keek bik Jɔŋdiit Lajik kap: 
ACT.8.16	aake kenke guɔ nyuɔc: aake baptith ne rin ke Yecu Kritho kepɛc. 
ACT.8.17	Go Petero ke Jɔn goki kecin kan e kenhiim, goki Jɔŋdiit Lajik kap. 
ACT.8.18	Na ɣɔn ŋem Thimon e ne ye kɛn de dutuuc cin yene bii Jɔŋdiit Lajik, ke bii weu, 
ACT.8.19	ku jiɛm, Ye yiɛne ɣɛn yeriɛre, bi ran ban acin ya kan e enom bi Jɔŋdiit Lajik ya kap. 
ACT.8.20	Go Petero yɔɔk, Ye riɛrku aabi riak kene yin ne thooŋ e thooŋ yin en wu ba miɔc de Nhialic ɣɔɔc ne weu. 
ACT.8.21	Yin ce mɛt we wɔɔk ne yewɛte. Yin ce piɔu lajik ne Nhialic nyin. 
ACT.8.22	Wel yipiɔu ne yekerɛɛce, ku lɔŋ Nhialic lan ben thooŋ e thooŋ yin en ne yipiɔu puɔl. 
ACT.8.23	Yin ŋɛm, yin tɔ wene kekec de keth, ku yin cii karɛc duut. 
ACT.8.24	Go Thimon dhuk, Ye laŋka Nhialic duɔke ka enhia luɛleke bi bɛn enɔŋ an.
ACT.8.25	Te cik kek kɔc lɛk wɛt de Nhialic, goki dhuk Jeruthalem, ku leki weet ne bɛi juec ke Thamaria.
ACT.8.26	Go malaika de Nhialic go Pilip yɔɔk, Ye jɔt rɔt ku lɔr ciɛm dhol e Jeruthalem lɔ lɔ Gadha, dhol rokic. 
ACT.8.27	Go rɔt jɔt ku leer. Ku ŋem, ran de Aithiopia, ye biɔny nɔŋ riɛr dit, ran de Kandake tiɛŋbɛny de kɔc ke Aithiopia, ci taau ne weuke yic, go lɔ Jeruthalem lee lɔŋ; 
ACT.8.28	ku lee dhuk emane nyuuc ne arabiyaic luel wel ke Yithaya nebi. 
ACT.8.29	Go Jɔŋdit Pilip yɔɔk, Ye ɣet enɔŋ en, ku matke arabiya wene yen. 
ACT.8.30	Go Pilip riŋ enɔŋ en piŋ luɛl luel en wel ke Yithaya nebi, ku thiec, Ye nyic keeka luelkeke? 
ACT.8.31	Go jam, Ye ba ke leu ne nyic yade te cin en ran nyuuth ɣa? Ku lɛŋ Pilip bi kɛɛc nhial bi nyuc ne yelɔɔm. 
ACT.8.32	Te e luel ne waragaŋ de Nhialic eke,
ACT.8.32	Ee thel ci amal lee nɔk;
ACT.8.32	Ku cii yethok kuek,
ACT.8.32	Ci dan amaal man ye mim te teeme raan nhim:
ACT.8.33	Ɣɔn tɔ yen ne yɔŋic go luɔkwei:
ACT.8.33	Ŋa bi rinyde nyuɔɔth?
ACT.8.33	Weike aa nyaai ne piny nom.
ACT.8.34	Go biɔc Pilip yɔɔk jiɛm, Ye yin laŋ, luel nebi keewelke ne ŋa? ye yeguɔp ka ye ran dɛ? 
ACT.8.35	Go Pilip ethok kuek weet ne Yecu ciɛk ne keewelke. 
ACT.8.36	Te ciɛth kek dholic, goki ɣet te nɔŋ piu; go biɔc jam, Ye ŋem, ye piu eke; yeŋo pen ɣa ne baptith? 
ACT.8.37	Go Pilip jam, Ye na game ne yipiɔu ebɛn, e kacin ke pen yi. Go dhuk jiɛm, Ye an gam Yecu Kritho ye Wen de Nhialic. 
ACT.8.38	Go arabiya cɔk kaac. Goki lɔ piny keerou lek ne piu yic, yi Pilip ke biɔc, go baptith ne Pilip. 
ACT.8.39	Ɣɔn yi bik bei ne piu yic, ke Jɔŋdit mɛr Pilip wei; ku cii biɔc ber ŋem, go leu dhol ke mit piɔu. 
ACT.8.40	Go Pilip yok ne Adhoto, ne tek ne bɛi kedhia weet en ke kɔc ne welpiath agut en Kaithareia.
ACT.9.1	Go Thaulo dhiac ke nyin bi kɔcpioc Bɛnydit ke lɔ nɔk, go lɔ enɔŋ bɛnydiit de ka ke Nhialic, 
ACT.9.2	leer ku thiec thon bi laar luaŋ de Damathko, ye na tɔ kɔc, yi roor kene diar, kɔc ke Dhol, e kaabike rek, ku leere ke Jeruthalem. 
ACT.9.3	Ana ye ciɛth aye duur ye ɣeet Damathko: ke ruer e ruɛr nhial yuil piny: 
ACT.9.4	go yuik, ku piŋ ror yook e yela, Ye Thaulo, Thaulo, yeŋo yin a ŋet? 
ACT.9.5	Go thiec, Ye yin ŋa, Bɛnydit? Go jam, Ye ɣan Yecu man ye ŋete eka: 
ACT.9.6	jɔt rɔt, ku lɔr bei, yin bi lɔ lek ke ba dhiil ne luɔi. 
ACT.9.7	Go kɔc cath kene ye goki kɔɔc, ku cik kethook kuek, piŋki ror ku cin ran ŋemki. 
ACT.9.8	Go Thaulo rɔt jɔt piiny; ku ye liep yenyin, ke ce piny ŋem; goki ɣɔm ku leerki Damathko. 
ACT.9.9	Go dhiac akol keediak ke ce yiɛn, ku cii ciɛm, ku cii dek.
ACT.9.10	Ku ranpioce ee tɔ ne Damathko, cɔl Anania; go Bɛnydit yɔɔk ne nyuɔth, Ye Anania. Go jam, Ye ɣan eke, Bɛnydit. 
ACT.9.11	Go Bɛnydit yɔɔk, Ye jɔt rɔt ku lɔr dhol cɔl Lacith, ku thiec ɣon de Judath lan tɔ ran cɔl Thaulo, ee ran de Tartho, alaŋ; 
ACT.9.12	ku kee ran cɔl Anania ŋem ne bɔ, bi ecin ben kan enɔŋ en bi bɛr yin. 
ACT.9.13	Go Anania dhuk, Ye Bɛnydit, aca piŋ nenɔŋ kɔc juec yerane, ya ci karɛc dit loi nenɔŋ kɔc lajiik ke Jeruthalem: 
ACT.9.14	ku kanɔŋ riɛr eene riɛr de banydit ke ka ke Nhialic bi kɔc rek kedhia kɔc gam rinku. 
ACT.9.15	Go Bɛnydit yɔɔk, Ye lɔ ɣɔu dholdu: yerane ee tony ca lɔc bi rincie laar ne Juurkɔk nhiim ku meleek, ku mith ke Yithrael: 
ACT.9.16	aba nyuɔth kajuec benke gum ne rincie. 
ACT.9.17	Go Anania jaal, ku ler ɣot, ler ku kɛn ecin enɔŋ e, ku jiɛm, Ye Thaulo wanmaath, Bɛnydit Yecu, man ci tuɔl enɔŋ yin dhol e bii yin thin aci a tuɔc ba bɛr yin, ku bi yi nyuɔc ne Jɔŋdiit Lajik. 
ACT.9.18	Go ka cit nyim loony piny ne yenyin, go jal yin. Go rɔt jɔt ku baptith; 
ACT.9.19	ku ciɛm, go guɔp jal riɛr.
ACT.9.19	Ku ceŋ akol kɔk kene kɔcpiocke tɔ ne Damathko. 
ACT.9.20	Go kɔc dai lɛk ne luek ke gueer yic ye Yecu kee Wen de Nhialic. 
ACT.9.21	Go kɔc ci welke piŋ goki gai, ku jamki, Yi cie ran waar ye kɔc ŋet ne Jeruthalem yekene, kɔc gam keerinke? ku cie yekene yene bii yen eene bi ke laar e ke ci rek ne bany ke ka ke Nhialic nhiim? 
ACT.9.22	Go Thaulo jal lɔ ke rir, ku diɛŋ Judai nhiim, Judai ceŋ Damathko, ye kɔc guut ye yekene yenekee Kritho.
ACT.9.23	Na ci akol juec thok, ke Judai e ke mɛt yi bik Thaulo nɔk: 
ACT.9.24	ku nyic Thaulo kepiɔth. Ku yiki thook lɔ tiit ne akol yic ku weer yic bik nɔk. 
ACT.9.25	Go kɔcpiocke goki nyaai ne wɛɛric, leki ku cookki biyic ne pany nom, ku tiiŋki piny ne akup.
ACT.9.26	Ɣɔn ye ci lɔ Jeruthalem, ke them mat kene kɔcpiocke: goki riɔc kedhia ne yen, cik gam ne ye ranpioce. 
ACT.9.27	Go Baranaba laar enɔŋ dutuuc, leer ku lek keek ne ŋem cen Bɛnydit ŋem dholic, ku jam cen jam ke yen, ku weet cen kɔc wɛɛt ne Damathko ne piɔn rir ne rin ke Yecu. 
ACT.9.28	Go Thaulo dhiac kene keek, ye lɔ biyic ku lee dhuk Jeruthalem, 
ACT.9.29	weet kɔc ne piɔn rir ne rin ke Bɛnydit: ku jiɛm teer wel kene Judai ke Giriki; goki piɔth naŋ bik nɔk. 
ACT.9.30	Go wanmathke goki nyic, goki laar Kaithareia, ku toocki Tartho.
ACT.9.31	Go kanitha dɔɔr ne Judaya ebɛn ku Galili ku Thamaria, go riɛr; ku ciɛth ne rieu de Nhialicic, ku ne duɔt de piɔu de Jɔŋdiit Lajikic, go jal dit.
ACT.9.32	Ku tɔ, ye Petero cath ne bɛi kedhia ku leer enɔŋ kɔc lajiik ceŋ Luda eya. 
ACT.9.33	Go ran toŋ cɔl Ainea yok thin, ran ye tɛc ne athinic ne run keebɛt, ran bec areet. 
ACT.9.34	Go Petero yɔɔk, Ye Ainea, Yecu Kritho acɔk yin dem: jɔt rɔt, ku dol athindu. Go rɔt dai jɔt. 
ACT.9.35	Go kɔc kedhia kɔc ceŋ ne Luda ku Tharon goki ŋem, goki kepiɔth wɛl Bɛnydit.
ACT.9.36	Ɣɔn ne Jopa tiŋpioce cɔl Tabitha ee tɔ, ku ci wel ne thoŋ de Giriki cɔl Doruka: tiŋ ci thiaŋ ne luɔi piɛth yen kɔc ŋɔŋ gup kony. 
ACT.9.37	Ku tɔ ne keeakolke, bec en keek, ku thou: goki waak, ku tɛɛuki ɣon nhial. 
ACT.9.38	Ku Luda athiaak ke Jopa, go kɔcpiocke Petero piŋ ne tɔ thin, goki tuɔc kɔc keerou ku yookki, Yi duɔne gaau ne bɛn enɔŋ wɔɔk. 
ACT.9.39	Go Petero rɔt jɔt, ku leer enɔŋ keek. Ɣɔn ye ci lɔ, ke leere ɣon nhial: ku kaac diarjɔɔk ne yelɔɔm, e ke dhiau, ku nyuthki alɛth ke kɔu ku alɛth kɔk ci Doruka ke cuec waar ŋoot en ke tɔ ke ke. 
ACT.9.40	Go Petero ke ciɛc biyic kedhia, ku tuk enhiɔl ku lɛŋ; ku puk enom guɔp, ku jiɛm, Ye Tabitha, jɔt rɔt. Go yenyin liep; go Petero ŋem, go yethar cok. 
ACT.9.41	Go Petero cuɔk yeciin, ku miit nhial; ku cɔɔl kɔc lajik ku diarjɔɔk, ku yin ke ne ci piir. 
ACT.9.42	Ku yekene acii Jopa nyic ebɛn: go kɔc juec Bɛnydit gam. 
ACT.9.43	Go Petero ceŋ ne Jopa ne nin juec ɣon de Thimon aten de biok.
ACT.10.1	Ran tok ee tɔ ne Kaithareia, cɔl Korunelio, ye bɛny de rem thiɛrnyɛny, rem cɔl rem de Yitalia, 
ACT.10.2	ye ran piath ku rieu Nhialic ke kɔcke kedhia, ye kɔc ŋɔŋ gup kony ku ye dhiac ke lɔŋ Nhialic. 
ACT.10.3	Go nyuɔth ke yiɛn ke thaa yin ya dheŋuan, thaa kɔl, ŋem malaika ke bɔ enɔŋ en, bii ku jiɛm, Ye Korunelio. 
ACT.10.4	Go liec ke riɔc piɔu ku jiɛm, Ye yeŋo, Bɛnydit? Go yɔɔk, Ye lɔŋdu ku miɔcdun de kɔc ŋɔŋ gup aa lɔ nhial ne Nhialic nom. 
ACT.10.5	Dɔc kɔc tuɔc Jopa bik Thimon man ye cɔɔl Petero lɔ bɛi: 
ACT.10.6	arɛɛr kene Thimon, aten de biok, tɔ ɣonde ne bar lɔɔm. 
ACT.10.7	Ɣɔn ye malaika e jam ke ye ye ci jaal, ke cɔl awuutke keerou ku lathker toŋ piɛth de kɔc ye ye luɔi ne nyindhia; 
ACT.10.8	ku ciir keewelke kedhia, ku tooc ke Jopa.
ACT.10.9	Ɣɔn miak yi ciɛthki dholic ayi derki ɣet bei, ke Petero lɔ nhial ne ɣot nom le lɔŋ ne thaa ber dhiec: 
ACT.10.10	go kuk, go piɔu naŋ bi cam: ana ye kɔc yi ŋootki e ke loi miɛthde, ke nyuɔth; 
ACT.10.11	ŋem nhial ne ci liepic ku tony bɔ piny nhial, cit alanh diit tiiŋe piny ne ŋep keeŋuan: 
ACT.10.12	ku tɔ thin nɔŋic lai ye cok ŋuan kedhia ku lai rol ku ka mol ne keyoth ne piny nom ku diɛt nhial. 
ACT.10.13	Ku jam ror yook e, Ye jɔt rɔt, Petero, nakne ku cuɛte. 
ACT.10.14	Go Petero jam, Ye kacie ye, Bɛnydit, acin kecool rɛɛc ca kan cuet. 
ACT.10.15	Go ror bɛr dhuk, Ye ke cii Nhialic ci cɔk diik duɔne cɔk rac. 
ACT.10.16	Ku yeluɔine kee dhuɔk naadiak, go tony dai bɛr loom nhial.
ACT.10.17	Ana ye Petero ye ŋoot ke diaŋ nom ne ka cike ŋem luɛl ben ke luel, go kɔc ci Korunelio ke tuɔc, goki ɣeet ɣot thok, wen cik kek ɣon de Thimon thiec, 
ACT.10.18	goki coot ku thiecki lan e gɔɔŋe Thimon thin, ran ci bɛr cak ci cɔɔl Petero. 
ACT.10.19	Ana ye Petero ye ŋoot ke tak ke wen ci ŋem, go Jɔŋdit yɔɔk, Ye ŋem, kɔc keediak aakɔr yin, 
ACT.10.20	Jɔt rɔt, ku lɔr piny, ku lɔr we keek, ku duɔne diɛr: ee ɣan ekee toc ke. 
ACT.10.21	Go Petero lɔ piny enɔŋ keek; ku jiɛm, Ye ŋɛmka, ɣan eke, an ran karka: yeŋo cɔk we bɔ etene? 
ACT.10.22	Goki jam, Yi Korunelio, ye bɛny de rem, ye ran lajik ku rieu Nhialic, ku yene piathde luel ne jur de Judai ebɛn, ee nyiɛn ne Nhialic ne malaika lajik bi yi than ɣonde bi wel lɔ piŋ enɔŋ yin. 
ACT.10.23	Go ke caal ɣot, ku gɔɔŋ ke.
ACT.10.23	Ɣɔn miak ke Petero lɔ ke ke, ku ruɛce ne mithakɛckeek ke Jopa. 
ACT.10.24	Goki ɣet Kaithareia ne miakne. Ku yokki Korunelio ne tit ke, ke ci mithakɛcke cɔɔl ku kɔc ruai kene yen cik gueer. 
ACT.10.25	Ku ye Petero ye ler ɣot, ke ram ke Korunelio, go piny ciim ecok, ku door. 
ACT.10.26	Go Petero dam nhial ku yook, Ye kaace; an e raan eya. 
ACT.10.27	Ku lek ɣot e ke gɔk ke ye, ku yok kɔc juec ne ci gueer. 
ACT.10.28	Go ke yɔɔk, Ye week, anyiɛcka ke ce piath te mɛt e muɔny Juda ke ran e jur dɛ ku ler enɔŋ en; ku Nhialic aci a nyuɔth ye caa ran dɛ beer cɔk rac ku col: 
ACT.10.29	yenekee dac an bɛn enɔŋ week elantoŋ e thɔn we ɣa, ku caa jai. We ya thiec, Ya yeŋo thɔnka ɣɛn? 
ACT.10.30	Go Korunelio jam, Ye waar ne akol keeŋuan, ɣan ee ɣan laŋ ɣondie ne lɔŋ de thaa dheŋuan; ŋem, go raan kɔɔc ne ɣanom ran ceŋ alɛth ɣer, 
ACT.10.31	ku jiɛm, Ye Korunelio, lɔŋdu ee piŋ, ku miɔc yin kɔc ŋɔŋ gup miɔc aken maar ne Nhialic nyin. 
ACT.10.32	Tuɔce Jopa, thon Thimon eene, ran ci cɔɔl Petero, agɔŋ ɣon de ran cɔl Thimon, aten de biok, aceŋ ne bar lɔɔm. 
ACT.10.33	Yenekee dac an tooc enɔŋ yin; ku yin ci lui apiath enhia bii yin. Emane wɔ ci bɛn eene wɔdhia ne Nhialic nom, buk kaŋ piŋ kedhia ka ci lɛk yi ne Bɛnydit. 
ACT.10.34	Go Petero jam,
ACT.10.34	Ye kaŋɛm eyic Nhialic ace kɔc kueeny yic: 
ACT.10.35	ne juɔr ebɛn ran ye rieu ku ye kelajik loi, yeneka mit e epiɔu. 
ACT.10.36	Nhialic ee wɛt tuɔc mith ke Yithrael, lek ke dɔɔr ne Yecu Kritho (yenekee Bɛnydiit de kɔc kedhia) — 
ACT.10.37	aanyiɛckake keewelke, wel cike luɛl bei ne Judaya ebɛn, ku ke gɔc ne Galili, ke baptith de Jɔn ke ci kan bɛn; 
ACT.10.38	ya Nhialic ee Yecu de Nadhareth aci tɔc ne Jɔŋdiit Lajik ku ne riɛr: yen man e ye bɛi kuany yic ne luɔi piath, ku cɔk kɔc dem kedhia kɔc ci muk ne durieth; Nhialic ee tɔ ke ye. 
ACT.10.39	Ku wɔɔk wɔ ye duleek ke ka ci loi kedhia pan e Judaya, ku Jeruthalem; yen yen man cik nɔk ku nokki ne tim kɔu. 
ACT.10.40	Ee bɛr jɔt ne Nhialic ne kol de diak, ku nyooth ne kɔc nyin, 
ACT.10.41	ku kacie kɔc kedhia, aaye duleek ci lɔc ne Nhialic ɣɔn ne acirnom, aa wɔɔk wɔ kɔc ci cam ku dekku wɔne yen ɣɔn jɔt en rɔt ne thouic. 
ACT.10.42	Go wɔ yɔɔk ye buk kɔc ya piɔc, ku lekku ke wuu Yecu acii Nhialic taau ne lukic ne kɔc piir ku kɔc ci thou. 
ACT.10.43	Ku nebii kedhia aa lek ne ye yi raan ebɛn ran ye keerinke gam abi nyiɛi de karɛc ya loom.
ACT.10.44	Na ŋoot Petero ke luel keewelke, ke Jɔŋdiit Lajik nyuc kɔc piɔth kedhia kɔc ci wɛt piŋ. 
ACT.10.45	Go aŋuɛlɛɛi ci gam goki gai, ne wɛl cii Nhialic miɔc de Jɔŋdiit Lajik wal ne Juurkɔk piɔth. 
ACT.10.46	Ne ke piŋ kek ke e ke jam ne thook kɔk, ku nomki Nhialic. Go Petero jam, 
ACT.10.47	Ye nɔŋ ran bi piu peen te baptithke, keekɔc ci Jɔŋdiit Lajik loomke ci wɔɔk? 
ACT.10.48	Go ke yɔɔk bi ke baptith ne rin ke Yecu Kritho. Goki lɔŋ bi reer kene keek ne akol kɔk.
ACT.11.1	Ku dutuuc ku mɛɛth tɔ ne Judaya acik piŋ ke kɔc ke Juurkɔk ci wɛt de Nhialic gam. 
ACT.11.2	Ɣɔn ye Petero ye ci lɔ Jeruthalem, ke kɔc ke ŋuɔt e ke teer kene yen, 
ACT.11.3	jamki, Yi yin ci lɔ enɔŋ kɔc kene ŋoot, ku came we ke. 
ACT.11.4	Go Petero ke nyuɔth gol e gɔle kaŋ agut kueny kuɛny kek kecok, jiɛm, 
ACT.11.5	Ye an ee tɔ pan cɔl Jopa laŋ: guɔ nyuɔth, ŋɛm tony ne bɔ piny ne cit alanh diit tiiŋe piny nhial ne ŋep keeŋuan; go ɣeet enɔŋ a: 
ACT.11.6	guɔ ya liɛc ka ŋem lai ye cok ŋuan ku lai rol ku ka mol ne keyoth ne piny nom ku diɛt nhial. 
ACT.11.7	Ku piɛŋ ror ne jam yook an, Ye jɔt rɔt Petero, nakne ku cuɛte. 
ACT.11.8	Guɔ jam, Ya kacie yen, Bɛnydit: acin kecool rɛɛc ci kan lɔ ne ɣathok. 
ACT.11.9	Go ror bɛr dhuɔk a nhial, Ye ke cii Nhialic ci cɔk diik duɔne cɔk rac. 
ACT.11.10	Ku yeluɔine kee dhuɔk naadiak: ku beere kaŋ kedhia beere ke miɛɛt nhial. 
ACT.11.11	Ku ŋɛmke, kɔc keediak kaa piac bɛn ɣon ta an thin, kɔc eke tocke ne Kaithareia tuuce ke enɔŋ an. 
ACT.11.12	Go Jɔŋdit ɣa yɔɔk ye ba lɔ wɔ ke ka ce diɛr. Ku ruɛce ɣɛn eya ne keemɛɛthcieke keedhetem; goku lɔ ɣon de raan: 
ACT.11.13	go wɔ nyuɔth ŋem cen malaika ŋem ɣonde ne kaac ku yook, Ye tuɔɔce kɔc Jopa thɔn Thimon, ran ci cɔɔl Petero; 
ACT.11.14	kabi yi lek wel, wel bi yi kony ku kɔcku kedhia. 
ACT.11.15	Ana ya gal jam, ke Jɔŋdiit Lajik lony kepiɔth ci wɔɔk ɣɔn ne acirnom. 
ACT.11.16	Guɔ anom ciɛt ne wɛt de Bɛnydit ne ci luel, Ye Jɔn ee kɔc baptith ne piu; ku week we bi ya baptith ne Jɔŋdiit Lajik. 
ACT.11.17	Yen na ci Nhialic ke miɔc ne miɔc e miɔc en wɔɔk, wɔ kɔc ci Yecu Kritho Bɛnydit gam, ke ɣan yeŋa a ba teer wɔ Nhialic? 
ACT.11.18	Na cik keewelke piŋ, e ke mim, ku lecki Nhialic jamki, Yi Nhialic ee Juurkɔk eya yiɛn wel de kepiɔth bik piir.
ACT.11.19	Ku kɔc ci thiɛi wei ne ŋet ne bɔ ne Thepano aa keny ɣetki Poinike, ku Kupurio ku Antiokia, nyoothki wɛt nyuthki Judai kepɛc ku cin jur dɛ. 
ACT.11.20	Ku kɔc kɔk ke keek, eke ye kɔc ke Kupurio ku Kurene, ɣɔn acik ɣet Antiokia, e ke jam kene Girikii piocike ne Bɛnydit Yecu. 
ACT.11.21	Go ciin de Bɛnydit tɔ ke keek; go kɔc juec gam, ku welki roth Bɛnydit. 
ACT.11.22	Ku thoŋ de yeluɔine ee lɔ ne kanithayic kanitha tɔ ne Jeruthalem: goki Baranaba tooc bi ɣet Antiokia: 
ACT.11.23	ɣɔn ye ci lɔ, ku ye ŋem athiɛi de Nhialic, go piɔu jal miɛt; ku yook ke kedhia bik dhiac kene Bɛnydit e ke rir piɔth: 
ACT.11.24	ee ye ran piath, ku ci thiaŋ ne Jɔŋdiit Lajik ku gam; ku kɔc juec aa roth juɛk Bɛnydit. 
ACT.11.25	Go Baranaba jal leer Tartho le Thaulo kɔɔr: 
ACT.11.26	ɣɔn ye ci ye yok, ke leer Antiokia. Ku tɔ, mɛtki kene kanitha ne run tok ebɛn, ku piocki kɔc juec; ku kɔcpiocke kaa kan cɔɔl Kirithanoi ne Antiokia.
ACT.11.27	Ku keeakolke nebii aa jaal ne Jeruthalem lek Antiokia. 
ACT.11.28	Ku ran toŋ de keek, cɔl Agabo, ee rɔt jot, ku nyuuth kɔc ne Jɔŋdit ye kabi naŋ pawɛɛr ne piny nom ebɛn: go pawɛɛr go bɛn ne run de Kulaudio. 
ACT.11.29	Go kɔcpiocke goki piɔth naŋ bik kony tuɔc mɛɛthken ceŋ ne Judaya, ne leu leue kaken roth: 
ACT.11.30	a goki loi yiya, toocki kony tucki roordit, leere yi Baranaba ku Thaulo.
ACT.12.1	Ku keeakolke aacii Kerod melek ke yeciin thiɛu kɔc ke kanitha bi ke yɔŋ. 
ACT.12.2	Go Jakob manhe ne Jɔn nɔk ne theep. 
ACT.12.3	Ɣɔn ye ci yeluɔine ŋem ne mit ne Judai piɔth, ke beer Petero dɔm eya. Keeakolke aake ye akol ke cuin cinic awuro. 
ACT.12.4	Ɣɔn ye ci ye dɔm, ke tɛɛu ɣon de dom, ku yin lathkeer keethiɛr ku rou, bii ŋuan ya tiit ku tiit ŋuan; nɔŋ piɔu bi bɛi bei ne kɔc nhiim te cii Ret thok. 
ACT.12.5	Goki Petero mac ɣon de dom, ku dhiac kanitha ke lɔŋ Nhialic ne yen. 
ACT.12.6	Ku ci Kerod piɔu naŋ bi bɛi bei, ke Petero tɛc ne lathkeer ciɛl yic keerou ne yewɛɛre ke ci rek ne joth keerou: ku tit dutiit kɔk ɣon de dom thok. 
ACT.12.7	Ku ŋem, malaika de Bɛnydit ee bɛn enɔŋ en, ku mer ɣɛɛr ɣon de domic: ku biɔk Petero lɔɔm, ku puɔc, ku jiɛm, Ye dɔi rɔt jɔt. Go joth loony wei ne yecin. 
ACT.12.8	Go malaika yɔɔk, Ye ruɔke dɛldu ku war. Go ke loi. Ku beer jam, Ye taaue alanhdu ne yikɔu, ku kuany acok. 
ACT.12.9	Go lɔ biyic, ku kuɛny cok; ku kuc ke cii malaika loi ne ye yic, cɔɔl ye ye nyuɔth. 
ACT.12.10	Ana yi cik ɣoot ke dutiit keerou reet, e ke lɔ ne thuɔŋ weeth thoŋ lɔ biyic; go thok rɔt liep: goki lɔ biyic, ku tekki ne dhol tok; go malaika leu wei. 
ACT.12.11	Ɣɔn ye Petero ye ci ye nyic, ke jam, Ye kanyiɛc emane neyic, Bɛnydit ee malaikade tooc bi a luɔk ne Kerod ciin, ku ne Judai piɔth kedhia. 
ACT.12.12	Ku na ci yeluɔine tak, ke lɔ ɣon de Mari, man e Jɔn cɔl Mak; cii kɔc juec gueer thin lɔŋki. 
ACT.12.13	Go Petero ɣot tɔɔŋ thok, go nya bɛn bi ben piŋ, nyan cɔl Roda. 
ACT.12.14	Ana ye ci Petero nyic ror, ke ce thok liep ne miɛt cen piɔu miɛt, riŋ ciɛn dhuk leer ku yook kɔc ye Petero akaac ɣot thok. 
ACT.12.15	Goki yɔɔk, Ya yin miɔl. Go dhiac ke dhuk thin, Ye katɔ yeya. Goki bɛr luel, Ya kee malaikade. 
ACT.12.16	Go Petero dhiac ne tɔŋ ɣot thok: ana yi liepki thok, ku yi ŋemki, e ke gɛi. 
ACT.12.17	Go ke nieu ne yeciin bik mim, ku ciir ke bii cii Bɛnydit ye bɛi bei ɣon de dom. Ku yook ke, Ye laka lɛkka Jakob keekake ku mɛɛthkuɔ. Ku jiɛl leer te dɛ. 
ACT.12.18	Ɣɔn ye piny ye run, ke lathkeer liɛp roth ne ke ci Petero nyaai. 
ACT.12.19	Ɣɔn ye Kerod ye ci ye kɔɔr, ku cii yok, ke car dutiit, ku yook kɔcke bik ke nɔk. Go jaal ne Judaya leer Kaithareia lee ceŋ thin.
ACT.12.20	Ɣɔn ke Kerod ke kec piɔu ne kɔc ke Turo ku Thidon. Goki lɔ enɔŋ en netok, ku cɔkki Bulatheto, ran diit de ɣon de melek, cɔkki ye mɛtheden, kɔrki dɔɔr, panden ee yene miith loom piny de melek. 
ACT.12.21	Ku kol tok ke Kerod tɛɛu alɛth ke melek, ku nyuuc ne thonyde nom, ku cir ke wel. 
ACT.12.22	Go kɔc coot, jamki, Ya kee ror de nhialic, ku kacie ror de raan. 
ACT.12.23	Go malaika de Bɛnydit dai nɔk, ne ke ken en Nhialic yiɛn nuɔm: ku ciɛm liɔk, ku jiɛl tiɛpde.
ACT.12.24	Go wɛt de Nhialic jal cil kut.
ACT.12.25	Ku dhuk Baranaba kene Thaulo dhukki ne Jeruthalem, ɣɔn cik kek luɔiden thol, ku leerki Jɔn ci cɔɔl Mak.
ACT.13.1	Ku tɔɔ ne kanitha de Antiokia nɔŋ nebii ku dupiooc, yi Baranaba, ku Thimeon cɔl Niger, ku Lukio de Kurene, ku Manaen ci ke muk kene Kerod tetararke, ku Thaulo. 
ACT.13.2	Ɣɔn yi loiki ka ke Bɛnydit ku yi thielki, ke Jɔŋdiit Lajik jam, Ye wɛkka Baranaba ku Thaulo, weke ke luɔi can ke caal thin. 
ACT.13.3	Na ɣɔn cik thiel ku cik lɔŋ ku cik ke kan kecin, e ke tocike.
ACT.13.4	Goki jaal ɣetki Theleukia ne tuɔc de Jɔŋdiit Lajik; ku jiɛlki thin lek riɛi leki Kupurio. 
ACT.13.5	Ana yi tɔki ne Thalami, e ke weet kɔc ne wɛt de Nhialic ne luek yic, luek ke Judai: ku nɔŋki awunden Jɔn. 
ACT.13.6	Ɣɔn yi tekki ne tur cɔl Papo, e ke yok tiɛt, dhom kɔc ne wel, tiɛt ye muɔny Juda, cɔl Baryecu; 
ACT.13.7	ye tɔ kene madir cɔl Thergio Paulo, ran nyic kaŋ. Go Baranaba ku Thaulo go ke cɔɔl, nɔŋ piɔu bi wɛt de Nhialic piŋ. 
ACT.13.8	Go Eluma tiɛt enhia (luel de rinke eka) go teer ke ke, kɔɔr bi madiir wɛl wei duɔke gɛm. 
ACT.13.9	Go Thaulo, ku cɔl Paulo eya, ran ci thiaŋ ne Jɔŋdiit Lajik, go lial, 
ACT.13.10	ku jiɛm, Ye yin ci thiaŋ ne adhuɔm ebɛn ku luɔi rac ebɛn, wen de durieth, tɛɛre wene kelajik ebɛn, cii riak de dhɔl piɛth ke Bɛnydit bi puɔl? 
ACT.13.11	Ŋem, ciin de Bɛnydit ataau enɔŋ yin, ku yin bi cɔr, ku yin ce akɔl bi ŋem loko. Go rur dai lony ku kecol; go lɔ kɔr ran ɣom e. 
ACT.13.12	Go madiir go ŋem, go gam, ku gɛi ne pioc de Bɛnydit.
ACT.13.13	Ɣɔn ye Paulo ye lony dhol ne Papo kene remde, e ke lɔ Perga tɔ ne Pampulia: ku dhuk Jɔn ne keyic jiɛl leer Jeruthalem. 
ACT.13.14	Goki jaal ne Perga, leki Antiokia tɔ ne Pithidia; ku leki luaŋ de gueer ne akol e thabath, leki ku nyuucki piiny. 
ACT.13.15	Ana ya ci looŋ luel ku wel ke nebii, e ke cɔlke ne roordit ke luak, ku jamki, Yi wathii, na nɔŋ wɛt bii we kɔc piɔc, ke we jam. 
ACT.13.16	Go Paulo kɔɔc, ku nieu eciin, jiɛm,
ACT.13.16	Ye we kɔc ke Yithrael, ku we kɔc ye Nhialic riɛu, piɛŋka. 
ACT.13.17	Nhialiny de yejure de Yithrael ee wurkuɔ lɔc, ku jɔt ejure ɣɔn ceŋ kek e ke ye alɛi piny de Yijep, ku bii ke bei thin ne koŋ rir. 
ACT.13.18	Ku guum luɔiden ne run yin ya thiɛrŋuan roor. 
ACT.13.19	Ɣɔn aci juɔr dherou riɔk piny de Kanaan, e ke yin ke pinyden, piɛny adonyden, de ruɔn thiɛrnyɛny ku thiɛrdhiec: 
ACT.13.20	ɣɔn ye keekake yi cik thok, e ke yin ke duluuk aɣet Thamuel nebi. 
ACT.13.21	Na re e ke thiec meleŋden: go Nhialic ke yiɛn Thaulo, wen de Kic, ran de dhien de Benjamin, ne run de thiɛrŋuan. 
ACT.13.22	Ɣɔn aci e nyaai, ke look Dabid ne ye meleŋden; ku jiɛm ne yen, Ye an ci Dabid yok, wen de Jethe, ran de apiɔu, ran bi ka ke apiɔu ya loi kedhia. 
ACT.13.23	Kuan de yerane, yenekee biie Nhialic Duluɛk bei thin, yin Yithrael, Yecu; 
ACT.13.24	ke Jɔn ci kɔc ke Yithrael kan piɔc kedhia ne baptith de wel e piɔu aŋoot ke ken bɛn. 
ACT.13.25	Ɣɔn ye Jɔn cath ne luɔideic, go thiec, Ye yaka ɣa tak wuɔ ya ŋa? An cie ye. Ŋemka, tok abiɔth a, an ce piath a ɣan ce cou de wɛrke dak. 
ACT.13.26	Wathii, mith ke kuan de Abraɣam, ku raan ebɛn ran ye Nhialic riɛu, wɔ eka ke tuuceke wɛt de yeluaŋe. 
ACT.13.27	Kɔc ceŋ ne Jeruthalem, ku banyken, ee kucki, ku wel ke nebii yieke luel ne thabaath kedhia, aacike cɔk ye yith ne luk cik kek ye luɔkwei. 
ACT.13.28	Go ciɛn ke ben thou cik yok, goki lɔ kɔr Pilato bi nɔk. 
ACT.13.29	Na ci kaŋ kedhia ka cike gɔɔr ne yen ci ke jal cɔk ye yith, ke jɔlki bɛi bei ne tim kou, ku tɛɛuki rɛɛŋ. 
ACT.13.30	Go Nhialic jɔt ne thouic: 
ACT.13.31	ku ci ŋem ne nin juec ne kɔc eke bɔ kene yen ne Galili biki Jeruthalem, kek kɔc ci jal ya duleekke emane ne kɔc yic. 
ACT.13.32	Ku wɔɔk wɔ lek we thoŋ piath ne wel ci Nhialic ke lɛk kuarkuɔ, 
ACT.13.33	aacike cɔk ye yith enɔŋ mithkuɔ, ne jon cen Yecu bɛr jɔt; ci gar cene e gɔɔr ne din de rou, Ye yin ye Wendie, yin ca dhieth ne yekole. 
ACT.13.34	Ku ne jon cen e jɔt ne thouic, ku cii beer luɛl, a cen jam, Ye yin ba yiɛn athiɛi yic lajik de Dabid. 
ACT.13.35	Yenekee jiɛm en ne din dɛ, Ye yin ce Toŋdun Lajik bi cɔk luel. 
ACT.13.36	Na ɣɔn aci Dabid ke de kuande loi ne piɔn de Nhialic, ke jɔl nin, go thiɔk te de kuarken, go luɛl: 
ACT.13.37	ku yen, yen man cii Nhialic jɔt, aken luɛl. 
ACT.13.38	Yen nyiɛcka wathii, yerane yeneka cir wɔ week pɛl de karac: 
ACT.13.39	ku kɔc kedhia, kɔc ye gam, aa cɔk lajik ne kaŋ kedhia, we ce leu ne cɔk lajik ne kaŋ kedhia ne looŋ ke Mothe. 
ACT.13.40	Ŋɛmka roth, duɔke ke ci luel ne nebii bi bɛn enɔŋ we;
ACT.13.41	Yi ŋɛmka, we kɔc ye piɔth dit, ku yaka gai, ku yaka thou;
ACT.13.41	An loi luɔi ne kolduɔn.
ACT.13.41	Luɔi cak bi gam, te ciɛkne ye lɛk week.
ACT.13.42	Ɣɔn yi leki biyic, e ke thiecki ke bi keewelke bɛr lɛk ke ne kol dɛ de thabath. 
ACT.13.43	Na ci kɔc ci gueer luɛk cik leu wei, ke kɔc juec ke Judai ku perɔthilutoi piath e ke kuany Paulo cok ke Baranaba: goki jam kene ke, ku yookki ke bik dhiac ne athiɛi de Nhialicic.
ACT.13.44	Na ɣɔn ci akol dɛ de thabath bɛn, ke kɔc ke baai e ke duur gueer kedhia bik wɛt de Nhialic bi piŋ. 
ACT.13.45	Go Judai goki dun dit ŋem ne ci gueer, go tiɛl ke thiɔŋ yic, goki ka ci Paulo ke luel cɔk ye lueth, ku lɛɛtki Nhialic. 
ACT.13.46	Go Paulo ku Baranaba goki jam ne piɔth rir, jamki, Yi kapiath ye kɔnyku we lek wɛt de Nhialic. Ela ku jaika yen, ku luɔkka roth wei ne piir athɛɛr, ke ŋɛmka, wɔ wel roth Juurkɔk. 
ACT.13.47	Yenekee lekne Bɛnydit wɔɔk, jiɛm,
ACT.13.47	Ye yin ca taau ke yin ye ɣɛɛr de Juurkɔk,
ACT.13.47	Ba ya luɛk agut piny thok ebɛn.
ACT.13.48	Go Juurkɔk goki keewelke piŋ, goki piɔth lɔyum, ku nomki wɛt de Nhialic: ku kɔc juec ci lɔc ne piir athɛɛr aa gam. 
ACT.13.49	Go wɛt de Bɛnydit go thiɛi yepane ebɛn. 
ACT.13.50	Go Judai diar piath ku roordit ke baai goki ke tuer, cothki kepiɔth bik Paulo ŋet ku Baranaba, ku ciecki ke panden. 
ACT.13.51	Goki kecok tɛŋ wei ne liɛt, ku leki Yikonion. 
ACT.13.52	Go kɔcpiocke piɔth miɛt ku thiaŋ ke ne Jɔŋdiit Lajik.
ACT.14.1	Ana yi tɔki ne Yikonion, e ke lɔ netok luaŋ de gueer de Judai, ku weetki, go dun diit de Judai ku Girikii goki gam. 
ACT.14.2	Go Judai kɔk ken gam goki Juurkɔk cuɔth piɔth bik dutuuc maan. 
ACT.14.3	Goki ceŋ areet thin, ku jamki ne piɔth riir ci Bɛnydit ke yiɛn ke, ku nyuth kɔc wɛt de athiɛide, ku cɔk ke loi ciit ku kagɛieke ne kecin. 
ACT.14.4	Go dun de baai go rɔt tɛɛk, lɔ biak dɛ ke Judai, ku baŋe ke dutuuc. 
ACT.14.5	Go Juurkɔk ku Judai kene banyken goki lɔ enɔŋ keek, bik ke yɔŋ, ku bik ke biɔk ne kur, 
ACT.14.6	goki nyic, goki kat leki ne bɛi nɔŋ yi Lukaonia, ku Luthura, ku Derbe, ku piiny yuil keek: 
ACT.14.7	ku weetki kɔc ne welpiath thin.
ACT.14.8	Ku tɔɔ ne Luthura tɔ ran ci duany, ne ŋɔl ne dhiɛth e dhiethe man e, ne ken kan cath. 
ACT.14.9	Go Paulo piŋ ne jam: na ci Paulo ye liec, ku ŋem ke nɔŋ piɔu gam bi e cɔk dem, 
ACT.14.10	ke yook ne ror dit, Ye kace piny ne yicok ku lɔ cith. Go rɔt teŋ ku ciɛth. 
ACT.14.11	Ana ye dun de kɔc ye ŋem ke cii Paulo loi, ke jɔt yeror, ku jamki ne thoŋ de Lukaonia, Yi jak kaa wɔ lɔny, jak cit gup kɔc. 
ACT.14.12	Ku cɔlki Baranaba, Dhio; ku Paulo, cɔlki Kereme, ne ke yen mejiɛm. 
ACT.14.13	Go bɛny de Dhio, tɔ luaŋde ne baai nom, go miɔr laar ne baai thok ku yuakai, nɔŋ piɔu bi ke nak ne kɔc nhiim. 
ACT.14.14	Na ɣɔn yi dutuuc yi piŋki ye, yi Baranaba ku Paulo, goki alɛthken rɛt, ku yɔɔtki ne kɔc ciɛl yic cotki, 
ACT.14.15	jamki, Yi bany, yeŋo luɔika wuɔla? Wɔɔk eya wɔ ye kɔc, wɔ ye caŋ tok wɔne week, ku wɔ bii thook piath enɔŋ week, bak roth wel ne keeka ke ciɛlicke yic, bak roth wɛl Nhialiny ye piir, man e cak nhial, ku piny, ku bar dit, ku ka tɔ ne keyic kedhia: 
ACT.14.16	man ci juur kedhia puɔl ne kuan ɣɔn bii teek ne dhɔlken yic peei. 
ACT.14.17	Ku cii rɔt pen ne ke nyuuth kɔc, aɣet luɔi piɛth ci loi, ku yin we deŋ nhial ku run ke luɔk, ku miɔc we ne miɛth, ku cɔk piɔthkuɔn mit. 
ACT.14.18	Keewelke keeka ke pen kɔc, ku kaake ci miɔr thol ne nɛk.
ACT.14.19	Go Judai lɔ thin ne eke bɔ ne Antiokia ku Yikonion: ku cothki kɔc piɔth, goki Paulo biɔk ne kur, ku thelki biyic baai, cɔlki yi ci thou. 
ACT.14.20	Go kɔcpiocke kɔɔc ne yelɔɔm, go rɔt jɔt, ku leer bei: ɣɔn miak e ke lɔ ke Baranaba lek Derbe. 
ACT.14.21	Goki kɔc wɛɛt ne welpiath yepane, goki kɔc juec cɔk ye kɔcpiocke thin, ku dhukki Luthura, ku Yikonion, ku Antiokia, 
ACT.14.22	cɔkki kɔcpiocke rir piɔth, ku yookki ke bik dhiac ne gamic, yi kɔc acie lɔ ne ceŋ de Nhialicic ke cin ŋet. 
ACT.14.23	Ku lɔcki roorditken ne kanithai yic kedhia, ku lɔŋki e ke thiel, ku tɛŋki ke Bɛnydiit cik gam. 
ACT.14.24	Ku retki Pithidiaic, ku lek Pampulia. 
ACT.14.25	Ku weetki kɔc ne Perga, ku jiɛlki lek Atalia; 
ACT.14.26	ku kɛɛcki riɛi le Antiokia, pan e lɔce ke thin ne luɔi de Nhialic cik thol. 
ACT.14.27	Ɣɔn yi cik ɣet, e ke cɔl kanitha ebɛn, ku ciirki ke ka ci Nhialic ke loi kedhia, ku liem cen thoŋ de gam liɛp Juurkɔk. 
ACT.14.28	Ku jɔlki ceŋ kene kɔcpiocke.
ACT.15.1	Go kɔc bɛn ne Judaya lek mɛɛthken wɛɛt, jamki, Yi na ce we ber cɔk ye aŋuɛlɛɛi ci luɔi de Mothe, ke we ce leu ne luak. 
ACT.15.2	Go Paulo ku Baranaba goki teer kene keek thiecike, go mɛɛthken goki Paulo lɔc ku Baranaba, ku kɔc kɔk, bik lɔ Jeruthalem enɔŋ dutuuc ku roordit, bik lɔ thiɛc ke yejame. 
ACT.15.3	Goki lɔ, ku ruɛce ke ne kɔc ke kanitha, lek teek Poinike ku Thamaria, lekki kɔc wel cii Juurkɔk roth wel: go mɛɛthken piɔth miɛt areet kedhia. 
ACT.15.4	Ɣɔn ayi cik ɣet Jeruthalem, e ke lor keek ne kanitha ku dutuuc ku roordit, ku lekki ke kaŋ kedhia ka ci Nhialic ke luɔi ke. 
ACT.15.5	Go kɔc ke dhien de Parithai ci gam, goki roth jɔt, ku jamki, Yi kaabi dhiil ne cɔk ye aŋuɛlɛɛi, ku yookki ke bik looŋ ke Mothe ya muk.
ACT.15.6	Go dutuuc ku roordit goki gueer tetok bik yewɛte ciɛt. 
ACT.15.7	Ana ye kɔc yi teerki, go Petero rɔt jɔt, ku yook ke,
ACT.15.7	Ye wathii, anyiɛcka ɣɔn cii Nhialic ɣa lɔc ne weyic, bi Juurkɔk welpiath piŋ ne athok, ku bik ke ya gam. 
ACT.15.8	Ku gam keek ne Nhialic, man nyic piɔth kedhia, ne miɔc cen yiɛn Jɔŋdiit Lajik, ci man e miɔc en wɔɔk; 
ACT.15.9	ku cii ke week wei ne wɔyic ne wɛk cen ke waak piɔth ne gam. 
ACT.15.10	Yeŋo thɛmka Nhialic, tɛɛu we kethiek ne kɔcpiocke yeth, kethiek kene wurkuɔ leu ne jot ku wɔɔk? 
ACT.15.11	Agamku wɔ bi luɔk ne athiɛi de Yecu Bɛnydit, ci man de keek.
ACT.15.12	Go kɔc mim kedhia; ku piŋki wel cir Baranaba keek ku Paulo, ciir kek ciit ku kagɛieke ci Nhialic ke luɔi ke ne Juurkɔk yic. 
ACT.15.13	Ɣɔn yi cik thook thok, ke Jakob beer jam,
ACT.15.13	Ye wathii, piɛŋka ɣa. 
ACT.15.14	Thimeon ee wɔ ciɛr ne nɛm ci Nhialic Juurkɔk kan neem, bi kɔc bɛi bei ne keyic, kɔc bi cɔɔl ne rinke. 
ACT.15.15	Ku wel ke nebii athoŋ kene ekene, wel cikke gɔɔr yila,
ACT.15.16	Yi na re ke an bi rɔt dhuk,
ACT.15.16	Ku akema de Dabid ci yuik aba bɛr loi;
ACT.15.16	Ku ka kee ci riak aabake bɛr loi,
ACT.15.16	Ku cak ke kaac:
ACT.15.17	Bi kɔc kɔk kedhia bik Bɛnydit ya kɔɔr,
ACT.15.17	Ku Juurkɔk kedhia cike cɔɔl ne rincie,
ACT.15.18	Yenekee luel Bɛnydit, man ye wɔ nyuɔth keekake agut thɛɛr ɣɔn.
ACT.15.19	Yen luŋdie eka, dukku kɔc yɔŋ, kɔc ke Juurkɔk ci roth wɛl Nhialic; 
ACT.15.20	gɛrukueek arabac, bik roth ya pɛn luɔi rɛɛc de eidool, ku bɛɛl, ku ke dɛc, ku riɛm. 
ACT.15.21	Mothe anɔŋ kɔc agut kuan ɣɔn, kɔc cir welke ne bɛi yic kedhia, aayeke luel ne luek yic ne thabaath kedhia.
ACT.15.22	Go dutuuc ku roordit, kene kanitha ebɛn, goki cɔɔl yi piɛth bik kɔc lɔc bei ne keyic, ku toocike Antiokia kene Paulo ku Baranaba; yi Judath ci cɔɔl Barthaba, ku Thila, e ke ye kɔc dit ke kɔc yic: 
ACT.15.23	ku gɛre ke thon, Yi dutuuc ku roordit aathiec week we mɛɛthkuɔk ke Juurkɔk tɔ ne Antiokia, ku Thuria, ku Kilikia: 
ACT.15.24	Acuk piŋ enɔŋ kɔc waar jiɛl ne wɔyic yi ci we liap nhiim ne wel, diaŋki tipkuɔn; acie wɔ eke lek e ke; 
ACT.15.25	na cuk mat, e kacɔlku wuu piɛth buk kɔc lɔc bei, ku toocukue enɔŋ week kene Baranaba ku Paulo, 
ACT.15.26	kek kɔc ci roth dɛr cɔk thou ne rin ke Yecu Kritho Bɛnydiitda. 
ACT.15.27	Yen wɔ toc Judath ku Thila, kɔc bi we bɛr lɛk keewelke ne kethook. 
ACT.15.28	Apiath enɔŋ Jɔŋdiit Lajik ku wɔɔk buk keeka bak ya dhiil ne luɔike taau ne wekɔth kepɛc; 
ACT.15.29	bak roth ya pɛn ka ye nak eidool, ku riɛm, ku ka ye dec, ku bɛɛl; na yaka roth muɔk wei ne keyic, e kabi piath enɔŋ week. Dɔŋka.
ACT.15.30	Ɣɔn ya ci ke tooc, e ke lɔ Antiokia; ana yi kɔc yi cik gueer, e ke gɛm thon. 
ACT.15.31	Goki ŋemic, goki piɔth miɛt ne ka ci ke duut piɔth. 
ACT.15.32	Go Judath ku Thila, ye nebii, goki mɛɛthken tuer ne wel juec, ku cɔkeke rir. 
ACT.15.33	Ɣɔn yi cik akol juec thol etɛɛn, e ke tooc mɛɛthken ke ciɛn ne dɔɔr bik dhuk enɔŋ kɔc eke tuuc ke. 
ACT.15.34	Go Thila cɔɔl ne yepiɔu ye piɛth bi ceŋ thin. 
ACT.15.35	Ku dhiac Paulo ke Baranaba e ke ceŋ Antiokia, weetki kɔc piocike ne wɛt de Bɛnydit, kene kɔc juec kɔk eya.
ACT.15.36	Na wen ci akol juec lɔ, ke Paulo yook Baranaba, Ye jɔlku dhuk lɔ nemku mɛɛthkuɔ ne bɛi yic kedhia, bɛi eke cii wɔ ke wɛt de Bɛnydit luel thin, ku buk ke caar ne luɔi loi kek. 
ACT.15.37	Go Baranaba piɔu naŋ bi Jɔn laar, man ci cɔɔl Mak. 
ACT.15.38	Go Paulo cɔɔl ye cii piath bi raan laar, ran ci jaal ne keyic ɣɔn ne Pampulia, ku ken ɣet kene keek ne luɔiic. 
ACT.15.39	Goki teer, ku tekki roth puɔkki, leer Baranaba Mak, ku kɛɛc riɛi leer Kupurio; 
ACT.15.40	ku lɔc Paulo Thila, ku loony dhol, ku thiei ne mɛɛthke bi athiɛi de Benydit ya tɔ ke ye. 
ACT.15.41	Go lɔ teek ne yi Thuria ku Kilikia, cɔk en kanitha rir.
ACT.16.1	Ku ɣeet Derbe eya ku Luthura: ŋem, ranpioce ee tɔ thin, cɔl Timotheo, wen de tiŋ ci gam de Judai; ku ye wun muɔny Giriki. 
ACT.16.2	Yerane ee yene jam apiath ne mɛɛthkeek tɔ ne Luthura ku ne Yikonion. 
ACT.16.3	Go Paulo piɔu naŋ bi cath kene yen; ku loom ku ŋoot, ne nyiny nyice Judai ke yepane yen kedhia ke wun ye Giriki. 
ACT.16.4	Wen e ke cath ne bɛi yic, gɛmki looŋ yinki ke kɔc bik ke muk, looŋ ci dutuuc ku roordit tɔ ne Jeruthalem ke luel. 
ACT.16.5	A go gam de kanithai jal lɔ ke rir, ku ye ke jɔp yic ne nyindhia.
ACT.16.6	Goki lɔ teek yi Purugia ku Galatia, ne yi bik pioc ne Athia, go ke peen ne Jɔŋdiit Lajik; 
ACT.16.7	ɣɔn yi ɣetki Muthia, e ke them lɔ Bithunia; go Jɔŋdiit de Yecu ke peen; 
ACT.16.8	goki Muthia waan leki Toroa. 
ACT.16.9	Go Paulo nyuɔth ne wɛɛric yela; Ŋem ran de Makedonia ne kaac, lɛŋ en jiɛm, Ye bar Makedonia, tem wɛr, ba wɔ ben kony. 
ACT.16.10	Na wen ci nyuɔth ŋem, ke wɔ dɔc lɔ Makedonia kɔɔr, cɔlku wuu ye Nhialic e ci wɔ cɔɔl, buk ke lɔ piɔc ne welpiath.
ACT.16.11	Goku kɛɛc riɛi ne Toroa, ku cithku wɔnhiim ɣetku Thamotharake, ɣɔn miak ke wɔ lɔ Neapoli; 
ACT.16.12	ku berku lɔ Pilipoi, pandit ne bɛi nhiim kedhia, ee pan de Makedonia, pan ci ɣap ne Romai: goku ceŋ thin ne akol juec. 
ACT.16.13	Ɣɔn ne kol ye akol de thabath goku lɔ biyic ne baai thok, loku ne wɛryɔu, te cɔlku wuu ye te de lɔŋ; loku ku nyuucku piiny, ku weetku diar ci gueer thin. 
ACT.16.14	Go tiŋ toŋ cɔl Ludia, tiɛŋ meɣony ye wal ŋook ɣaac, tiŋ de pan cɔl Thuatira, tiŋ ye Nhialic door, go wɔ piŋ: go Bɛnydit liep piɔu bi ka luel Paulo ke piŋ. 
ACT.16.15	Ɣɔn aci baptith kene kɔcke, go wɔ lɔŋ jiɛm, Ye na calke wɔ ya dhiac ka gam Bɛnydit, ke we baka ɣondie bii we ceŋ thin. Yen wɔ dam piny yewɛte.
ACT.16.16	Wen ke wɔ te de lɔŋ, goku rɔm wɔne nyan nɔŋ jɔŋ de car, ye kɔcken weu juec loom ne wel yeke luel. 
ACT.16.17	Go wɔ kuany cok wɔne Paulo jiɛm, Ye keekɔcke kaaye awuut ke Nhialiny Dit Areet, kaaweet we ne dhol e luak. 
ACT.16.18	Ye dhiac ke loi yeya ne akol juec. Go Paulo piɔu thook, ku yook jɔk, Ye yin ya yɔɔk ne rin ke Yecu Kritho ya bar bei ne yeguɔp. Go bɛn bei nelantoŋtɛi.
ACT.16.19	Na wen ŋem kɔcken en ke cin ke bik kek weu bɛr ya yok, goki Paulo dɔm ku Thila, ku thelike ne tiaiic ne bany ke baai nhiim. 
ACT.16.20	Ana yi cik ke laar ne meluuk nhiim, e ke jam, Yi keekɔcke, kaaye Judai, aayɔŋ panda, 
ACT.16.21	aaweet wɔ ne luɔi ce piath buk ya gam ku buk ya loi, wɔ Romai. 
ACT.16.22	Go duut rɔt jɔt teer ke ke: ku reet meluuk alɛthken bei, ku cɔkki ke yupke ne lɔc. 
ACT.16.23	Na wen cik ke dui ne dui dit, e ke cuateke ɣon de dom, ku yookki dutit bi ke tiɛt ɣot: 
ACT.16.24	na ci dutit e piŋ, e ke cuɛtke ɣon thin, ku riit kecok ne tiim ke muk. 
ACT.16.25	Wen ne wɛɛric ke yi Paulo ku Thila e ke laŋ ku ketki diɛt ke Nhialic, ku piŋ keek ne kɔc kɔk ci dɔm; 
ACT.16.26	go piny rɔt met ne met dit, ku mɛt meen ke ɣon de dom: go thok rɔt dai liep ebɛn; ku ka eke ceneke kɔc kedhia duut aa thook luɛl. 
ACT.16.27	Go dutit puɔc, ke ŋem thook e ke ɣɔɔr, go theep miɛt bei ye ben rɔt nɔk, cɔɔl ye ci kɔc ci dɔm kat. 
ACT.16.28	Go Paulo coot areet jiɛm, Ye duɔne rɔt nɛk: wɔ tɔ. 
ACT.16.29	Go mac cɔɔl, ku yɔɔt ɣot, leer ku ciim piny ne Paulo cok ku Thila, ke lɛthe ne riɔc, 
ACT.16.30	ku bii ke bei, ku jiɛm, Ye banycie, ba ŋo loi bi a luɔk? 
ACT.16.31	Goki jam, Yi na gam Yecu Bɛnydit, ke yin bi luɔk, yin wene kɔcku. 
ACT.16.32	Ku lekki wɛt de Bɛnydit kene kɔc tɔ ɣonde kedhia. 
ACT.16.33	Go ke dai laar, leer ku wɛɛk ɣonetook ke dui; goki dai baptith ke kɔcke kedhia. 
ACT.16.34	Ku leer ke ɣonde, le ke yiɛn miɛth, cii piɔu jal miɛt kene kɔcke kedhia ne gam cik kek Nhialic gam.
ACT.16.35	Ɣɔn miak aci piny run, ke meluuk toc caweec lek jam, Yi lony keekɔcke. 
ACT.16.36	Go dutit welken ciɛr Paulo jiɛm, Ye meluuk aa tuuc yi luɔny we: yen baka bei, ku laka ne dɔɔr. 
ACT.16.37	Go Paulo jam, Ye kaa wɔ dui ne kɔc nyin ke ke ken wɔ guɔ luɔkwei, wɔ Romai, ku cuɛtki wɔ ɣon de dom; bik wɔ bɛr cuat biyic ne muɔny emane? acie yen; ne ke bɔ ne gupken bik wɔ ben laar biyic. 
ACT.16.38	Go caweec keewelke lɔ lɛk meluuk: goki riɔc, ne piŋ cik kek ke piŋ e ke ye Romai; 
ACT.16.39	goki bɛn ku laŋike; ku leerike biyic, ku yookki ke bik jaal panden. 
ACT.16.40	Goki jaal ɣon de dom, ku leki ɣon de Ludia: ku na ɣɔn ci mɛɛthken ke ŋem, goki ke lɛk wel dut kepiɔth, ku jiɛlki.
ACT.17.1	Na ɣɔn acik Ampipoli bakic kene Apolonia, e ke lɔ Thethalonike, pan nɔŋic luaŋ de gueer de Judai: 
ACT.17.2	go Paulo lɔ thin enɔŋ keek, ci luɔiden ye loi ne nyindhia, leer ku jiɛm kene keek ne thabaath keediak, teer kene keek ne kacigɔɔr, 
ACT.17.3	yook ke ye Kritho ee guɔm dhiil, ku beer rɔt jɔt ne thouic; ku beer jam, Ye Yecu, man yan we lɛkne, yenekee Kritho. 
ACT.17.4	Go biak toŋ ci kuɛm nom go gam, ku mɛt kene Paulo ku Thila; ku dun diit de Girikii lajik, ku diar juec dit. 
ACT.17.5	Go ke til ne Judai, ku cɔlki kɔc rac, ku cɔkki dun dit gueer thiɛŋ baai ne awuɔu; ku lek ɣon de Jathon bik lɔ nɔk, ku kɔɔr kek Paulo ku Thila thin, bik ke lɔ bɛi bei ne kɔc nhiim kɔc ci gueer. 
ACT.17.6	Goki ke cuɔk yok, goki Jathon thel kene mɛɛthkeek kɔk, theleke ne bany ke baai nhiim, ku cotki, Yi keekɔcke kaa piny ebɛn puk nom, ku kaa bɛɛr ɣeet eene eya; 
ACT.17.7	ku kaaci Jathon ke loor: ku kaa jiɛi looŋ ke Kaithar ne jam ye kek jam yi nɔŋ meleŋ dɛ, ye cɔɔl Yecu. 
ACT.17.8	Goki kɔc diaŋ nhiim aɣet bany ke baai, te cik kek keewelke piŋ. 
ACT.17.9	Ɣɔn yi cik weu ke Jathon ku mɛɛthke loom, goki ke jal puɔl.
ACT.17.10	Go Paulo ku Thila go ke dai tuɔc wei ne mɛɛthken ne wɛɛric lek Beroya: ana yi cik ɣet thin, e ke lɔ luaŋ de gueer de Judai. 
ACT.17.11	Ku keekɔc ke yepane apiath ne kɔc ke Thethalonike, liepki kepiɔth wel piŋeke, ku yeki kacigɔɔr caar ne nyindhia lan tɔe kaŋ yiya. 
ACT.17.12	Go kɔc juec gam, ku diar dit ke Giriki eya, ku kɔc juec. 
ACT.17.13	Na ci Judai ke Thethalonike ye piŋ ya Paulo apioc kɔc ke Beroya ne wɛt de Nhialic, e ke lɔ Beroya eya, lek dun dit cuɔth piɔu. 
ACT.17.14	Go Paulo dai tuɔc wei ne mɛɛthke bi ɣet bɛɛr: ku dhiac yi Thila ku Timotheo ne Beroya. 
ACT.17.15	Ku kɔc eke ruɛc Paulo konyki dholic acik ɣɛɛt Athenai, ku leki thon luɛth enɔŋ Paulo bii Thila ku Timotheo bik dai kuany cok.
ACT.17.16	Te ŋoote Paulo e ke tiitke ne Athenai, ke dhiau piɔu ne ŋem ŋem en baai ne ci thiaŋ ne ka ke jak. 
ACT.17.17	Go lɔ leer luaŋ de gueer, lee teer kene Judai ku kɔc lajik, ku ye lɔ ne thuk yic ne nyindhia teer ke kɔc ye bɛn thin. 
ACT.17.18	Ku kɔc nyic kaŋ, ke Epikureoi ku Thotoikoi, rɛmki kene yen eya. Ku luel kɔc kɔk, Yi yeŋo luel yeran cin nome? go kɔc kɔk luel, Yi kacit ran weet kɔc ne jak lei: ne pioc pioc en keek ne Yecu ku jon de rɔt. 
ACT.17.19	Goki dɔm, ku leerki Areopago lek jam, Yi lɛk wɔ yepiocdun ye luele, e piɔc bɛne. 
ACT.17.20	Yin ci ka gɛi wɔ ke luɛl ne wɔyith: yen wɔ nɔŋ piɔth buk luɛlden nyic. 
ACT.17.21	(Kɔc ke Athenai ku alɛi ye tɔ kene keek aaye ke ci piac bɛn kɔɔr yetok bik ya piŋ ku bik ya luel.) 
ACT.17.22	Go Paulo kɔɔc ne Areopago ciɛlic, ku jiɛm,
ACT.17.22	Ye we kɔc ke Athenai, we ŋɛmke ke we ye ka ke duɔr ci tuɔl tak areet. 
ACT.17.23	Waar cath an ku ŋɛm ka yakake door, ke an yok kan de koc ne ci gɔɔr yala, ya KE DE NHIALINY KUCKU. Ke yaka door ku kuɔcka, yeneka lɛk an week. 
ACT.17.24	Nhialiny ci piny cak ku kaŋ kedhia ka ye tɔ ne yenom, man ye Bɛnydiit nhial ku piny, aci luek ye ɣap luek eke loike ne kɔc cin; 
ACT.17.25	ku kacie luɔi ne kɔc cin, ci ke dɛk kaŋ, yenekee kɔc cɔk piir, ku yin ke wei, ku keriɛc ebɛn; 
ACT.17.26	ku yenekee cak juur kedhia ne ran tok bik piny ɣap nom, ku yin ke runken, ku akɛɛth ke bɛiken; 
ACT.17.27	bik Nhialic ya kɔɔr, thapki lan bik kek ye ya yok, ku kacie mɛc enɔŋ wɔɔk: 
ACT.17.28	wɔ ye piir ne yeyic, ku wɔ ye cath thin, ku yuku tɔ thin; ci man ye kɔc ye luel, agut kɔckuɔn ke diɛt, Yi wɔ ye kɔc cike dhieth. 
ACT.17.29	Ku wɔɔk, wɔ kɔc ci dhieth ne Nhialic, acuk bi ya cɔk ye wɛnhjini, ku cɔkku ye wɛnhrial, ku cɔkku ye kuur, ka cike thɔɔth ku guaŋ ke ne teet de raan cin. 
ACT.17.30	Run eke kuce kɔc ke kaŋ aake ci puɔl ne Nhialic; ku yemane ayook kɔc bik kepiɔth wel kedhia ne piny nom ebɛn: 
ACT.17.31	ku kee kol tok week, kol ben piny luɔk nom ne luɔi lajik, ne luŋ de ran ci taau; ku kanyuuth kɔc kedhia yekene ne jon cen e cɔk jɔt rɔt ne thouic.
ACT.17.32	Na cik wel ke jon de rɔt de ran ci thou piŋ, ke kɔc kɔk buɔi; ku jam kɔc kɔk, Yi kabuk bɛr piŋ yekene. 
ACT.17.33	Go Paulo jaal ne keyic. 
ACT.17.34	Ku mɛt kɔc kɔk kene yen gɛmki: keekɔcke ran tok ee cɔl Dionuthio, ran de Areopago, ku tiŋ cɔl Damari, ku kɔc kɔk kene keek.
ACT.18.1	Na ci kaake lɔ, ke jiɛl ne Athenai, ku leer Korintho. 
ACT.18.2	Ku yok ran de Judai thin cɔl Akula, ne dhieth ne Ponto, ne piɔc bɛn ne Yitalia kene tiŋde Pirithikila, ne loŋ cii Kulaudio luel, ye jiɛl Judai kedhia ne Roma: go lɔ enɔŋ keek; 
ACT.18.3	ku ceŋ ke ke, ku ye lui ke keek ne luɔi toŋ thoŋ; luɔiden ee ye cuɛc de akema. 
ACT.18.4	Ku ye wel tɛɛr ke kɔc luaŋ de gueer ne thabaath kedhia, ku ye Judai kuɛm nhiim kene Girikii.
ACT.18.5	Ɣɔn ye Thila ku Timotheo yi cik bɛn ne Makedonia, ke Paulo weet kɔc areet, lek Judai ye Yecu kee Kritho. 
ACT.18.6	Goki teer, ku lɛɛtki Nhialic, go alɛthke teŋ, ku yook ke, Ye we nak roth; ku ɣan ɣer: an bi bɛr lɔ enɔŋ Juurkɔk miak. 
ACT.18.7	Go jaal thin, ku leer ɣon de ran cɔl Tito Juthuto, ran ye Nhialic lɔŋ, thiɛke ɣonde ke luaŋ de gueer. 
ACT.18.8	Ku Kirithipo, bɛny de luaŋ de gueer, go Bɛnydit gam kene kɔcke kedhia; go Korinthoi juec piŋ, goki gam, ku baptith ke. 
ACT.18.9	Go Bɛnydit Paulo yɔɔk ne wɛɛric ne nyuɔth, Ye duɔne riɔc, ye jam, ku duk ye mim; 
ACT.18.10	ɣan tɔ wɔ yin, acin ran bi yi nɔk: kɔc jueccie aatɔ yepane. 
ACT.18.11	Go ceŋ thin ne run tok ku pɛi keedhetem, ye kɔc wɛɛt ne wɛt de Nhialic.
ACT.18.12	Ɣɔn ne kol tɔne Galio madir de Akaya, go Judai roth jɔt etok, ku leerki Paulo, leerki te de luk, 
ACT.18.13	lek jam, Yi yerane ee kɔc kuɛm nhiim bik Nhialic ya door ne luɔi ce cit luɔi de looŋ. 
ACT.18.14	Go ye Paulo ye jiɛm, ke Galio yook Judai, Ye na rɛɛc ku ye luɔi manke, we Judai, e kagam: 
ACT.18.15	ela ku ye wel ku rin ku looŋkuɔn, ke carka ne gupkuɔn; an cin piɔu luŋ de keekake. 
ACT.18.16	Ku ciec ke wei te de luk. 
ACT.18.17	Goki Thothene bɛny de luaŋ de gueer dɔm, ku duiki ne luk nom. Go Galio cuɔk thɛny rɔt.
ACT.18.18	Ɣɔn ye Paulo ye ci ceŋ thin ne nin juec ne yeluɔine, ke tɔŋ mɛɛthke, ku kɛɛc riɛi, jiɛl thin leer Thuria kene Pirithikila ku Akula; ku ci yenom muut ne Kenkurea: ne kuɛŋ cen mel kueeŋ. 
ACT.18.19	Goki ɣet Epetho, ku nyiɛŋ ke thin: ku leer luaŋ de gueer le wel tɛɛr kene Judai. 
ACT.18.20	Goki thiec bi dhiac ke ceŋ kene keek, go cuɔk gam; 
ACT.18.21	ku tɛɛŋ keek jiɛm, Ye na tɔ ne Nhialic piɔu, ke we ba bɛr dhuɔk, ku kɛɛc riɛi ne Epetho. 
ACT.18.22	Lee kɛɛc piny Kaithareia le en kanitha thiec, ku jiɛl ler Antiokia. 
ACT.18.23	Dhiɛc en thin areet, ku jiɛl kuɛny Galatiaic agut Purugia, ku cɔk kɔcpiocke rir.
ACT.18.24	Go Juda toŋ cɔl Apolo, ne dhieth ne Alekandaria, ran nyic kaŋ, go bɛn Epetho; ku nyic ka ke Nhialic cike gɔɔr areet. 
ACT.18.25	Ee ran ci wɛɛt ne dhol de Bɛnydit; ku leth piɔu areet, ye jam ye kɔc wɛɛt ne ka ke Yecu, ku nyic baptith de Jɔn abac. 
ACT.18.26	Ku gɔl jam luaŋ de gueer ke ce piɔu riɔc. Na ci Pirithikila ku Akula ye piŋ, goki loom, ku nyuuthki apiath ne dhol de Nhialic. 
ACT.18.27	Go piɔu naŋ bi wɛr teem bi lɔ Akaya, go kony ne mɛɛthke, ku gɔrki waragak ne kɔcpiocke bik loor: ɣɔn ye ci ɣeet, ke kony kɔc areet, kɔc ci gam ne athiɛi: 
ACT.18.28	ku tiɛm Judai ne wel ne kɔc nhiim, nyuuth ke ne kacigɔɔr ye Yecu kee Kritho.
ACT.19.1	Ɣɔn ye Apolo ye ŋoot ke tɔ ne Korintho, ke Paulo, ɣɔn cen teek piny ciɛn, ke ɣeet Epetho ku yok kɔcpiocke: 
ACT.19.2	go ke yɔɔk, Ye cak Jɔŋdiit Lajik loom waar gɛm we? Goki jam, Yi kacie ye, wɔ ken miɔc de Jɔŋdiit Lajik piŋ. 
ACT.19.3	Go jam, Ye a ne we baptith ne ŋo? Goki jam, Yi ne baptith de Jɔn. 
ACT.19.4	Go Paulo jam, Ye Jɔn ee ye baptith ne baptith de wel de piɔu, yook kɔc bik toŋ biɔth e gam, cɔl Yecu. 
ACT.19.5	Na cik yekene piŋ, e ke baptithke ne rin ke Yecu Bɛnydit. 
ACT.19.6	Ɣɔn ye Paulo ye kɛn yecin ke, ke Jɔŋdiit Lajik bɔ enɔŋ keek; goki jam ne thook kɔk, yiki lek ne kanhial. 
ACT.19.7	Ku kaake yin ya thiɛr ku rou kedhia.
ACT.19.8	Go ya lɔ luaŋ de gueer, ye jam ne piɔn rir ne pɛi keediak, ye wel tɛɛr kene kɔc, ye ke kuɛm nhiim ne ka ke ceŋ de Nhialic. 
ACT.19.9	Go kɔc kɔk piɔth riɛr jiɛiki gam, ku lɛɛtki Dhol ne kɔc nhiim, go jaal ne keyic, ku week kɔcpiocke peei, ku ye lɔ teer wel ne nyindhia ne thukul de Turanoic. 
ACT.19.10	Ku dhiac yeluɔie ne run keerou; go kɔc ceŋ Athia kedhia goki wɛt de Bɛnydit piŋ, yi Judai kene Girikii. 
ACT.19.11	Go Nhialic kadit gɛike loi ne Paulo ciin: 
ACT.19.12	agut alɛth biieke bei ne Paulo guɔp, leere ke le kɔc bec ke dam, go jak rac jaal. 
ACT.19.13	Go Judai ye tai, tit ke bii de jak bei, goki rin ke Yecu Bɛnydit ya luel ne kɔc ci dɔm ne jak rac, ye raan jam, Ye yin ya yɔɔk ne Yecu man pioce Paulo kɔc. 
ACT.19.14	Ku ye mith ke ran cɔl Thekewa loi yiya keedherou, ye muɔny Juda ku ye bɛny diit de ka ke Nhialic. 
ACT.19.15	Go jɔŋ rac dhuk yook ke, Ye Yecu kanyiɛc, ku Paulo kanyiɛc, ku week, yaka tenooi? 
ACT.19.16	Go ran tɔne jak rac ne yeguɔp, go ke yɔt tiɛm keek, goki riŋ bei ɣot ne kecin te cin alath, ku tokki gup. 
ACT.19.17	Go yeluɔie nyic ne kɔc kedhia, Judai ku Girikii kɔc ceŋ Epetho, goki riɔc kedhia, ku lecki rin ke Yecu Bɛnydit. 
ACT.19.18	Go kɔc juec ci gam goki bɛn, gamki ka cik wuɔc, lekki ke keek. 
ACT.19.19	Go kɔc juec kɔk, ye thɛɛth loi, goki kitaap bɛi tetok, ku nyopike ne kɔc nyin kedhia: goki weu kueen weu ete cene ke ɣaac, goki ya bianabur thiɛrdhiec de rial. 
ACT.19.20	A jɔl wɛt de Nhialic dit ku tiem.
ACT.19.21	Ɣɔn ye keekake yi thokki, go Paulo piɔu naŋ lɔ Jeruthalem, te cen Makedonia ku Akaya bakic, jiɛm, Ye na cuk lɔ thin, ke an dhiil rɔt Roma ba lɔ ŋem eya. 
ACT.19.22	Go kɔc keerou, kɔc loi kede, go ke tuɔc Makedonia, yi Timotheo ku Erathato, ku yok ke dɔŋ Athia.
ACT.19.23	Ku keeakolke acii liap de nom ke rɔt jɔt ne Dhol. 
ACT.19.24	Ran cɔl Demeturio, aten de riɛr, ye ɣoot thii ke Diana loi ne rial, luɔi ye ateet yiɛn weu juec; 
ACT.19.25	go kɔc ye lui ci yen cɔk gueer, ku yook ke, Ye banycie, anyiɛcka ke wɔ ye weukuɔ loom ne yeluɔine. 
ACT.19.26	Aŋɛmka ku piɛŋka, acie Epetho yetok, ee duɔr ɣeet Athia ebɛn, yePaulone ee kɔc juec kuɛm nhiim, ku wel ke wei jiɛm, Ye ka ye loi ne kɔc cin kaacie ya nhielic: 
ACT.19.27	yen kerac atɔ, ku kacie luɔidɛn de weu yene bii kɔc tak ne rac yetok; kɔc abi luaŋ de tiɛŋ jɔŋ dit, Diana, yen cɔk ye kepiɔlic ne kepiɔth, ku bik ciɛc wei te diitde, jɔŋ ye Athia door ebɛn ku piny ebɛn. 
ACT.19.28	Ana yi cik yekene piŋ, e kee thiaŋ ne tɔŋ, goki ya coot, Yi Diana de Epethioi adit. 
ACT.19.29	Go baai nom liap ebɛn: goki riŋ luaŋ de wel netok, e ke ci Gayo ku Aritharko dɔm, kɔc ke Makedonia, ne eke ruɛc Paulo dholic. 
ACT.19.30	Go Paulo piɔu naŋ bi lɔ luɛk enɔŋ kɔc, go peen ne kɔcpiocke. 
ACT.19.31	Go banydit ke Athia, ye mɛɛthke, goki tooc enɔŋ en, lek yɔɔk areet duɔke bi lɔ luaŋ de wel. 
ACT.19.32	Ku ye kɔc kɔk coot ne cɔtden, ku kɔk ne cɔtden, ku ke ci gueer ee nom liap: ku kuc kɔc juec kɔk ke e guere. 
ACT.19.33	Goki Alekandaro bɛi bei ne duutic ne pik cik Judai ye piɛk tueŋ. Go yeciin nieu, nɔŋ piɔu bi rɔt kony ne kɔc nhiim ne wel. 
ACT.19.34	Goki ŋem ne ye Juda, goki coot kedhia ne ror tok ne thaa keerou, Yi Diana de Epethioi adit. 
ACT.19.35	Ɣɔn ye katip de baai ye ci dun ci gueer cɔk lɔ jak, ke jam, Ye we kɔc ke Epetho nɔŋ raan etene ran kuc yepan de Epethioine, ne ye dutin de luaŋ de Diana dit, ku ke ci lɔɔny piny ne Dhio? 
ACT.19.36	Na nyiɛcka ye, ke ci bi leu ne teer, ke we lɔ jak, ku duɔka leeth. 
ACT.19.37	We ci keekɔcke bɛi eene, kɔc cie rueny ke luek ke duɔr, ku cik tiɛŋ jɔŋda lat. 
ACT.19.38	Na nɔŋ Demeturio ku ateet tɔ kene yen ke teerki kene ran dɛ, ke ɣɔn ke luk aatɔ, ku madiir aatɔ: ne ke lɔ roth guɛɛl. 
ACT.19.39	Ku na karka kɔk, e kaabi luk ne luŋ ye guɛr ne nyindhia. 
ACT.19.40	Wɔ bi yen guɛɛl ne egueer toŋ enhia cii wɔ gueere; acin ke e cɔk wɔ gueer: ku cin ke buk luel wuu yenekee gueer wɔ. 
ACT.19.41	Ɣɔn ye ci jam yeya, ke cɔk duut puɔk.
ACT.20.1	Ana ye awuɔu ye ci lɔ jak, ke Paulo thɔn kɔcpiocke, ku weet ke, ku tɛɛŋ keek, ku jiɛl leer Makedonia. 
ACT.20.2	Ɣɔn ye ci teek ne keepiinyke, weet en ke kɔc areet, ke jɔl bɛn Giriki. 
ACT.20.3	Ɣɔn ye ci ceŋ thin ne pɛi keediak, ke Judai e ke mɛt bik nɔk, te ler en riɛi bi lɔ Thuria, go piɔu naŋ dhuk Makedonia bi lɔ teek thin. 
ACT.20.4	Ku tɔ kɔc ruɛc yen, agut en Athia, yi Thopataro de Beroya, wen de Puro, ku kɔc ke Thethalonike, yi Aritharko ku Thopataro; ku Gayo de Derbe, ku Timotheo; ku kɔc ke Athia, yi Tukiko ku Toropimo. 
ACT.20.5	Keekɔcke kaa lɔ tueŋ, lek wɔ tiit Toroa. 
ACT.20.6	Goku jaal ne Pilipoi, lɔ riɛi ke akol ke cuin cinic awuro ci thok, ɣetku Toroa ne akol keedhiec; ku gɛɛu wɔ thin ne akol keedherou.
ACT.20.7	Ɣɔn wuu cuk gueer ne akol e tok buk mono waak, ke Paulo gɔk ke kɔc, nɔŋ piɔu bi jaal miak; ciir agut en wɛɛric. 
ACT.20.8	Ku tɔ kajuec mer ɣon nhialic te ci guɛr. 
ACT.20.9	Go ran thin cɔl Eutuko ci nyuc ne adheer nyin, go nin dit nɔk; ku dhiac Paulo ke jam, go nin dit cɔk yuɛk ɣon nhial de diak, go jɔt ne ci thou. 
ACT.20.10	Go Paulo lɔ piny, leer ku tɛcic, ku kuɛk, ku jiɛm, Ye duɔka wenhiim cɔk diaŋ; weike kaatɔ. 
ACT.20.11	Ɣɔn ye ci bɛr dhuk nhial, ku ci mono waak, ku ci cam, ku gɔɔk kene keek areet agut run de piny, ke jɔl jaal. 
ACT.20.12	Goki ranthi bɛi ne ci piir, ku ci ke duut piɔth areet.
ACT.20.13	Goku ŋɔɔr loku riɛi lok Atho, nɔŋku piɔth buk Paulo taau riɛi thin, ci man e cen e luel ye bi teek teɣer. 
ACT.20.14	Ɣɔn wuu rɛmku wɔne yen ne Atho, ke tɛɛuku riɛi, ku loku Mitulene. 
ACT.20.15	Ku jiɛlku thin, wanku Kio; ɣɔn miak ke wɔ kɛɛc piny ne Thamo, ku loku Mileto ɣɔn ne miakne. 
ACT.20.16	Nɔŋ Paulo piɔu wɛɛn Epetho, duɔke bi gaau ne Athia; ee cath areet them lan ben lɔ Jeruthalem leu ne kol e Thiɛrdhiec.
ACT.20.17	Go thɔn ne Mileto thɔn roordit ke kanitha de Epetho. 
ACT.20.18	Ɣɔn yi cik bɛn enɔŋ en, e ke yookke,
ACT.20.18	Ye we nyic luɔi e ya loi waar ne nyindhia taa an wɔne week, aɣet kol e kaac an bei ne Athia, 
ACT.20.19	ya ke de Bɛnydit loi ne kuur de piɔu, ku dhieu, ku ne ŋet ci bɛn enɔŋ an ne kuut de Judai cik kek ɣa kuut: 
ACT.20.20	ku caa kɔn riɔc ne lek yan we lɛk kapiath, ya we piɔc ne kɔc nhiim ku ne ɣoot yic, 
ACT.20.21	ku lɛk Judai ku Girikii wel de piɔu enɔŋ Nhialic, ku gamki Yecu Kritho Bɛnydiitda. 
ACT.20.22	Yen an lɔ Jeruthalem emane, tiɛpdie acɔk ɣa lɔ, ku an kuc ka bi a yok thin: 
ACT.20.23	toŋe eka nyiɛc; Jɔŋdiit Lajik ee ɣa nyuɔth ne bɛi yic kedhia ye tit rek an kene ŋet. 
ACT.20.24	Ɣan ci weicie ye lɔc ci ke nhiar, ba luɔidie thol, luɔi ca loom nenɔŋ Yecu Bɛnydit, ba welpiath ke athiɛi de Nhialic luel. 
ACT.20.25	Ku kanyiɛc, week wedhia we kɔc cake teek yic, piɔc week ne ceŋ de Nhialic, we ce ɣa beer ŋem nyin. 
ACT.20.26	Yen we lɛk keek ne yekole, Ya an ɣer ne riɛm de kɔc kedhia. 
ACT.20.27	An ken riɔc ne nyuth yan we nyuɔth piɔn de Nhialic ebɛn. 
ACT.20.28	Dɛmka roth apiath, ku biook ebɛn; Jɔŋdiit Lajik ee we cɔk ye biceep, bak kanitha de Nhialic ya miɛɛth, kanitha ci ɣɔɔc ne riɛmde. 
ACT.20.29	Anyiɛc te can jaal, ke baŋbaar rac aabi bɛn ne weyic, ku cik biook pɛl. 
ACT.20.30	Ku kɔc aabi roth jɔt ne keewemanka yic, ku yiki wel rac luel, bik kɔcpiocke thɛl ne keyic. 
ACT.20.31	Yen yaka roth tiit, caathka wenhiim ne run keediak can ke we wɛɛt wedhia ne dhien de anyin ne weer yic ku ne akol yic. 
ACT.20.32	Emane we nyaŋke Nhialic, ku we nyaŋke wɛtden de athiɛi. Aleu we ne yik nhial, ku cɔk we ye adiit wene kɔc ci thiei. 
ACT.20.33	Ee cin rial de raan e ca wak ne apiɔu, ku jinide, ku alɛthke. 
ACT.20.34	Keewemanka kanyiɛcka keecincieka aa ke ya dak loi, ku loiki ke ye kɔc tɔ kene ɣɛn dak. 
ACT.20.35	Kaŋ kedhia aacanke we yiɛn ke bak ya kaar, bak bɛr ya loi eya. Yaka Kɔc niɔp kony, ku yaka wenhiim ciɛt ne wel ke Yecu Bɛnydit, ci bɛn bei ne yethok, Ye miɔc amit a kawar loom.
ACT.20.36	Ɣɔn ye ci jam yeya, ke tuk yenhiɔl, ku lɔŋ ke keek kedhia. 
ACT.20.37	Goki dhiau areet kedhia, ku buurki roth ne yekɔu, ku cimki. 
ACT.20.38	Aake dhiau areet ne wel cike luel, ye ce ye beere ŋem nyin. Goki jal ruac ɣeetki riɛi.
ACT.21.1	Ɣɔn wuu cuk ke waan, ku ciɛthku riɛi, ke wɔ lɔ ne dhol lacith loku Koth. Ɣɔn miak ke wɔ lɔ Roda, ku beerku lɔ Patara. 
ACT.21.2	Goku riai yok thin, rian ye bar tɛɛm kɔu Poinike, kɛɛc wɔ thin, ku loku. 
ACT.21.3	Ana wuu ɣetku te yene Kupurio ŋem, ke wɔ nyiɛŋ cam wei, ku leuku Thuria, ku kɛɛcku piny ne Turo, pan yene riai napic thin. 
ACT.21.4	Goku kɔcpiocke yok thiin, ku dhiɛc wɔ thin ne akol keedherou. Goki Paulo yɔɔk ne Jɔŋdit, yi kace Jeruthalem kɛcic. 
ACT.21.5	Na ɣɔn ci akol thok, ke wɔ jiɛl loonyku dhol. Goki wɔ ruac kedhia kene diarken ku mith, ɣeetki wɔ ne biak biyic. Goku wɔnhiɔl tuk lɔŋku, 
ACT.21.6	ku tɔŋku roth; ku kɛɛcku riɛi, ku dhukki bei.
ACT.21.7	Ɣɔn wuu cuk kaam de Turo teek, ke wɔ ɣet Potolemai, goku mɛɛthkuɔ thiec, ku tɔku wɔne keek ne kol tok. 
ACT.21.8	Ɣɔn miak ke wɔ jiɛl ɣetku Kaithareia. Goku lɔ ɣon de Pilip duluel de thook piath, ran de kɔc keedherou: ku ceŋku wɔne yen. 
ACT.21.9	Yerane ee nɔŋ nyirke keeŋuan, e ke ye dhueec, ku yiki wel luel. 
ACT.21.10	Ana wuu tɔku thin ne akol juec, ke nebi bɔ ne Judaya, ran cɔl Agabo, 
ACT.21.11	bii enɔŋ wɔ, bii ku dɔm laŋ de Paulo, ku der e ecin ku yecok, ku jiɛm, Ye kaluel Jɔŋdiit Lajik yela, Ye Judai kaabi ran de yelaŋe duut ci yemane, ku bik taau ne Juurkɔk cin. 
ACT.21.12	Ana wuu cuk keekake piŋ, ke wɔ lɔŋ Paulo wɔne kɔc ke baai kɛlke bi lɔ Jeruthalem. 
ACT.21.13	Go Paulo dhuk, Ye yeŋo luɔika wuɔya, dhiɛu we cɔk we ɣa wupic? An ce duɔt jiɛi, agut thou eya ne Jeruthalem, ne rin ke Yecu Bɛnydit. 
ACT.21.14	Kuemku nom, ku cii gam; goku puɔl, ku luelku, Wuu ne bii Nhialic loi ne piɔnde.
ACT.21.15	Ɣɔn ye keeakolke yi cik thok, ke wɔ nɛp, ku loku Jeruthalem. 
ACT.21.16	Go wɔ ruac ne kɔc ke Kaithareia, kɔcpiocke, ku biki kene ran cɔl Manathon, ran de Kupurio, ran thɛɛr pioce, bii wɔ lɔ ceŋ enɔŋ en.
ACT.21.17	Ɣɔn wuu cuk ɣet Jeruthalem, ke wɔ lorke ne mɛɛthkuɔ ne piɔth mit. 
ACT.21.18	Ɣɔn miak ke Paulo lɔ enɔŋ Jakob kene wɔɔk, ku tɔ roordit thin kedhia. 
ACT.21.19	Ɣɔn ye ci ke thiec, ke cir kaŋ cok ka ci Nhialic ke loi ne Juurkɔk yic ne luɔide. 
ACT.21.20	Ana yi cik ke piŋ, e ke lec Nhialic; ku yookki, Yi nyic, wanmaathda, kɔc juec aatɔ ne Judai yic kɔc juec ci gam, ku kaamuk looŋ areet. 
ACT.21.21	Ku kaacike lɛk ne yin, ya piɔce Judai tɔ ne Juurkɔk yic wu pɛlki looŋ ke Mothe, ku cik mithken beer cɔk ye aŋuɛlɛɛi, ku cik beer ya cath ne looŋ yic. 
ACT.21.22	Yen buk ŋo loi? Kabik piŋ ke yin ci bɛn. 
ACT.21.23	Yen loi yekelekku yine. Wɔ nɔŋ kɔc keeŋuan, kɔc ci roth week ne luɔiden; 
ACT.21.24	lom ke ku cɔk rɔt ɣer we keek, ku ɣɔc kaken, bik kek kenhiim leu ne muɔt. Yeneka bii kɔc kedhia ye nyic e ke cie wel yith, kek wel cik piŋ enɔŋ yin; bik nyic ke yin cath apiath, ku muk looŋ. 
ACT.21.25	Ku Juurkɔk ci gam, aacukke gɔɔr lukku luk, bik roth ya pɛn ka ye nak eidool, ku riɛm, ku ke ye dec, ku bɛɛl. 
ACT.21.26	Go Paulo keekɔcke loom. Ɣɔn miak ke cɔk rɔt ɣer ke keek, ku leer yekalu, ku lek kɔc thok cii ɣɛɛr de rɔt thok enɔŋ keekɔcke, ku dhiɛc thin agut thok thooke kocden de roth kedhia.
ACT.21.27	Ɣɔn ye akol keedherou yi cik duɔr thok, ke Judai eke bɔ ne Athia, e ke ŋem en ne yekalu. Goki dun de kɔc cuɔth piɔu, ku dɔmki, 
ACT.21.28	ku cotki, Yi we kɔc ke Yithrael, kuɔnyka wɔɔk. Yenekee kene ye ran ye kɔc piɔc kedhia ne piny ebɛn, yejure aye lom, ku looŋ ku yeluaŋe: ku kee Giriki bɛi yekalu eya, ku yetelɔjiŋne aci cɔk rac. 
ACT.21.29	Aake ci Toropimo, ran de Epetho, kan ŋem kene yen baai, goki cɔɔl yi ye Paulo e leer e yekalu. 
ACT.21.30	Go baai rɔt liap ebɛn, ku riŋ kɔc netok, ku dɔmki Paulo, ku thelki bei ne yekalu: ku dɔcki thook thiɛk. 
ACT.21.31	Ku kɔrki bik nɔk, ku ci wel lɔ enɔŋ bɛny diit de rɛm, ya Jeruthalem ee rɔt liap ebɛn. 
ACT.21.32	Go lathkeer ku banyken dac loom, ku riŋki te de kɔc. Ana ye kɔc yi ŋemki bɛny diit de lathkeer, goki Paulo puɔl ne dui. 
ACT.21.33	Go bɛny dit ɣet tethiɔk, ku dɔm, ku cɔk rek ne joth keerou, ku thiec ye yeŋa, ku ci ŋo loi. 
ACT.21.34	Go kaka ya coot ne cɔt toŋden, ku cot kaka ne cɔtden, ne yen ye duut. Go cuɔk piŋ apiath ne ajaak de kɔc, go cɔk leere ne kalic. 
ACT.21.35	Ku na ci ye ɣɛɛt dhol de yith, ke jɔt lathkeer ne piŋ diit de duut. 
ACT.21.36	Ku kuany cok ne kɔc juec, ku leki e ke cot, Yi nakka.
ACT.21.37	Na ci Paulo duɔr laar ne kalic, ke yook bɛny dit, Ye kanɔŋ kedien ba lɛk yi. Go thiec, Ye nyic thoŋ de Giriki? 
ACT.21.38	Cie yin ran de Yijep ɣɔn coth kɔc piɔth, ku laare kɔc keebianabur ŋuan roor, kɔc ye kɔc nɔk? 
ACT.21.39	Go Paulo jam, Ye an ye Juda, de Tartho de Kilikia, an cie ran de pan koor; yin laŋ, ya ne an jam wɔ kɔc. 
ACT.21.40	Ɣɔn ye ci ye gam, ke Paulo kaac dhol de yith, ku nieu kɔc ne yeciin. Go piny lɔ diu, ku yook ke ne thoŋ de Eberuu, jiɛm,
ACT.22.1	Ye wɛɛt ke awa ku wurcie, piɛŋka kunydien kuɔny an rɔt ne week.
ACT.22.2	Ana yi piŋki jam jiɛm en ne thoŋ de Eberuu, e ke lɔ diu areet: go jam,
ACT.22.3	Ye an ye Juda, ɣan e dhieth ne Tartho de Kilikia, ku an e bi ben dit yepane, ne Gamaliɛl cok, ran ci ɣa piɔc ne luɔi riir de looŋ ke kuarkuɔ, ku ɣan e ci piɔu lɔ kac ne Nhialic aɣet ci emane cii we piɔth kɛcne ne yekole: 
ACT.22.4	guɔ yeDhole ya ŋet a bi kɔc thou, ya yi roor kene diar yake rek, ku laar ke ne ɣoot ke dom yic. 
ACT.22.5	Anyic bɛnydiit de ka ke Nhialic ku muɔc dit ebɛn: lɔɔm thon enɔŋ keek, ba yiɛn mɛɛthken, ku kɔɔk Damathko, ba kɔc lɔ rek thin, ku bɛi ke Jeruthalem, bi ke ben waai. 
ACT.22.6	Ana ya cath, a ya duɔr ya ɣɛɛt Damathko, ne akɔl ciɛlic, ke ɣɛr dit ruer an nhial mer te taa ɣan. 
ACT.22.7	Guɔ yuik, ku piɛŋ ror yook an, Ye Thaulo, Thaulo, yeŋo yin ɣa ŋet? 
ACT.22.8	Guɔ thiec, Ya yin ŋa, Bɛnydit? Go ɣa yɔɔk, Ye an Yecu de Nadhareth man ye ŋete eka. 
ACT.22.9	Ku ŋem, kɔc tɔ kene ɣɛn ɣɛɛr, ku cik ror de ran yook an piŋ. 
ACT.22.10	Guɔ thiec, Ya ba ŋo loi, Bɛnydit? Go ɣa yɔɔk ye Bɛnydit, Ye jɔt rɔt, ku lɔɔr Damathko; yin bi lɔ lɛk ka bake ya loi kedhia. 
ACT.22.11	Guɔ piny cuɔk ŋem ne riɛr de ɣɛɛr, go ɣa ɣɔm ne kɔc tɔ kene ɣɛn, buku Damathko. 
ACT.22.12	Ku ran tok ee tɔ, cɔl Anania, ran lɔ cap ne looŋ yic, ye Judai ceŋ thin jam apiath ne yen, 
ACT.22.13	bii enɔŋ ɣɛn, bii ku kɛɛc alɔɔm, ku yook a, Ye wanmaath Thaulo, kap nyinku. Guɔ dai ŋem elantoŋtɛi. 
ACT.22.14	Go jam, Ye Nhialiny de kuarkuɔ aci yi lɔc, ba ka ke piɔnde ya nyic, ku ba Toŋ Lajik ŋem, ku ba rorde piŋ ne yethok. 
ACT.22.15	Yin bi ya duleŋde ba kɔc kedhia ya lɛk ke ca ŋem ku ca piŋ. 
ACT.22.16	Yen yeŋo gɛɛu yin emane? jɔt rɔt, ku bi yi baptith, bi karɛcku waak wei, ku ba rinke ya cɔɔl. 
ACT.22.17	Ɣɔn ka dhuk Jeruthalem, ana ya laŋ ne yekalu, ka lɔ nyin moor nyuath, 
ACT.22.18	guɔ Yecu ŋem ne yook ɣɛn, Ye ban yicok dɔc lɔ biyic ne Jeruthalem: kɔc tɔ thin aace ke ba lɛk keek ne an bi gam. 
ACT.22.19	Guɔ jam, Ya Bɛnydit, keekeekmanke aanyic an ke an ci kɔc gam yi kan muk ne ɣoot yic ku duɔi ke ne luek yic: 
ACT.22.20	ku ɣan e kaac tethiɔk ɣɔn nɛkne Thepano duleŋdu, guɔ thonde gam, ku muɔk alɛth ke kɔc eke nak e. 
ACT.22.21	Go ɣa yɔɔk, Ye lɔɔr: yin ba tuɔc temec ne Juurkɔk yic.
ACT.22.22	Goki welke piŋ agut yewɛte; goki kerot jɔt, ku jamki, Yi nyaaika yerane ne piny nom: ace piath bi piir. 
ACT.22.23	Ana yi cotki yiya, ku yi cuɛtki alɛthken wei, ku yi weerki liɛt, 
ACT.22.24	ke bɛny diit de rɛm jam bi laar ne kalic, ku yook kɔc bik dui ku car, bi ke coote kɔc areet nyic enɔŋ en. 
ACT.22.25	Ɣɔn yi cik ye duut ne laak, ke Paulo thiec bɛny de rem kaac ne yelɔɔm, Ye nɔŋ loŋ de ba Roma dui ke kene guɔ luɔkwei? 
ACT.22.26	Go bɛny de rem piŋ, go lɔ enɔŋ bɛny diit de rɛm, ku thiec, Ye ye kan ŋo ba loi? yerane kee Roma. 
ACT.22.27	Go bɛny diit de rɛm bɛn, ku yook, Ye lɛkne ɣa, ye Roma? Go gam, Ye kee yic. 
ACT.22.28	Go bɛny diit de rɛm jam, Ye an ee mɛt rɔt ne weu juec. Go Paulo jam, Ye an ee dhieth. 
ACT.22.29	Go kɔc e yi bik ye caar goki leu wei: ku riɔc bɛny diit de rɛm eya, ne nyiny cen e nyic ke ye Roma, ku cii duut.
ACT.22.30	Ɣɔn miak ke nɔŋ piɔu bi ke e gueele yen cok ne nyic, go lony, ku cɔɔl banydit ke ka ke Nhialic ku buluuk kedhia bik gueer, ku bii Paulo, ku tɛɛu ne kenhiim.
ACT.23.1	Go Paulo kecigueer ɣoi, ku jiɛm, Ye wɛɛt ke awa, an ceŋ ne Nhialic nom ne piɔn piath agut ci emane. 
ACT.23.2	Go Anania bɛnydiit de ka ke Nhialic kɔc kaac ne yelɔɔm yɔɔk bik maŋ thok. 
ACT.23.3	Go Paulo yɔɔk, Ye yin bii Nhialic maŋ, yin pany ɣer biyic: nyuɔce ba a luk ne looŋ ke Nhialic, ku yook yook yin kɔc bik ɣa maŋ yene ce cath ke looŋ? 
ACT.23.4	Go kɔc kaac kec goki jam, Yi laate bɛnydiit de ka ke Nhialic? 
ACT.23.5	Go Paulo jam, Ye kee kuɔc, wɛɛt ke awa, lan yen bɛnydiit de ka ke Nhialic: ee gɔɔr, Ya duɔne bɛny de kɔcku ye laat. 
ACT.23.6	Na ŋem Paulo biak dɛ ne ye Thadoka, ku baŋe ne ye Paritha, ke cot ne duutic, Ye an ye Paritha, ku an ye wen de muɔny Paritha: ŋath jon bii kɔc roth bɛr jɔt ne thouic yeneka cɔk ɣa car. 
ACT.23.7	Go teer bɛn ne kaam de Parithai kene Thadokai wen cen ekene luel yeya: ku tek duut yeyic. 
ACT.23.8	Thadokai aaye jam yi ce kɔc roth beer jɔt, ku cin malaika, ku cin tip; ku kaaye Parithai ke gam kedhia. 
ACT.23.9	Go ajaak tɔ: go dugɛɛr ke baŋ de Paritha roth jɔt, ku teerki, jamki, Yi kacin kerɛɛc cuk yok enɔŋ yerane: na ci tip jam kene yen, ka ye malaika, ke ŋo yide? 
ACT.23.10	Ana ye teer dit ye bii, ke bɛny diit de rɛm riɔc lan bik kek Paulo rɛt, go lathkeer yɔɔk bik lɔ piny, bik lɔ wuɔth bei enɔŋ keek, ku bik laar ne kalic.
ACT.23.11	Ɣɔn ɣɔkɔu ke Bɛnydit ke bɔ, bii ku kɛɛc e elɔɔm, ku yook, Ye duɔne piɔu lɔ rirwei: acit man cin kɔc kan lɛk ne ɣɛn ne Jeruthalem, yenekee lek bin kɔc bɛr lɛk ne Roma.
ACT.23.12	Ɣɔn miak ke Judai e ke mɛɛt roth, macki kethook kueŋki roth yi cik ciɛm ku cik dek, te ŋoote Paulo ke kene guɔ nɔk. 
ACT.23.13	Aawɛr thiɛrŋuan kek kɔc ci roth meel. 
ACT.23.14	Goki bɛn enɔŋ banydit ke ka ke Nhialic ku roordit, bik ku jamki, Yi wɔ ci roth kueeŋ ne kueŋ dit, wuu kacin kethin buk thiep, te ŋoot wɔ ke wɔ ken Paulo nɔk. 
ACT.23.15	Yen week wene buluuk, yɔɔkka bɛny diit de rɛm, bi cɔk biie piny ne wenhiim, ye nom ke bak ben cok ne lukluk, ku buk tiɛt dholic buk nak wei, ke ŋoot ke ken guɔ ɣeet. 
ACT.23.16	Go wen de nyankene e Paulo go piŋ ne thianic, go lɔ ne kalic, le lɛk Paulo. 
ACT.23.17	Go Paulo go bɛny de rem cɔɔl, ku yook, Ye laare yeranthine nenɔŋ bɛny diit de rɛm: anɔŋ keden bi lɔ lɛk e. 
ACT.23.18	Go laar leer enɔŋ bɛny diit de rɛm, ku yook, Ye Paulo, ran tɔ ɣon de dome, ee ɣa cɔɔl, ku yook a ba yeranthine bɛi enɔŋ yin, ye nɔŋ keden bi lɛk yi. 
ACT.23.19	Go bɛny diit de rɛm dɔm ciin, ku leer kec te cin kɔc, lee thiec, Ye yeŋo nɔŋ yin piɔu lek a? 
ACT.23.20	Go jam, Ye Judai kaa roth maat bik yi thiec ba Paulo cɔk biie piny ne buluuk nhiim miak, ye nom ke bik ben cok ne lukluk. 
ACT.23.21	Yen duk pɛl: atiit kɔc wɛr thiɛrŋuan ne thianic, kɔc ci roth meel, yi cik ciɛm ku cik dek, te ŋoot kek e ke ken Paulo nɔk: aajɔl wɛtdu tiit emane. 
ACT.23.22	Go bɛny diit de rɛm go ranthi jal cɔk lɔ, ku yook, Ye duɔne cɔk piŋ ran dɛ ye lek cin e lɛk a. 
ACT.23.23	Ku cɔɔl bany ke rɛm keerou, ku yook ke, Ye cakka lathkeer keethiɛrnyɛny rou lɔ Kaithareia, ku kɔc ke ajɔŋkor keethiɛrdherou, ku kɔc ke tɔɔŋ keethiɛrnyɛny rou, ne thaa dheŋuan kau. 
ACT.23.24	Ku beer ke yɔɔk bik ajɔŋkor bɛi, bi Paulo lɔ ne kekɔth, ku bik laar yinki Pelik gabana. 
ACT.23.25	Ku gɛɛr thon yela,
ACT.23.26	Ye Kulaudio Luthia yeneka thiec Pelik gabana piath areet. 
ACT.23.27	Yerane ee ci dɔm ne Judai, ku derki yi nakki, guɔ bɛn wɔne lathkeercie ku luak, ne piŋ can e piŋ ke ye Roma. 
ACT.23.28	Ku naŋ piɔu ba ke e gueele yen cok ne nyic, guɔ bɛi piny ne buluuk nhiim: 
ACT.23.29	guɔ yok ne gueele ne looŋ ke gupken, ku cin ke yɔk bi e cɔk thou ku rek. 
ACT.23.30	Te cene ɣɛn nyuɔth mɛɛt ci kɔc roth maat ne yen, guɔ tuɔc enɔŋ yin, ku yɔɔk kɔc eke gueel e eya, bik lɔ jam ne yinom.
ACT.23.31	Go lathkeer goki Paulo loom, ne luɛl enhia cene e luel, ku leerki Antipatiri wɔkɔu. 
ACT.23.32	Ɣɔn miak ke nyiɛŋki kɔc ke ajɔŋkor, ku dhukki ne kalic: 
ACT.23.33	Ɣɔn yi cik ɣet Kaithareia, e ke gɛm thon, ku Paulo eya, yineke gabana. 
ACT.23.34	Ana ye ci thon ŋem, ke thiec, Ye ye ran e pinyo? Go piŋ ne ye ran de Kilikia, 
ACT.23.35	go yɔɔk, Ye wɛtdu aba piŋ, te cii kɔc eke gueel yin bɛn. Ku yook kɔc bik mac ɣon diit de Kerod.
ACT.24.1	Na ɣɔn aci akol keedhiec thok, ke bɛny diit de ka ke Nhialic Anania ke bɔ kene roordit kɔk, ku ducir ye wel ciir cɔl Tertulo; goki Paulo guɛɛl ne gabana nom. 
ACT.24.2	Na wen ci Tertulo cɔɔl, ke gɔc Paulo ne gueel, jiɛm,
ACT.24.2	Ye wɔ ye naŋ dɔɔr piath ne yin, ku nyinydu ee karɛc ke yejure jɔc, 
ACT.24.3	keeka yuukue loom ne nyindhia ku ne ɣan kedhia ne lɛc yi wɔ yi leec, yin Pelik piath areet. 
ACT.24.4	Yin caa dhal ne wel juec, yin laŋ ba welkuɔ liek piŋ ke ne kac kɔc yin piɔu. 
ACT.24.5	Yerane acuk yok ne ye ran rac, ee Juda cuɔth piɔu ebɛn ne piɛny ebɛn, ee ran diit de rem de Nadharani: 
ACT.24.6	ee yekalu them ne nyuun: goku dɔm, ku nɔŋ wɔ piɔth buk luɔkluk ne looŋkuɔ. 
ACT.24.7	Go bɛny diit de rɛm Luthia go bɛn, ku dom bei ne wɔcin ne riɛr dit, ku yook kɔc eke gueel e bik bɛn ne yinom: 
ACT.24.8	ba caar ne guɔpdu, ba yith nyic, yith ke ka eke gueeleke yen kedhia. 
ACT.24.9	Go Judai goki mat ne yegueele, yi kayinya.
ACT.24.10	Go Paulo nieu ne gabana bi bɛr ciir, go jam,
ACT.24.10	Ye an kony rɔt ne yinom emane ne piɔn mit ne nyiny nyiɛc an yin, ke yin ye duluŋ de yejure ne run juec: 
ACT.24.11	yin leu duɔr can lɔ duur Jeruthalem ne nyic, nin aaken guɔ ya thiɛr ku rou nin eke la an ke: 
ACT.24.12	aaken an yok ne yekalu, ku ne luek yic luek ke gueer, ku ne bɛi yic kedhia, yokki an ke an teer wel wɔ raan ku ca kɔc cɔk guer a. 
ACT.24.13	Aace yi leu ne guut nyin ne gueel guel kek an. 
ACT.24.14	Kene eka ba gam ne yinom, ya ɣan ye Nhialiny de kuarkuɔ door ne Dhol yiki cɔɔl awac, ku gam kaŋ kedhia ka cike gɔɔr ne looŋ yic ku ne nebii: 
ACT.24.15	ku an nɔŋ ŋɔth de Nhialic, ci man yen tɔ ke kɔc gueel a, bii jon de rɔt de kɔc ci thou ben ya tɔ, kɔc rac ku kɔc lajik. 
ACT.24.16	Ku yeneka thɛm eya, bi nyiny de ɣapiɔu ya piath nenɔŋ Nhialic ku ne raan. 
ACT.24.17	Na ɣɔn ca run juec thol, ka bɔ ba miɔcdie ben yiɛn jurdie. 
ACT.24.18	Goki ɣa yok ne yeluɔineic ne yekalu ku ca waak, ku cin kɔc guer ɣɛn ne ajaak: kɔc ke Judai ke Athia aake tɔ — 
ACT.24.19	te nɔŋ en ke e gueele ɣɛn, e ke te cik bɛn ne yinom eene, ku gueelki ɣɛn. 
ACT.24.20	Cɔk luel keekɔcke ne gupken, lan nɔŋ en kerɛɛc cik yok enɔŋ an, waar kaac an ne luk nom, 
ACT.24.21	te cen ber ya wɛt waar ca luel, ke an kaac ne keciɛl yic, Ya jon bii kɔc roth bɛr jɔt ne thouic, yeneka cɔk ɣa car ne wenhiim ne yekole.
ACT.24.22	Go Pelik, ran nyic Dhol areet, go ke juɛr, yook ke, Ye na ci Luthia bɛny diit de rɛm bɛn, ke an bi keduɔn luk. 
ACT.24.23	Ku yook bɛny de rem bi muk, ku cii muk ne muŋ rir, ku ce pene mɛɛthke bik kede ya loi.
ACT.24.24	Na ɣɔn aci akol kɔk lɔ, ke Pelik bɔ kene Duruthila tiŋde, nyan Juda, ku thɔnki Paulo, bik welke bɛn piŋ ne gam de Yecu Kritho. 
ACT.24.25	Go ye teer wel ke luɔi lajik, gel de rɔt, ku luŋ bi bɛn, go Pelik riɔc, a jiɛm, Ye dhuɔkne tedu loko; yin ba bɛr tuɔc ne kol de ɣapiɔu ca tak. 
ACT.24.26	Ee ŋath miɔc bii Paulo ye miɔc ne weu: yenekee yen e cɔɔl ne thon, bik gɔk ke yen. 
ACT.24.27	Na ɣɔn aci run keerou thok, ke Pelik looke nyinde ne Porukio Petheto; ku nɔŋ piɔu bi Judai piɔth ya miɛt ne yen, yenekee nyiɛŋe Pelik nyiɛŋ en Paulo ɣon de dom.
ACT.25.1	Go Petheto bɛn yepinye, ɣɔn aci nin ya diak, ke jiɛl ne Kaithareia leer Jeruthalem. 
ACT.25.2	Go tit dit kene roordit goki Paulo guɛl e; 
ACT.25.3	laŋki bi than Jeruthalem; ŋɔŋki piɔth bik thiɛn dholic bik nɔk. 
ACT.25.4	Go Petheto ke yɔɔk, ye Paulo abi dhiac ke mac ne Kaithareia, ku yen ne guɔpde abi dai lɔ eeti. 
ACT.25.5	Ku beer jam, Ye cakka kɔc leu bɛn cakka ke ruɛc ɣa, ku na nɔŋ kerɛɛc tɔ kene yerane, ke ne gueele.
ACT.25.6	Ku dhiɛc ne Jeruthalem ne akol cit bɛt ku thiɛr, nin aaken wɛn tueŋ; ku jiɛl leer Kaithareia; ɣɔn miak ke nyuc ne thony de luɔk nom, ku jiɛm bi Paulo bɛi. 
ACT.25.7	Ɣɔn ye Paulo ye bii, ke Judai eke bɔ ne Jeruthalem kaac kene yen, ku gueelki ne gueel diit ci kut, ka cik kek ke yithken leu ne nyooth cok; 
ACT.25.8	go Paulo bɛr jam, Ye kacin kerɛɛc ca wuɔc necok, naa looŋ ke Judai, ku naa yekalu, ku naa Kaithar. 
ACT.25.9	Go Petheto, ye piɔu naŋ bi Judai piɔth ya miɛt, go Paulo thiec, Ye ba lɔ Jeruthalem, ku bi yi lɔ luɔkluk thin ne ɣanom ne yegueele? 
ACT.25.10	Go Paulo jam, Ye an ye kɔɔc ne luŋ de Kaitharic, yeneka bene ɣa lɔ luɔkluk thin: acin kerɛɛc ca wac Judai, na cak ya yi, e kanyic areet. 
ACT.25.11	Na nɔŋ ke ca wuɔc ku kerɛɛc ca loi cɔk ɣa thou, ke an ce laŋ ba deeny: yen na cin yith ke gueel guele ɣɛn ne keekɔcke, e kacin ran leu an ne yin ke, a bik piɔth lɔyum. Kaithar eka ya ɣoi. 
ACT.25.12	Go Petheto lɔ loŋ kene buluukke, ku bii, jiɛm, Ye na ye Kaithar yene ɣoi, ke yin bi lɔ enɔŋ Kaithar.
ACT.25.13	Ɣɔn ye akol kɔk yi cik bɛr lɔ, ke yi Agiripa melek kene Berenike ɣeet Kaithareia, ku thiecki Petheto. 
ACT.25.14	Ku dhiacki eeti ne akol juec, go Petheto ka ke Paulo kedhia ciɛr melek, jiɛm, Ye raan katɔ etene, ran e nyiɛŋe ne mukic ne Pelik: 
ACT.25.15	yen man, na waar taa ne Jeruthalem, ke banydit ke ka ke Nhialic kene roordit ke Judai bɔ, yi ba ben luɔkwei. 
ACT.25.16	Guɔ ke yɔɔk, Ya kacie luɔi de Romai bi ran ci guɛɛl guɔ gam, ke ŋoot ke ken yethok tuɔm ke kɔc gueel e, lan ben rɔt leu ne kuny ne ka eke gueeleke yen. 
ACT.25.17	Goki bɛn eene. Ɣɔn miak ke an nyuc ne thony de luk nom, caa gaau, ku jaam ya biiye raan. 
ACT.25.18	Wen yi kɛɛcki, kek kɔc gueel e, ke cik gueel ne karɛc eke ca thɔɔŋ; 
ACT.25.19	ke gueelki ne kaken ke duɔr, ku toŋ cɔl Yecu, ne ci thou, yene ye Paulo jam ye kapiir. 
ACT.25.20	Guɔ car ban keekake caar kuc; guɔ thiec ne lɔ ben lɔ Jeruthalem, bi lɔ luk thin ne keekake. 
ACT.25.21	Wen ke ɣoi tiɛt de luŋ de emperɔr, guɔ luel bi muk agut te tuɔc an en enɔŋ Kaithar. 
ACT.25.22	Go Agiripa Petheto yɔɔk, Ye an nɔŋ piɔu piŋ de wel ke yerane ne guɔpdie. Go jam, Ye ke kaabake piŋ miak.
ACT.25.23	Ɣɔn miak ke Agiripa kene Berenike e ke bɔ ne dheeŋ dit, leki te de luk kene bany dit ke rɛm ku roordit ke baai; go Petheto Paulo cɔk coole bi bɛn. 
ACT.25.24	Ku jiɛm, Ye melek Agiripa, ku we kɔc wedhia we kɔc tɔ eene, yeran ŋɛmkane ee cii Judai kedhia bɛn enɔŋ an ne Jeruthalem aɣet etene, cotki, yi kace piath bi yerane bɛr piir. 
ACT.25.25	Guɔ ke bi e cɔk thou cuɔk yok: wen ye ɣoi emperɔr, guɔ luel ya kaba tuɔc. 
ACT.25.26	Ku an cin cok bake gar bɛnydie juɛr ke yen. Yen kaca bɛi ne wenhiim, agut yin yin melek Agiripa, ba naŋ ke ba gɔɔr te cene e caar. 
ACT.25.27	Tooc de ran ci muk ku cin ke de gueel gar, ee yic pial.
ACT.26.1	Go Agiripa yɔɔk, Ye ne yin kony rɔt ne jam. Go yeciin nieu ye Paulo, ku kony rɔt:
ACT.26.2	Ye an mit piɔu ne leu lɛu an kuny de rɔt ne yinom ne yekole ne ka ceneke ɣa guɛɛl kedhia ne Judai: 
ACT.26.3	yin nyic luɔi de Judai areet ebɛn ku ka yikike tak: yen piŋ an, yin laŋ, duk leeth. 
ACT.26.4	Piir e yan piir waar yan meth agut dit can dit, ciɛŋ an ɣɔn jurdie ku ne Jeruthalem, anyicki kek Judai kedhia; 
ACT.26.5	aake nyic an ɣɔn ne acirnom, te nɔŋ kek piɔth bik luel, ke an ceŋ ne Parithai yic, rem rir ne kakuɔk ke duɔr. 
ACT.26.6	Yen an kaac emane bi a luk ne ŋath de wɛt e cii Nhialic yiɛn kuarkuɔ; 
ACT.26.7	wɛt ye yithkuɔ keethiɛr ku rou ŋɔɔth, yiki door ne akol yic kene weer yic ne duɔr rir, bi ya yic enɔŋ keek. Yeŋathe yeneka gueele an ne Judai, Yin melek! 
ACT.26.8	Ye ke yeŋo ye raan pɛn gam ne week, ne jon bii Nhialic kɔc ci thou bɛr jɔt ne thouic? 
ACT.26.9	Ku ɣɛn eya, an e ci kajuec tɛr an ke wɔne rin ke Yecu de Nadhareth tak, caal ya ye kepiath e luɔi. 
ACT.26.10	Luɔi yala ne Jeruthalem, mac kɔc juec lajik ne ɣoot yic, ɣoot ke dom, lɔɔm riɛr enɔŋ banydit ke ka ke Nhialic, ye na yi cik raan nɔk, ke gam. 
ACT.26.11	Ku ya ke waai ne luek yic kedhia, luek ke gueer; ku thɛm ya bik Nhialic ya nyuɔn guɔp; ku ya miɔl ne kegup, ɣɔɔk, ciɛc ke ne ŋet agut bɛi lei. 
ACT.26.12	Ya loi yaya, waar ka kɛny Damathko wɔ riɛr ku thon de banydit ke ka ke Nhialic, 
ACT.26.13	ɣɔn akol, Yin melek, ke an ŋem keɣer nhial, keɣeer wɛr ruɛr akɔl, ruer an wɔne kɔc ruɛc an, mer te tɔ wɔ. 
ACT.26.14	Goku yuik wɔdhia, ku piɛŋ ror ne yook an, Ye Thaulo, Thaulo, yeŋo yin ɣa ŋet? arir enɔŋ yin, te yin kemoth wec thok. 
ACT.26.15	Guɔ thiec, Ya yin ŋa, Bɛnydit? Go Bɛnydit luel, Ye an Yecu, man ye ŋete eka. 
ACT.26.16	Jɔt rɔt, ku kaace. Yeneka ɣan ci tuɔl enɔŋ yin, ba yi cɔk ye awundie ku ye duleŋdie, ye duleŋ de ka ca ŋem, ku ka ban ke ya tuɔl ne keyic; 
ACT.26.17	Yin ba ya luɔk ne Judai, ku ne Juurkɔk, juur ban ke yi ya tuɔc thin, 
ACT.26.18	ba ke liep nyiin, bik cuɔl waan ku welki roth ɣɛr, bik riɛr e Catan waan ku welki roth Nhialic, bik nyiɛi de karɛc loom, ku yiki ya adiit kene kɔc ci thiei ne gam ye kek ɣa gam. 
ACT.26.19	Yen, Yin melek Agiripa, akɛn ben rɛɛc ye ke ci tuɔl enɔŋ an nhial. 
ACT.26.20	Ɣan ci bi lɔ weet, kan lɔ enɔŋ Damathkoi, ku kɔc ke Jeruthalem, ku Judaya ebɛn ku Juurkɔk, ya bik kepiɔth wel, ku welki roth Nhialic, ku bi piirden, bik kek ya piir, bi ya thoŋ ke wel de kepiɔth. 
ACT.26.21	Yekene yenekee dɔme Judai ɣɛn, themki nɛŋ bik kek ɣa nɔk ba thou. 
ACT.26.22	Guɔ kuny de Nhialic loom, ku dhiaac ka kaac agut ci emane, ya kɔc nɔŋ weu wɛɛt ku kɔc ŋɔŋ gup, ya weet ne ke ci luel ne Mothe ku nebii yi bi bɛn, ku ciɛn goldie; 
ACT.26.23	ya Kritho abi guɔm dhiil, ku dhuk ben bɛr dhuk bei ne thouic, yeneka bi kɔc ke Judaya ku Juurkɔk kan piɔc ne wel ke ɣɛɛr.
ACT.26.24	Go ye Paulo ye kony rɔt yeya, ke Petheto lɔ yic kom, Ye Paulo, yin ci miɔl; nyiny diitdu e yi cɔk miɔl. 
ACT.26.25	Go Paulo jam, Ye an ce miɔl, Petheto diit piath; aaye wel yith, keeka yake luel acie ka ke miɔl. 
ACT.26.26	Aanyic melek ke keekake, yeneka lɛk an ke yen ne nompaal: anyiɛc ke cin ke kuc ne keekake; keekake kaake cike ye loi ne cuɔlic te kuce ke. 
ACT.26.27	Ye nebii gam, Yin melek Agiripa? aayeke gam, anyiɛc. 
ACT.26.28	Go Agiripa Paulo yɔɔk, Ye yin nɔŋ piɔu ba a kuɛm nom ne wel lik ba ya Kirithano. 
ACT.26.29	Go Paulo jam, Ye wel juec ku wel lik aalaŋ an ke Nhialic, ne yin ku keekɔc piŋ anke ne yekole kedhia, bak ya ciɛt a, ku kacie rek.
ACT.26.30	Go yi melek roth jɔt, kene gabana, ku Berenike, ku kɔc eke ci nyuc kene keek: 
ACT.26.31	lek loŋ, lek jam ne roth, jamki, Yi kacin ke cii yerane loi bi e cɔk thou ku rek. 
ACT.26.32	Go Agiripa Petheto yɔɔk, Ye na ne ken Kaithar ɣoi, e ke te ci puɔl.
ACT.27.1	Na wen ci e luel ya buk loony dhol loku Yitalia, goki Paulo kene kɔc kɔk cike mac taau ne Julio cin, bɛny de rem cɔl rem de Augoutho. 
ACT.27.2	Goku kɛɛc ne rian diit de Adramutionic, bi lɔ ne bɛi ke piny de Athia, lonyku lɔk bɛɛr, ku ciɛthku wɔne Aritharko, muɔny Makedonia de Thethalonike. 
ACT.27.3	Ɣɔn miak ke wɔ kɛɛc piny ne Thidon: go Julio piɔu kac ne Paulo, a cɔk lɔ mɛɛthke neem bik lɔ kony. 
ACT.27.4	Ku beerku lony, lɔk bɛɛr, tekku ne biak guk rɔt de Kupurio ne luɔr loor wɔ yomic. 
ACT.27.5	Wen cuk bar teem kɔu, bar thiak ke Kilikia ku Pampulia, ke wɔ ɣet Mura de Lukia. 
ACT.27.6	Go bɛny de rem rian diit de Alekandaria yok thin, bi lɔ Yitalia: go yen wɔ taau thin. 
ACT.27.7	Goku cath nemath ne nin juec, ku ɣetku ne baai thoŋ de Kinido ke wɔ ci thook loi ne cath. Go yom wɔ pɛn lɔ tueŋ, a goku Thalmone reet thok, tekku ne biak guk rɔt de Kerete; 
ACT.27.8	kuanyku agoric, ke wɔ ci thook loi, ɣetku te col Telɔdip thiak ke pan cɔl Lathaia.
ACT.27.9	Nin juec aacukke laar dholic wuuya, ku cath de riai ee rac emane, ne kee cii Thiel thok, go ke nyiɛn ne Paulo, 
ACT.27.10	jiɛm, Ye banycie, kaŋɛm rɛɛc ku maar aabi tɔ ne yecanheic, ku kacie kaŋ kepɛc kene riai, abi tɔ aɣet weikuɔ eya. 
ACT.27.11	Go bɛny de rem wel ke Paulo rɛɛc, ku yiic wel ke reeth kene wun e riai. 
ACT.27.12	Ku cin wanh piath bii riai mai thol thin, go kɔc piɔth naŋ bik lony, themki lan bik kek ɣet Poinike, te yene riath ɣaal thin, tɔ ne agor de Kereteic, ye ŋɛm ciɛm ku cuec. 
ACT.27.13	Ana ye yom thi ye bii ne rɔɔk, ke cɔkki ye kepiath ne kepiɔth, goki luŋ de mɛc jat riɛi, ku tekki ne agor de Kereteic, kuekki roth agor. 
ACT.27.14	Go yom dit go dai bɛn bei ne agoric ne apuɔu thieth wɔɔk, yom cɔl Eurakulo. 
ACT.27.15	Go riai peen ne yom, cuk ber leu ne luɔric, goku cuɔk ter pɛlku roth en kuɛɛth wɔɔk. 
ACT.27.16	Goku wuu ɣetku ne baŋ guk rɔt de tur thin cɔl Kauda, ke wɔ jɔl rian thi leu ne dom, ne ci wɔ dɛr nuaan. 
ACT.27.17	Goki jɔt, ku dutki riandit ne yuin rir, yiki ke cuɔk piny ne riai thar: ɣɔn riɔc kek lan ben ke kuaath Thurti, goki ka ye riai caath miɛt piny, ku lek e ke lɔk. 
ACT.27.18	Goku dhiac ke wɔ tɛr wɔne yom, ɣɔn miak e ke gɔc kaŋ ne cuɛt wɛric. 
ACT.27.19	Ɣɔn ne kol e diak e ke cuɛt ka ye riai caath wei ne cinken. 
ACT.27.20	Ɣɔn acin akol ruer ku cin kuel ne nin juec, ku dhiac yom dit ke put, ke ŋɔthdɛn e ŋɔɔth wɔ luak jɔl liu. 
ACT.27.21	Te tɔ kek ke ke ken cam ne nin juec, go Paulo rɔt jɔt, ku kɛɛc ne keciɛl yic, jiɛm, Ye week banycie, ee te cak ɣa piŋ waar, ku kee te kɛnka loony dhol ne Kerete, a yekerɛɛce ku yemaare ee te kene ke yok. 
ACT.27.22	Yen ŋɛɛnyka emane, weikuɔn aaci bi liu, a kee riandit yeneka bi maar yetok. 
ACT.27.23	An cii malaika de Nhialic kɔɔc ne ɣalɔɔm wenakɔu, Nhialiny yan mɛnhde ku ya awunde, 
ACT.27.24	bii, ku jiɛm, Ye duɔne riɔc, Paulo; yin bi rɔt dhiɛl ne Kaithar nom; yin cii Nhialic aci yi yiɛn wei ke kɔc kedhia, kɔc ciɛth we keek. 
ACT.27.25	Yen banycie, muɔkka wepiɔth: Nhialic agam, aabi ya yith ne lek e lek en ke an. 
ACT.27.26	Wɔ bi kan cuat ne tuur nom buk gak.
ACT.27.27	Na cuk nin ya thiɛr ku ŋuan, ke wɔ dhiac ke wɔ lɔk bar de Adria, ke cɔl baarii yi cuk piny cuɔp; 
ACT.27.28	goki piu them yic, e ke yok mita ne ye thiɛrŋuan: na re ke berki them, goki yok ne ye thiɛr ku dhiec. 
ACT.27.29	Goku riɔc lan ben wɔ cuat ne kur nhiim, goki luɔŋ ke mac keeŋuan lɔny ne yeliel, ŋuenyki ne run de piny. 
ACT.27.30	Go baarii piɔth naŋ riŋ wei ne rianditic, goki rian thi luai ne piu yic, bik ciɛt ka lɔ luɔŋ ke mɛc cuat piny ne riai nom, 
ACT.27.31	go Paulo Julio yɔɔk kene lathkeer, jiɛm, Ye we ce roth leu ne luak, te cii keekɔcke dhiac riɛi. 
ACT.27.32	Go lathkeer, goki yuin ke rian thi tɛm kɔth, cɔkki lony. 
ACT.27.33	Ana ye piny ye bii ke run, ke ke lɔŋ Paulo ke kedhia bik cam, jiɛm, Ye yekole ee kol de thiɛr ku ŋuan dhiɛc we ke ke we thiɛl, ku cak ciɛm. 
ACT.27.34	Yen, an laŋ week, camka: yeneka bi we luɔk: acin nhiɛm de ran toŋ de week yic bi riak. 
ACT.27.35	Ɣɔn ye ci jam yeya, ke lom mono, ku leec Nhialic ne kenhiim kedhia, ku wɛkic, ku kɔɔŋ thok. 
ACT.27.36	Goki piɔth pol kedhia, berki cam. 
ACT.27.37	Kɔc ke riai kedhia aake ye thiɛrnyɛny rou ku thiɛrdherou ku dhetem. 
ACT.27.38	Wen yi cik kuɛth, e ke cɔk riandit piɔl, cuɛtki rap wɛric. 
ACT.27.39	Ɣɔn miak aci piny run, e ke kuc piny: goki tan kuak ŋem ne nɔŋ wath, goki roth thiec lan bii riandit lɔ leu, bi rɔt ɣaal. 
ACT.27.40	Goki luɔŋ ke riai cuat piny, ku nyiɛŋki ke wɛric, ku lonyki yuin e cik kek ka ke dok mac; ku miitki alath nhial ne yomic, leki wɛɛth. 
ACT.27.41	Wen yi ɣetki te ye atitiak mat thin, ke riai gɛk, kɛɛc nom cii rɔt leu ne thooc, ku leer ke dhoŋ thar ne atitiak. 
ACT.27.42	Go lathkeer cɔɔl yi bik kɔc cike mac nɔk, kɛlke ke bi kuɛŋ biyic ku kɛtki. 
ACT.27.43	Go bɛny de rem nɔŋ piɔu kuny de Paulo, go pɛn ke etɛŋe, ku jiɛm yook kɔc nyic kuaŋ ye bik roth cuat wɛric, bik kan lɔ teɣer: 
ACT.27.44	go kɔc kɔk lɔ wɛric ne ameth, cikke nyuɔc nhiim, ku kɔk ke riai, goki lɔ biyic kedhia cik jal poth.
ACT.28.1	Ɣɔn acuk poth wuuya, ke jɔlku nyic ne ye tuur cɔl Melita. 
ACT.28.2	Go kɔc nɔŋ baai ye guɛl goki wɔ nyuɔth piathden: cuɛnyki wɔ mac, ku lorki wɔɔk ke deŋ tueny ku kulor. 
ACT.28.3	Go Paulo duɔt de tim kuany, ku cuɛt mɛɛc, go keroor go bɛn bei ne alɛɛth de mac, ku kɛc cin, le thok nuat. 
ACT.28.4	Wen ŋem kɔc ke baai keroor ne nɔɔk ne yeciin, e ke jam neroth, Yi yerane kee ran ci ran dɛ nɔk, a kee poth ne piu yic, ku kacii Luk acii pɛl piir. 
ACT.28.5	Go Paulo keroor bɛt mɛɛc, ku cin tetok. 
ACT.28.6	Goki thɔɔŋ yi kabi but, ku kabi yuik thou: dhiacki ke thooŋki yiya, wen cik ye ŋem ke cin ke ci loi ne yeguɔp, e ke wɛɛr tɛŋ wen wei, jamki yi kee nhialic.
ACT.28.7	Etene athiak kene dum ke ran diit de tur, ran cɔl Publio, yenekee leer wɔɔk le wɔ gɔɔŋ ne rieu ne akol keediak. 
ACT.28.8	Ku tɔ, nɛk wun nɛk thiu ku alɛɛth de guɔp: go Paulo lɔ, leer ku lɔŋ, ku kɛn yecin, go cɔk dem. 
ACT.28.9	Na re ke kɔc ke tur, e ke beer bɛc, goki bɛn, go ke cɔk dem eya: 
ACT.28.10	keeka eke ye wɔ miɔc apiath ne kajuec; ɣɔn wuu loonyku dhol, e ke tɛɛu kaŋ riɛi ka dɛk wɔ keek.
ACT.28.11	Ɣɔn acuk pɛi ya diak, ke wɔ jɔl loony dhol, loku ne riandiit de Alekandariaic, cɔl Wɛɛtacuek, ne ceŋ thin ne mai. 
ACT.28.12	Goku lɔ kɛɛc piny Thurakoutha, ku dhiɛc wɔ thin ne akol keediak. 
ACT.28.13	Ku jiɛlku thin, welku roth, lo ɣetku Regio: ɣɔn miak ke yom de rɔɔk ber puɔt, ne kol dɛne ke wɔ jɛl ɣet Puteoli: 
ACT.28.14	le wɔ mɛɛthkuɔ yok thin, goki wɔ yɔɔk yi buk reer wɔne keek ne akol keedherou, ku jɔl wɔ ɣet Roma wuula. 
ACT.28.15	Te ciɛth wɔ wuuya, go mɛɛthkuɔ goki wɔ piŋ, goki wɔ loor, luurki wɔ Thuŋ de Apio ku Luek Keediak: ɣɔn ye Paulo ye ŋem ke, ke lec Nhialic, ku jɔl ŋeeny.
ACT.28.16	Wen cuk ɣeet Roma, ke Paulo ke cɔk rɛɛr peei kene lathker ye yen tiit.
ACT.28.17	Ɣɔn aci nin ya diak, ke cɔl roordit ke Judai: ɣɔn yi cik gueer, e ke yookke, Ye mɛɛthcie, an ye ran ken kerac luɔi kɔc ku ka ke kuarkuɔ, ku an ci gam ne Jeruthalem ne muɔk tɛɛue ɣa ne Romai cin: 
ACT.28.18	goki ɣa caar, ku nɔŋki piɔth bik ɣa lony, ke cin ke thuɔu an. 
ACT.28.19	Ku gueel cene ɣa guɛɛl ne Judai acɔk ɣa ɣoi Kaithar; ku kacin ke lan jurdie guɛɛl. 
ACT.28.20	Yen keekake kaalaŋ an ke week, bak ɣa ŋem, ku jamka wene ɣɛn: ŋath de Yithrael, yenekee cɔk ɣa rek ne yejonhe. 
ACT.28.21	Goki yɔɔk, Yi cin thon cuk kap ne bɔ ne Judaya ne kaakuke, ku cin mɛthedɛn ci wɔ ben lɛk, ciir wɔ wel rac ne yin. 
ACT.28.22	Ku wɔ nɔŋ piɔth buk ke ye tak piŋ: yereme kee rem nyicku ne ci kuɛɛth ne bɛi yic kedhia.
ACT.28.23	Goki lɛk kol de rɔm, ku gueerki ɣon tɔ en e ke ye kɔc juec; go wel ciir, lek ke ne ceŋ de Nhialic, ku kuem kenhiim ka ke Yecu, ne looŋ ke Mothe ku ne nebii, miakdur agut thei. 
ACT.28.24	Go kɔk ka cike luel gam, ku jai kɔk. 
ACT.28.25	Ɣɔn yi cik roth gam, e ke jiɛl, ke Paulo ci wɛt tok luel, Ye Jɔŋdiit Lajik ee kuarkuɔn lɛk apiath ne Yithaya nebi, 
ACT.28.26	jiɛm,
ACT.28.26	Ye lɔɔr enɔŋ yejure, luel,
ACT.28.26	Wu ya na ye piŋ, e kabak piŋ, ku kacak bi cok ne nyic;
ACT.28.26	Ku ŋem, abak ŋem, ku we ci bi cok yin:
ACT.28.27	Piɔn de yejure ee piɔn ci riɛr,
ACT.28.27	Ku kaa lɔ yith tac,
ACT.28.27	Ku kaa kenyin niɛn;
ACT.28.27	Kɛlke bik ŋem ne kenyin,
ACT.28.27	Ku bik piŋ ne keyith,
ACT.28.27	Ku mukki ne kepiɔth.
ACT.28.27	Ku bik kepiɔth bɛr wel,
ACT.28.27	Ku ba ke cɔk dem.
ACT.28.28	Yen nyiɛcka, yeluaŋ de Nhialice aci tuɔc tuc Juurkɔk: bik piŋ eya. 
ACT.28.29	Ɣɔn ye ci yekene luel, ke Judai e ke jiɛl, ku rirki kenhiim ne riɛr dit
ACT.28.30	Go run thol keerou ɣon ci ɣap, ye ɣɔɔcic, ku ye kɔc nyuɔc kedhia, kɔc ye ye bi neem, 
ACT.28.31	ye ke lɛk ne ceŋ de Nhialic, ku weet keek ne ka ke Bɛnydit Yecu Kritho ne piɔn ŋɛɛny, ku cin ran gel en.
ROM.1.1	Ɣan Paulo, aluaŋ de Yecu Kritho, ɣan man ci cɔɔl ba ya metuc, ku ci a wɛk welpiɛth ke Nhialic, 
ROM.1.2	ka eke ci kan luel ne nebiike ne ka lajiik cike gɔɔr, 
ROM.1.3	ne Wende man ci dhieth ne kuan de Dabid ne biak de guɔp, 
ROM.1.4	ke ci luel ya ye Wen de Nhialic ne riɛr, ne weei de lajik, ne ke cen rɔt jɔt ne thouic; ye Yecu Kritho Bɛnydiitda, 
ROM.1.5	ran ci wɔ cɔk nɔŋ athiɛi kene tuɔc, bi juɔr ebɛn cɔk ye gam ne ke de rinke. 
ROM.1.6	Ku we cike mat ne keekɔc ye gamke yic eya, ku ci we cɔɔl ke we ye ka ke Yecu Kritho: 
ROM.1.7	we yake yɔɔk, we raan ebɛn tɔ ne Roma, kɔc nhiar Nhialic keek, cike cɔɔl bik ya kɔc cithiei: Eeyabak ya naŋ athiɛi ku dɔɔr de Nhialic Awada, ku Bɛnydiitda Yecu Kritho.
ROM.1.8	Ketueŋ, ee ya Nhialinydie leec ne Yecu Kritho ne week wedhia, ne luɛl yene gamduɔn luel ne piny nom ebɛn. 
ROM.1.9	Nhialic ekee ɣa nyic, yen man ya luɔi ne tiɛpdie ne welpiɛth ke Wende yic, ne luɔt yan we luut ne luɛl ne lɔŋdieyic ne nyindhia, 
ROM.1.10	ya thiec, lan bene ɣɛn cɔk lɔ nenɔŋ week emane ne piɔn de Nhialic. 
ROM.1.11	An ŋɛŋ ŋem de week, ba we lɔ yiɛn miɔc de wei, bi we ya cɔk kaac; 
ROM.1.12	ee bi ɣa ya duut piɔu ne weyic wɔne week, ŋɛk ne gam de ŋɛk, keduɔn ku kedie. 
ROM.1.13	Eeyabak ya cuɔk ye kuc, mɛɛthcie, ye lɔ yan lɔ enɔŋ week dai kɔɔr (an ee ye peen aɣet ci emane), ba ya naŋ luɔk ne weyic eya, ci man de Juurkɔk. 
ROM.1.14	Ɣan nɔŋ kɔu kany enɔŋ Girikii, ku Bɛɛr, ku tenɔŋ kɔc nyic kaŋ kene acibeel. 
ROM.1.15	Yen, ci man lɛu ɣan en, acan leeth ne weet de week eya ne welpiath we kɔc ceŋ Roma. 
ROM.1.16	Ɣan ci yic ye liɛr ne welpiɛth ke Kritho: ne ke yen ya riɛr de Nhialic ne luak enɔŋ raan ebɛn ran ye gam; ee kan ya muɔny Juda, ku jɔl ya muɔny Giriki eya. 
ROM.1.17	Ne ke yene lajiŋ de Nhialic nyuɔɔth ne keyic ne gam agut gam: ci man cene ye gɔɔr, Ya kɔc lajik aabi ya piir ne gam.
ROM.1.18	Ɣok de Nhialic ee nyuɔth nhial ne cuɔk piath de raan ebɛn, ku ne cuɔk lajik; kek keek man ye yic muɔk ne awacic; 
ROM.1.19	ne ke cene ke ye nyic de Nhialic nyuɔɔth ne keyic; ee cii Nhialic nyuɔth keek. 
ROM.1.20	Ka kee kuc nyin ke elan e ciɛkne piny aaya ŋem egek, aaya nyic ne kacike cak, agut riɛr athɛɛrde ku yic yen Nhialic; yen keekɔcke aabi ya ciɛn kuny: 
ROM.1.21	ne ke ye kek Nhialic nyic, ku cik ye noom ci man de Nhialic, ku cik ye leec. Aacii tɛŋden ke ya ya ciɛlic, ku ci piɔthken cuɔl piɔth ci not. 
ROM.1.22	Aaye roth cɔk ye kɔc nyic kaŋ, e kee ci bel, 
ROM.1.23	ku kaa nuɔm de Nhialiny cieluɛl waar ne kɛɛr de guɔp de ran ye luɛl, ku ke de diɛt, ku ke de lai ye cok ŋuan, ku ke de ka ye mol piiny.
ROM.1.24	Yen aacii Nhialic ke koon ne kɔɔr rɛɛc de piɔthken agut acuɔl, bi gupken ya yuur ne keyic: 
ROM.1.25	ne ke cik kek yic de Nhialic ya waar ne lueth, ku yiki ke ci cak door ku luiki awɛɛr Duciɛk, man cithiei athɛɛr. Amen.
ROM.1.26	Yekene acii Nhialic ke kuɔn kɔɔr rɛɛc de guɔp: diarken aaye ke ci cak keek waar ne ke kene cak keek: 
ROM.1.27	ku yene ye cɔɔk de roor eya, pɛlki ke ci cak diar, yiki leeth ne kɔɔr rac yi ŋɛk ke ŋɛk, moc ee ke wac rɔt loi ke moc, ku kaye ariop de ke yiki wuɔc loom ke ye ya kepiɛthden.
ROM.1.28	Reec cik kek nyiny de Nhialic rɛɛc acen ke kuɔn tɛŋ piɔlic, bik keeka ce piathke ya loi; 
ROM.1.29	aaci keriɛc ce lajik ebɛn ke thiɔŋ, bɛɛl, rɛɛc, wek, guur; aa thiaŋ ne tiɛl, ku tiɛr, teer, adhuɔm, aman, luɔm, 
ROM.1.30	aa kɔc ye kɔc luɛɛl, cike maan ne Nhialic, kɔc ye jam arac, dit piɔth, aaye roth leec, aaye karac cak, cik wel ke kɔcken ye gam, 
ROM.1.31	kɔc cin nyic, kɔc ye mɛt riɔk, kɔc cin yic nhiɛr ci cak kɔc, kɔc cin kac de piɔu, 
ROM.1.32	kɔc na cakki luŋ de Nhialic nyic, (ke kek kɔc ye keekake loi cike luɔk thou,) e kee ye keekake loi, ku yiki roth mat ne kɔc ye keekake loi yic.
ROM.2.1	Yen yin ye ciɛn kuny, Yin raan, te ciɛk yin ya ŋa yin ran ye luk: na ye ran dɛ luk, ke yin ye rɔt luɔkwei; yin ye keekatooka loi, yin meluk. 
ROM.2.2	Ku kayuku nyic ke luŋ de Nhialic ye ciɛt man de yic enɔŋ kɔc ye ka yinla loi. 
ROM.2.3	Ku ye yekene tak, Yin raan, te yin kɔc ye ka yinla loi luk, ku ye ke bɛɛr loi ci ke, ye cɔɔl wu ba ya poth ne luŋ de Nhialic? 
ROM.2.4	Ka ye baany de piathde ku pɛlde ku guɔmdiitde kek ye ke tɔɔn yic, ka kuc ke piath de Nhialic ye yi ɣɔm ne wel de piɔuic? 
ROM.2.5	Ku yin ye rɔt kuɛt ɣok ne kol de ɣok ku nyooth de luŋ lajik de Nhialic ne riɛr de yipiɔu piɔn ci rɔt ye wel; 
ROM.2.6	Nhialic man bi ŋɛk ne raan ebɛn ya miɔc ci man de luɔide: 
ROM.2.7	kɔc ye nuɔm ku rieu ku kecieluɛl kɔɔr ne piɔn liir de luɔi piath, aabi naŋ piir athɛɛr: 
ROM.2.8	ku kɔc ke piɔnden, ci yic ya rɛɛc, ku yiki rɛɛc gam, aabi naŋ ɣok ku kɛc de piɔu, 
ROM.2.9	ku ka ye ke dhal kene muɔn de wei, aabi ya tɔ kene raan ebɛn ran ye lui arac, ee kan ya muɔny Juda, ku jɔl ya muɔny Giriki eya: 
ROM.2.10	ku nuɔm ku rieu ku dɔɔr aabi ya tɔ kene raan ebɛn ran ye lui apiath, ee kan ya muɔny Juda, ku jɔl ya muɔny Giriki eya: 
ROM.2.11	Nhialic aci kɔc ye kuany yic. 
ROM.2.12	Kɔc kedhia kɔc ci rɛɛc loi te cin loŋ aabi ya thou te cin loŋ eya: ku kɔc kedhia kɔc ci rɛɛc loi ne loŋic aabi ya luk ne loŋ; 
ROM.2.13	acie ya apiiŋ ke loŋ kek ye lajik ne Nhialic nom, aaye ya kɔc ye loŋ loi keeka bike ya cɔk lajik: 
ROM.2.14	na ye Juurkɔk, kɔc ye ciɛn loŋ, ka ke loŋ loi ne cɔɔkden, ke keek, kek kɔc ye ciɛn loŋ, aaye ya loŋ ne gupken; 
ROM.2.15	ne ke ye kek luɔi de loŋ nyuɔɔth ne ci gɔɔr ne piɔthken yic, ku ye nyiny de piɔthken lek ne yen, ku kaaye roth guɛɛl ku konyki roth ne tɛŋden; 
ROM.2.16	kol bii Nhialic ka monyke ke piɔth ke kɔc luk, abi ciɛt welpiɛthcie, ne Yecu Kritho.
ROM.2.17	Ku na ci yi ya cɔɔl ne rin ke muɔny Juda, ku ye rɔt gɛi ne loŋ, ku ye Nhialic noom, 
ROM.2.18	ku ye piɔnde nyic, ku ye kapiath nhiar, ku ye loŋ yi piɔc, 
ROM.2.19	ku ye rɔt nyic ke yin ye coor ɣɔm, ku ye ya ɣɛɛr de kɔc ye tɔ ne cuɔlic, 
ROM.2.20	ku ye ya medoŋ de acibeel, ku ye ya dupiony de mith, ne ke yin naŋ guɔp de nyic kene yic ne loŋic; 
ROM.2.21	yen, yin ran ye ran dɛ piɔc, cii rɔt ye piɔc? yin, yin ran ye ran dɛ wɛɛt wu cii ye kual, ye kual? 
ROM.2.22	yin, yin ran ye jaam wu ci raan ye kor, ye kor? yin ran ye eidool maan, ye luek ke duɔr kual yic? 
ROM.2.23	yin, yin ran ye rɔt leec ne loŋic, ye Nhialic ye yuur ne wac de loŋ? 
ROM.2.24	Rin ke Nhialic aaye lat ne Juurkɔk yic ne keduɔn, ci man cene ye gɔɔr. 
ROM.2.25	Ŋuɛlɛɛi ee cok piath, te yin ya ran ye loŋ loi: ku na ye loŋ wuɔcic, ke ŋuɛlɛɛidu ee ya aboor. 
ROM.2.26	Yen na ye aboor ka ke loŋ loi, ke boorde ci bi tak ya ye ŋuɛlɛɛi? 
ROM.2.27	ku ci aboor ne cɔɔkde, ci yi bi ya luk te yen loŋ loi, yin man ye loŋ wuɔcic ke yin nɔŋ waragak ku ye aŋuala? 
ROM.2.28	Acie ya muɔny Juda, te ciɛk en ya Juda ne biak biyic; ku kacie aŋuala, te ciɛk en ya aŋuala ne baŋ de guɔp: 
ROM.2.29	ee ya muɔny Juda, ne ke yen ya Juda ne biak thin; ku ŋuɛlɛɛi ee ya ke de piɔu ne tiɛp, ke cie waragak; acie kɔc e ye ye leec, ee ya Nhialic.
ROM.3.1	Ye muɔny Juda ŋuɛɛn e ŋo? ka ye ŋuɛlɛɛi piath yede? 
ROM.3.2	Apiath ebɛn: ke ŋaar ne kaŋ kedhia, aakee ci yiɛn nyuuth de Nhialic. 
ROM.3.3	Ete yeŋo yende te e cine kɔk gam? ye dakden de gam ye gam adon de Nhialic cɔk cie ke dɛ? 
ROM.3.4	Acie yen: ee yic, ne Nhialic ye naŋ yic, ku ye raan ebɛn ye ya alueeth; ci man cene ye gɔɔr,
ROM.3.4	Ya bi yi ya cɔk lajik te yin jam,
ROM.3.4	Ku ba ya diik te yin luk.
ROM.3.5	Ku na ye rɛɛcda lajiŋ de Nhialic nyuɔɔth, ke wɔ bi ya jam wuude? Rac Nhialic man ye weei ne ɣok? (ɣan ye jam ne jam de kɔc). 
ROM.3.6	Acie yen: na ye ye, ke Nhialic bi piny luk nom yede? 
ROM.3.7	Ku na ye yic de Nhialic dit agut nuɔmde ne luenhdie, ke yeŋo yan dhiac ke ɣan ye luk ya raac? 
ROM.3.8	ke yeŋo cene yen ye luel (ci man ye kɔc wɔ luɛɛl, ku ye kɔk yiic), Ya yuku rɛɛc loi, bi ya naŋ piath? Lukweiden ee piath.
ROM.3.9	Jɔl ya ŋo? wɛrku keek? Aa, aci kɔn yenya: wɔ ci Judai ku Girikii kan guɛɛl wuu kaaye tɔ ne rɛɛcic kedhia, 
ROM.3.10	ci man cene ye gɔɔr,
ROM.3.10	Ya kacin ran tɔŋ ye lajik, naa ye, acin tok;
ROM.3.11	Acin ran toŋ ye kaŋ nyic,
ROM.3.11	Acin ran toŋ ye Nhialic kɔɔr;
ROM.3.12	Aa yec wei kedhia, ku kaaye wuɔc;
ROM.3.12	Acin ran toŋ ye ke ye kepiath loi, acin raan, acin tok:
ROM.3.13	Rorden ee ya raŋ ɣɔr nom;
ROM.3.13	Aaye dhuum ne keliep:
ROM.3.13	Ku yuiri de keroor ee tɔ ne kethook:
ROM.3.14	Aa thook thiaŋ ne aciɛɛn ku akɛc:
ROM.3.15	Aapiɔl cok ne leu de riɛm;
ROM.3.16	Riak kene duɔɔt ee tɔ ne cathdenic;
ROM.3.17	Ku kaake ken dhol de dɔɔr kan nyic:
ROM.3.18	Aaye nyiin ciɛn riɔc de Nhialic.
ROM.3.19	Anyicku ke keriɛc ebɛn ye loŋ luel, ne ye lɛk kɔc ye tɔ ne loŋic; bi thok ebɛn rɔt ya kuɔɔt, ku bi piny nom ebɛn bɛi ne luŋ de Nhialic nom: 
ROM.3.20	ne ke ben ya ciɛn ran lajik ne luɔi de loŋ ne yenyin: ne ke yene rɛɛc nyic ne loŋ. 
ROM.3.21	Lajiŋ de Nhialic ee nyuɔɔth te cin loŋ, ku loŋ kene nebii keeka ye duleekke; 
ROM.3.22	ee ya lajiŋ de Nhialic ne gam ne Yecu Krithoic enɔŋ kɔc ye gam kedhia; acin ke ye ke tɛɛk yic. 
ROM.3.23	Kɔc kedhia aa rɛɛc loi, ku kaadɛɛk nuɔm de Nhialic; 
ROM.3.24	ku kaa cɔk lajik ne nomlaau ne athiɛide ne wɛɛr ye tɔ ne Yecu Krithoic; 
ROM.3.25	man cii Nhialic taau ne ye dupuk, ne ke de gam, ne riɛmde, bi lajiŋde ya nyuɔɔth, ne ke de ret de rɛɛc e ci kan loi ɣɔn, ne kac de piɔu de Nhialic; 
ROM.3.26	bi lajiŋde ya nyuɔɔth ne kol cit yemane: bi ya lajik ne guɔpde, ku bi ran ye Yecu gam ya cɔk lajik. 
ROM.3.27	Jɔl nuɔm tɔ teno? Ee nyaai. Ye loŋ yinde? ye luoi? Aa: ee ya loŋ de gam. 
ROM.3.28	Yen ayuku nyic ke raan ye cɔk lajik ne gam te cin luɔi de loŋ. 
ROM.3.29	Ka ye Nhialic ya Nhialiny de Judai kepɛc? cii ye ya Nhialiny de Juurkɔk eya? Ee yic, ee ya ke de Juurkɔk eya: 
ROM.3.30	na ye Nhialic ya tok, ku bi aŋualɛɛi ya cɔk lajik ne gam, ku abor ne gam. 
ROM.3.31	Jɔlku loŋ ya cɔk cie ke dɛ ne ke de gam? Aa: acie yen, wɔ ye loŋ cɔk kaac.
ROM.4.1	Buk jal luel wuu ci Abraɣam, kukuardɛn de guɔp, ci ŋo yok? 
ROM.4.2	Na ne Abraɣam ci cɔk lajik ne luɔi, e kee naŋ ke yen rɔt leec, ku kacie ne Nhialic nom. 
ROM.4.3	Ye kecigɔɔr jam yede? Go Abraɣam Nhialic gam, go kuɛn en ne ye lajik. 
ROM.4.4	Tenɔŋ ran ye lui, ariop acie kuɛn en ne athiɛi, ee ya kɛny. 
ROM.4.5	Ku na ye ran cie lui, ku ye ye gam yen man ye kɔc rac cɔk lajik, ke gamde ee kuɛn en ne lajik. 
ROM.4.6	Acit man e thieie Dabid raan, ran e cii Nhialic kuɛn lajik te cin luɔi, 
ROM.4.7	jiɛm,
ROM.4.7	Ye kɔc cene ke rɛɛcden puɔl aaye thiei,
ROM.4.7	Ku kɔc cene ke karɛcken kum.
ROM.4.8	Raan ee thiei ran cii Bɛnydit bi ya kuɛn rɛɛc.
ROM.4.9	Ye yethiɛiye tɔ enɔŋ aŋualɛɛi kepɛc, ka nenɔŋ abor eya? ne ke ye wɔ jam, Wuu ci gam de Abraɣam kuɛn en ne ye lajik. 
ROM.4.10	Ne ye kueen ne ye ŋo? ɣɔn yen aŋuala, ka ɣɔn yen aboor? Ee cie aŋuala, ee ye aboor: 
ROM.4.11	ku kee ci cin de ŋuɛlɛɛi loom, nyooth de lajiŋ de gam tɔ ke yen ɣɔn ŋoot en ke ye aboor: bi ya wuɔnden kedhia kek kɔc ye gam, te ciɛk kek ya abor, bi lajik bi ya kuɛn keek; 
ROM.4.12	ku bi ya wun aŋualɛɛi, ye wun de aŋualɛɛi ku cie ke kepɛc, ee wun de kɔc ye gam kuanyic gam de kukuarda Abraɣam, gam e tɔ kene yen ɣɔn ŋoot en ke ye aboor. 
ROM.4.13	Luɛl cene ye luel ya bi ya dit de piny nom ee ce bɔ enɔŋ Abraɣam ku nenɔŋ kuande ne loŋ, ee bɔ ne lajiŋ de gam. 
ROM.4.14	Na ye kɔc ke loŋ ya adiit, ke gam ee ya ciɛlic ku ye keciluel ye ciɛn ke dɛ. 
ROM.4.15	Loŋ ee ɣok bɛi; ku te ye ciɛn loŋ ee ciɛn awac. 
ROM.4.16	Yen keciluel ee ke de gam, bi ya ya ke de athiɛi; bi keciluel bi cɔk ye ya ke de kuat ebɛn; kacie ya ke de ke de loŋ yetok, ee ya ke de ke de gam de Abraɣam eya, man ye kukuarda wɔdhia, 
ROM.4.17	(ci man cene e gɔɔr, Ya yin ca cɔk ye wun de juur juec), ne yenom ye Nhialic man ci gam, yen man ye kɔc ci thou jɔt, ku ye ka liu cak, ci ka ye tɔ. 
ROM.4.18	Abraɣam ee ye ŋɔth ɣɔn, ke cin ke ŋɛɛth, bi jal ya ya wun de juur juec, ci man de keciluel, Ya kuandu abi ya yenya. 
ROM.4.19	Go gamde cuɔk niɔp ɣɔn cen rɔt cak ŋem ci ke ci guɔ thou, e kee cen ceŋ ne run cit thiɛrnyɛny, ku ror ci Thara ror. 
ROM.4.20	Ee yic, go keciluel de Nhialic ya ɣoi, ku cii ye lɔ ŋueŋueŋ ne cuɔk gam; ye lɔ ke rir ne gamde, ku ye Nhialic noom, 
ROM.4.21	ku ye cok nyic ke Nhialic leu ke e ci luel ne dhiil. 
ROM.4.22	Yen ee ci kuɛn en eya ne lajik. 
ROM.4.23	Ee ce gar ne kede yetok, ye ke ci kuɛn en; 
ROM.4.24	ee ya keda eya, wɔ kɔc bi kuɛn en, wɔ kɔc ye ye gam yen man ci Yecu Bɛnydiitda jɔt ne thouic; 
ROM.4.25	ke ci gam ne karɛckuɔ, ku ci bɛr jɔt bi wɔ cɔk lajik.
ROM.5.1	Yen na ci wɔ jal ya cɔk lajik ne gam, ke ne wɔ ye naŋ dɔɔr wɔne Nhialic ne Bɛnydiitda Yecu Kritho; 
ROM.5.2	yen man ci wɔ liɛp kuer ne gam buk lɔ athiɛiic, athiɛi ye wɔ kɔɔc thin; ku ne wɔ ye piɔth miɛt ne ŋath de nuɔm de Nhialic. 
ROM.5.3	Ku kacie yen yetok, ne wɔ ye piɔth miɛt eya ne ka ye wɔ dhal, ne ke ye wɔ ka ye wɔ dhal nyic e kee ye piɔn lir bɛi; 
ROM.5.4	ku bii piɔn lir kɔɔc lɔcap ne themic, ku themic ne ŋath: 
ROM.5.5	ku ci ŋath ye yicliɛr; ne ke cii Jɔŋdiit Lajik, man e ci yiɛn wɔɔk, cen nhiɛr de Nhialic tɛk ne wɔpiɔth. 
ROM.5.6	Waar ŋoot wɔ ke wɔ niɔp, go Kritho jal guɔ thou ne kolde ne kɔc rac. 
ROM.5.7	Raan ee duɔr ciɛk thou ne ke de ran lajik: ku ke de ran piath abii raan thou yen ya ŋɛɛny. 
ROM.5.8	Ku Nhialic ee nhiɛrde nyuɔth wɔɔk, ne thon cii Kritho thou ne wɔɔk ke wɔ ŋoot ke wɔ rac. 
ROM.5.9	Na ci wɔ jal cɔk lajik ne riɛmde, ke wɔ bi ya luɔk ne ɣok de Nhialicic ne awaiyic ne yen. 
ROM.5.10	Na ci wɔ maat wɔne Nhialic, waar ŋoot wɔ ye wɔ kɔc ke ater, ne thon de Wende, ke wɔɔk, wɔ kɔc ci jal maat, wɔ bi luɔk ne piirde; 
ROM.5.11	ku kacie yen yetok, wɔ ye piɔth miɛt eya ne Nhialicic ne Bɛnydiitda Yecu Kritho, yen man ci wɔ naŋ mɛt.
ROM.5.12	Yen, rɛɛc ee bɔ ne piny nom ne ran tok, ku bɔ thou ne rɛɛc, a go thou raan ebɛn cooth, ne ke cik kek rɛɛc loi kedhia: 
ROM.5.13	rɛɛc ee tɔ ne tiɔp nom aŋoot loŋ wei: ku rɛɛc acie kueen te cin en loŋ. 
ROM.5.14	Thou ee tɔ ne riɛr ɣɔn ne Adam alɔ Mothe gut, ee ya tɔ ne kɔc nhiim kɔc ken rɛɛc ya loi ci man de awany de Adam, ran e ye cin de nyooth de toŋ e bi bɛn. 
ROM.5.15	Ku miɔc nyin acie ciɛt rɛɛc. Na ci kɔc juec cik thou ne rɛɛc de ran tok, ke athiɛi de Nhialic, ku miɔc ci bɛn ne athiɛi de ran tok, Yecu Kritho, ee dit enɔŋ juaac. 
ROM.5.16	Ku miɔc acie ciɛt luɔi de ran toŋ ci rɛɛc loi: luŋ de toŋ e ci rɛɛc ee jal ya ya lukwei, ku miɔc nyin ee rɔt cɔk ye lajik ne karɛc kuɔt. 
ROM.5.17	Na ci rɛɛc de tok thou ya cɔk nɔŋ riɛr ne tok, ke keek, kek kɔc bi dit de athiɛi ya loom, kene miɔc de lajik, aabi tok ke ya cɔk nɔŋ riɛr de piir, toŋ ye Yecu Kritho. 
ROM.5.18	Yen na ci rɛɛc de tok rɔt cɔk ye lukwei enɔŋ raan ebɛn, ke yenekee cɔɔk cii luɔi toŋ lajik rɔt cɔk ye lajiŋ de piir enɔŋ kɔc kedhia. 
ROM.5.19	Na ci areecwel tok juaac cɔk rac, ke yenekee cɔɔk bene juaac ya cɔk lajik ne ran toŋ ye wel gam. 
ROM.5.20	Ku loŋ ee bɛn, bi rɛɛc ya dit; ku te ye naŋ rɛɛc dit thin, aye athiɛi thiɔŋ areet: 
ROM.5.21	bi athiɛi yic ya riɛr ne lajik alɔ piir athɛɛr gut ne Yecu Kritho Bɛnydiitda, ci man ye rɛɛc naŋ riɛr ne thou.
ROM.6.1	Buk ŋo jal ya luel? Buk ya dhiac ne rɛɛcic, bi athiɛi ya dit? 
ROM.6.2	Acie yen. Wɔɔk, wɔ kɔc ci thou ne rɛɛc, buk bɛɛr ya dhiac ke wɔ ye ceŋ thin wuude? 
ROM.6.3	Kuɔcka ke wɔ, wɔ kɔc ci baptithke ne Yecu Kritho, ke wɔ ci baptith ne thon cen thou? 
ROM.6.4	Yen wɔ ci thiɔk wɔne yen ne thouic ne baptith; buk bɛr ya cath apiath ne piir jotic, ci man cene Kritho jɔt ne thouic ne nuɔm de Wun. 
ROM.6.5	Na cuk mat wɔne yen ne man de thon cen thou, ke wɔ bi bɛr mat wɔne yen ne man de jon cen rɔt jɔt; 
ROM.6.6	anyicku yekene, guɔp thɛɛrda ee piaat ne tiɛm ageer kɔu kene yen, bi guɔp de rɛɛc nyaai, duɔke wɔ bi bɛr ya aluɛk ke rɛɛc. 
ROM.6.7	Ran ci thou ee waac ke rɛɛc. 
ROM.6.8	Na cuk thou wɔne Kritho, e kanyicku ke wɔ bi bɛr ya piir wɔne yen. 
ROM.6.9	Anyicku Kritho, man ci rɔt bɛr jɔt ne thouic, ace thou ber leu; thou aci ber ya riɛr ne yen. 
ROM.6.10	Ee thou thol naatok ne rɛɛc ne thon cen thou, ku kee piir enɔŋ Nhialic ne piir yen piir. 
ROM.6.11	Ne ekene eya, nyiɛcka we ci thou ne rɛɛc, ku we piir nenɔŋ Nhialic ne tɔ tɔ we ne Yecu Krithoic.
ROM.6.12	Yen duɔka rɛɛc ye cɔk nɔŋ riɛr ne wegup, bak kɔr rɛɛcde ya gam: 
ROM.6.13	ku duɔka gupkuɔn ye gam rɛɛc ci ka ke luɔi de rɛɛc; yaka roth yiɛn Nhialic, ci man de kɔc ci roth jɔt ne thouic, ku yaka gupkuɔn yiɛn e ci ka ke luɔi de lajik ke Nhialic. 
ROM.6.14	Rɛɛc ace we beer ya dɔk, ne ke cii we ye tɔ ne loŋic, we ye tɔ ne athiɛiic.
ROM.6.15	Jɔl ya ŋo? buk rɛɛc ya loi, ne ke cii wɔ ye tɔ ne loŋic, ku yuku tɔ ne athiɛiic? Acie yen. 
ROM.6.16	Yaka kuc, ke na yaka roth yiɛn raan ke we ye aluɛk ye piŋ ne welke, ke we ye ya aluɛkke ye ran yaka gam wel; ka te yen ya rɛɛc agut thou, ka te yen ya gam de wel agut lajik? 
ROM.6.17	Yen keeyabi lɛc ya tɔ kene Nhialic, te e cii we kan cak ya aluɛk ke rɛɛc, ke we ci pioc cene we piɔc jal gam ne wepiɔth; 
ROM.6.18	ku na ci we luɔk ne rɛɛcic, ke we ci jal ya aluɛk ke lajik. 
ROM.6.19	An ye jam ci jam de kɔc, ne niop de wegup. Acit man cii we wegup ya gam ci aluɛk mɛt kene acuɔl, ku ne rɛɛc mat ke rɛɛc, yenekee cɔɔkde emane yaka gupkuɔn gam ke we ye aluɛk ke piath ku agut luɔi lajik. 
ROM.6.20	Ɣɔn ye we aluɛk ke rɛɛc, ke we eke ci nhiim pal ne luɔi piath. 
ROM.6.21	Ye kepiɛth ŋo cak yok ɣɔn ne keekake yic ye we ke nyin riɔc emane? Thok de keekake ee thuɔu. 
ROM.6.22	Ku emane, te cii we nhiim pal ne rɛɛcic, ku cak ya aluɛk ke Nhialic, ke we ye naŋ kɔth lajik, ku thokdu abi ya piir athɛɛr. 
ROM.6.23	Ariɔm de rɛɛc yenekee ya thou, ku miɔc de Nhialic yenekee ya piir athɛɛr ne Yecu Kritho Bɛnydiitda.
ROM.7.1	Ka yaka kuc, mɛɛthcie (an ye jam wɔne kɔc nyic loŋ), lan ye loŋ naŋ riɛr enɔŋ raan ne akol yen ke piir? 
ROM.7.2	Tiŋ nɔŋ moc ee ya muɔk moc ne loŋ ne akolkeek ke piir, ku na ci moc thou, e kee lony ne loŋ de mocic. 
ROM.7.3	Yen, ku na ŋoot moc ke piir, ku kɔɔr mony dɛ, e kaye cɔɔl abal: ku na ci moc ci thou, e kee nom ya pal ne loŋ, e kace beer ya abal, te ciɛk en jal lɔ ke ran dɛ. 
ROM.7.4	Yen week, watmɛthcie, we we ci cɔk thou eya ne loŋ ne guɔp de Kritho; bak ya mat wene ran dɛ, ye yen man ci jɔt ne thouic, buk ya luɔk enɔŋ Nhialic. 
ROM.7.5	Ɣɔn ye wɔ cath ne ka ke guɔp yic, go leeth de rɛɛc, ke ye tɔ ne loŋ, go ya lui ne wɔgup buk ya luɔk enɔŋ thou. 
ROM.7.6	Yen wɔ ci jal lony ne loŋic emane, ku wɔ ci thou enɔŋ ke ye wɔ muk; a wɔ ye jal lui ne tiɛp jotic, ke cie waragaŋ thɛɛric.
ROM.7.7	Buk ŋo jal ya luel? Ye loŋ ye rɛɛc? Acie yen. Te ciɛk en ya yic ke ɣan kuc rɛɛc, te cen ber ya loŋ: an e ɣan kuc wek, te e kene loŋ ye luel, Ye duɔne ye wak. 
ROM.7.8	Go rɛɛc, ne keden ci yok, go cok ke wek kedhia taau ne ɣapiɔu ne yeloŋe: rɛɛc ee thou te yen ciɛn loŋ. 
ROM.7.9	Ku an e ci kan ya ceŋ te cin loŋ, ana ye loŋ ye bii, ke rɛɛc beer rɔt jɔt, a guɔ thou. 
ROM.7.10	Ku loŋ e ye ke de piir, ee ca yok ne ye ke de thou: 
ROM.7.11	ne kee cii rɛɛc, ne keden ci yok, ɣa dhoom ne loŋ, ku nɛk en an. 
ROM.7.12	Yen loŋ ee lajik, ku lɔ cok ke loŋ jik, ku lek cap, ku piɛth. 
ROM.7.13	Ci ke ye kepiath ci rɔt jal wɛl ɣa ke ye thou? Acie yen. Rɛɛc ee thou yiɛn ɣɛn ne piath, ben rɔt ya nyuɔɔth ke ye rɛɛc: bi rɛɛc bi ya ya gok de rɛɛc ne loŋ. 
ROM.7.14	Ayuku nyic ke loŋ ye ya ke de wei: ku an ye raan, ya ke ci ɣɔc rɛɛc. 
ROM.7.15	Ke ya loi aya kuc, ke ete caa ye loi, yeneka ya loi; ku ke ya maan, yeneka ya biɔth. 
ROM.7.16	Ku na ya ke ete caa ye loi loi, ke an ye loŋ gam ya piɛth. 
ROM.7.17	Yen ace beer ya ɣan e ye ye loi, ee ya rɛɛc man ceŋ ɣaic. 
ROM.7.18	Anyiɛc ke ɣan ye ciɛn kepiɛth ye ɣa ceŋic, ee guɔpdieic yene luel: an ye naŋ piɔu, ku kee luɔi piath yenekee liu. 
ROM.7.19	Kepiɛth ete ya loi acaa ye loi: ku rɛɛc ete caa ye loi, yeneka ya loi. 
ROM.7.20	Ku na ya ke ete caa ye loi loi, e kace beer ya ɣan e ye ye loi, e kee ya rɛɛc man ye ɣa ceŋic. 
ROM.7.21	Yen loŋ aca jal yok, ke rɛɛc ye ɣa tiit, ɣan man ete ya kepiath loi. 
ROM.7.22	Ɣan ye piɔu lɔyum ne loŋ de Nhialicic ne baŋthin: 
ROM.7.23	ku loŋ peei dɛ aya ŋem ne ɣaguɔp, ne ye ɣeet kene loŋ de tɛŋdie, ku ye ɣa mac ne loŋ de rɛɛcic ye tɔ ne ɣaguɔp. 
ROM.7.24	Anda ran ci nyin rɛɛc cɔl ɣɛn! ŋa bi ɣa jɔt bei ne yethoneic? 
ROM.7.25	Ɣan ye Nhialic leec ne Yecu Kritho Bɛnydiitda. Yen ɣen ne guɔpdie loŋ de Nhialic aya loi ne tɛk; ku luɔi loŋ de rɛɛc ne guɔp.
ROM.8.1	Yen emane ee ciɛn lukwei enɔŋ keek kek kɔc ye tɔ ne Yecu Krithoic, kɔc cie cath ne ke de guɔp, ye ya ke de Jɔŋdit. 
ROM.8.2	Loŋ de Jɔŋdiit de piir ye tɔ ne Yecu Krithoic aci a luɔnybei ne loŋ de rɛɛcic ku de thuɔu. 
ROM.8.3	Ke e cii loŋ ye leu ne luɔi, ne niɔpde ne guɔp, ee loi ne Nhialic, tuuc Wende ke thoŋ guɔp ke guɔp de rɛɛc ku ye ke de koc de rɛɛc, luk en rɛɛc wei ne guɔpic: 
ROM.8.4	bi wɛt de loŋ bi jal ya yic ne wɔyic, wɔ kɔc cie cath ne ke de guɔp, ye ya ke de wei. 
ROM.8.5	Kɔc ye cath ne ke de guɔp, aaye tak ne ka ke guɔp: ku kɔc ye cath ne ke de tiɛp aaye ka ke tiɛp loi. 
ROM.8.6	Tɛŋ de ke de guɔp ee ya thuɔu; ku tɛŋ de ke de wei ee ya piir ku dɔɔr: 
ROM.8.7	ne ke ye tɛŋ de ke de guɔp yen naŋ ater ke Nhialic; ne ke cen ye tɔ ne riɛr de loŋ de Nhialic, ku kace tɔ bi kan ya leu: 
ROM.8.8	ku kɔc ye tɔ ne ke de guɔp aaci Nhialic ye leu ne yuɔm piɔu. 
ROM.8.9	Ku we cie tɔ ne ke de guɔp, ee ya ke de tiɛp, na ye yenya ke Jɔŋdiit de Nhialic ee ceŋ ne weyic. Na ye ran ye ciɛn Jɔŋdiit de Kritho, e kace kɔn ya kede. 
ROM.8.10	Ku na ye Kritho tɔ ne weyic, ke guɔp ee ya thou ne ke de rɛɛc, ku ye tiɛp ye piir ne ke de lajik. 
ROM.8.11	Ku na ye Jɔŋdiitde, yen yen man ci Kritho ci jɔt ne thouic, ye ceŋ ne weyic, ke yen, yen man ci Yecu Kritho jɔt ne thouic, abi gupkuɔn ye thou ya cɔk piir eya ne Jɔŋdiitden ye ceŋ ne weyic.
ROM.8.12	Yen, mɛɛthcie, wɔ ye ciɛn kɛny de guɔp, bii wɔ ya piir ne ke de guɔp. 
ROM.8.13	Na yaka piir ne ke de guɔp, ke we dhiil roth ne thouic; ku na yaka luɔi de guɔp cɔk thou ne Jɔŋdit, ke we bi ya piir. 
ROM.8.14	Kɔc kedhia, kɔc ye Jɔŋdiit de Nhialic ke ɣɔm, aaye ya wɛɛt ke Nhialic. 
ROM.8.15	We ce roth ber nyic ke we ye aluɛk bak ya riɔc; we nyic roth ke we ci dɔp bak ya cɔɔl, Wuɔ Abba, Awada. 
ROM.8.16	Jɔŋdit mane ee wɔ yɔɔk ke tipkuɔ yi yeku mith ke Nhialic. 
ROM.8.17	Ku na yuku mithke, ke wɔ bi ya ya adiit, adiit ke Nhialic, ku yuku mat wɔne Kritho yuku adiit; na yuku mat wɔne yen ne guɔmde, ke wɔ bi bɛr ya mat eya ne nuɔmde.
ROM.8.18	Aya tak ke ka yukuke guum emane ye yic ciɛn ke dɛ te thooŋe ke kene nuɔm bi nyuɔɔth ne wɔyic. 
ROM.8.19	Ka ci cak aaye daai, aa ŋueny ne nyooth bene wɛɛt ke Nhialic nyuɔɔth. 
ROM.8.20	Ka ci cak aake ye tɔ e ke ye ka ke ciɛlic, ku kacie kek ke cɔk roth ye ka ke ciɛlic, ee ye piɔnde yen man e tɛɛu ke piny, 
ROM.8.21	ku ye ŋɔth ke ka ci cak bike nyaai ne luɛɛkic luɛɛk de keyeluɛl ku tɛɛue ke ne nompalic de mith ke Nhialic. 
ROM.8.22	Ayeku nyic ke ka cike cak kedhia ye keŋ ne tɔɔk de rɔp agut ci yemane. 
ROM.8.23	Ku kacie keek kepɛc, aaye wɔɔk eya, wɔ kɔc nɔŋ akɔŋ ke Jɔŋdit, wɔ ye keŋ ne wɔyic eya, titku dopda, ke ya ye wɛɛr de guɔpda. 
ROM.8.24	Wɔ cike luɔk ne ŋath: ku ŋath ye ŋem acie ya ŋath: yeŋa ye ke ye ŋem ŋɔɔth? 
ROM.8.25	Ku na yuku ke cuk ye ŋem ŋɔɔth, e kabuk ya tiit ne piɔn lir.
ROM.8.26	Yenekee cɔɔk ye Jɔŋdit wɔ kony ne nioopda: wɔ ye lɔŋ ete yuku dhiil kuc; a kee Jɔŋdit ne guɔpde yenekee lɔŋ ne wɔɔk ne keŋ ce leu ne luɛl; 
ROM.8.27	ku yen man ye piɔth kɔɔr yic yeneka nyic tɛŋ de Jɔŋdit, ne ke yen lɔŋ ne kɔc cithiei ci man de piɔn de Nhialic. 
ROM.8.28	Ku kayuku nyic ke kaŋ kedhia ci jal ya diik enɔŋ kɔc ye Nhialic nhiar, agut kɔc cike cɔɔl ne piɔnde. 
ROM.8.29	Kɔc eke kɔnke nyic, aacike kan cɔk kɛɛr guɔp de Wende, bi ya wenkaai ne watmɛthken juec yic: 
ROM.8.30	ku kɔc cike kan lɔc, aacike cɔɔl eya: ku kɔc cike cɔɔl: aacike cɔk lajik eya: ku kɔc cike cɔk lajik, aacike noom eya.
ROM.8.31	Buk keekake jal ya dhuk wuude? Na ye Nhialic ye tɔ ke wɔɔk, ke yeŋa bi rɔt ya jɔt wɔɔk? 
ROM.8.32	Nhialic man ken Wende peen, gɛm ne wɔɔk wɔdhia, cii wɔ bi ya miɔc ne kaŋ kedhia kene yen? 
ROM.8.33	Yeŋa bi lɔɔc ke Nhialic ya guɛɛl? Cie ya Nhialic man ye ke cɔk lajik? 
ROM.8.34	yeŋa bi ya lukwei? Cie Yecu Kritho man ci thou? ee yic, ee yen yen man ci jɔt ne thouic, ye tɔ ne ciɛn cueny de Nhialic, ku ye lɔŋ ne wɔɔk eya. 
ROM.8.35	Yeŋa bi wɔ ya week ne nhiɛr de Krithoic? ye ka ye wɔ dhal, ka ye muɔn de wei, ka ye ŋet, ka ye pawɛɛr, ka ye tat, ka ye rɔɔr, ka ye theep? 
ROM.8.36	Acit man cene ye gɔɔr,
ROM.8.36	Ya wɔ yeke nɔk ne kedu ne akɔlic ebɛn;
ROM.8.36	Wɔ yeke cɔk ye amɛl ke nɛk.
ROM.8.37	Ee yic, wɔ ye kɔc ye tiam wuɔr ne keekake kedhia ne yen yen man ye wɔ nhiar. 
ROM.8.38	Aya cok nyic ke thou, ka piir, ka malaikai, ka bany, ka ka ke yemane, kene ka bi bɛn, ka riir, 
ROM.8.39	ka bɛɛr, ka thuɔɔth, ka toŋ dɛ de ka cike cak, aace wɔ bi ya leu ne wɛk ne nhiɛr de Nhialicic, nhiɛr ye tɔ ne Yecu Kritho Bɛnydiitdaic.
ROM.9.1	Ɣan ye yic luel ne Krithoic, acie ya lueth, ku nyinydien de piɔu ee duleŋdie kene Jɔŋdiit Lajik, 
ROM.9.2	ya an ye naŋ dhieeu areet ku tɔɔk cie jaal ne ɣapiɔu. 
ROM.9.3	Eeya ete ya anathema enɔŋ Kritho ne ke de watmathcie, kɔcciek kaar kene ɣɛn ne guɔp: 
ROM.9.4	cɔlke Yithrael; ye ya kɔc ke dop, ku nuɔm, ku mɛt, ku miɔɔc de loŋ, ku lui de Nhialic, ku kaciluel; 
ROM.9.5	ku yiki ya kɔc ke kuɛɛr, ku cik Kritho dhieth, man ye tɔ ne kɔc nhiim kedhia, ku cii Nhialic ci thiei athɛɛr. Amen. 
ROM.9.6	Wɛt de Nhialic aken ya ciɛlic. Aacie ya Yitharel kedhia, kek kɔc ke Yithrael: 
ROM.9.7	ku, kacie ke ye kek ya kuan de Abraɣam, yene ye kek ya mith kedhia: cie ya kuandu e bi ya cɔɔl ne Yithakic? 
ROM.9.8	Luɛlde yeneke, acie ya mith ke guɔp e ye ya mith ke Nhialic, aaye ya mith ke leciluel, keeka ye jal ya kuat. 
ROM.9.9	Yekene kee wɛt de keciluel, Ya ɣan bi bɛn ne kol bɛi ɣan, ku Thara abi naŋ wa. 
ROM.9.10	Ku kacie yekene yetok: ɣɔn liɛce Rebeka ne mith ke ran tok, Yithak man ye kukuarda — 
ROM.9.11	ɣɔn ŋoote mith e ke keneke guɔ dhieth, ku cin yi piath ke rɛɛc cikke guɔ loi, bi ke de Nhialic piɔu de loc bi ya kɔɔc ne yen ye ke ci cɔɔl, ku kacie ke de luɔi, 
ROM.9.12	go Rebeka go yɔɔk, Ye dit abi kuur ya luɔi. 
ROM.9.13	Acit man cene e gɔɔr, Ya Jakob ee nhiar, ku man Ethau.
ROM.9.14	Buk ŋo jal ya luel? Ye Nhialic ye naŋ rɛɛc? Acie yen. 
ROM.9.15	Ee ci Mothe yɔɔk, Ye ɣan bi piɔu ya kac enɔŋ ran ban piɔu ya kac, ku an bi nyin ya kuany enɔŋ ran ban nyin ya kuany. 
ROM.9.16	Yen acie ya ke de piɔn de raan, ku kacie ya ke de luɔi de raan, ee ya ke de Nhialic man ye naŋ kac de piɔu. 
ROM.9.17	Kecigɔɔr ee Paro yɔɔk, Ye yekene yenekee jat an yin nhial, ba riɛrdie nyuɔɔth ne yin, bi rincie thiɛi ne piny nom ebɛn. 
ROM.9.18	Yen ee kac de piɔu nyuɔth ran kɔc en piɔu, ku cɔk rane rir piɔu.
ROM.9.19	Yen yin bi ɣa jal thiec, Wu yeŋo yen dhiac ke ye weei ne rɛɛc? Yeŋa ye teer kene ke de piɔnde? 
ROM.9.20	Ku yin, Yin raan, yeŋo a ba wɛt dhuɔk Nhialic? Leu ke e loi leu ke e loi ye ne thiɛc, Ye yeŋo e ciɛk yin ɣɛn wula? 
ROM.9.21	ka ye mecueny de tony ciɛn riɛr ne tiɔp, cii tony ye riɛu ye cuec ne yetiɔm toŋe, kene tony cin rieu? 
ROM.9.22	Ken Nhialic, ɣɔn nɔŋ en piɔu nyooth de ɣokde, ku cɔk riɛrde nyic, ne ken tony ke tɔŋ neke kenke guum ne guɔm gok, tony cike juɛr riak: 
ROM.9.23	bi baany de nuɔmde nyuɔɔth ne tony ke kac de piɔu, tony e kee ci juɛr nuɔɔm, 
ROM.9.24	agut wɔɔk, wɔ kɔc cike cɔɔl, ku kacie Judai kepɛc, ee ya Juurkɔk eya? 
ROM.9.25	Cit man e cen e luel ne wel ke Kothea yic,
ROM.9.25	Ye an bi jur ne cie jurdie ya cɔɔl jurdie,
ROM.9.25	Ku caal ke e caa ye nhiar ke e ya nhiar.
ROM.9.26	Ku kabi ya tɔ, te e yooke keek thin, Ya we cie jurdie,
ROM.9.26	Yeneka bene ke ya cɔɔl thin cɔk ke ye wɛɛt ke Nhialiny ye piir.
ROM.9.27	Ku Yithaya ee ci coot ne Yithrael, Ye na kuɔt mith ke Yithrael ci man de liɛt de bar, ke kaken ci doŋ, keeka bike luɔk: 
ROM.9.28	Bɛnydit abi wɛtde loi ne piny nom, abi thol ku cɔk cek. 
ROM.9.29	Ku ci man cii Yithaya ye kan luel,
ROM.9.29	Ye na ne Bɛnydiit de Rɛm ken wɔ nyaŋ kɔth,
ROM.9.29	E kee te cuk ciɛt Thɔdom, ku kee te ci wɔ cɔk cit Gɔmora.
ROM.9.30	Buk ŋo jal ya luel? Wuu Juurkɔk, kɔc eke ken lajik ya cop, kaa lajik cooth, agut lajiŋ de gam: 
ROM.9.31	ku Yithrael, kɔc eke ye loŋ de lajik cop, aaken yeloŋe cooth. 
ROM.9.32	Yeŋo? ee kee ken kek ye ya cop ne gam, ee ye ciɛt man de luɔi. Goki kɔth ne kuur yene kɔth, 
ROM.9.33	ci man cene ye gɔɔr,
ROM.9.33	Ya ŋɛmka, ɣan ye kuur yene kɔth kan ne Dhiɔnic, ku alɛl ne aɣɔm:
ROM.9.33	Ku ran bi ye ya gam ace yic bi ya liɛr.
ROM.10.1	Mɛɛthcie, ee tɔ ne ɣapiɔu ku ya Nhialic lɔŋ ne keek, bi ke ya luɔk. 
ROM.10.2	Ɣan ye lek ne keek, ya kaaye kok ne Nhialic, ku kacie ciɛt ke de nyic. 
ROM.10.3	Ke ye kek lajiŋ de Nhialic kuc, ku yiki keden ŋaar tueŋ, ee kee ken kek roth cuɔi ne lajiŋ de Nhialicic. 
ROM.10.4	Kritho yenekee ya guut de loŋ agut lajik enɔŋ raan ebɛn ran ye gam. 
ROM.10.5	Mothe ee gɛr ye ran ye lajik loi, lajiŋ de loŋ, aben ya piir. 
ROM.10.6	Ku jam lajiŋ de gam yela, Ye duk ye luel ne yipiɔu, Wu yeŋa bi lɔ nhial? (ee bi Kritho lɔ bɛi piny:) 
ROM.10.7	ka, Wu yeŋa bi lɔ tethuth? (ee bi Kritho lɔ bɛi nhial ne thouic.) 
ROM.10.8	Luel yede? Wɛt athiak kene yin, atɔ ne yithok, ku ne yipiɔu: ee wɛt de gam, man ye wɔ weet. 
ROM.10.9	Na ye gam ne yithok ke Yecu ye Bɛnydit, ku gam ne yipiɔu ke cii Nhialic cɔk jɔt rɔt ne thouic, ke yin bi luɔk. 
ROM.10.10	Raan ee gam ne yepiɔu a go lajik yok; ku gam de yethok ayen luak yok. 
ROM.10.11	Kecigɔɔr ee jam, Ye raan ebɛn ran ye ye gam ace yic bi ya liɛr. 
ROM.10.12	Judai ku Girikii aace yic tek: ne ke ye Bɛnydit ya Bɛnydiit de keriɛc ebɛn, ku ye ya acibany enɔŋ kɔc ye ye cɔɔl kedhia. 
ROM.10.13	Raan ebɛn ran ye rin ke Bɛnydit cɔɔl abi luɔk. 
ROM.10.14	Bik jal ya cɔɔl yiide ye yen man kenki gam? ku bik ya gam yiide ye yen man kenki piŋ? Ku bik ya piŋ yiide te cin duweet? 
ROM.10.15	ku bik ya weet yiide te kene ke tooc? acit man cene ye gɔɔr, Ya anda piath de cokken kek kɔc ye weet ne welpiɛth ke dɔɔr! ku yeki thoŋ piɛth lɔyum de kapiath bɛi!
ROM.10.16	Ku keek kedhia aaken piŋ ne welpiath. Ne kee cii Yithaya ye luel, Ye Bɛnydit, ŋa ci lekda gam? 
ROM.10.17	Yen gam ee bɛn ne piŋ, ku piŋ ne wɛt de Kritho. 
ROM.10.18	Ku kaya luel, Ya ne kenki ya piŋ? Ee yic, necok,
ROM.10.18	Rorden ee ci ɣet ne piny nom ebɛn,
ROM.10.18	Ku ɣet welken ne piny thar agut.
ROM.10.19	Ku kaya luel, Ya ne kuc Yithrael? Mothe ee ci kan jam,
ROM.10.19	Ye yin ba cuɔth piɔu tiɛl ne jur cie jur,
ROM.10.19	Ku cak yi ɣok ne jur cin adot.
ROM.10.20	Ku Yithaya ee ran ŋɛny, jiɛm,
ROM.10.20	Ye ɣan ee yok ne kɔc ekee ken ɣa ya kɔɔr;
ROM.10.20	Ku nyuthe ɣa kɔc ekee ken an ya thiec.
ROM.10.21	Ku Yithrael ee cen jam, Ye an ye acin cool ne thiu kɔc areecwel ku medhuum.
ROM.11.1	Yen an jɔl thiec, Ya ci Nhialic kɔcke cuat wei? Acie yen. Ɣɛn eya an ye muɔny Yithrael, de kuan de Abraɣam, de dhien de Benjamin. 
ROM.11.2	Nhialic aken kɔcke cuat wei kɔckeek cike kan ya nyic. Ka kuɔcka ke cii kecigɔɔr luel ne Elija? ɣɔn lɛŋ en Nhialic ne ke de Yithrael, 
ROM.11.3	Ye Bɛnydit, aa nebiiku nɔk, ku kaaci kɛɛtku ke koc thuɔr piny, ku an ci jal doŋ atok, kaakɔr weicie. 
ROM.11.4	Cii Nhialic ben dhuɔk en yede? Ee jam, Ye an ci rɔt buɔth bianabur dherou de kɔc, kɔc ken kenhiɔl tuɔk Baal. 
ROM.11.5	Yenekee cɔɔkde ne yeman cit emane anɔŋ ka ci doŋ ka cike lɔc ke athiɛi. 
ROM.11.6	Ku na ye ya ke de athiɛi, e kace beer ya ya ke de luɔi: na cii yinya, ke athiɛi ace beer ya ya athiɛi. Ku na ye ya ke de luɔi, e kace beer ya ya ke de athiɛi: na cii yinya, ke luɔi ace beer ya ya luɔi. 
ROM.11.7	Jɔl yaŋo? Ke ye Yithrael kɔɔr aken yok, ku kee yok ne kɔc cike lɔc, ku biakne ee cɔk rir piɔu: 
ROM.11.8	ci man cene ye gɔɔr, Ya kaaci Nhialic ke niɛn, bik cuɔk ye ŋem ne kenyin, ku bik cuɔk ye piŋ ne keyith, agut ci emane. 
ROM.11.9	Ku jam Dabid,
ROM.11.9	Ye ne agenden de miɛth jɔl ya thindik, ku ne ya aguur,
ROM.11.9	Ku ne ye ya ke yene kɔth, ku ye keden de guur.
ROM.11.10	Ne ke ye nyin cuɔl, bik cuɔk ye yin,
ROM.11.10	Ku ye ke gooŋ kɔth riarriar.
ROM.11.11	Yen an thiec, Ya ne kek kɔth bik yuik? Acie yen: ee ci yuikden ya luak enɔŋ Juurkɔk, bi ke ya cuɔth piɔth tiɛl. 
ROM.11.12	Ku na ye yuikden ya baany ne tiɔp nom, ku ye maarden ya baany enɔŋ Juurkɔk; ete cii piath te ye kek naŋ kaŋ?
ROM.11.13	Ku ɣan ye jam wɔ week we Juurkɔk. Na ca jal ya metuny de Juurkɔk, ke an ye luɔidie dheeŋ: 
ROM.11.14	lan na re ke ɣan bi kɔccie ya cuɔth piɔth tiɛl kɔcciek ke guɔp, ku ba kɔk ke keek yen luɔk. 
ROM.11.15	Na ci cuɛt weiden ya mɛɛt de piny nom kene Nhialic, ke loom de keek bi yaŋo, cii bi ya piir ne thouic? 
ROM.11.16	Ku na ye ke ci kan ŋuany ye lajik, ke yenekee cɔɔk de ke dɛ ebɛn: ku na ye meei ye lajik, ke yenekee cɔɔk de ker. 
ROM.11.17	Ku na ci ker kɔk dhuɔŋ wei, ku ci yin, yin keer de olim roor, cii nuɛɛt ne keyic, ku ca pian de tim de olip rɔm wene keek ne mei; 
ROM.11.18	ke yin duk rɔt ye leec ne ker nhiim: ku na ye rɔt leec, e kacie yin e ye mei cɔk kul, aaye mei keeka ye yin cɔk kul. 
ROM.11.19	Aba yen luel, Wu ker aake dhoŋeke wei, ku bi ɣa nuɛɛt thin. 
ROM.11.20	Ee yic, aake dhoŋeke wei ne cuɔk gamden, ku yin ye kɔɔc ne gamdu. Duɔne nom ye dit, ye riɔc: 
ROM.11.21	na ne Nhialic ken ker thɛɛr cɔk tɔ, e kace yi bi bɛr ya cɔk tɔ eya. 
ROM.11.22	Yaka piath de Nhialic ŋem ku wɛide: kɔc ye yuik aayeke waai, ku kee piath ne yin, te yin dhiac ne piathdeic; na cii yinya, ke yin teeme wei eya. 
ROM.11.23	Ku keek eya, te cik kek ye dhiac ne cuɔk gamdenic, e kaabi bɛr nuɛɛt thin: aaleu Nhialic ke ne nueet thin. 
ROM.11.24	Na ne yin ci tɛɛm wei ne ke ci cɔk ye tim de olim roor, ku nueete yi ne tim piɛth de olipic ke cie cɔɔkdu, ke keeker thɛɛrke ci we bi wuɔr ne nueet bene ke nuɛɛt ne olim thɛɛrden kɔu?
ROM.11.25	Eeyabak yekecikume ya cuɔk ye kuc, mɛɛthcie, kɛlke we bi roth ya dhoom ne nyinyduɔn de kaŋ, ya biak dɛ de akak ee Yithrael lɔny, agut bɛn de kuɛth de Juurkɔk; 
ROM.11.26	a yeneka bene Yithrael luɔk ebɛn: ci man cene ye gɔɔr,
ROM.11.26	Ya Duluɛk abi bɛn bei ne Dhiɔn;
ROM.11.26	Ku kabi kerac wɛl wei enɔŋ Jakob:
ROM.11.27	Ku yekene yenekee mandie wɔne keek,
ROM.11.27	Ban rɛɛcden ya nyaai.
ROM.11.28	Ke de welpiath, ee rɔt cɔk ye ater enɔŋ keek ne keduɔn: ku ke de loc, aaye kek ya kɔc nhiarke ne ke de kuarken. 
ROM.11.29	Miɔc de Nhialic ku cɔtde aacenke yepiɔu ye dhuk. 
ROM.11.30	Acit man ɣɔn ye we areecwel enɔŋ Nhialic, ku cak kac de piɔu jal guɔ loom ne reecden de welic, 
ROM.11.31	yenekee cɔɔk cik keekɔcke ya areecwel emane eya, bi kac de piɔu ne ci nyuɔth week bik kek ya naŋ kac de piɔu eya. 
ROM.11.32	Nhialic ee raan ebɛn thiɛk ne cuɔk gamic, ben piɔu ya kac ne raan ebɛn.
ROM.11.33	Anda thuɔɔth de baany de yic adot kene nyiny de Nhialic! Anda luŋden cie yok thok, ku dhɔlkeek cie kuany yic! 
ROM.11.34	Yeŋa e ye tɛŋ de Nhialic nyic? ka yeŋa ne ye ya mejuirden de wel? 
ROM.11.35	yeŋa ne ci ye kan miɔc, ku bi bɛɛr cuɔt? 
ROM.11.36	Kaŋ kedhia, aaye ya kake, aaye bɛn ne yen, ku kaaye lɔ ne yen. Eeyabi nuɔm ya tɔ kene yen athɛɛr. Amen.
ROM.12.1	Yen we yake lɔŋ areet, watmathcie, ne kac de piɔu de Nhialic, ya bak gupkuɔn miac, bik ya kapiir ke kɔɔc, ku yiki lajik, ku yiki ka mit ke Nhialic, yenekee duɔr piɛthduɔn. 
ROM.12.2	Ku duɔka ka ke yepinye nom ye loi ne keeakolke: yaka wath ne jon ye nyinhduɔn jɔt, bak Nhialic a nyic piɔu ne them, piɔnden piath, ku piɔnden mit, ku piɔnden lajik.
ROM.12.3	We lɛk keek ne athiɛi ci yiɛn an, we raan ebɛn, ce raan cii rɔt ye cɔk ŋuan; ne ye rɔt cɔk koor acit man ci Nhialic ŋɛk ya miɔc ne gam. 
ROM.12.4	Acit man nɔŋ wɔ biɔk juec ke guɔp tok, ku biɔk kedhia aacii luɔi ke thoŋ, 
ROM.12.5	yen wɔ ye juec, ku yuku naŋ guɔp tok ne Krithoic, ku wɔɔk wɔdhia wɔ ye biak de ŋɛk ke ya biak de nɛk. 
ROM.12.6	Na yuku naŋ miɔc kuɔtic ne athiɛi ci yiɛn wɔɔk, te yen lek, ke yuku luel ci man de dit de gamda; ku te yen luɔi, 
ROM.12.7	ke wɔ yuku roth gam luɔida; ku te yen ran ye pioc, ke ne ye tɔ ne piocdeic; 
ROM.12.8	ku te yen ran ye weet, ke ne ye tɔ ne weetdeic; ku te yen ran ye miooc, ke ne ye mioc ne awaiic; ku te yen ran ye dɔk, ke ne ye dɔk te cin adhar; ku te yen ran ye piɔu kac, ke ne ye ye yuum piɔu. 
ROM.12.9	Yaka nhiɛr cɔk cinic adhuɔm. Yaka rɛɛc maan; ku yaka lɔ nuat ne piathic. 
ROM.12.10	Yaka kok ne roth ne nhiɛr de maath; ye ŋɛk ŋɛk cɔk ŋaar ne rieu; 
ROM.12.11	duɔka roth ye dak ne luɔi; yaka lɛth ne weikuɔn; yaka Bɛnydit luɔi; 
ROM.12.12	yaka piɔth lɔyum ne ŋath; yaka gum te ye we tɔ ne rɛɛcic; yaka dhiac ke we laŋ; 
ROM.12.13	yaka kɔc cithiei yiɛn ke cik ya ŋaŋ; yaka gooŋ. 
ROM.12.14	Yaka kɔc ye we ŋet thiei; yaka thiei ku duɔka ye cieen. 
ROM.12.15	Yaka piɔth lɔyum wene kɔc lɔ piɔth yum, ku yaka dhiau wene kɔc dhiau. 
ROM.12.16	Yaka piɔth thoŋ ne roth. Duɔka piɔth ye naŋ ka ke bany; yaka piɔth kuur. Duɔka nhiimkuɔn ye cɔk dit ne nyiny de kaŋ. 
ROM.12.17	Duɔka rɛɛc ye raan luɔi we ye dhuk ne rɛɛc. Yaka kaŋ tak ka ye lɔcap ne kɔc nyin kedhia. 
ROM.12.18	Te ye we ye leu, ne biakduɔn, ke we ye naŋ dɔɔr ne kɔc kedhia. 
ROM.12.19	Duɔka roth ye guɔr, kɔc nhiarke, ku yaka ɣok pat nom: ee gɔɔr, Ya guur ee kedie, aba cool, yenekee luel Bɛnydit. 
ROM.12.20	Na cɔk ran nɔŋ we ater, ke miɔc ne ke ciɛm; ye ci yal, ke cɔk dek: na yaka ye loi wuɔya, ke we bi cool ke mac ya kuɔt e enom. 
ROM.12.21	Duɔka rɛɛc ye cɔk tiam we; yaka rɛɛc tiam ne piath.
ROM.13.1	Ne raan ebɛn ye riir ye tɔ ne kɔc nhiim gam: ne ke yen ciɛn riɛr ye tɔ ke cie bɛn tenɔŋ Nhialic, ku riir ye tɔ aayeke taau ne Nhialic. 
ROM.13.2	Ku ran ye ter ke yeriɛre ee ter kene ke cii Nhialic taau: ku kɔc ye ter aabi ya naŋ luk. 
ROM.13.3	Luɔi piath acie riɔc ne medook, ee ya rɛɛc. Ye piɔu naŋ cii ye riɔc ne riɛr? Ye ke ye kepiath loi, ke kabi yi ya leec: 
ROM.13.4	ne ke yen awun de Nhialic enɔŋ yin ne piath. Ku na ye ke ye rɛɛc loi, ke yin ye riɔc; ne ke cen theep ye muk ne ciɛlic: ne ke yen awun de Nhialic, ku ye ya megur de ɣok tenɔŋ yen yen man ye rɛɛc loi. 
ROM.13.5	Yen we bi gam ya dhiil ne ke de nyiny de piɔu, ku cie ke de ɣok yetok. 
ROM.13.6	Yekene yeneka ye we juar eya; aaye awuut ye Nhialic luɔi, ayiki dhiac ke loiki yekene. 
ROM.13.7	Yen yaka ke yiɛn ka ye kaken kedhia; ye ye juɛr, ke yaka juɛr; ye yeke weu, e ke yakake yiɛn e; ye ye rieu, ke yaka riɛu; ye ye thɛk, ke yaka theek.
ROM.13.8	Duɔka roth ye cɔk nɔŋ kany ke kɔc, ne ye ya nhiɛr ne ŋɛk ke ŋɛk yetok: ran ye ran ye reer ke ye nhiar ee looŋ ya thol ne luɔi. 
ROM.13.9	Keeke kaaka, Duɔne lɔ we tiŋ de ran dɛ ku ce tiik lɔ ke mony dɛ, Duɔne ran dɛ nɔk abi thou, Duɔne ye kual, Duɔne ye rieth, Duɔne ye wak; ku na nɔŋ dɛ, e kee mat ye yewɛte, Ye yin bi ran ye reer ke yin ya nhiar ci man de yiguɔp. 
ROM.13.10	Nhiɛr acin kerɛɛc ye loi tenɔŋ ran ye reer ke yen: yen nhiɛr ee thol de luɔi de loŋ.
ROM.13.11	Ku yeneka tɔ yela ne nyiny ye wɔ run nyic, emane te de puɔc ee ɣeet. Emane luak ee jal ɣeet tethiɔk ne gam ɣɔn kɔn wɔ gam. 
ROM.13.12	Wɛɛr ee duɔr lɔ, ku piny alɔ ke run; yen cuɛtku ka cool yuuke loi wei, ku piothku kan weeth de kum de roth de ɣɛɛr. 
ROM.13.13	Yuku cath apiath, ci akɔlic; ke cie luɔi rac ku miɔl de miau, ku cii ye kɔr rɛɛc de guɔp, ku cii ye ater ku tiɛl. 
ROM.13.14	Piɔthka Bɛnydit Yecu Kritho, ku duɔka kɔr de kerɛɛc de guɔp ye gam.
ROM.14.1	Yaka ran ye niɔp ne gam yaka loom, ku duɔka wel ke ariir ye tɛɛr wene yen. 
ROM.14.2	Ran tok ee naŋ gam yen kaŋ cam kedhia: ku ran niɔp ee wal cam. 
ROM.14.3	Ne ran ye cam ne ce ran cie cam ye tɔɔnic; ku ne ran cie cam ce ran ye cam ye luk: ne ke cii Nhialic ye loom. 
ROM.14.4	Yeŋa yin ran ye awun de ran dɛ luk? ee bɛnyde yeneka yen kɔɔc ku yuik en. Ee yic, abi ya cɔk kaac; Bɛnydit anɔŋ rir cɔk en ye kaac. 
ROM.14.5	Ran tok ee kole cɔk ŋuan ne kole, ku cɔk rane ke thoŋ kedhia. Ne ŋɛk ye cok nyic eŋui ne tɛŋde. 
ROM.14.6	Ran ye akɔl week, aye wɛk Bɛnydit: ku ran ye cam, ee cam ne Bɛnydit, ne ke yen Nhialic leec; ku ran cie cam, ee ciɛk ciɛm ne Bɛnydit, ku kee Nhialic leec. 
ROM.14.7	Acin ran toŋ de wɔɔk ye piir ne guɔpde, ku kacin toŋ de wɔɔk ye thou ne guɔpde. 
ROM.14.8	Na yuku piir, ke wɔ ye piir ne Bɛnydit; wuu yuku thou, ke wɔ ye thou ne Bɛnydit: yen na yuku piir, ka na yuku thou, ke wɔ ye ya ka ke Bɛnydit. 
ROM.14.9	Yekene yenekee thoue Kritho, ku beer piir, bi ya ya Bɛnydiit de kɔc ci thou ku kɔc piir. 
ROM.14.10	Ku yin, yeŋo yin wanmuuth luk? yin, yeŋo yin wanmuuth piɔɔlic? wɔɔk wɔdhia wɔ bi kɔɔc ne thony de luk nom de Nhialic. 
ROM.14.11	Ci man cene ye goor,
ROM.14.11	Ya Bɛnydit ajam, Ye ci man yan piir, raan ebɛn abi enhial ya tuɔk a,
ROM.14.11	Ku thook kedhia aabi Nhialic ya gam.
ROM.14.12	Yen raan ebɛn de wɔɔk abi luɔide ciɛr Nhialic.
ROM.14.13	Dukku roth ye bɛɛr luk: kene yene yaka dhiil ne luk, wuɔ ne ye ciɛn ran ye ke yene kɔth kan dhol de manhe, ka ke de yuik. 
ROM.14.14	Aya nyic, aya cok ne nyic ne Bɛnydit Yecu Krithoic, ke cin ke ye cuɔl ne rɔt: ee cuɔl enɔŋ yen yetok ye ran ye e luel ye col. 
ROM.14.15	Na ca wanmuuth cɔk dhiau piɔu ne ke de riiŋ, ke yin cie bɛɛr cath ne nhiɛr. Duɔne raan ye riɔk ne riiŋdu ran cii Kritho thou. 
ROM.14.16	Nɛke piathdu cie luum: 
ROM.14.17	ne ke cii ceŋ de Nhialic ye ya ke cam ku ke dek, ee ya lajik ku ye dɔɔr ku ye yum de piɔu ne Jɔŋdiit Lajikic. 
ROM.14.18	Ran ye Kritho luɔi ne keekake ee Nhialic ya yuum piɔu, ku ye lɛc nom ne raan ebɛn. 
ROM.14.19	Yen yuku ka ye dɔɔr bɛi yukuke biɔɔth, ku ka bii wɔ ke roth ya yiɛk nhial. 
ROM.14.20	Duɔka luɔi de Nhialic ye riɔk ne ke de riiŋ. Keriɛc ebɛn ee lɔcar; ku kee ya rɛɛc enɔŋ ran ye ye kuɔc cam. 
ROM.14.21	Apiath bi riiŋ cuɔk ye cuet, ku ci piukeabiɛi ye dek, ku ci ke dɛ ye loi ke bi wanmuuth cɔk kɔth. 
ROM.14.22	Ye gam yin gam, ye cɔk dhiac ne yiyic ne Nhialic nom. Raan ee piɔu lɔyum ran ci rɔt ye luɔkwei ne ke ye loi. 
ROM.14.23	Ku ran ye cam ne adiɛɛr aye luɔkwei, ne ke cen ye cam ne ke de gam, ku ke cie ya ke de gam ee ya rɛɛc.
ROM.15.1	Wɔ kɔc ye riɛr wɔ bi kathiek ke kɔc ye niɔp ya dhiil ne guɔm, ku dukku wɔpiɔth ye yuum wɔpɛc. 
ROM.15.2	Ne ŋɛk ne wɔɔk ne ye ran ye reer ke yen yuum piɔu ne kepiath agut yiik nhial. 
ROM.15.3	Kritho eya ee ken ye piɔu ya yuum yetok; ku, kacit man cene e gɔɔr, Ya yɔŋ de kɔc eke ye yi yɔŋ ee loony ne ɣayeth. 
ROM.15.4	Kaŋ kedhia ka cike gɔɔr ɣɔn aake gɔɔr bik wɔ ya piɔc, buk ya naŋ ŋath ne liɛr de wɔpiɔth ku ne duɔt ye kacigɔɔr wɔ duut piɔth. 
ROM.15.5	Nhialiny de liɛr de piɔu ku duɔt de piɔu abi we ya cɔk thoŋ piɔth ne roth ne Yecu Kritho: 
ROM.15.6	bak Nhialic ya noom netok ne thoŋ tok, Nhialic Wun de Yecu Kritho Bɛnydiitda. 
ROM.15.7	Yen yaka roth loor, ci man ci Kritho we loor eya, ne nuɔm de Nhialic. 
ROM.15.8	An jam ya Kritho ee cɔk ye awun de ŋuɛlɛɛi ne yic de Nhialic, bi wel cike kan lɛk kuɛɛr bi ke cɔk rir: 
ROM.15.9	ku bi Juurkɔk bik Nhialic ya noom ne kacden de piɔu; ci man cene ye gɔɔr,
ROM.15.9	Ya yen yin ba ya leec ne Juurkɔk,
ROM.15.9	Ku ya rinku piɔny.
ROM.15.10	Ku ber jam,
ROM.15.10	Ye yaka piɔth lɔyum, we Juurkɔk, wene kɔcke;
ROM.15.11	Ku ber ye,
ROM.15.11	Yaka Bɛnydit piɔny, we Juurkɔk wedhia;
ROM.15.11	Ku ne ye juɔr ebɛn piɔny.
ROM.15.12	Ku beere Yithaya luel,
ROM.15.12	Ye meei de Jethe abi tɔ,
ROM.15.12	Ku yen yen man bi rɔt jɔt bi Juurkɔk ya dɔk;
ROM.15.12	Abii Juurkɔk roth ya gɛi ye.
ROM.15.13	Eeyabi Nhialiny de ŋɔth bi we ya thiɔŋ ne yum de piɔu ku dɔɔr ne gam ye we gam, bak ya dit ne ŋathic, ne riɛr de Jɔŋdiit Lajik.
ROM.15.14	Ku ɣɛn eya we yake cok nyic, mɛɛthcie, ke we ci piath ke thiɔŋ, ku cak thiaŋ ne nyic ebɛn, ku yaka wɛi de roth leu. 
ROM.15.15	Ku we gar keek ne ŋeeny koor, ci man yan we cɔk ciit wenhiim, ne athiɛi ci yiɛn ɣɛn ne Nhialic, 
ROM.15.16	ban ya ya awun de Yecu Kritho enɔŋ Juurkɔk, ne luɔi yan welpiɛth ke Nhialic loi, bi yin de Juurkɔk Nhialic, e ke ye ka ke koc, bi ya diik, ye koc ci cɔk lɔcar ne Jɔŋdiit Lajik. 
ROM.15.17	Yen an ye anom leu ne lec ne Yecu Krithoic ne ka ye ya ka ke Nhialic. 
ROM.15.18	Acin kɔk bake ya ŋɛɛny ne luɛl a kaaye ka cii Kritho ke loi ne ɣɛn kepɛc, ba Juurkɔk ya cɔk gam, ne luɔi ku wɛt, 
ROM.15.19	ne riɛr de ciit ku kagɛiyeke, ku ne riɛr de Jɔŋdiit Lajikic; a guɔ Jeruthalem ku bɛi yuil en alɔ gut Yilurikon, a guɔ ke thiɔŋ ne lek de welpiɛth ke Kritho; 
ROM.15.20	ee yic, cak weet de welpiath yene e ye ke ya ɣoi, ku kee cie ɣan ceneke Kritho thol ne nyic thin, kɛlke ɣan bi ya ke yik ɣon cii ran dɛ wɛc; 
ROM.15.21	ci man cene ye gɔɔr,
ROM.15.21	Ya kabik ya ŋem, yeke kene thoŋde guɔ ɣeet,
ROM.15.21	Ku kabik ya dot kek kɔc ken e ya guɔ piŋ.
ROM.15.22	Yen ɣan e ye dai peen ne lɔ enɔŋ week: 
ROM.15.23	ku yemane, ɣan ci ciɛn ɣan kɔk eene, ku lɔ enɔŋ week ee ca ŋaŋ ne keerun juecka. 
ROM.15.24	Yen na yen lɔ Thipania, (ke an ŋath bar de week dholic, ku bak ɣa lɔ kuɔny dhol, te can ɣapiɔu kan yuum ne yuul wɔne week) — 
ROM.15.25	ku emane, ɣan lɔ Jeruthalem, ba ke de kɔc cithiei lɔ loi. 
ROM.15.26	Ee piathden de yum de piɔu, kek kɔc ke Makedonia ku kɔc ke Akaya bik kɔc ye ŋɔŋ ne kɔc cithiei yic bik ke miɔc kɔc tɔ ne Jeruthalem. 
ROM.15.27	Ee yic, ee piathden de yum de piɔu; ku kee ya kɛny. Na ci Juurkɔk cɔk ye mat kene keek ne ka ke wei, e kee ya kɛny enɔŋ keek eya bik ke ya luɔi ne kapiiny. 
ROM.15.28	Yen na ca yeluɔine thol, ku ca keeka ye luɔkka dhiɛl ne kecin, ke we ba bar ne lɔdie Thipania. 
ROM.15.29	Ku kene eka nyiɛc, na lar enɔŋ week, ke an bi lɔ ke ɣan ci thiaŋ ne athiɛi de Kritho.
ROM.15.30	Yen we yake lɔŋ, mɛɛthcie, ne Bɛnydiitda Yecu Kritho, ku ne nhiɛr de Jɔŋdit, ya bak Nhialic ya lɔŋ areet wene ɣɛn ne kedie; 
ROM.15.31	bi ɣa luɔk enɔŋ kɔc areecwel tɔ ne Judaya, ku bi luɔidien luɔi ne kɔc ke Jeruthalem bi loom ne kɔc cithiei ne yum de piɔu; 
ROM.15.32	ba lɔ enɔŋ week ne yum de piɔu ne piɔn de Nhialic, ku jal lɔŋ wɔ week netok. 
ROM.15.33	Eeyabi Nhialiny de dɔɔr ya tɔ kene week wedhia. Amen.
ROM.16.1	WE yiɛnke Poibe nyankɛida, ku ye awun de kanitha de Kenkurea: 
ROM.16.2	bak loor ne Bɛnyditic, ne piath de kɔc cithiei, ku yaka kuɔny ne keriɛc ebɛn ye ŋaŋ enɔŋ week: ne kee yen ya mekuny de juaac, agut an eya ne guɔpdie.
ROM.16.3	Mathka Pirithika ku Akula kɔc ye wɔ ke lui ne Yecu Krithoic, 
ROM.16.4	kɔc eke ci piirden gam ne weicie; ku kacie ɣɛn e ye ke leec ne guɔpdie, aaye kanithai ke leec eya kanithai ke Juurkɔk kedhia: 
ROM.16.5	ku mathka kanitha ye tɔ ɣonden. Mathka Epaineto randien nhiar, yen man ye akɔŋ de Athia enɔŋ Kritho. 
ROM.16.6	Mathka Mari, man ye yene ye we luɔi areet. 
ROM.16.7	Mathka Andoroniko ku Junia, kɔc kaar kene ɣɛn, ku ne wɔ tɔ ne macic netok, kɔc dit ke dutuuc yic, ku kek eke kɔn Kritho yok ne ɣɛn. 
ROM.16.8	Mathka Ampiliato randien nhiar ne Bɛnyditic. 
ROM.16.9	Mathka Urbano randɛn ye lui ke wɔɔk ne Krithoic, ku Thataku randien nhiar. 
ROM.16.10	Mathka Apele ci ya them ne luɔi ne Krithoic. Mathka kɔc ke dhien de Arithobolo. 
ROM.16.11	Mathka Kerodion ran kɛɛr wɔ. Mathka kɔc ke dhien de Narkitho, kɔc ye tɔ ne Bɛnyditic. 
ROM.16.12	Mathka Turupaina kene Turupotha, man ye lui ne Bɛnyditic. Mathka Perthi ran nhiar, ran ci ya lui areet ne Bɛnyditic. 
ROM.16.13	Mathka Rupo ci lac ne Bɛnyditic, ku man man ye ama eya. 
ROM.16.14	Mathka Athunkiritho, ku Pelogon, ku Kerme, ku Pataroba, ku Kerma, kene mɛɛth tɔ kene keek. 
ROM.16.15	Mathka Pilologo ku Julia, ku Nereu kene nyankene, ku Olumpa, kene kɔc cithiei kedhia tɔ kene keek. 
ROM.16.16	Mathka roth ne ciɛm lajik. Kanithai ke Kritho kedhia aaye we muɔth.
ROM.16.17	Emane we laŋke, mɛɛthcie, ya bak kɔc ya ŋem kɔc ye piɔth naŋ teŋ de roth ku tɛɛu de ka yeneke kɔth, waac kene pioc yene we piɔc: ku yaka roth muɔk wei ne keyic. 
ROM.16.18	Kɔc yinya aace Bɛnydiitda Kritho acik ye luɔi, ee ya yanyden e yiki luɔi; ku kaaye kɔc cin piɔth awac dhoom ne jam piɛthden lɔ cai. 
ROM.16.19	Gamduɔn de wel ee thiɛi enɔŋ raan ebɛn. Yen an ye piɔu lɔyum ne week: ku keeyabak kaŋ ya nyic agut ke ye ya kepiath, ku yaka piɔth kuur ne ke ye ya kerac. 
ROM.16.20	Ku Nhialiny de dɔɔr abi Catan duɔi piny ne wecok ne keenin likka.
ROM.16.20	Eeyabi athiɛi de Bɛnydiitda Yecu Kritho bi ya tɔ kene week.
ROM.16.21	Timotheo ran ye lui kene an ee we muɔth; ku Lukio ku Jathon kene Thothipataro, kɔc kaar kene ɣɛn. 
ROM.16.22	Ɣɛn an Tertio, an ran gɔɔr thon, an ye we muɔth ne Bɛnyditic. 
ROM.16.23	Gayo rɛɛr ɣɛn, ku ye kanitha reer ebɛn, ee we muɔth. Erathato meŋem de weu ke baai ee we muɔth kene Kuarto wanmaathda. 
ROM.16.24	Eeyabi athiɛi de Bɛnydiitda Yecu Kritho bi ya tɔ kene week wedhia. Amen.
ROM.16.25	Eeyabi nuɔm bi ya tɔ kene yen, yen man ye we cɔk leu kɔɔc ci man de welpiɛthcie, ku weet de Yecu Kritho, ci man cene kecikum nyuɔɔth, ke e ci thian ye moony ne run, 
ROM.16.26	ku kee jal tic emane, ku kee jal cɔk nyic juɔr ebɛn, agut piɛŋ gam, ne kacigɔɔr ke nebii, ci man de loŋ de Nhialiny ye ceŋ; 
ROM.16.27	eeyabi nuɔm bi ya tɔ kene Nhialiny anyiɛc kaŋ yetok ne Yecu Kritho athɛɛr wada. Amen.
1CO.1.1	Paulo, man ci cɔɔl bi ya metuny de Yecu Kritho ne piɔn de Nhialic, ku Thɔthene wanmaathda, 
1CO.1.2	wɔ lek kanitha de Nhialic tɔ ne Korintho, ku keek kek kɔc ci cɔk lɔjik ne Yecu Krithoic, cike cɔɔl bik ya kɔc cithiei, kene kɔc ye rin ke Yecu Kritho Bɛnydiitda cɔɔl ne piny ebɛn, ee Bɛnydiitden ku kee keda: 
1CO.1.3	Eewubi thiɛi ya tɔ kene week ku dɔɔr de Nhialic Awada ku Bɛnydit Yecu Kritho.
1CO.1.4	An ye Nhialic leec ne nyindhia ne week, ne athiɛi de Nhialic ci yiɛn week ne Yecu Kritho; 
1CO.1.5	ne ka ke athiɛi kedhia cakke loom ne yen, ne jam ye we weet leu ebɛn ku nyic ebɛn; 
1CO.1.6	yeneka cii lek e can we lɛk ne Kritho jal ya yic ne weyic: 
1CO.1.7	yen acin miɔc dɛ dɛk we, agut te ye we nyooth de rɔt de Bɛnydiitda Yecu Kritho tiit; 
1CO.1.8	yen man bi we cɔk rir eya agut awɛdɛ, bak ya ciɛn ke ye we waai ne akol de Bɛnydiitda Yecu Kritho. 
1CO.1.9	Nhialic ee naŋ adot, yen man ci we cɔɔl bak ya mat wene Wenden Yecu Kritho Bɛnydiitda.
1CO.1.10	Yen yemane we laŋ keek, watmathcie, ne rin ke Bɛnydiitda Yecu Kritho, bak ya jam ne wɛt tok, ku cin ke ye we puɔk yic; ku bak ya mat apiath ne taŋ tok ku ne luŋ tok. 
1CO.1.11	An ci lɛk ne week, watmathcie, ne kɔc ke dhien de Kuloe, ya nɔŋ ateere ne weyic. 
1CO.1.12	Aluɛl yala, ya ŋɛk ne week ee jam, Ye an ye ke de Paulo; ku an ye ke de Apolo; ku an ye ke de Kepath; ku an ye ke de Kritho. 
1CO.1.13	Ci Kritho tekic? ci Paulo piaat ne week? ka ne we baptithke ne rin ke Paulo? 
1CO.1.14	An ye Nhialic leec ne ke cin en toŋ de week ca baptith, a ye Kirithipo ku Gayo; 
1CO.1.15	kɛlke raan bi ya jam ye ne we baptithke ne rincie. 
1CO.1.16	Ku ɣan ci dhien de Thepana baptith: ku kakuɔc lan can kɔk baptith. 
1CO.1.17	Ne ke kene Kritho ɣa tooc ba ya baptith, ee ba ya weet ne welpiath: acie nyiny de wel, kɛlke tiɛm ageer de Kritho bi cɔk ye kepiɔlic.
1CO.1.18	Wɛt de tiɛm ageer ee ciɛt beel enɔŋ kɔc ye thou taiwei: ku kee ya riɛr de Nhialic tenɔŋ wɔɔk, wɔ kɔc yeke luɔkke. 
1CO.1.19	Ne ke cene e gɔɔr,
1CO.1.19	Ya ɣan bi nyiny de kɔc nyic kaŋ ya nyaai,
1CO.1.19	Ku jai nyiɛc ŋem de rɔt de kɔc ye roth nyiɛc ŋem.
1CO.1.20	Ye ran nyic kaŋ tɔ teno? Ye dugɛr tɔ teno? Ye meter de wel de yepinye nom tɔ teno? ken Nhialic nyiny de piny nom cɔk ye beel? 
1CO.1.21	Ne nyiny nyice Nhialic kaŋ akuce kɔc ke piny nom Nhialic ne nyinyden; yen Nhialic ee piɔu naŋ luaŋ de kɔc ye gam ne yepioc de kuny de kaŋne. 
1CO.1.22	Na cak ya man ye Judai cit kɔɔr, ku kɔr Girikii nyiny de kaŋ: 
1CO.1.23	ke wɔɔk, wɔ ye weet ne piɛɛt de Kritho, man ye Judai cɔk kɔth, ku ye ya beel tenɔŋ Juurkɔk; 
1CO.1.24	ku tenɔŋ keek kek kɔc ci cɔɔl, yii Judai kene Girikii, ke Kritho kee riɛr de Nhialic, ku kee nyiny de Nhialic. 
1CO.1.25	Ne ke ye kuny de kaŋ de Nhialic yen ya nyiny de kaŋ awɛr raan; ku ye niɔp de Nhialic ye ya riɛr awɛr raan.
1CO.1.26	Ŋɛmka cɔt yene we cɔɔl, mɛɛthcie, acie juaac nyic kaŋ de guɔp, ku kacie juaac nɔŋ riɛr, ku kacie ya juaac de baany kek yeke cɔɔl: 
1CO.1.27	Nhialic ee ka ye piny nom ke cɔk ye ka ci bel lɔc, bi kɔc nyic kaŋ nyiin ya liɛr; ku Nhialic ee ka ye piny nom ke cɔk ye ka niɔp lɔc, bi ka ye riɛr nyiin ya liɛr; 
1CO.1.28	ku ka ye rɛɛc ke piny nom, ku ka yeke tɔɔn, aaci Nhialic ke lɔc, ku ka ye liu, bi ka ye tɔ ya nyaai: 
1CO.1.29	bi ya ciɛn ran ye nom dit ne Nhialic nom. 
1CO.1.30	Ku week, we ci ya kake ne Yecu Krithoic; yen man ci cɔk ye nyiny de kaŋ enɔŋ Nhialic ne wɔɔk, ku ye lajik, ku ye lacar, ku ye weer: 
1CO.1.31	bi ciɛt man cene e gɔɔr, Ya ne ye nom dit ne Bɛnyditic, ye yen man ye nom dit.
1CO.2.1	Ku ɣɛn, mɛɛthcie, ɣɔn bɛi an enɔŋ week, an e ce bɔ wɔne nyiɛc jam ku ne nyiny de kaŋ ɣɔn yan we lɛk kacikum ke Nhialic. 
1CO.2.2	An e ci piɔu lɔ gɔc ba ciɛn ke nyiɛc ne weyic, a ye Yecu Kritho yetok man ci piaat. 
1CO.2.3	Ku an e ye tɔ wɔne week ne niɔpic, ku ne riɔcic, ku ne lɛth ditic. 
1CO.2.4	Ku jamdie kene weetdie aake cie wel ye kɔc kuɛm nhiim ke nyiny de kaŋ, aake ye ya nyuuth de Jɔŋdit ku de riɛr: 
1CO.2.5	kɛlke gamduɔn bi ya kɔɔc, ne nyiny de raan, ke cie ne riɛr de Nhialic.
1CO.2.6	Wɔ ye jam ne nyiny de kaŋ ne kɔc lajik yic: ku kacie ya nyiny de yepinye, ku ci ye ke de medook ke yepinye, ka bi ya ya ciɛlic: 
1CO.2.7	wɔ ye jam ne nyiny de Nhialic ne kecikum, agut nyiny ci thian, ke cii Nhialic yok ke piny ŋoot bi ya nuɔmda: 
1CO.2.8	ke cin medoŋ toŋ de yepinye nom nyic en: na ne nyicki, e kee te kenki Bɛnydiit de nuɔm piaat. 
1CO.2.9	Yen kee gɔɔr,
1CO.2.9	Ya ka ken nyin ke ŋem ku ken yic ke piŋ,
1CO.2.9	Ku kenki lɔ ne raan piɔuic,
1CO.2.9	Keriɛc ci Nhialic juɛr keek kek kɔc ye ye nhiar.
1CO.2.10	Ku kaaye Nhialic ke nyuɔth wɔɔk ne Jɔŋdit: Jɔŋdit ee keriɛc ebɛn kɔɔr, agut kathuuth ke Nhialic. 
1CO.2.11	Yeŋa ye tɔ ne kɔc yic ye ke de raan nyic, te cen e tiɛp de raan ke ye tɔ ne baŋ thin? yenekee cɔɔk de ka ke Nhialic cin en ran nyic ke, a kee Jɔŋdiit de Nhialic. 
1CO.2.12	Ku ke cuk loom acie jɔŋ de piny nom, ee jɔŋ de Nhialic; buk kaŋ ya nyic ka yeke yiɛn wɔɔk ne Nhialic ne awaiyic. 
1CO.2.13	Ku keeka yi wɔ ke jam eya, ku kacie ya wel ye nyiny de raan ke weet, kaaye ya ka ye Jɔŋdit ke weet; wɔ ye ka ke wei thɔŋ wei. 
1CO.2.14	Ran de kapiiny ace ka ke Jɔŋdiit de Nhialic ye loom: aaye ya ka ke beel enɔŋ en, ku cii cokken ye leu ne nyic, ne ke yene ke dot ne wei. 
1CO.2.15	Ran ye naŋ wei ee kaŋ kedhia dot; ku yen ne guɔpde acin ran ye ye dot. 
1CO.2.16	Yeŋa ye tɛŋ de Bɛnydit nyic, bi ya piɔc? Ku wɔɔk, wɔ ye naŋ tɛŋ de Kritho.
1CO.3.1	Ku ɣɛn, mɛɛthcie, an ee ce we ye jaam ci ke jiɛm kɔc nɔŋ wei, we we ya jaam ci kapiiny, ku ci mith ajiɛl ne Krithoic. 
1CO.3.2	Ɣan ee ye we dɔp ne ca, ku caa we ye yiɛn riiŋ; ee kɛnka guɔ ya leu ne cuet: agut ci emane acak leu; 
1CO.3.3	we ŋoot ke we ye kapiiny: ne ke ye tiɛl ku ɣok tɔ ne weyic, yen cakka ye kapiiny, ku cakka ye cath ci kɔc piiny? 
1CO.3.4	Na ye ŋɛk jam, Ye an ye ke de Paulo; ku jam dɛ, Ye an ye ke de Apolo; cakka ye kɔc piiny? 
1CO.3.5	Ye Apolo ye ŋa? ku ye Paulo ye ŋa? Aaye awuut ye week ke gam; ŋɛk ee naŋ ke cii Bɛnydit yiɛn en. 
1CO.3.6	Aca com, ku piɔk Apolo; ku cɔk Nhialic ke kuɔt. 
1CO.3.7	Yen ducum acie ke dɛ, ku yen yen man ye piook ee ciɛn ke dɛ; a kee ya Nhialic man ye ke cɔk kuɔt. 
1CO.3.8	Yen ran ye com ku ran ye piook aaye tok: ku ŋɛk abi ariopde ya loom ci man de luɔide. 
1CO.3.9	Wɔ ye lui wɔne Nhialic: we ye ya duɔm de Nhialic, ku yaka ya ɣɔɔt de Nhialic.
1CO.3.10	Athiɛi de Nhialic e ci yiɛn ɣɛn, ci man de atendiit de ɣoot nyic kaŋ, acan cok wɛc piny; ku jɔl ran dɛ buth nom. Ku nɛke raan ebɛn ye rɔt ŋem ne buth yene buth nom. 
1CO.3.11	Acin cook dɛ leu raan ne wec wɛr yeke ci wɛce, man ye Yecu Kritho. 
1CO.3.12	Ku na ye raan ye buth nom ne wɛnhjini, ka ne wɛnhrial, ka ne kur ke ciin dit, ka ne tiim, ka ne noon, ka ne bel: 
1CO.3.13	ke luɔi de ŋɛk abi ya nyuɔɔth; abi akɔl cɔk tiɛc, ne many bii piny run; ku mac ne guɔpde abi luɔi de raan ya nyuɔɔth lan yin en de. 
1CO.3.14	Na ye ran ye keden ci loi dhiac, ke ci buɔth ne yenom, e kabi ariɔp loom. 
1CO.3.15	Ku na ye ran bi keden ci loi nyop, ke keden ci loi ee maar, ku luak ne guɔpde; ku kee luɔk ne mac.
1CO.3.16	Kuɔcka ke we ye ya yekalu de Nhialic, ka kuɔcka lan ye Jɔŋdiit de Nhialic ɣap ne weyic? 
1CO.3.17	Na ye ran ye yekalu de Nhialic riɔk, e kabii Nhialic ya riɔk; ne ke ye yekalu de Nhialic lajik, we eka ye ya yeyekalune.
1CO.3.18	Ne ye ciɛn ran ye rɔt dhoom. Na ye ran ye tak ye nyic kaŋ ne yepinye nom ne weyic, ke ne ye ya acibel, yeneka ben kaŋ ya nyic. 
1CO.3.19	Nyiny de kaŋ de yepinye nom ee ya beel enɔŋ Nhialic. Ee gɔɔr, Ya yenekee kɔc nyic kaŋ dɔm ne pɛlic: 
1CO.3.20	ku ya, Bɛnydit ee tɛŋ de kɔc nyic kaŋ nyic, ke ye ya ciɛlic. 
1CO.3.21	Yen ne cin ran ye ran dɛ door. Ne ke ye kaŋ kedhia ya kakuɔn; 
1CO.3.22	yi Paulo, ku Apolo, ku Kepath ku piny nom, ku piir, ku thou, ku ka tɔ, ku ka bi ya bɛn; aaye ya kakuɔn kedhia; 
1CO.3.23	ku we ye ya ka ke Kritho, ku ye Kritho ya ke de Nhialic.
1CO.4.1	Ne kɔc ye wɔ tak ke wɔ ye ya awuut ke Kritho, ku yuku duŋeem ke ka ke Nhialic cikum. 
1CO.4.2	Ku kaye dhiil ne yok enɔŋ duŋeem, bi ya yok ne ye naŋ adot. 
1CO.4.3	Ku na ye ɣɛn, e ke kethintet bene ɣa ya luk ne week ku ne luŋ de raan: ee yic, an ci rɔt ye luk atok. 
1CO.4.4	Ku kacin kerɛɛc nyiɛc rɔt; ku yekene ace ɣa cɔk lajik: ke ye ɣa luk ee ya Bɛnydit. 
1CO.4.5	Yen duɔka kɔn ya luk aŋoot Bɛnydit ke ken bɛn, yen man bi ka ci thian ne cuɔlic bɛi ne ɣɛɛric, ku bi tɛŋ de kɔc piɔth cɔk tiɛc; ku jɔl Nhialic raan ebɛn leec.
1CO.4.6	We ca lɛk kedie ku ke de Apolo enhia, bak ya wet ne wɔɔk ku cak kacigɔɔr ye waan; kɛlke ŋɛk bi piɔu ya dit ne ŋɛk guɔp. 
1CO.4.7	Yeŋa ne week yic? ku yeŋo tɔ kene yin ne kɛne loom? ku na ne ca loom, ke yeŋo yin nom dit, ci ke kɛne loom? 
1CO.4.8	We ci guɔ kuɛth, we ci guɔ bany, we ci ceŋduɔn yok te cin wɔɔk: eeya te yaka naŋ ceŋ, ku buk ya ceŋ eya wɔne week. 
1CO.4.9	Aya cɔɔl, ya ci Nhialic wɔ jal taau ciɛnagut wɔ dutuuc, ci kɔc tit thuɔu: wɔ ye ya ke yene daai ne piny nom, ku ne malaikai, ku ne raan. 
1CO.4.10	Wɔ ye ya acibeel ne ke de Kritho, ku we ye kaŋ nyic ne Krithoic; wɔ ye niɔp, ku we ye riɛr; we ye naŋ nuɔm, ku wɔ ye naŋ nyiil. 
1CO.4.11	Riarriar agut yethaane aye wɔ cɔk, ku kaye wɔ yal, ku kaye wɔ tat, ku kayene wɔ biak, ku cinku ɣɔnkuɔk ke ceŋ; 
1CO.4.12	ku yuku luɔi luut ne cinkuɔ: ela ya lɛɛte wɔ, ke wɔ thiei; ela ya ŋet wɔ, ke wɔ gum; 
1CO.4.13	ya riethe wɔ, ke wɔ laŋ: wɔ ci cɔk ye acol de piny nom, ku wɔ ci jal ya ke ye cuat wei de keriɛc agut ci emane.
1CO.4.14	An ee ce keekake gar bak nyiin ya liɛr, ee ba we ya ŋuuk, ci mithciek nhiar keek. 
1CO.4.15	Ne we cak ya naŋ bianabuur thiɛr de dupiooc ne Krithoic, ke we dhiac, ke we cin wurkuɔn juec: ne dhiɛth can we dhieeth ne Krithoic ne welpiath. 
1CO.4.16	Yen we yake lɔŋ, ya yaka ɣa kaar. 
1CO.4.17	Yekene yenekee tuɔc an week Timotheo, mɛnhdien nhiar nɔŋ adot ne Bɛnyditic, ran bi we ya cɔk ciit wenhiim ne ka yake loi ye tɔ ne Krithoic, aɣet ci man yan weet ne ɣan kedhia ne kanithaic ebɛn. 
1CO.4.18	Kɔk aa piɔth dit, cɔlki yii caa bɔ enɔŋ week. 
1CO.4.19	Ku na tɔ ne Bɛnydit piɔu, ke an bi dai lɔ; ku kacie wel ke ditden de kepiɔth kek bake nyic, ee riɛrden. 
1CO.4.20	Ne ke ci ceŋ de Nhialic ye kɔɔc ne wɛt, ee ya riɛr. 
1CO.4.21	Wuɔde? ba lɔ ne weyic ne lec, ka ne nhiɛr kene kuur de piɔu?
1CO.5.1	Aye luel ya nɔŋ bal ne weyic, ku bal yinla aliu ne Juurkɔk yic; ya ci ran toŋ de week tiŋ de wun loom. 
1CO.5.2	Ku we dhiac ke we dit piɔth, ku cak kɔn diɛɛr ne bi ran ci yekene loi bi nyai ne weyic. 
1CO.5.3	Yen ɣɛn, na cak guɔp ya liu, ku ya tɔ ne tiɛpdie, e kaca ya thol ne luk ye ran ye yekene loi, ci man e taa ɣan thin. 
1CO.5.4	Ne rin ke Bɛnydit Yecu, na cak gueer netok wedhia, ku tiɛpdie thin, ku riɛr de Bɛnydiitda Yecu, 
1CO.5.5	e kee te ca yeran yinlane cuɛt Catan bi rac guɔp, ku bi tiɛpde luɔk ne kol de Bɛnydit Yecu. 
1CO.5.6	Lecduɔn de wenhiim arac. Kuɔcka ke awuro thintet ye cuin ebɛn cɔk ye awuro? 
1CO.5.7	Yaka awuro thɛɛr waak wei, bak ya awuro jot, ci man ne ken we kan naŋ awuro. Retda ee nɔk, yen Kritho. 
1CO.5.8	Yen camku miɛthdit, ke cinic awuro thɛɛr, ku cinic awuro de man ku rɛɛc; ne ye tɔ ke ye mono cinic awuro de piɔn luɔi ku yic.
1CO.5.9	We ca gar thondie ya cak bi ya mat wene mekoor ke roth. 
1CO.5.10	Ku kacie meec wei de roth enɔŋ mekoor ke roth ke yepinye nom, ka ne kɔc ye wak yic, ka ne rueny yic, ka ne kɔc yic kɔc ye duur ne ka eke cake ne kɔc cin; kɛlke kek bak ya wɛn piny. 
1CO.5.11	Emane we gar keek bak cuɔk ye mat te ye wanmuthduɔn ya mekoor, ka te yen wak, ka te yen duur ne ka eke cake ne kɔc cin, ka te yen kɔc laat; ka te yen miɔl ne deŋ de miau, ka te yen kual; ana cak ya cam, ke we duɔka rɔm we ne yen. 
1CO.5.12	Ba ŋo loi ne luŋ de kɔc tɔ kec? Yaka ke luk kek kɔc tɔ thin, 
1CO.5.13	ku ci Nhialic ke ye luk kek kɔc ye tɔ kec? Yaka ran rac kuany wei ne weyic.
1CO.6.1	Cin ran toŋ de week ye guɔp riɔc, te nɔŋ en ke ci rɔm ke manhe, yen lɔ luk ne kɔc rac nhiim, ku cii ye lɔ ne kɔc cithiei nhiim? 
1CO.6.2	Ka kuɔcka ke kɔc cithiei bi piny nom ya luk? Ku na ye week e bi piny nom ya luk, ke ce piath enɔŋ week bak kathii ya luk? 
1CO.6.3	Kuɔcka ke wɔ bi malaikai ya luk? cie luŋ de ka ke yepinye yene koor? 
1CO.6.4	Na ye ka ke yepiire luk ne week, ke yeŋo ye we ke taau ne lukic kek kɔc arabaac ne kanithaic? 
1CO.6.5	Yekene aya luel bii we nyiin ya liɛr. Ye yic, cak ran toŋ nyic kaŋ leu ne yok ne weyic, ran bi ka ke watmathke ya leu ne luk? 
1CO.6.6	ye ŋɛk lɔ luk ke manhe, ku leki ne kɔc ken gam nhiim. 
1CO.6.7	Yekene ee jal guɔ ya rɛɛc ne weyic, ke ye ŋɛk lɔ luk ke manhe. Cie guɔm de rɛɛc yene ŋuan? Cii ŋuɛɛn pɛc de week? 
1CO.6.8	Acie yen, week ne gupkuɔn we ye rɛɛc loi, ku we ye peec, ku kaye ya watmathkuɔn keeka yakake rum. 
1CO.6.9	Ka kuɔcka ke kɔc rac ci bi ya ya adiit ke ceŋ de Nhialic? Duɔka roth ye cɔk dhomke: acie ya mekoor ke roth, ku kɔc ye duur ne ka ke cake ne koc cin; acie ya abɛɛl, acie ya muɔny aciduar, acie mony ye lɔ ke roor, 
1CO.6.10	acie rueny, acie kɔc ye wak, acie kɔc ye miɔl ne miau, acie kɔc ye kuɔc jam, acie kɔc ye kual, kek bi ya ya adiit ke ceŋ de Nhialic. 
1CO.6.11	Ku kɔk ke week akee yineya, ku we we ci waak, ku we we ci cɔk lɔcar, ku cɔk we lajik ne rin ke Bɛnydiitda Yecu Kritho, ku ne Jɔŋdiit de Nhialinydaic.
1CO.6.12	Kaŋ kedhia aanhier kene ɣɛn, ku kaacie lɔyum kedhia. Kaŋ kedhia aanhier kene ɣɛn, ku kacin riɛr de toŋ de keek bi ɣa ya thel. 
1CO.6.13	Riiŋ apiath ke yac, ku piath yac ke riiŋ; ku kaabi Nhialic ke riɔk kedhia. Ku guɔp acie ke de bal, ee ke de Bɛnydit, ku ye Bɛnydit ke de guɔp: 
1CO.6.14	ku Nhialic ee Bɛnydit jɔt, ku kabi wɔ jat nhial ne riɛrde. 
1CO.6.15	Kuɔcka ke gupkuɔn ye ya biɔk ke Kritho? Yen ba biɔk ke Kritho loom ku cak ke ye biɔk ke abal? Apeen Nhialic. 
1CO.6.16	Ka, kuɔcka ke ran ci mat ke abal ye ya tok ke ye ne guɔpdeic? Ne ke cen e luel, Ye ke keerou abi ya ya riiŋ tok. 
1CO.6.17	Ku ran ye rɔt mat ne Bɛnyditic e ya tok ke ye ne tiɛpde. 
1CO.6.18	Yaka bal deny. Rɛɛc ebɛn ye raan loi ee tɔ ne biak biyic de guɔp; ku ran ye ya mekoor ee rɛɛc ya taau ne yeguɔpic. 
1CO.6.19	Ka, kuc ke guɔpdu ye ya yekalu de Jɔŋdiit Lajik, man ye tɔ ne yiyic, ke yaka loom nenɔŋ Nhialic? ku we cie ya kakuɔn: 
1CO.6.20	ne ke cene we ɣɔɔc ne ciin: yen yaka Nhialic noom ne wegup.
1CO.7.1	Emane ke de ka cakke gaar an: Apiath bi raan tiik cuɔk ye jak. 
1CO.7.2	Ku ne ke de bal, ne ye ŋɛk naŋ tiŋde, ku ye tiik naŋ monyde. 
1CO.7.3	Ne moc ye tiik yiɛn ke ye ya kede: ku ne ye tiik loi yeya enɔŋ monyde. 
1CO.7.4	Tiik ee ciɛn riɛr de guɔpde, a kee ya moc: yenekee cɔɔk de moc eya, ee ciɛn riɛr de guɔpde, a kee ya tiik. 
1CO.7.5	Ci ŋɛk rɔt ye pɛn ŋɛk, te ken we yen ya mat bak reer emath, bak roth ya gam lɔŋ, ku bak bɛr mat, bi Catan we cuɔk ye them ne ke ye we leeth. 
1CO.7.6	Yekene aluɛl ne pɛl pɛle ye, ku kacie loŋ. 
1CO.7.7	Ee tɔ ne ɣapiɔu bi raan ebɛn ya ciɛt an. Kɔc aaye ŋɛk ke naŋ miɔcde enɔŋ Nhialic, ŋɛk ke kede, ku ŋɛk ke kede.
1CO.7.8	Ku ɣan yook kɔc ken thiek ku diarjɔɔk, Ya kee te ye piath enɔŋ keek te ye kek reer ci yeɣan mane. 
1CO.7.9	Ku na cik ye leu ne thɛk, ke ne ke ye thiek: thiek aŋuan ne nyop. 
1CO.7.10	Ku ɣan jiɛm kɔc ci thiek, ee yic acie ɣɛn, ee Bɛnydit, Ya ci tiik monyde ye puɔl, 
1CO.7.11	(ku na ye ye puɔl, ke ne ye tɔ ke ce bere thiak, ka beer rɔt dhuɔk monyde); ku cin mony ye tiŋde puɔl. 
1CO.7.12	Kɔk aajaam keek, ku kacie Bɛnydit: Ya na ye wanmaathda ye naŋ tiŋden ken gam, ku ye piɔu naŋ bi ceŋ kene monyde, ke ne cii ye puɔl. 
1CO.7.13	Na ye tiik ye naŋ monyden ken gam, ku ye piɔu naŋ bi ceŋ kene tiŋde, ke ne cii ye puɔl. 
1CO.7.14	Mony ken gam aye cɔk lɔcar ne tiik, ku tiŋ ken gam aye cɔk lɔcar ne moc: ne e cie yen ee te col mithkuɔn, ku kaaye lajik emane. 
1CO.7.15	Ku na ye ran ken gam jaal, ke ne ye lɔ: wanmaathda ka nyankɛida ee ciɛn ke ye ye duut thin: ku Nhialic ee wɔ cɔɔl ne dɔɔr. 
1CO.7.16	Ye nyic wude, Yin tiik, lan bin monydu ya luɔk? ku ye nyic wude, Yin moc, lan bin tiŋdu ya luɔk? 
1CO.7.17	Ne ye ya miɔc cii Bɛnydit yiɛn ŋɛk, ku cɔt cii Nhialic ye cɔɔl, ne yene yen cath. Yeneka cɔl kanithai kedhia. 
1CO.7.18	Na ci raan cɔɔl ke ye aŋuala, ke ce rɔt cɔk ye aboor. Na ci raan cɔɔl ke ye aboor, ke ce rɔt cɔk ye aŋuala. 
1CO.7.19	Ŋuɛlɛi acinic ke dɛ, ku aboor acinic ke dɛ; a kee ya don de looŋ ke Nhialic. 
1CO.7.20	Ne ŋɛk ye ceŋ ne luɔiden e cene ye caal thin. 
1CO.7.21	Na ne yin cɔl ke yin ye aluak? ke duk ye maan: ku na ye tɔ ne nompaal leu, ke ye loi. 
1CO.7.22	Ran ye cɔɔl ne Bɛnyditic, ku ne ye aluak, e kee ya ke laau de Bɛnydit: yenekee cɔɔk de ran ci cɔɔl, ke laau nom, ee ya aluaŋ de Kritho. 
1CO.7.23	We ci ɣɔɔc ne ciin, duɔka ye ya aluɛk ke kɔc. 
1CO.7.24	Mɛɛthcie, ne ŋɛk ye ceŋ ke Nhialic, ci man e cene ye cɔɔl.
1CO.7.25	Emane ke de dhueec aciɛn ɣan loŋ enɔŋ Bɛnydit: ku an ye luŋdie aya luel, ci man de ran ye naŋ adot ne kac de piɔu de Bɛnydit ci loom. 
1CO.7.26	Aya tak ya yekene yene piath ne yɔŋ de yemane ye tɔ, ee ya piɛth bi raan ya dhiac ne tɔ yen tɔ. 
1CO.7.27	Wu ca naŋ tiik? ke yin duɔne pɛl de yen kɔɔr. Wu ca puɔl? ke yin duɔne tiik kɔɔr. 
1CO.7.28	Ku na ye thiek, ke yin ken rɛɛc loi; ku na ye dhuec thiak, ke kaken rɛɛc loi. Ku keekɔcke aabi ya naŋ badhaal ke guɔp: ku kee te ya we puɔl. 
1CO.7.29	We lɛkke yekene, mɛɛthcie, nin aa lik bik kɔc nɔŋ diar emane bik kek ya ciɛt kɔc cin diar; 
1CO.7.30	ku kɔc ye dhiau aabi ya ciɛt kɔc ce dhiau; ku kɔc ye piɔth lɔyum, aabi ya ciɛt kɔc ken piɔth lɔyum; ku kɔc ye ɣooc, aabi ya ciɛt kɔc cin kaŋ; 
1CO.7.31	ku kɔc ye piny loi nom, aabi ya ciɛt ka ken ye luɔi yetok: ne ke bii cɔɔk de yepinye nom jaal. 
1CO.7.32	Eeyabak ya ciɛn ke ye we diɛɛr. Ran ken thiek ee diɛɛr ne ka ke Bɛnydit, ne yum ben Bɛnydit ya yuum piɔu: 
1CO.7.33	ku ran ci ya thiek ee diɛɛr ne ka ke piny nom, ne yum ben tiŋde ya yuum piɔu. 
1CO.7.34	Yi tiik ku dhuec aacie thoŋ eya. Ke kene thiak ee diɛɛr ne ka ke Bɛnydit, bi ya lajik ne biak de guɔp ku tiɛp: ku ke ci thiak ee diɛɛr ne ka ke piny nom, ne yum ben monyde ya yuum piɔu. 
1CO.7.35	Yekene aluɛl ne piathduɔn; we caa ye deep, ee ya kan yic, bak roth ya gɛi ne Bɛnydit te cin ke ye we tɛk wei. 
1CO.7.36	Ku na cɔl raan en ye yɔŋ nyan dhuenyde, te cen dhuɛɛcde thol, ku ŋɛŋ bi thiak, ke ne loi ke de piɔnde; acie rɛɛc, nɛke thiak. 
1CO.7.37	Ku na ye raan ye piɔu lɔkak, cii ye ye ŋaŋ, ku nɔŋ riɛr loi en ke de piɔnde, ku ci yekene cok tak bi nyande dhiac ke ce thiak, e kee piath loi. 
1CO.7.38	Yen ran ye nyande cɔk thiak ee piath ya loi, ku ran ye nyande pɛn thieek yenekee ŋuɛn. 
1CO.7.39	Tiik aci nom ye laau te piire monyde; ku na ci monyde jal thou, e kee nom jal laau bi leu ne thiɛk ne ran kɔɔr piɔnde; ne ye Bɛnyditic abac. 
1CO.7.40	Ku na ye luŋdie, ke tɔde yeneka ŋuan ci mande: ku kacaal ya ya naŋ Jɔŋdiit de Nhialic.
1CO.8.1	Emane ke de ka yeke nak eidool: Ayuku nyic ke wɔ ye naŋ nyic wɔdhia. Nyic ee dit de piɔu, ku nhiɛr ee ya yik. 
1CO.8.2	Na ye raan jam ye nɔŋ nyic, e kee ke ete ye dhiil ne nyic kuc; 
1CO.8.3	ku na ye ran ye Nhialic nhiar, e kaye nyic ne Nhialic. 
1CO.8.4	Yen emane ke de cam de ka yeke nak eidool, ayuku nyic ke eidol ye ciɛn ke dɛ ne piny nom, ku kee ciɛn Nhialiny dɛ, ee ya tok. 
1CO.8.5	Na ciɛk naŋ ka ye cɔɔl nhielic, yin ya tɔ nhial ka ne tiɔp nom; ci man yen naŋ nhielic juec, ku bany juec; 
1CO.8.6	ke wɔ ye naŋ Nhialiny tok, Wun, man ye keriɛc ebɛn kɔɔc, ku yuku ya kake; ku Bɛnydiit tok, Yecu Kritho, man ye naŋ keriɛc ebɛn, ku wɔɔk ne yen. 
1CO.8.7	Yenyinye aliu enɔŋ raan ebɛn: ku kɔk, kɔc ye roth nyiɛc eidol, aaye cam ci man de ke ye nak eidol; ku jɔl nyinyden de piɔu, cii yekene niɔɔp, jɔl rɛɛc. 
1CO.8.8	Acie riiŋ e bi wɔ ya cɔk piath ne Nhialic nyin: ku te ciɛk wɔ ye ya cuet, ke wɔ cie rac eya; ka na cakku ye ya cuet, ke wɔ cie ŋuɛɛn. 
1CO.8.9	Ku yaka roth ŋem kɛlke yepɛle bi ya kɔth de kɔc ye niɔp. 
1CO.8.10	Na ye raan yi ŋem yin man ye kaŋ nyic ke yin ciɛm luaŋ de eidol, ke nyinyden de piɔu, te ciɛk en niɔp, cii ye bi cɔk ŋɛɛny ku ciɛm ka ci nak eidool? 
1CO.8.11	Nyinydu yenekee ran niɔp cɔk thou, ye wanmuuth man e thoue Kritho. 
1CO.8.12	Ku na yaka rɛɛc yinya luɔi mɛɛth, ku yaka nyinyden de piɔu thiin te cen niɔp, ke we ci rɛɛc luɔi Kritho. 
1CO.8.13	Yen, na ye riiŋ ye wanmaath cɔk kɔth, ke an ci miɛth beer ya cam athɛɛr wada, kɛlke an bi wanmaath ya cɔk kɔth.
1CO.9.1	Caa nom ye laau? caa ye metuc? kɛn Yecu Bɛnydiitda ŋem? cak ye luɔidie ne Bɛnyditic? 
1CO.9.2	Na caa cak ya metuc enɔŋ kɔk, ke an ye yen enɔŋ week: ee cin de tuɔc cene ɣa tooc yeneka ye we tɔ ne Bɛnyditic. 
1CO.9.3	Kunydien yan rɔt kony enɔŋ kɔc ye ɣa caar eke. 
1CO.9.4	Cuk ye naŋ riɛr de cam ku de dek? 
1CO.9.5	Cuk ye naŋ riɛr de ŋɔɔr de tiŋ ci ya gam, ci man de metuuc kɔk, ku watmathken ke Bɛnydit, ku Kepath? 
1CO.9.6	Wɔɔk wɔne Baranaba, cuk ye naŋ riɛr pen wɔ roth luɔi? 
1CO.9.7	Ye lathker no ye lɔ tɔɔŋ ne weuke nyin kepɛc? yeŋa ye dom de abiɛi com, ku cii ka ye luɔk thin ye cam? ka yeŋa ye biook nyuaath, ku cii ca ke biook ye rueth? 
1CO.9.8	Ye ya ka ke kɔc eka yan ke jamka? ka cii loŋ ye luel yeya eya? 
1CO.9.9	Ee gɔɔr ne loŋ de Motheic, Ya duk miɔr ye duut thok te kɛɛm en rap. Ye ya miɔr yene ye Nhialic diɛɛr? 
1CO.9.10	Ka ne luel eya ne wɔɔk? Ee yic, ee gɔɔr ne wɔɔk: bi ran ye pur bi ya pur ne ŋɔth, ku bi ran ye kɔm, bi ya ŋɔth ne biakde. 
1CO.9.11	Na cuk ka ke wei puɔk we, ke yene dit ne buk kakuɔn ke piny nom ya tem? 
1CO.9.12	Te ye kɔk naŋ yerire ne wenhiim, ke wɔ cie ŋuɛɛn ne keek? Yerire ee kenku ya thany roth, ku kaŋ kedhia aake yukuke guum, buk cuɔk ye dugeel ke welpiɛth ke Kritho. 
1CO.9.13	Kuɔcka ke awuut ke kalajik ye cam ne ka ke yekalu, ku kɔc ye kan de koc luɔi e kee ye mat ne lɔm kene kan de koc? 
1CO.9.14	Yeneka cii Bɛnydit loi bi kɔc ye weet ne welpiath ya piir ne welpiath. 
1CO.9.15	Ku kacin toŋ de keekaka ca loi: keekake akɛnke gɔɔr ya bi ke ya loi ci mandie: aŋuɛn thou, ne bi ran dɛ nuɔmdie ya cɔk ye ciɛlic. 
1CO.9.16	Na ya weet ne welpiath, ke kacin ke yan nuum; luɔi ee dhiɛɛl ne ɣakɔu; riak ee taau ne ɣakɔu, te can ye weet ne welpiath. 
1CO.9.17	Na ya yekene loi ne piɔndie, ke an ye naŋ riop: ku na cie ke de piɔndie, ke an ci cɔk ye duŋem. 
1CO.9.18	Jɔl riopdie ya ŋo? Ba welpiɛth ke Kritho ya cɔk cin ɣooc, ba riɛrdien tɔ ne welpiath yic cuɔk ye dhuɔl. 
1CO.9.19	Na cak nom ya laau enɔŋ raan ebɛn, ke an ci rɔt cɔk ye aluaŋ de kɔc kedhia, ba juaac ya jɔp rɔt. 
1CO.9.20	Ɣan ye rɔt cɔk ye Juda enɔŋ Judai, bi a ya juɛk Judai, ku kɔc ye tɔ ne loŋic, aayake thɔŋ rɔt, ku an cie tɔ ne loŋic, bi a ya juɛk kɔc ye tɔ ne loŋic; 
1CO.9.21	ku kɔc cie tɔ ne loŋic, aayake thɔŋ rɔt, ku kacie ya ciɛn looŋ enɔŋ Nhialic, an ye tɔ ne loŋ de Kritho, ba ke ya juɛk rɔt kek kɔc cie tɔ ne loŋic. 
1CO.9.22	Kɔc niɔp ayanke rɔt cɔk niɔp, bi a ya juɛk kɔc niɔp. Ɣan ye rɔt cɔk ye keriɛc ebɛn enɔŋ kɔc kedhia, ba kɔk ya leu ne luak ne luɔi ebɛn. 
1CO.9.23	Ku kaŋ kedhia aaya loi ne ke de welpiath, ba ya ran toŋ de keek. 
1CO.9.24	Kuɔcka ke kɔc ye weer ne kat ye kat kedhia, ku kee ran tok e ye miɔɔc? Yen yaka kat wuɔya, bak ya loom. 
1CO.9.25	Ku raan ebɛn ye teer bi wɛr ee rɔt muk apiath ne kaŋ kedhia. Ayiki loi, bik naŋ gol ye maar a bi liu, ku keda ee gol cie maar a bi liu. 
1CO.9.26	Yen an ye kat yala, ku caa cit ran lɔ gɛkgɛk; ɣan ye ɣeet yala; caa cit ran ye ciɛl biokic: 
1CO.9.27	ɣan ye aguɔp muk apiath, ku ya mac: duɔke ɣan bi kɔc kɔk kan piɔc, ku bi a cuat wei ne Nhialic.
1CO.10.1	Watmathcie, an ce tɔ tɔne kuarkuɔ ne piol thar ɣon kedhia kɔr bak kuc, ku tɛm teem kek bar kɔu kedhia; 
1CO.10.2	ku ci ke baptith kedhia ne Mothe ne piolic ku bɛɛr; 
1CO.10.3	ku ciɛmki kedhia ne yemiɛth de weiye; 
1CO.10.4	ku dekki kedhia ne keepiu ke weika. Aake dek ne kuur de wei man e ruɛc ke: ku yekuure ee ye Kritho. 
1CO.10.5	Ku Nhialic ee ce piɔu mit ne kɔc kɔk tɔ ne keyic; ne ke cik kek yuik rokic. 
1CO.10.6	Keekake keeka ke ye kɛɛrda, kɛlke wɔ bi karac ya kɔɔr, ci man cik kek ke ya kɔɔr. 
1CO.10.7	Ku duɔka ka ke piny nom ye door, ci man de kɔc kɔk ke keek; ci man cene ye gɔɔr, Ya kɔc aake ye nyuc ciɛmki ku dekki, ku yiki roth jɔt ku polki. 
1CO.10.8	Ku dukku rueny de moc ke tiik ye loi, ci man cii kɔc kɔk ke keek ye loi, ku yuɛk bianabur thiɛrou ku diak ne kol tok. 
1CO.10.9	Ku dukku Bɛnydit ye them, ci man cii kɔc kɔk ke keek ye them, ku nɛk ke ne karuɔr. 
1CO.10.10	Ku duɔka ye luum, ci man cii kɔc kɔk ke keek ye luum, ku nɛk ke ne dunɛk. 
1CO.10.11	Keekake kedhia aake ci tuɔl enɔŋ keek bik ya kɛɛrda, ku ci ke gɔɔr bik wɔ ya nyiɛn, kek wɔɔk man cii thok de piny nom ke bɛn. 
1CO.10.12	Yen ne ran ye tak ye kɛɛc ne ye rɔt ŋem, duɔke bi yuik. 
1CO.10.13	Acin them cene we ya them, ku cii raan leu ne guɔm. Nhialic ekee dot, ku cii we cɔk ye them ne ka cak ye leu; ku te ye them bɛn, e kabi dhol de deeny ya yiɛn we, bak kɔɔc ya leu.
1CO.10.14	Yen, kɔc nhiarke, yaka riŋ wei te de duɔr de jak yeke loi ne cin ke kɔc. 
1CO.10.15	Ɣan ye jam ci ke jiɛm kɔc nyic kaŋ; luɔkka ke ya luel. 
1CO.10.16	Yeabiny de athiɛi yuku thieie, cii ye ya man de riɛm de Kritho? Ku mono yuku wuɔkic, cii ye ya man de guɔp de Kritho? 
1CO.10.17	ne ke ye wɔ, wɔ juaac, ye wɔ ya mono tok, ku yuku guɔp tok: ne man ye wɔ mono tok mat. 
1CO.10.18	Ŋɛmka Yithrael ke guɔp: cik ye kɔc ye cam ne ka ke koc mɛtki kene kan de kɔc? 
1CO.10.19	Ba jal jam yade? ya ke ci nak eidool e ye ke dɛ, ka ya eidol, yene ye ke dɛ? 
1CO.10.20	Aya luel, ya ka ke koc ye Juurkɔk ke nɔk, aayikike nak jak rac, ku kacie Nhialic: ku kacaa kɔr bak ya naŋ mat wene jak rac. 
1CO.10.21	We ci abiny de Bɛnydit bi ya leu ne dek kene abiny de jak rac: ku kacak leu bak ke de agen de Bɛnydit ya cam, ku ke de agen de jak rac. 
1CO.10.22	Ka yuku Bɛnydit cuɔth piɔu tiɛl? Wɔ ye riɛr ne yen?
1CO.10.23	Kaŋ kedhia aanhier; ku kaacie lɔyum kedhia. Kaŋ kedhia aanhier; ku kaŋ kedhia acie yik. 
1CO.10.24	Ne ye ciɛn ran ye rɔt luɔi piath ne guɔpde, ne ye ya piath de ran rɛɛr kene yen. 
1CO.10.25	Yaka ke dɛ cuet ebɛn ke ye ɣɔɔc ne thukic, ku ne cin ran ye thiec ne ke nyic ne yepiɔu; 
1CO.10.26	ne ke ye piny ya ke de Bɛnydit, ku ka ye ye thiɔŋ nom. 
1CO.10.27	Na ye ran toŋ de kɔc ken gam we caal te de miɛth, ku karka bak lɔ; ke we jɔl ke ci ya taau ne wenhiim cam, ku cak thiec ne ke nyiɛcka ne wepiɔth. 
1CO.10.28	Ku na ye raan we yɔɔk, Ye yekene ee miɔc de koc, ke duɔka ye cam, ne ke de yeran ci we nyuɔthe, ku ne ke nyiɛcka ne wepiɔth: ne ke ye piny ya ke de Bɛnydit, ku ka ye ye thiɔŋ nom. 
1CO.10.29	Yenyiny de piɔune, ajaam an, acie ya kedu, ee ya ke de kɔk. Yeŋo bene piɔndie ya luk peei ne nyiny de piɔu de ran dɛ. 
1CO.10.30	Na ya naŋ miɛth biak ne athiɛi, ke yeŋo yene ɣɛn jaam arac ne yeke yan leece? 
1CO.10.31	Yen na yenka ya cam ka yaka dek, ku keriɛc ebɛn yaka loi, ke yaka loi ebɛn ne nuɔm de Nhialic. 
1CO.10.32	Ne we ce ke kɛthe ye taau enɔŋ Judai, ka ne Girikii, ka ne kanitha de Nhialic: 
1CO.10.33	ci man yan raan ebɛn cɔk mit piɔu ne kaŋ kedhia, ku caa piathdie ye kɔɔr, ee ya piath de juaac bi ke ya luɔk.
1CO.11.1	Yaka ɣa kaar, ci man yan Kritho kaar eya.
1CO.11.2	Emane we ya leec ne ke ye we wenhiim ciɛt ne ɣɛn ne kaŋ kedhia, ku ne muŋ ye we wel thɛɛr muk arir, ci man e yiɛn ɣɛn ke week. 
1CO.11.3	Ku keeyabak ya nyic, ke Kritho ye nom de raan ebɛn; ku ye nom de tiik ya moc; ku nom de Kritho ye Nhialic. 
1CO.11.4	Raan ebɛn ran ye lɔŋ ka ye weet, ke ci yenom kum, ee yenom yiɛn nyiil. 
1CO.11.5	Ku tiik ebɛn tiŋ ye lɔŋ ka ye weet, ke ken yenom kum, ee yenom yiɛn nyiil: ne ke yen ciɛt ke ci muut nom. 
1CO.11.6	Na ken tiik yenom ya kum, ke ne ye yenom muut eya: ku na ye tiik guɔp riɔc ne muɔt de yenom, ke ne ye yenom kum. 
1CO.11.7	Acin mony bi yenom ya dhiil ne kum, ne ke yen guɔp ke ci thɔɔŋ de Nhialic ku ye ke de nuɔmde: ku tiik ee ya nuɔm de moc. 
1CO.11.8	Moc acie ya ke de tiik; ee ya tiik e ye ya ke de moc: 
1CO.11.9	moc ee ce cak ne tiik guɔp; ee tiik yenekee cak ne moc guɔp: 
1CO.11.10	yekene abii tiik ya naŋ cin de riɛr ne yenom, ne ke de malaikai. 
1CO.11.11	Ku tiik acie reer te cin moc, ku ce moc ye reer te cin tiik, ne Bɛnyditic. 
1CO.11.12	Na ye tiik ya ke de moc, ke moc ee yenya ne tiik; ku kaŋ kedhia aaye ya ka ke Nhialic. 
1CO.11.13	Yaka luk ne gupkuɔn: piɛth te ye tiik Nhialic lɔŋ ke ken yenom kum? 
1CO.11.14	Ci ceŋ piiny we ye piɔc eya, ye na ye raan naŋ nhim bar, e kee ye yiɛn nyiil? 
1CO.11.15	Ku na ye tiik ye naŋ nhim bar: e kee ya dheeŋde: nhimke aa yiɛn en bik ye ya kum nom. 
1CO.11.16	Ku na ye raan naŋ ateere, ke wɔ ye ciɛn yeceŋe, agut kanithai ke Nhialic.
1CO.11.17	Na ya we cak lɛk yekene, ke an ci we ye leec, ne ke ye gueerduɔn ya rɛɛc ku cii ye ya piath. 
1CO.11.18	Ke de acitnom, te ye we gueer luaŋ de Nhialic, e kaya piŋ ya yaka yic tek ku kaya duɔr gam. 
1CO.11.19	We ye weyic dhiil ne tek, bi kɔc piath ya nyic ne weyic. 
1CO.11.20	Yen na yaka gueer, e kace rɔt leu ye bak miɛth de Bɛnydit ya cam. 
1CO.11.21	Te ye we cam, ke nɛk ye kede kaaŋ thok, ku cɔk kene ku dek kene ne miɔl. 
1CO.11.22	Yeŋo? Ciɛnka ɣoot ye we ke cam thin ku dek we ke thin? ka ye kanitha de Nhialic yene yaka tɔɔnic, ku yiɛnka aŋaaŋ yicliɛr? Ba we ya yɔɔk yade? Ba we ya leec ne yekene? We caa ye leec. 
1CO.11.23	Ne ke can e loom enɔŋ Bɛnydit yeke ca yiɛn weeke eya, ne ke cii Yecu Bɛnydit mono loom ne wɛɛr e nyiine yen, 
1CO.11.24	ɣɔn ye ci lɛc thol, ke wɛkic, ku jiɛm, Ye lɔmka, camka, yekene kee guɔpdie, man ci wuɔkic ne week: yaka loi wuɔla, bak wenhiim ya ciɛt ne an. 
1CO.11.25	Ku yene ye cɔɔk de abiny eya, te cii miɛth thei thok, ku jiɛm, Ye yeabinye ee man jot de riɛmdie: yaka loi wuɔla, ne akol ye we ke ye dek kedhia, bak wenhiim ya ciɛt ne an. 
1CO.11.26	Akol ye we ke yemonone cam kedhia, ku yaka yeabinye dek, ke we ye thon de Bɛnydit nyuɔɔth agut bɛnde. 
1CO.11.27	Yen raan ebɛn ran bi mono ya kuɔc cam, ku ye abiny de Bɛnydit kuɔc dek, abi ya naŋ awany de guɔp de Bɛnydit, ku riɛmde. 
1CO.11.28	Ne raan ye rɔt caar, ku bi jal cam ne mono, ku dek abiny. 
1CO.11.29	Ran ye cam ku dek, ee luk de rɔt wei cam, ku dek, te cen guɔp de Bɛnydit ye tak thin. 
1CO.11.30	Yekene yenekee kɔc juec ke week cɔk niɔp ku yiki bɛc, ku ye juaac nin. 
1CO.11.31	Ne wɔ ye roth nyiɛc luk, ee te ci wɔ ye luɔkwei. 
1CO.11.32	Ku na ye wɔ luk, ke wɔ yeke waai ne Bɛnydit, kɛlke wɔ bi ya luɔkwei wɔne piny nom. 
1CO.11.33	Yen, watmathcie, na yaka gueer bak cam, ke ŋɛk ye ŋɛk tiit. 
1CO.11.34	Na ci raan ya cɔk, ke ne ye cam baai; bi gueerduɔn ya cuɔk ye lukwei. Ku biakne aba jal lɔ juir ne kol ban lɔ.
1CO.12.1	An cin piɔu, watmathcie, bak ka ke Jɔŋdit kuc. 
1CO.12.2	Anyiɛcka, ɣɔn ye we Juurkɔk ke we we ye yec wei laka enɔŋ eidool cike dhuk liep cok, ne ɣɔn ceneke we ya thɛl thin kedhia. 
1CO.12.3	Yen alɛk week bak nyic, ya kee ciɛn ran ye jam ne Jɔŋdiit de Nhialicic jiɛm, ye Yecu ee cien; ku cin ran ye jam leu, ye Yecu kee Bɛnydit, te cen e Jɔŋdiit Lajiŋ tɔ ke yen.
1CO.12.4	Ku emane miɔc ee yic tek, ku Jɔŋdit ee tok. 
1CO.12.5	Luɔi ee yic tek, ku Bɛnydit ee tok. 
1CO.12.6	Luɔi ee yic tek, ku Nhialic ee tok, man ye keriɛc loi ebɛn ne raan ebɛn. 
1CO.12.7	Ku ŋɛk de wɔɔk ee miɔc nyooth de Jɔŋdit ne piath de raan ebɛn. 
1CO.12.8	Ku ŋek ee yiɛn wel yeke tak apiath ne Jɔŋdit; ku ŋek ke wel ke nyiny e kaŋ, ne yen yen Jɔŋdiite; 
1CO.12.9	ku ŋɛk ke gam adot, ne yen yen Jɔŋdiite; 
1CO.12.10	ku ŋɛk ke miɔc yen kɔc cɔk dem, ne yen yen Jɔŋdiit toŋe; ku ŋɛk ke luɔi de kagɛike; ku ŋɛk ke nyoth de kaŋ; ku ŋɛk ke ŋem de jak: ku ŋɛk ke thook kuɔt yic; ku ŋɛk ke wɛr e thook; 
1CO.12.11	ku keekake kedhia aaye loi ne yeJɔŋdiit toŋe, ku ye ke tɛk ŋɛk ke ŋɛk ci ke de yepiɔu.
1CO.12.12	Acit man ye guɔp ya tok, ku ye naŋ biɔk juec, ku biɔk ke guɔp kedhia, na cakki juec, e kaaye guɔp tok; yenekee cɔɔk de Kritho. 
1CO.12.13	Wɔ wɔ baptithke ne guɔp tokic ne Jɔŋdiit tok, naa Judai ku Girikii, naa aluɛk ku kɔc laau nhiim; ku ci wɔ cɔk dek ne Jɔŋdiit tok. 
1CO.12.14	Guɔp acie ya tok, ee naŋ biɔk juec. 
1CO.12.15	Na yin cok ya jam, Ye na caa ye ciin, ke an cie ya ke de guɔp; e kacie yekene yene bi ye cɔk cie ke de guɔp. 
1CO.12.16	Ka na yin yic ya jam, Ye na caa ye nyin, ke ɣan cie ke de guɔp; e kacie yekene yene bi e ya cɔk cie ke de guɔp. 
1CO.12.17	Na ne guɔp ebɛn ye ya nyin, ete ye piŋ teno? Ka na ne guɔp ebɛn ye piŋ, ete ye ŋor teno? 
1CO.12.18	Ku Nhialic ee guɔp ya yiɛn biɔk kene ku kene, ci kɔr kɔɔr en e ne yepiɔu. 
1CO.12.19	Ku ne ke ye ya baŋ tok, ke guɔp eko? 
1CO.12.20	Aaye ya biɔk juec, ku yiki guɔp tok. 
1CO.12.21	Ku nyin ace ciin leu ne yook, ye yin caa ye kɔɔr: ku nom ace cok leu ne yook, ye yin caa ye kɔɔr. 
1CO.12.22	Acie yen, te de eke, keebiɔk ke guɔp ye ciɛt ka kɔcke kaaye ŋaŋ areet: 
1CO.12.23	ku keebiɔk ke guɔp, yukuke cɔk piɔlicka, aayukuke riɛu ne rieudit; ku biɔk thoikuɔ aayukuke cɔk ye naŋ piath gok; 
1CO.12.24	ku biɔk piɛthkuɔ aaye ciɛn ke yiki ŋaŋ: ku Nhialic ee guɔp buth, ku kee bian ye naŋ ke dak e yiɛn rieu; 
1CO.12.25	bi ya ciɛn teŋ de yic ne guɔpic; ku baŋe ku baŋe aabi roth ya ŋem apiath. 
1CO.12.26	Na ye baŋe yee gum, ke biɔk kedhia aaye gum kene yen; ka te yene baŋe riɛu, ke biɔk kedhia aaye piɔth lɔyum kene yen. 
1CO.12.27	Yen emane we ye ya guɔp de Kritho, ku yaka ya biɔk juecke. 
1CO.12.28	Ku Nhialic ee kɔk taau ne kanithaic, ka tueŋ aaye dutuuc, ku ye ka ke rou nebii, ku ye ka ke diak dupiooc, ku jɔl ya ka yeneke gai, ku miɔc yene kɔc cɔk dem, ku kuny, ku dok, ku nyiny de thook kuɔt yic. 
1CO.12.29	Yiki ya dutuuc kedhia? yiki ya nebii kedhia? yiki ya dupiooc kedhia? yiki lui ne kagɛieke kedhia? 
1CO.12.30	yiki naŋ miɔc yene kɔc cɔk dem kedhia? yiki thook nyic kedhia? yiki war ne thook kedhia? 
1CO.12.31	Ne ye ya miɔc diit gok yene yaka kɔɔr. Ku dhol piɛth gok aba bɛr lɛk week.
1CO.13.1	Na cak ya jam ne liep ke kɔc ku ne liep ke malaikai, ku ya ciɛn nhiɛr, ke an ye ciɛt luŋ ye kɔc bir yith, ku ciɛt kumbalon kok. 
1CO.13.2	Na ci ɣa cak miɔc nyooth de kaŋ, ku ya kacikekum nyic kedhia, ku ya naŋ nyic ebɛn; ku na cak naŋ gam ebɛn, ban kur ya leu ne nyiɛi, ku ya ciɛn nhiɛr, ke ɣan cie ke dɛ. 
1CO.13.3	Ku na cak kacie ya gam dap ɣan ke aŋaaŋ, ka na cak ɣaguɔp gam bi nyop, ku ya ciɛn nhiɛr, e kacin ke kuny ɣa. 
1CO.13.4	Nhiɛr ee gum ne acikut, ku ye piɔu kac; nhiɛr acie til; nhiɛr aci rɔt ye cɔk dit, ku cii yenom ye lɛc, 
1CO.13.5	acie biɛp, aci ke de nomde ye kɔɔr, aci piɔu ye dai kɛc, ku cii rɛɛc ye tak; 
1CO.13.6	aci piɔu ye miɛt ne rɛɛc, ku kee piɔu miɛt ne yic; 
1CO.13.7	ee keriɛc miɛm, ee keriɛc gam, ee keriɛc ŋɔɔth, ku kee keriɛc guum. 
1CO.13.8	Nhiɛr ace kɔn ya dak: na ye naŋ nyoth e kaŋ, e kabi riak; na ye naŋ thook, e kaabi liu; na ye naŋ nyiny de kaŋ, e kabi nyaai. 
1CO.13.9	Nyinydɛn de kaŋ ee dak, ku nyoothdɛn de kaŋ ee dak: 
1CO.13.10	ku na bɔ kelajik, ke ke ye dak abi nyaai. 
1CO.13.11	Ɣɔn yan meth ke ɣan e ye jam ci meth, ku ya dot ci meth, ku tak ci meth: eman can dite, ɣan ci ka ke mɛɛth nyaai. 
1CO.13.12	Emane wɔ ye yin ci ka ŋem mandaric, ememɛth; ku ne kol dɛ ke wɔ bi wɔnyin ya ŋem ne roth ne gɔk: emane nyinydien de kaŋ ee dak; ku ne kol dɛ e kaba nyic, ci man nyiice ɣa. 
1CO.13.13	Emane gam, ku ŋɔth, ku nhiɛr, aaye tɔ keediak; ku kediit de keek ee nhiɛr.
1CO.14.1	Yaka nhiɛr biɔɔth, ku bɛɛrka miɔc de wei ya kɔɔr areet, bak nyooth ya leu. 
1CO.14.2	Ran ye jam ne thoŋ kuc acie kɔc e yeke jaam, ee Nhialic; ne ke yen ciɛn ran ye ye piŋ; ku kee jam ne kacikum ne wei. 
1CO.14.3	Ran ye nyooth ee jam kene kɔc ne yik nhial, ku weei, ku duɔt e piɔu. 
1CO.14.4	Ran ye jam ne thoŋ kuc ee rɔt yik; ku ran ye nyooth ee kanitha yik. 
1CO.14.5	Eeyabak ya jam ne thook kuc wedhia, ku nyooth eka ya cɔk ŋuan: ku ran ye nyooth yeneka dit ne ran ye jam ne thook kuc, te cen ke ye waar ne thoŋ nyic, bi kanitha yik nhial ya loom. 
1CO.14.6	Ku emane, mɛɛthcie, na ya bɛn enɔŋ week ke an ye jam ne thook kuc, ke we yake cɔk piath ne ŋo, te can we ye yen jaam ne nyuuth, ka ne nyic, ka ne nyooth, ka ne weet? 
1CO.14.7	Agut ka ye yic ciɛn piir, na cakki ya naŋ kerot, lan yen ya tuŋ ku lan yen thom, ku ci ke ye tek yic ne ror dit ku ror thi, ke ke ci kooth ka ke ci gut ye nyic yade? 
1CO.14.8	Na ye tuŋ kuɔc kooth, ke yeŋa leu rɔt ne juɛr ne lɔ tɔɔŋ? 
1CO.14.9	Yenekee cɔɔkduɔn eya, na cak ye jam ne thoŋ ye dai piŋ, ke ke yaka luel bi ya nyic yade? we bi ya ciɛt ka jiɛm ne ciɛlic. 
1CO.14.10	Ayin naŋ thook juec kuɔt yic ne piny nom, ku kacin toŋ de keek cin nyoothde. 
1CO.14.11	Na ya ke luel ror kuc, ke an ye ciɛt jur dɛ enɔŋ en yen man jam, ku ye ciɛt jur dɛ enɔŋ ɣɛn. 
1CO.14.12	Yenekee cɔɔkduɔn, te ye we miɔc de wei kɔɔr, ke yaka kɔɔr bak ya kuɛth ne yik nhial de kanitha. 
1CO.14.13	Yen ne ran ye jam ne thoŋ kuc ye lɔŋ bi ya waar. 
1CO.14.14	Na ya lɔŋ ne thoŋ kuc, ke tiɛpdie ee lɔŋ, ku ke nyinydie ee ciɛn ke ye luɔk. 
1CO.14.15	Jɔl ya ŋo? ɣan bi ya lɔŋ ne wei, ku ya lɔŋ ne nyinydie eya: an bi ya ket ne wei, ku ya ket ne nyinydie eya. 
1CO.14.16	Na ye thiec ne wei, ke ran ken pioc leu Amen ne luɛl yede ne lɛcdu, ke kuc ke ye luel? 
1CO.14.17	Yin ye cok leec apiath, ku rane ee ciɛn yik nhial. 
1CO.14.18	Ɣan ye Nhialic leec, ne ke war an week wedhia ne jam de thook kuc: 
1CO.14.19	ku te yan tɔ luaŋ de Nhialic, ke an ye piɔu miɛt ne luɛl de wel keedhiec ne nyinydie, ba kɔk ya piɔc eya, yeneka ŋuan ne wel ke thoŋ kuc keebianabur thiɛr.
1CO.14.20	Mɛɛthcie, duɔka ye tak ci mith: yaka ciɛt mith ne rɛɛc, ku yaka ciɛt kɔcdit ne tɛk. 
1CO.14.21	Ee gɔɔr ne loŋic, Ya ɣan bi keekɔcke ya jaam ne liep ke kɔc ke jur dɛ, ku ne thook ke abakook; ku na cak ke ya jaam yaya, e kaaci ɣa bi cok ya piŋ, aluel Bɛnydit yeya. 
1CO.14.22	Yen thook kucke aaye ya cit, ku kacie ya kaken kek kɔc ye gam, aaye ya ka ke kɔc cie gam: ku nyooth ee ya cit, ku kacie ya ke de kɔc cie gam, ee ya ke de kɔc ye gam. 
1CO.14.23	Yen na ye kanitha ebɛn gueer tetok, ku jamki ne thook kuc kedhia, ku bɔ kɔc ken pioc ku kenki gam, e kee ci bi jam yii kaa bel? 
1CO.14.24	Ku na yiki nyooth kedhia, ku bɔ ran ken gam ku ken pioc, e kakueme nom ne keek kedhia, ku yiki caar; 
1CO.14.25	ku nyooth kamuɔny ke yepiɔu nyoothki roth; ku jɔl rɔt cuat piny ku door Nhialic, jiɛm ye Nhialic ee cok tɔ ne weyic.
1CO.14.26	Jɔl ya ŋo, mɛɛthcie? Te ye we gueer, ke ŋɛk kee naŋ dit, ku nɔŋ ŋɛk pioc, ku nɔŋ ŋɛk nyuuth, ku ye ŋɛk naŋ thok, ku ŋɛk ke wɛɛr. Yaka keriɛc ebɛn loi ne yik nhial de kanitha. 
1CO.14.27	Na ye raan jam ne thoŋ kuc, ke ne ye ya rou, ka diak, ne ŋɛk ku ŋɛk; ku ye ran tok war: 
1CO.14.28	ku na ye ciɛn ran de wɛɛr, ke ne raan ye lɔ diu ne kanithaic; ku ye rɔt jaam ne guɔpde, ku Nhialic. 
1CO.14.29	Ne nebii ye jam keerou ka keediak, ku ye kɔc kɔk caaric. 
1CO.14.30	Ku na nyuuthe ran dɛ ye reer tɛɛn, ke ne ran tueŋ ye lɔ diu. 
1CO.14.31	We ye nyooth leu wedhia ŋɛk ku ŋɛk, bi kɔc kedhia ya pioc, ku bi ke ya duut piɔth kedhia; 
1CO.14.32	ku tiip ke nebii aaye tɔ ne riɛr de nebii; 
1CO.14.33	Nhialic acie ya Nhialiny de aliap, ee ya Nhialiny de dɔɔr, ci man yen tɔ ne kanithai ke kɔc cithiei yic kedhia.
1CO.14.34	Ne diar ye kethook deer ne luek yic: jam akene pal keek; ne ke ye tɔ ne riɛr thar, ci man de luɛl de looŋ eya. 
1CO.14.35	Na yiki piɔth naŋ ke bik nyic, ke ne ke ye roorken lɔ thiec bei: ee ya yicliɛr te ye tiik jam luaŋ de Nhialic. 
1CO.14.36	Yeŋo? ne wɛt de Nhialic lɔ biyic ne yin? ka ne bɔ enɔŋ yin yetok?
1CO.14.37	Na ye raan jam ye ye nebi, ka ye ka ke wei nyic, ke ne ye kaŋ nyic ka yake gar week, aaye ya looŋ ke Bɛnydit. 
1CO.14.38	Ku na ye ran ye kaŋ kuc, ke ne ke ye ke kuc.
1CO.14.39	Yen, mɛɛthcie, yaka nyooth kɔɔr areet, ku pɛlka jam de thook kucke. 
1CO.14.40	Ku ne kaŋ kedhia ye loi apiath, ku ye ke taau ne ɣɔnken.
1CO.15.1	Watmathcie, we ya lɛk ne welpiath can ke we wɛɛt, ku cakka ke loom eya, ku ye we ke kɔɔc thin: 
1CO.15.2	ku keeka ceneke we luɔk, te ye we ke muk, keeka can ke we piɔc, te cii gamduɔn ye ya ke de ciɛlic. 
1CO.15.3	We eka we ca lɛk ɣɔn tueŋ, ne ka eke ca loom, ne thon e thoue Kritho ne karɛckuɔ ci man de luɛl de kacigɔɔr; 
1CO.15.4	ku thiɛŋ cene ye thiɔk, ku jon cene e cɔk jɔt rɔt ne kol e diak ci man de luɛl de kacigɔɔr; 
1CO.15.5	ku tuɔl cen tuɔl enɔŋ Kepath, ku jɔl ya thiɛrkurou: 
1CO.15.6	ela ke ber tuɔl enɔŋ mɛɛthkeek wɛr thiɛrnyɛnydhiec netok; man cii biakdiit de keek ke doŋ ne piiric agut ci emane; ku jiɛl biak dɛ: 
1CO.15.7	ela ke tul enɔŋ Jakob; ku jɔl ya dutuuc kedhia: 
1CO.15.8	ku jal beer ŋem eya ne kɔc thaar kedhia, ci athɔrbei. 
1CO.15.9	An ye ran kor ne dutuuc yic, a kace piath bi ɣa ya cɔɔl dutuc, ne ŋet e can kanitha de Nhialic ya ŋet. 
1CO.15.10	Ku an ye tɔ ci mandie ne athiɛi de Nhialic; ku athiɛiden ci yiɛn ɣa ee cie ke de ciɛlic; ku an ci ya lui awar ke kedhia: ku kee cie ɣɛn, ee ya athiɛi de Nhialic e ye tɔ ke ɣa. 
1CO.15.11	Yen te yen ɣɛn ka keek, ke wɔ ye weet wuula, ku yaka ke gam.
1CO.15.12	Na ne Kritho yene weet ya ci jɔt ne thouic, ke yeŋo ye kɔk ke week jam yi cin jon de rɔt de kɔc ci thou? 
1CO.15.13	Ne ye ciɛn jon de rɔt de kɔc ye thou, ee te kene Kritho jɔt eya: 
1CO.15.14	ku ne Kritho kene jɔt, ee te ye weetda ya ciɛlic, ku kee te ye gamduɔn ya ciɛlic eya. 
1CO.15.15	Ee yic, ku wɔ cike yok ke wɔ ye duleek ke dhuɔm ke Nhialic; ne ke ye wɔ lek wuu Kritho acii Nhialic jɔt: man ete ken jɔt te cene kɔc ci thou ye jɔt. 
1CO.15.16	Na ce kɔc ci thou ye jɔt, ke Kritho akene jɔt eya: 
1CO.15.17	ku na ne Kritho kene jɔt, e kee te ye gamduɔn ya ciɛlic; ee te ŋuɔtka ne rɛɛcduɔnic. 
1CO.15.18	Ku jɔl kɔc ye nin ne Krithoic jɔlki ya maar a bik liu. 
1CO.15.19	Ne ye yepiire yetok yene ye wɔ ŋɔth ne Krithoic, kee te yuku ya kɔc ke nyin kuɛɛny wɛr raan ebɛn.
1CO.15.20	Emane Kritho ee rɔt jɔt ne thouic, ee ya akɔŋ de kɔc ye nin. 
1CO.15.21	Thou ee bɔ ne raan, ku ber jon de rɔt ber bɛn ne raan. 
1CO.15.22	Acit man ye kɔc thou kedhia ne Adam, yenekee cɔɔk bik kek ya piir ne Kritho. 
1CO.15.23	Ku ŋɛk ne nyindeic; Kritho ee ya akɔŋ, ku kɔc ke Kritho aabi e kuany cok ne jon de rɔt ne bɛnde. 
1CO.15.24	Ku bɔ thok, te ben ceŋ gam yin Nhialic, Wun; te cen dok nyaai ebɛn kene riɛr ebɛn. 
1CO.15.25	Abi ceŋ ne riɛl ya dhiil, agut te cen kɔc nɔŋ ater kene yen kac ne ecok. 
1CO.15.26	Ater ciɛn bi nyaai ne kaŋ cok kedhia ee thuɔu. 
1CO.15.27	Ee kaŋ kedhia taau ne yecok ne riɛrde. Na luele ye kaŋ kedhia aa taau ne riɛrde, e kee lagek ye yen man ci kaŋ taau kedhia ne riɛrde ee week. 
1CO.15.28	Na ci kaŋ kedhia taau ne riɛlde, ke Wa ne guɔpde eya abi ya tɔ ne riɛlde, riɛl de yen yen man ci kaŋ kedhia cɔk tɔ ne riɛlde, yeneka bii Nhialic ben ya ke dɛ ebɛn ne keriɛc ebɛn.
1CO.15.29	Yeŋo yiki loi kek keek man ye baptith ne nyin ke kɔc ci thouic? Na ci kɔc ci thou roth ye jɔt, ke yeŋo yene kɔc baptith ne nyinken yic? 
1CO.15.30	Ku yeŋo ye wɔ cool e tɔ ne thuɔthic ne thaa ebɛn? 
1CO.15.31	An ye meel ne nuɔm nuɔm ɣan ne week, mɛɛthcie, ci man yan ye loi ne Yecu Kritho Bɛnydiitda, Ya ɣan ye thou akolriɛc. 
1CO.15.32	Na ca ɣeet wɔ lai ne Epetho ci man ye kɔc ye loi, ke ye ɣa kony ne ŋo? Na ci kɔc ci thou roth ye jɔt, ke ne wɔ ciɛm ku dekku, ne thon bii wɔ thou nelamiak. 
1CO.15.33	Ne we cie dhoom: liɔp kene kɔc rac ee luɔi piath riɔk. 
1CO.15.34	Packa ne jik, ku duɔka rɛɛc ye loi; kɔk aaye Nhialic kuc; yekene aluɛl bak gup riɔc.
1CO.15.35	Ŋɛk abi thiec, Ye ye kɔc ci thou roth jɔt yiide? ku yiki gup yende te bii kek? 
1CO.15.36	Yin ye acim, ke ye com acie kul, ke ken guɔ thou. 
1CO.15.37	Ke ye com acie yeguɔp e ye tuɔl, ee nyin, ayin ya nyin de raau, ku lan yen nyin dɛ. 
1CO.15.38	Ku Nhialic eke ye yiɛn guɔp, ne tɛŋ cene tak, ku nɔŋ nyin ebɛn guɔpde peei. 
1CO.15.39	Riiŋ ebɛn ace thoŋ; raan ne riiŋde, ku lɛi ne riiŋde, ku rɛc ne riiŋde, ke dit ne riiŋde. 
1CO.15.40	Kanhial aatɔ eya, kene ka ke piny nom; nuɔm de kanhial aloi, ku nuɔm de kapiiny aloi. 
1CO.15.41	Akɔl ke nuɔmde, ku pɛɛi ke nuɔmde, ku kuel kene nuɔmden, kuel aacii nuɔm ke thoŋ. 
1CO.15.42	Yenekee cɔɔk de jon de rɔt de kɔc ci thou. Ee com ku lee luɛl; ee rɔt jɔt ku cii luel: 
1CO.15.43	Ee com ne nyiilic; ee rɔt jɔt ne nuɔm. Ee com ne niɔpic; ee rɔt jɔt ne riɛr. 
1CO.15.44	Ee com ne ye guɔp de raan; ku jɔt rɔt ke ye guɔp de wei. Na tɔ guɔp de raan, ke guɔp de wei atɔ eya. 
1CO.15.45	Yenekee gɔɔr yala, Ya Adam ran tueŋ ee jal ya tiɛp ye piir; Adam ciɛn ee jal ya jɔŋ ye kɔc yiɛn piir. 
1CO.15.46	Ke de jɔk ace tɔ tueŋ, ee ke de guɔp yenekee tɔ tueŋ; ku ke de jɔk atɔ ciɛn. 
1CO.15.47	Ran tueŋ e ye ke de piny, ee kepiiny; ran ciɛn e ye kenhial. 
1CO.15.48	Acit man de kepiiny, yenekee cɔɔk de kɔc piiny eya; acit man de kenhial, yenekee cɔɔk de kɔc nhial eya. 
1CO.15.49	Acit man nɔŋ wɔ ke thoŋ ke kepiiny, yenekee cɔɔk bi wɔ naŋ ke thoŋ ke kenhial eya.
1CO.15.50	Ekene eka luɛl, wɛɛt ke awa, ya riiŋ ku riɛm aace ceŋ de Nhialic leu ne lɔk; keyeluɛl aci kecieluɛl leu ne lɔk. 
1CO.15.51	Ŋɛmka, we ya lɛk kecikum; Ya wɔ ci bi nin wɔdhia; wɔ bi waar wɔdhia, 
1CO.15.52	elantoŋtɛi, ci lɔ nieu de nyin, ne kuɔth de tuŋ ciɛn: tuŋ abi kooth, ku kɔc ci thou aabi jɔt e ke cieluɛl, ku wɔ bi waar. 
1CO.15.53	Yeke yeluɛle abi kecieluɛl dhiil ne ceŋ, ku yekeyethoune abi keciethou dhiil ne ceŋ. 
1CO.15.54	Na ci yekeyeluɛle kecieluɛl ceŋ, ku na ci yekeyethoune keciethou ceŋ, ke wɛt abi ya yic wɛt ci gɔɔr yala, Ya thou acii tiɛm liek. 
1CO.15.55	Yin thou, tɔ tiɛmdu eno? Yin thou, tɔ munydu eno? 
1CO.15.56	Muny de thou yenekee rɛɛc, ku riɛr de rɛɛc yenekee loŋ. 
1CO.15.57	Eewuubi lɛc ya tɔ ke Nhialic, man ye wɔ yiɛn tiɛm ne Yecu Kritho Bɛnydiitda. 
1CO.15.58	Yen, wɛɛt ke awa nhiarke, yaka kɔɔc, ke we ci roth week; yaka kuɛth ne luɔi de Bɛnydit ne nyindhia, ne nyiny nyic we luɔiduɔn ke cie ke de ciɛlic enɔŋ Bɛnydit.
1CO.16.1	Emane ka ye juɛr kɔc cithiei, aabak ya loi, ci man e can e nyuɔth kanithai ke Galatia. 
1CO.16.2	Ne kol tueŋ de wik ke ne ŋɛk ne week ye kede week, te yen naŋ keden piath, bi ya ciɛn juɛr te can bɛn. 
1CO.16.3	Ku na ɣɛɛt, ke kɔc bakke nyooth ne thoon, aabake cɔk leer miɔcduɔn Jeruthalem: 
1CO.16.4	ku na piath lɔdie eya, ke an lɔ wɔne keek. 
1CO.16.5	Ku an bi lɔ enɔŋ week, te can Makedonia kan teekic; 
1CO.16.6	Makedonia aba teekic, ku week an bi yen lɔ reer wɔne week, abi yen ya mɛi ebɛn, bak ɣa lɔ kuɔny ne lɔ tueŋ ne ɣan kedhia kɛny ɣan keek. 
1CO.16.7	Acie ba we bar yene kaar; ɣan ŋath reer wɔne week emath, te pɛle Bɛnydit en. 
1CO.16.8	Ku an bi reer ne Epetho agut kol de Thiɛrdhiec; 
1CO.16.9	ne thoŋ diit piɛth ci liɛp an, ku kanɔŋ kɔc ke ater juec.
1CO.16.10	Na lɔ Timotheo we neem, ke ne ye reer kene week ke ce riɔc, ee luɔi de Bɛnydit loi, ci mandie eya: 
1CO.16.11	ne ye ciɛn ran ye yen tɔɔn. Ku kuɔnyka ne lɔ tueŋ ne dɔɔr, bi bɛn enɔŋ ɣɛn: an ŋɔth bɛnden kene mɛɛth. 
1CO.16.12	Ku Apolo wanmaathda, aca lɔŋ areet bi lɔ enɔŋ we kene mɛɛth: ku kacie piɔnde ye bi lɔ emane; abi lɔ ne kolden leu en lɔ.
1CO.16.13	Yaka tiit, yaka kɔɔc ecap ne gamic, yaka lui ci kɔc, yaka riɛr. 
1CO.16.14	Yaka ke yaka loi ebɛn yaka loi ne nhiɛr.
1CO.16.15	We yake lɔŋ, mɛɛthcie (we nyic dhien de Thepana, ke yene ye akɔŋ de Akaya, ku cik roth taau bik kɔc cithiei ya luɔi), 
1CO.16.16	we laŋ keek bak kɔc cit keek ya riɛu ku raan ebɛn ran ye luɔi kuɔny ku ye lui. 
1CO.16.17	Ku an ye piɔu miɛt ne bɛn de Thapana ku Portunato ku Akayiko: ne ke cik kek ɣa yiɛn bianduɔn ne ci dak. 
1CO.16.18	Aa tiɛpdie piir kene keduɔn: yen yaka piath de kɔc yinya nyic.
1CO.16.19	Kanithai ke Athia aaye we muɔth. Ku Akula kene Pirithika aaye we muɔth areet ne Bɛnyditic, kene kanitha ye tɔ ɣonden. 
1CO.16.20	Mɛɛth kedhia aaye we muɔth. Mathka roth ne ciɛm lajik.
1CO.16.21	We maath keek ne ciindie ɣan Paulo. 
1CO.16.22	Na ce raan Bɛnydit ye nhiar, ke ne ye ya anathema. 
1CO.16.23	Eeyabi athiɛi de Yecu Kritho Bɛnydiitda bi ya tɔ kene week. 
1CO.16.24	Nhiɛrdie abi ya tɔ kene week wedhia ne Yecu Krithoic. Amen.
2CO.1.1	Paulo, metuny de Yecu Kritho ne piɔn de Nhialic, ku Timotheo wanmaathda, aagɛɛr kanitha de Nhialic tɔ ne Korintho, kene kɔc cithiei ceŋ Akaya ebɛn: 
2CO.1.2	Eewuubi athiɛi ya tɔ kene week ku dɔɔr de Nhialic Awada, ku Yecu Kritho Bɛnydit.
2CO.1.3	Eewuubi athiɛi ya tɔ kene Nhialic Wun e Bɛnydiitda Yecu Kritho, Wun de kac de piɔu, ku ye Nhialiny de duɔt de piɔu ebɛn; 
2CO.1.4	man ye wɔ duut piɔth ne ka ye wɔ dhal kedhia, buk kɔc ye naŋ kadhal ke buk ke ya leu ne duɔt piɔth, ne duɔt ye Nhialic wɔ duut piɔth. 
2CO.1.5	Acit man e dite guɔm de Kritho enɔŋ wɔɔk, yenekee cɔɔk ye duɔtdɛn de wɔpiɔth dit eya enɔŋ Kritho. 
2CO.1.6	Ku na ciɛk ya naŋ kadhal wɔ, e kee ya ke de duɔt de wepiɔth ku luaŋduɔn; ka na cak wɔ ya duut piɔth, e kee ya duɔtduɔn de piɔu, man ye we kony te ye we guɔm luut, guɔm toŋ ye wɔ gum. 
2CO.1.7	Ku ŋɔthdɛn de week ee lɔcap; ayuku nyic, te ye we naŋ guɔm bianduɔn, ke yenekee cɔɔk de duɔt de piɔu eya. 
2CO.1.8	Wɔ ye piɔth ciɛn bak kadhal wɔ ya kuc, mɛɛthkuɔ, ka ci wɔ niɛn piny ne Athia thuetuke ne jot, agut te cin wɔ ŋɔthdɛn de piir: 
2CO.1.9	ee yic, wɔ wɔ ci thuɔu thol, acuk roth beer gɛi roth, a ye Nhialic man ye kɔc ci thou jɔt: 
2CO.1.10	yene luak wɔ ne yethon diiteic, ku kabi ya luak: ye yen man ci wɔ ŋathda taau en bi ya dhiac ke ye wɔ luɔk eya. 
2CO.1.11	Ku we ci wɔ kony eya ne lɔŋduɔn bi kɔc juec leec ne keda, ne miɔc ci yiɛn wɔɔk ne lɔŋ de juaac.
2CO.1.12	Lɛcdɛn de roth ee yenla, ee ya lek de nyiny de piɔthkuɔ, ne lajik ku yic de Nhialic, ee cie ya nyiny de kaŋ de guɔp, ee ye ya athiɛi de Nhialic, yene ye wɔ roth muk ne piny nom, ku cii wɔ lui areet ne week yic. 
2CO.1.13	Acin kɔk yukuke gar week, aaye keeka yakake ciirke, ku nyiɛckake, ku kaŋaath ya bak ya dhiac ne nyicic agut en athɛɛr: 
2CO.1.14	ci man e cii we wɔ ya nyic ne baŋ tok eya, ke wɔ ye ya lɛcduɔn, ci week man ye ya lɛcda eya, ne kol de Bɛnydiitda Yecu.
2CO.1.15	Gam de yekene, yenekee can piɔu naŋ lɔ enɔŋ week, bak ya naŋ piath ye yic rou; 
2CO.1.16	ku ba lɔ teek Makedonia ne week, ku ba we bɛr lɔ dhuɔk ne Makedonia, ku bak ɣa lɔ kuɔny ne kenydien kɛny an tueŋ laar Judaya. 
2CO.1.17	Yen na yen piɔu la, ke ɣan ye ɣoc? ka ka yake tak, yake tak ci ka ke guɔp, ba ya luel ya kee ye ku bɛr ya aa? 
2CO.1.18	Ci man ye Nhialic naŋ adot, wɛt yuku lɛk week acie ya kee ye ku berku wuu aa. 
2CO.1.19	Wen de Nhialic, Yecu Kritho, man e ye wɔ we wɛɛt, yii ɣɛn wɔne Thiluano ku Timotheo, ee cie lɔ kee ye, ku ber ye aa, ee ye ya kee ye enɔŋ en. 
2CO.1.20	Na cak ka ci luel ne Nhialic ya de, e kee ya kee ye enɔŋ en: yen Amen ee ya kede eya, ne nuɔm de Nhialic ne wɔɔk. 
2CO.1.21	Yen ke ye wɔ cɔk kaac wɔne week ne Krithoic, ku ke ye wɔ tɔc, ee ya Nhialic; 
2CO.1.22	man ci wɔ jiit eya, ku ci wɔ yiɛn piɔth guut de Jɔŋdit.
2CO.1.23	An ye Nhialic cɔɔl duleŋ de tiɛpdie, ee pal week yenekee can lɔ Korintho. 
2CO.1.24	Ku kacie ke ye wɔ ya bany ke gamduɔn, ee yuku ya mekuuny ke yumduɔn de piɔu: ne ke ye we kɔɔc ne gam.
2CO.2.1	Ku yekene aca tak areet ne ɣapiɔu, ye caa beer lɔ enɔŋ week ka rac piɔu. 
2CO.2.2	Na ya we cɔk rac piɔth, ke yeŋa ye an cɔk mit piɔu, cie yeran toŋ ca cɔk rac piɔu? 
2CO.2.3	Ɣan e gar yekene, kɛlke, na miak ku laar, ke an yok rɛɛc de piɔu enɔŋ kɔc ete lan ke piɔu yum; ne gei yan rɔt gɛi week wedhia, ke lɔyumdien de piɔu ye ya lɔyumduɔn de piɔu wedhia. 
2CO.2.4	We we garke ne kediit dhal ɣayic ku tɔɔk de piɔu ku piau de anyin; ee cie bak piɔth ya rɛɛc, ee bak ya nyic ke we ya nhiar ne nhiɛr gok diit lɔwai.
2CO.2.5	Ku na ye ran ci rɛɛc de piɔu cɔk bɔ, e kacie rɛɛc de piɔudie, e kee ya keduɔn wedhia ne biak tok (kɛlke wɛidie bi yic thiɛk enɔŋ week). 
2CO.2.6	Yewɛiye cene yerane waai ne juaac adit enɔŋ en. 
2CO.2.7	Yen ee te yaka puɔl, ku yaka duut piɔu, kɛlke yerane bi yic wuɔp ne rɛɛcden de piɔu. 
2CO.2.8	Yen we laŋ keek bi nhierduɔn dhuɔk nom thin. 
2CO.2.9	Yekene yenekee gar an week, ba we them, lan ye we naŋ rieu ne kaŋ kedhia. 
2CO.2.10	Ran ye we ke dɛ puɔl, aya puɔl eya: ke ya puɔl, e kaya pal keduɔn ne Krithoic; 
2CO.2.11	bi Catan wɔ cuɔk ye tiam: adhuɔmde ayuku nyic.
2CO.2.12	War ɣɛɛt an Toroa ne ke de welpiɛth ke Kritho, ku ci ɣa liɛp thok ne Bɛnyditic; 
2CO.2.13	guɔ ciɛn lɔŋ de weicie, ne yok kɛn ɣan Tito wanmaath yok: guɔ ke waan, ku ciɛth Makedonia. 
2CO.2.14	Eeyabi lɛc ya tɔ ke Nhialic, man ye wɔ luut ne ŋɔɔr ne tiɛm ne Krithoic, ku ye amitiny de nyinyde nyuɔɔth ne wɔɔk ne ɣan kedhia. 
2CO.2.15	Wɔ ye ya amitiny de Kritho lɔ enɔŋ Nhialic, ne kɔc ye luɔk, ku ne kɔc ye thou; 
2CO.2.16	kene ee naŋ amitiny de thou agut thou, ku nɔŋ kene amitiny de piir agut piir. Ku yeŋa ye keekake leu? 
2CO.2.17	Aaye wɔɔk, ku wɔ cie ciɛt juaac, ye wɛt de Nhialic riɔk: wɔ ye ciɛt kɔc yith, ku yuku ciɛt ka ke Nhialic, yeneka ye wɔ jam ne Nhialic nom, ne Krithoic.
2CO.3.1	Beerku lec de wɔnhiim gɔɔc? ka ŋɛŋku, ci man de kɔk, thoon ke lec de wɔnhiim enɔŋ week, ka lecduɔn de wɔnhiim enɔŋ kɔc kɔk? 
2CO.3.2	We ye thonda, thon ci gaar ne wɔpiɔth, ci nyic ku ye ciir ne raan ebɛn; 
2CO.3.3	ku kee we nyuɔɔth ke we ye ya thon de Kritho, cuk gɔɔr, ku kee cuk gar ne yiŋki, ee garku ne Jɔŋdiit de Nhialiny ye piir; ku kee cuk gɛɛr ne kur ci ke guaŋ yic, aake gɛɛruke ne ka cit ka ci guaŋ yic, ye ya piɔth ke riiŋ. 
2CO.3.4	Wɔ ye roth gɛi Nhialic ne Kritho wuula: 
2CO.3.5	ku wɔ cie leu ne gupkuɔ buk ya tak wuu nɔŋku kedɛn de riɛrda; leu ye wɔ luɔi leu ee ya ke de Nhialic; 
2CO.3.6	yen man ci wɔ cɔk leu luɔi yuku awuut ke man jot; ku cii ye ke de loŋ ci gɔɔr, ee ke de jɔŋdit: loŋ ci gɔɔr ee nɛk, ku jɔŋdit ee wei miaac. 
2CO.3.7	Na ne luɔi de thou, ci gɔɔr ne kur kɔth, bɔ ne nuɔm, agut te ci mith ke Yithrael Mothe ye leu ne ɣoi nyin ne dheeŋ de yenyin, ku yedheeŋe ee lɔ ke guut, 
2CO.3.8	ke yeŋo cii luɔi de jɔŋdit ye jal naŋ nuɔm? 
2CO.3.9	Na ye luɔi de lukwei naŋ nuɔm, ke luɔi de lajik ee ye wuɔr ne nuɔm. 
2CO.3.10	Neyic ke e ci cɔk nɔŋ nuɔm ee ce cɔk nɔŋ nuɔm yala, ee ne ke de nuɔm bi ya war. 
2CO.3.11	Na ne yeke ye jaale ye naŋ nuɔm, ke ke ye dhiac ee ye waan ne nuɔm.
2CO.3.12	Yen yeman nɔŋ wɔ yeŋathe, acii wɔ ya ŋeeny areet ne jam, 
2CO.3.13	ku wɔ ce cit Mothe, man e ye yenyin kum, kɛlke mith ke Yithrael bi thok de yeke ye jaale ya ŋem egɔk: 
2CO.3.14	aake rir nhiim, ke ye yeke ye kuɔme ye dhiac ne kuɔmic, agut ci emane, te yene man thɛɛr ciir, ke ci jal guɔ jaal ne Krithoic. 
2CO.3.15	Ku aɣet ci emane, te yene Mothe ciir, ke ke ye kuɔm ee dhiac ne kepiɔth. 
2CO.3.16	Ku na ye dhuk enɔŋ Bɛnydit, ke ke ye kuɔm aye nyaai. 
2CO.3.17	Bɛnydit ee ya Jɔŋdit emane: ku te ye Jɔŋdiit de Bɛnydit tɔ thin, yenekee naŋ nomlaau. 
2CO.3.18	Ku wɔɔk wɔdhia, wɔ ye ciɛn ke de kum, ku wɔ ye ciɛt mandar nuɔm de Bɛnydit ayuku nyuɔɔth, ku wɔ ye war ne yeguɔp toŋeic jal ne nuɔmic lɔ ne nuɔmic, ci ke ci bɛn enɔŋ Bɛnydit Jɔŋdit.
2CO.4.1	Yen yeman nɔŋ wɔ yeluɔine, ci man ci wɔ naŋ kac de piɔu, wɔ cie niɔp: 
2CO.4.2	ku wɔ ci ka ci kum ke yicliɛr waan, wɔ cie cath ne pɛl, ku cuk wɛt de Nhialic ye gam ne adhuɔm; ye ya nyooth de yic yene ye wɔ roth gam tɛŋ de raan ebɛn piɔu ne Nhialic nyin. 
2CO.4.3	Ku na ci welpiɛthkuɔ kum, e kaaya kum ne keyic keek man ye thou: 
2CO.4.4	kɔc ci nhialiny de yepinye nom ke cɔɔr piɔth kek kɔc cie gam, a go ɣɛɛr de welpiɛth ke nuɔm de Kritho, man ye kɛɛr de Nhialic, cuɔk ye run ne kegup. 
2CO.4.5	Wɔ cie weet ne roth, kee ya Yecu Kritho ne ye Bɛnydit, ku wɔ ye ya awuutkuɔn ne ke de Yecu. 
2CO.4.6	Emane ee Nhialic, yenekee jam, Ye ɣɛɛr abi cuɔl thiaiyic, ke ci mer ne wɔpiɔth, bi ɣɛɛr de nyiny de nuɔm de Nhialic nyuɔɔth ne Yecu Kritho nyin.
2CO.4.7	Ku wɔ ye naŋ yekepiɛthe ne tony de tiɔpic, bi dit de riɛr bi ya ke de Nhialic, ku ci ye ya keda. 
2CO.4.8	Wɔ yeke nhiac ne biɔk kedhia, ku wɔ cie ciɛn ɣɔr; wɔ ye liaap nhiim, ku wɔ cie ciɛn ŋɔth; 
2CO.4.9	wɔ ye cop, ku wɔ cie ciɛn kuny; wɔ ye bar piny ne biok, ku cie ɣet wei; 
2CO.4.10	wɔ ye thuɔu de Yecu ɣaac ne wɔgup akolriɛc, bi piir de Yecu bi ya tic ne wɔgup. 
2CO.4.11	Wɔ wɔ kɔc ye piir wɔ ye yiɛn thou ne ke de Yecu akolriɛc, bi piir de Yecu ya tic eya ne riiŋdaic. 
2CO.4.12	Yen thou ee cath ne wɔyic, ku cath piir ne weyic. 
2CO.4.13	Eman nɔŋ wɔ jɔŋ de game, ci man de kacigɔɔr, Ya kaca gam, ku yeneka yan jam; ke yuku gam eya, ku yeneka ye wɔ jam eya; 
2CO.4.14	ne nyiny nyic wɔ yen, yen man e jɔt Bɛnydit Yecu abi wɔ jɔt eya wɔne Yecu, ku kabi wɔ laar wɔne week. 
2CO.4.15	Kaŋ kedhia aaye tɔ ne keduɔn, bi athiɛi, ci jɔpic ne juaac, bi lɛc ya cɔk dit enɔŋ nuɔm de Nhialic.
2CO.4.16	Yen wɔ cie niɔp; na cak ran biyicda ya lɔ ke jiɛl, ke ran de baŋthinda ee jɔt ne nyindhia. 
2CO.4.17	Ke piɔl ye wɔ dhal, ye ke de emane, ee wɔ yiɛn thiɛk diit de nuɔm athɛɛr; 
2CO.4.18	wɔ cie daai ne ka yeke ɣoi, aaye ya ka cie ɣoi: ne ke ye ka yeke ɣoi ya ka ke emane, ku ye ka cie ɣoi yiki ya ka ke athɛɛr.
2CO.5.1	Ayuku nyic na nyiɛie ɣon piiny de akemada, ke wɔ ye naŋ ɣot enɔŋ Nhialic, ke kene loi ne kɔc cin, ye ceŋ athɛɛr, tɔ pan nhial. 
2CO.5.2	Wɔ ye keŋ ne yekeneic neyic, a wɔ ye ŋueny ne kum bene wɔ kum ne ɣondɛn ye bɛn nhial: 
2CO.5.3	na bi yenla te bene wɔ kum, ke wɔ ci bi ya yok ne tat. 
2CO.5.4	Neyic wɔ kɔc ye tɔ ne yeakemaneic wɔ ye keŋ, ne kathiek jɔtuke; acie wɔ ye piɔth ciɛn kum de wɔɔk, ee te ye wɔ kum, bi ke ye ya ke de piny nom bii piir liek. 
2CO.5.5	Ke cak wɔ ne yekene ee Nhialic, man e yin wɔ Jɔŋdit ne ye cit. 
2CO.5.6	Yen wɔ ye naŋ ŋeeny piath, ku kayuku nyic, te ye wɔ wɔgup ceŋ, ke wɔ ye liu enɔŋ Bɛnydit 
2CO.5.7	(ne ke ye wɔ cath ne gam, ku cii ye ya ŋem de nyin); 
2CO.5.8	wɔ ye naŋ ŋeeny piath, yeneka ya luel, ku wɔ ye piɔth naŋ buk ya liu ne wɔgup, ku buk ya ceŋ wɔne Bɛnydit. 
2CO.5.9	Yen ke yuku kɔɔr eya, te ye wɔ tɔ baai ka te ye wɔ liu, ee buk ya ka mit enɔŋ en. 
2CO.5.10	Wɔ wɔdhia wɔ bi tic dhiil ne luŋ de Kritho nom; a ŋɛk abi ka ke guɔp cike loi loom, ci man de keden ci loi, te piɛth en ka te rɛɛc en.
2CO.5.11	Yen nyiny nyic wɔ yen ke Bɛnydit yene riɔc, yeneka ye wɔ kɔc kuɛm nhiim, ku wɔ ci cɔk tiɛc enɔŋ Nhialic; ku kaya ŋɔɔth ke wɔ ci cɔk tiɛc ne nyinyduɔn de piɔuic eya. 
2CO.5.12	Wɔ ci wɔnhiim beer lɛc week, ee buk we ya cɔk ye noom ne keda, bak ya naŋ ke yaka dhuɔk kɔc ye nom ne ke de nyin, ku cie ke de piɔu. 
2CO.5.13	Na cakku ya miɔl, e kee ya ke de Nhialic, ku te cie wɔ ya lɔ diu, e kee ya keduɔn. 
2CO.5.14	Nhiɛr de Kritho ekee wɔ dɔk; ne ke ye wɔ ye tak wuula, wuu kanɔŋ toŋ ci thou ne raan ebɛn, a raan ebɛn ee thou: 
2CO.5.15	ku kee thou ne raan ebɛn, bi kɔc ye piir bik ya cuɔk ye dhiac e kee ye piir ne gupken, yiki piir ne toŋ ci thou ne keden ku ci rɔt bɛɛr jɔt. 
2CO.5.16	Yen acin ran yuku bɛɛr nyic ne guɔp: na ne wɔ cak Kritho nyic ne guɔp, e kacuk ye bɛɛr nyic ne guɔp emane. 
2CO.5.17	Yen na ye raan ye tɔ ne Krithoic, e kee ya ke ci cak jot: ka thɛɛr aa jaal; ŋɛmka, aaya ka jot. 
2CO.5.18	Ku keriɛc ebɛn ee ya ke de Nhialic, yen man ci wɔ dhuɔk rɔt ne Kritho, ku yin wɔ luɔi ye kɔc dhuɔk en; 
2CO.5.19	buk ya lek, wuu Nhialic ee tɔ ne Krithoic dhuk rɔt piny nom, ku cii kɔc dhuk kɔth rɛɛcden, ku yin wɔ wɛt de dhuk rɔt kɔc.
2CO.5.20	Yen wɔ ye atoc ke ke de Kritho, ee ciɛt Nhialic yene ye coot ne wɔɔk: a we yukuke lɔŋ ne ke de Kritho, bak dhuk enɔŋ Nhialic. 
2CO.5.21	Yen man e kuc rɛɛc aci cɔk ye rɛɛc ne keda, buk jal ya lɔjiŋ de Nhialic ne yeyic.
2CO.6.1	Luɔi ye wɔ lui wɔne yen netok ayook wɔ week eya, duɔke we bi athiɛi de Nhialic ya loom ne ciɛlic 
2CO.6.2	(ne kee cen jam,
2CO.6.2	Ye yin ee ya piŋ ne kol de miɛt de piɔu,
2CO.6.2	Ku ya yi kony ne kol de luak:
2CO.6.2	ŋɛmka, ee kol de miɛt de piɔu emane; ŋɛmka, ee kol de luak emane): 
2CO.6.3	duɔka ke yene kɔth ye loi, kɛlke luɔida bi ya maan; 
2CO.6.4	ku buk roth ya nyuɔɔth ne keriɛc ci awuut ke Nhialic, ne guɔm ditic, ne kadhal wɔyic, ne ka dɛkkuke, ne ka rar wɔ, 
2CO.6.5	ne duiyic, ne macic, ne ajaakic, ne luɔi thiekic, ne tiɛtic, ne thielic; 
2CO.6.6	ne lɔcar e piɔu, ne nyicic, ne guɔm ditic, ne kac de piɔuic, ne Jɔŋdiit Lajikic, ne nhiɛr luɔi, 
2CO.6.7	ne wɛt de yic, ne riɛr de Nhialic; ne alanh weeth de lajiik biak ciɛm ku biak cuec, 
2CO.6.8	ne nuɔm ku ne cuɔk rieu, ne thoŋ rac ku thoŋ piath; ci medhuum ku ye ya yic, 
2CO.6.9	ci kɔc kucke ku ye ke nyic apiath; ci ka thou, ku ŋɛmka, wɔ ye piir; ci ka yeke yɔŋ, ku ceke nɛk; 
2CO.6.10	ci ka ye dhiau, ku yeki piɔth lɔyum ne nyindhia; ci aŋaaŋ, ku ye juaac cɔk ye acibany; ci kɔc cin kaŋ, ku yiki naŋ kaŋ kedhia.
2CO.6.11	We cuk liɛp wɔthook, We Korinthoi, wɔ ci piɔth dit ne week. 
2CO.6.12	We cuk ye nhiac, we eka ye roth nhiac ne piɔthkuɔn yic. 
2CO.6.13	Emane yaka wɔ dhuɔk ke yinla (an jam ci ke jiɛm miththiicie), yaka piɔthkuɔn cɔk dit eya.
2CO.6.14	Duɔka ye mat e wacwac wene kɔc ken gam: ye lajik kene rɛɛc mat yiide? ka ye man cit e ŋo ye tɔ enɔŋ ɣɛɛr ku cuɔl? 
2CO.6.15	Thoŋ man de Kritho yede kene Belial? yeŋo ye rɔm ne ran ye gam kene ran cie gam? 
2CO.6.16	Ka ye luaŋ de Nhialic mat yede kene eidool? wɔ ye ya luaŋ de Nhialiny ye piir, ci man cene ye luel ne Nhialic, Ye ɣan bi ya ceŋ ne keyic, ku ya cath ne keyic, ku an bi ya ya Nhialinyden, ku kaabi ya ya jurdie. 
2CO.6.17	Yen
2CO.6.17	Baka bei ne keyic, ku yaka roth week,
2CO.6.17	yeneka luel Bɛnydit,
2CO.6.17	Ku duɔka ke col ye jak;
2CO.6.17	Ku we ba loom,
2CO.6.18	Ku an bi ya ya Wuɔrduɔn,
2CO.6.18	Ku we bi ya ya wɛɛtcie ku nyaldie,
2CO.6.18	yeneka luel Bɛnydiit Nɔŋ Riɛr Ebɛn.
2CO.7.1	Yen eman ye wɔ naŋ keekacike luelka, kɔc nhiarke, ke ne wɔ wak roth ne acol de guɔp ebɛn ku tiɛp, ku yuku lajiŋda cɔk ye lɔcar ne riɔc de Nhialic.
2CO.7.2	Liɛpka wepiɔth wɔɔk: acin ran cuk luɔi rɛɛc, acin ran cuk riɔk, acin ran cuk dhoom. 
2CO.7.3	Acie ya we luɔkwei yene luɛl: ne kee can e kan luel, Ya we ye tɔ ne wɔpiɔth ne thon ye ya tok ku piir ye ya tok. 
2CO.7.4	Ŋeenydien de jam ne week ee dit, ku ye lɛcdien de rɔt dit ne week: an ci duɔt de piɔu kueth, ku an ci thiɔŋ ne yum de piɔu ne ka ye wɔ dhal yic kedhia.
2CO.7.5	Waar bii wɔ Makedonia, e kee cin lɔŋ ne wɔgup, wɔ wɔ ci ya naŋ ka ye wɔ dhal ne biɔk kedhia; tɔɔŋ ne baŋ biyic, ku riɔc ne bianthin. 
2CO.7.6	Go wɔ duut piɔth ne bɛn de Tito, ye yen man ye kɔc kor piɔth duut piɔth, ye Nhialic; 
2CO.7.7	ku kacie bɛnde yetok, ee duɔt e cene ye duut piɔu ne weyic eya, ee wɔ cɔk piŋ kɔɔrduɔn, ku dhienduɔn, ku tɛŋ piɛthduɔn ne ɣɛn; a guɔ piɔu jal miɛt areet. 
2CO.7.8	Na ne we ca cak gut piɔth ne thondie, ke an cie dhiau; te e can cak dhiau, ne ke can e ŋem ke yethone ci we gut piɔth, te ciɛk en ya yuul. 
2CO.7.9	Emane an ci piɔu lɔyum, ku kacie cak piɔth dhiau, ee cak wel de piɔu yok ne yedhien de piɔuneic: we we cɔk dhiau piɔth ne luɔi de Nhialic piɔu, bi ya ciɛn ke ye we nɔk ne wɔɔk. 
2CO.7.10	Dhien de piɔu de luɔi de Nhialic piɔu ee wel de piɔu bɛi agut luak: wel de piɔu cie naŋ dhieu: ku dhien de piɔu de tiɔp nom ee thou bɛi. 
2CO.7.11	Ŋɛmka yekene, dhienduɔn de piɔu de luɔi de Nhialic piɔu, lan cen we yiɛn tɛŋ dit, ee yic, ku kunyduɔn de roth, ee yic, ku ɣokduɔn, ee yic, ku riɔcduɔn, ee yic, ku kɔɔr, ee yic, ku ŋueny, ee yic, ku guur! We ci roth nyuɔɔth ke we lɔcar ne ke dɛ ebɛn ke ye loi. 
2CO.7.12	Yen na ca we cak gar, ke ɣan ee ce gar ne ke de ran ci rɛɛc ya loi, ku cii ye ke de ran ci luɔi rɛɛc, ee bi diɛrdiitduɔn ye we diɛr ne wɔɔk bi ya cɔk tiɛc enɔŋ week ne Nhialic nyin. 
2CO.7.13	Yen wɔ ci duut piɔth: ku duɔtdɛn de piɔu eka ye wɔ piɔth lɔyum areet ne yum de piɔu de Tito, ne ke cene weike cɔk jot ne week wedhia. 
2CO.7.14	Na ne nɔŋ ke can we lɛc nhiim enɔŋ en ne keduɔn, ke an ee ken yic ya liɛr; ku ci man cii wɔ we lɛk ne kaŋ kedhia ne yic, yenekee cɔɔk de lɛcda eya, man e luel ne Tito nom, ee jal yok ne ye yic. 
2CO.7.15	Ku nhiɛrden de yeyic de week ee dit areet, ne ciit yen enom ciɛt ne gam cii we weetde gam wedhia, ku ne luɔr cii we ye loor ne riɔc ku lɛth. 
2CO.7.16	Ɣan ye piɔu lɔyum ne ke yan naŋ ŋeeny piath ne keriɛcic ebɛn ne week.
2CO.8.1	Dɛ eka, mɛɛthcie, we yukuke cɔk nyic athiɛi de Nhialic ci yiɛn kanithai ke Makedonia; 
2CO.8.2	wuu, ne them diit de kaŋic ka ye ke dhal, ee ci yumdiitden de piɔu ku ŋɔɔŋ diitden jal ya dit agut bany de kaken ke miɔɔc. 
2CO.8.3	We ya lɛk, Ya kaa ke leuki ya miaac, agut ka cikke ye leu, yikike miaac ne piɔthken; 
2CO.8.4	goki wɔ ya lɔŋ ne yethiɛiye ne loŋ dit, bik ya mat ne kuny de kɔc cithiei: 
2CO.8.5	goki ke e ŋathku wuɔr ne ke cik kek roth kɔŋ Bɛnydit, ku jɔl ya wɔɔk ne piɔn de Nhialic. 
2CO.8.6	A goku Tito yɔɔk, bi yeathiɛiye lɔ dhuɔl week eya ci man e cen e kan gɔɔc. 
2CO.8.7	Yen na ye kaŋ kedhia kut enɔŋ week, go ya gam, ku jam, ku nyic, ku nyiɛc luɔi ebɛn, ku nhiɛr ye we wɔ nhiar, ke ne yeathiɛiye ye bɛɛr dit eya enɔŋ week. 
2CO.8.8	We caake jiɛm ne loŋ, ee ya them yan yic de nhiɛrduɔn them ne nyiɛc luɔi de kɔc kɔk. 
2CO.8.9	Athiɛi de Bɛnydiitda Yecu Kritho anyiɛcka, cen ya aŋaaŋ ne week, ke ne cak ya acibany, bak ya bany ne ŋɔɔŋde. 
2CO.8.10	Emane an luel luŋdie yala, ya kee piath enɔŋ week, we kɔc eke kɔn e gɔɔc runwaar, ku kee cie ya luɔi nyin, ee ye tɔ ne wepiɔth eya. 
2CO.8.11	Ku thɔlka luɔi eya emane; bak ke yaka leu ne luɔi thol, ke e tɔ ne wepiɔth. 
2CO.8.12	Na ye naŋ ke e ye tɔ ne wepiɔth, e kaye loom ci man tɔ en ke raan, ku cii ye ciɛt ke liu. 
2CO.8.13	Acie yekene yene ya luel, acie bi ke de kɔc kɔk yic ya pial, ku ye yic thiɛk enɔŋ week; 
2CO.8.14	ee bi ya thoŋ; ku bi kuɛthduɔn bi dakden kony emane, ku bi kuɛthden bi dakduɔn bɛr ya kony eya; bak jal ya thoŋ: 
2CO.8.15	ne ke cene e gɔɔr, Ya ran ci kajuec kuany ee ciɛn ke ye doŋ wei, ran ye kalik kuany ee ciɛn ke ye dak.
2CO.8.16	Eeyabi lɛc ya tɔ ke Nhialic, yen man ci yediɛr diite taau ne Tito piɔu ne week. 
2CO.8.17	Ee yic, ee ci yookda gam; ku kee diir en ne guɔpde, a go lony dhol leer enɔŋ week ne guɔpde. 
2CO.8.18	Goku wanmaathda cɔk lɔ kene yen, ran ye leec ne welpiath ne kanithai yic kedhia; 
2CO.8.19	ku kacie yekene yetok, ee ran e cii kanithai lɔc bi ya cath kene wɔɔk ne luɔi de yeathiɛineyic, ku yuku loi ne nuɔm de Bɛnydit, ku jɔl ya kɔɔrdɛn de piɔu. 
2CO.8.20	Yekene aye wɔ roth tiit, kɛlke nɔŋ ran bi wɔ ya maan ne yemiɔcneyic, ke yuku tek. 
2CO.8.21	Ee rieu de kaŋ yeneka yuku tak, ku kacie ya ya Bɛnydit nyin yetok, ee ya kɔc nyin eya. 
2CO.8.22	Ku wɔ ci wanmaathda tuɔɔc kene keek, ran e goku dai yok ke nyic lui ne kajuec yic, ku kee jal ya nyiɛc lui areet emane ne gei diit cen rɔt gɛi ne week. 
2CO.8.23	Ku na nɔŋ ran ye thiec ne Tito, e kee math ku kee lui kene ɣɛn ne keduɔn; ka ne mɛɛthkuɔ, e kaaye dutuuc ke kanithai, keeka ye nuɔm de Kritho. 
2CO.8.24	Yen yaka ke nyuɔth yic de nhiɛrduɔn ne kanithai nyiin, ku yic de lɛcda ne week.
2CO.9.1	Ace piath enɔŋ an ba gɛɛr enɔŋ week, ne ke de miɔc de kɔc cithiei: 
2CO.9.2	we nyiɛcke ke we ye piɔth naŋ miɔc, yenekee lɛc ɣan wenhiim enɔŋ keek kek kɔc ke Makeondia, ya Akaya ee go rɔt juir runwaar, a go ŋuenyduɔn kɔc juec ke keek cuɔth piɔth. 
2CO.9.3	Ku an ci meethkuɔ tuɔɔc, bi lecdɛn de wenhiim bi cuɔk ye ya ciɛlic ne yekene; bi we ya yok ke we ci juir, ci man e can e luel: 
2CO.9.4	kɛlke, na yen bɛn wɔne muɔny Makedonia, ku yok week ne ken roth juir, ke wɔɔk (acie week e luelkuke), wɔ bi yic liɛr ne yegei de rɔtne. 
2CO.9.5	Yen acaal ya piɛth ba mɛɛth yɔɔk, bik ŋɔɔr enɔŋ week, bik miɔcduɔn e cak luel kan lɔ kuɔtic, bi jal tɔ ke ci juir, ke ye ke de miɔc ke cie ke e tuer.
2CO.9.6	Ku yekene kaluɛl, Ya ran ye kadiak pok, abi kadiak ya tem; ku ran ye kajuec pok, abi kajuec ya tem. 
2CO.9.7	Nɛke raan ebɛn ye lui ci tɛŋ yene tak ne yepiɔu; ne cie gam de piɔu kɔu, ku cii ye ke ye tuer: Nhialic ee ran ye miooc ne piɔn lɔyum nhiar. 
2CO.9.8	Ku Nhialic aleu bi athiɛi ebɛn ya cɔk dit enɔŋ week, bak ya kuɛth ne keriɛc ebɛn ne nyindhia, ku yaka bɛr kuɛth ne luɔi ebɛn: 
2CO.9.9	ci man cene e gɔɔr,
2CO.9.9	Ya kaacike weer, aacike yiɛn aŋaaŋ;
2CO.9.9	Ku lajiŋde ee ceŋ athɛɛr.
2CO.9.10	Ku yen man ye dupuk yiɛn kɔth, ku cuin ne ye miɛth, abi kɔthkuɔn ya bɛi ku cɔk ke kuɔt ne puk, ku ye luɔiduɔn de lajik juak; 
2CO.9.11	ku we bi ya bany ne kaŋ kedhia bak ya nyiɛc miooc, miɔc ye Nhialic yiɛn lɛc ne wɔɔk. 
2CO.9.12	Teŋ de yeluɔine ee ŋɔɔŋ de kɔc cithiei kueth, ku jɔl lɛc kuɔt de Nhialic ya cɔk dit eya. 
2CO.9.13	Yeluɔine kee we cɔk nyic, ku ye ke cɔk lec Nhialic ne tɛɛu ci we roth ya taau ne welpiath yic ne gamduɔn, ku ne nyiɛc miɔcduɔn de keek ku de raan ebɛn. 
2CO.9.14	Ku keek eya ne gupken aaye lɔŋ ne week, ku yiki we ŋaŋ areet ne ke de athiɛi diit de Nhialic ye tɔ ne weyic. 
2CO.9.15	Eeyabi lɛc ya tɔ kene Nhialic ne miɔcden cin yethok.
2CO.10.1	Yen emane ɣan Paulo guɔp an laŋ week ne kuur de piɔu de Kritho ku kac, ɣan man ye piɔu kuur te ta an ne weyic, ɣan ye ŋeeny te liɛu an ne weyic. 
2CO.10.2	Ee yic we ya lɔŋ bi ŋeenydie cuɔk ye tic te ta an ne weyic, ŋeeny yan ŋeeny enɔŋ kɔc kɔk, kɔc ye wɔ luel, yii yuku cath ne ka ke guɔpic. 
2CO.10.3	Na cakku ya cath ne guɔp, ke wɔ cie thɔɔr ne ka ke guɔp 
2CO.10.4	(kakuɔk ke thɔɔr aacie ka ke guɔp, aaye ya riir tɔ ne Nhialic nom, ye rɔŋ riir de pany leu ne thur piny); 
2CO.10.5	ku kaaye taŋ rac thuur ku keriɛc nhial ebɛn ye rɔt jɔt nyiny de Nhialic, ku yiki tak ebɛn mac bik wel ke Kritho ya loi, 
2CO.10.6	ku yiki roth juir bik areecwel ebɛn ya waai, te cii gamduɔn de wel rɔt jal dhiɛl. 
2CO.10.7	We ye daai ne ka ye tɔ ne wenhiim. Na ye raan rɔt nyic ke ye ya ke de Kritho, kene beer yekene ya ciɛtic ne rɔt, ye ye ya ke de Kritho, ke yenekee ya cɔɔkda eya. 
2CO.10.8	Te cak an anom ya lɛc areet ne rirda (man e yine Bɛnydit wɔ ne yik nhialduɔn, ku cie thur de week piny), ke an ce yic bi ya liɛr: 
2CO.10.9	ace tɔ ɣapiɔu ye bak tak wuɔ riac we ne thooncie yic. 
2CO.10.10	Ne ke ye kek jam, Yi thoonke kaaye thiɛk ku rirki; ku kee kac ne yeguɔp, ku jamde ee ciɛn kony. 
2CO.10.11	Ne ye yerane nyic ke wel ke thoonkuɔ yic ke wɔ liu thin, yene ye ya cɔɔk de luɔida eya te tɔ wɔ thin. 
2CO.10.12	Wɔ ye ciɛn ŋeeny bii wɔ roth ya mat, ka yuku roth thɔɔŋ wɔne kɔc ye roth leec kepɛc: ku keek ne gupken, kek kɔc ye roth them ne roth, ku thooŋki roth ne roth, aaye kɔc ye ciɛn nyic. 
2CO.10.13	Ku wɔ ci wɔnhiim bi ya lɛc areet a wanku yic, lɛcdɛn de nom ee ya ke cii Nhialic ya them ku yin wɔ, bii wɔ ya ɣet enɔŋ week. 
2CO.10.14	Wɔ ci roth ye cɔk dit areet ci ka ken ɣet enɔŋ week: wɔ ci ɣet enɔŋ week neyic ne weet de welpiɛth ke Kritho: 
2CO.10.15	ku wɔ ci roth ye leec a wanku yic, ci man de luɔi de kɔc kɔk; ku wɔ ye ŋɔth, wuu, na ye gamduɔn cil, ke wɔ bi jal ya dit ne weyic ci akenda alɔ kuɛth tueŋ gut, 
2CO.10.16	buk ɣan kɔk tɔ ne wekɔth ya wɛɛt ne welpiath, ku cuk roth bi ya leec ne luɔi de ran dɛ. 
2CO.10.17	Ku na ye ran ye rɔt leec, ke ne ye rɔt leec ne Bɛnyditic. 
2CO.10.18	Ran ye enom lɛc yetok acie nyic, a kee ya ran ye lɛc nom ne Bɛnydit.
2CO.11.1	Eeyabak ɣa guum nemath ne beeldie: ee yic, yaka ɣa guum. 
2CO.11.2	Ɣan ye til ne week ne til de Nhialic: we cake yiɛn mony tok, ba we ya laar enɔŋ Kritho ci dhueny lɔcar. 
2CO.11.3	Ku ɣan ye riɔc, kɛlke tɛŋduɔn bi riɔk, yic ku lɔcar ye tɔ ne Krithoic, ci man ɣɔn cii keroor Kawa dhoom ne pɛlde. 
2CO.11.4	Na ye raan bɛn ran ye weet ne Yecu dɛ, ken wɔ we wɛɛt, ka te loom we jɔŋ pei dɛ, kɛnka loom, ka welpiɛth kɔk, kɛnkake gam, ke guɔmduɔn ye we ye guum ee piath. 
2CO.11.5	Ee ciɛn kethin yan doŋ ciɛn ne dutuuc dit ye kɔk wuɔr. 
2CO.11.6	Ku na cak thok ya lɔ nyaŋ wei ne jam, ke ɣan cie liu ne nyicic; ee yic, wɔ ci ekene cɔk tiɛc ne raan ebɛnic ne week. 
2CO.11.7	Ca rɛɛc loi ne kee can rɔt ya kuɔr piny bi we ya cɔk dit, ka ye ke can we ya wɛɛt ne welpiɛth ke Nhialic te cin riop? 
2CO.11.8	Ɣan ci kanithai kɔk ya peec, ya riop loom enɔŋ keek ban we ya luɔi; 
2CO.11.9	ela ku taa wɔ week ku ya ŋɔŋ, ke an ee ken ran dɛ ya nuan; waar biiye mɛɛth ne Makedonia, goki ɣɛn miɔc a jiɛl ŋɔɔŋdie; ku ɣan ye rɔt miɛt wei ne keriɛc ebɛn enɔŋ week bi ciɛn ran ya nuan, ku an bi ya dhiac yaya. 
2CO.11.10	Ci man ye yic de Kritho tɔ ne ɣayic, acin ran na re ke bi ɣa ya pɛn lɛc ne piny de Akaya thok. 
2CO.11.11	Ne ŋo? Ye caa we ye nhiar? Nhialic eka nyic e. 
2CO.11.12	Ke naŋ an piɔu luɔi, e yeneka luɔi, ba kɔrden de kepiɔth ya peen, ye kek lɛc kɔɔr, bik kek ya ciɛt wɔɔk. 
2CO.11.13	Kɔc ye yenya aaye ya medhuum ke lueth, kɔc ye lui ne adhuɔɔm, kɔc ye roth loi e kee ye dutuuc ke Kritho. 
2CO.11.14	Ee ke ci wɔ ye gai, Catan ee dɛ ye rɔt loi ke ye malaika de ɣɛɛr. 
2CO.11.15	Yen acie ya kethiekic te ye awuutke roth loi e ke ye ya awuut ke lajik; thokden abi ya ciɛt luɔiden.
2CO.11.16	Abɛɛr luel, Ya ne cin ran ye ɣa cɔk ye acibel: ku na ye yenya, ke we yaka ɣa loor ci acibel, ba anom ya lɛc nemath eya. 
2CO.11.17	Yeke ya luele, acaa ye luɛl ke de Bɛnydit, ee ke de beel, ne gei yene roth gɛi lɛc. 
2CO.11.18	Eman ye kɔc juec roth leec ne guɔpne, ke an bi rɔt ya leec eya. 
2CO.11.19	We ye acibeel guum ne miɛt de piɔu, ke we ye kaŋ nyic ne gupkuɔn. 
2CO.11.20	We ye raan guum, te yen we luaak, te yen we cam, te yen we mac, te yen rɔt cɔk dit, te yen we maŋ nyin. 
2CO.11.21	An jam ne aciwuɔcda, ci man ye wɔ niɔp. Na ye raan ŋeeny (an jiɛm ne beelic), ke ɣan ye ŋeeny eya. 
2CO.11.22	Na yiki Eberuu? ke ɣan ye ye. Na yiki Yithrael? ke ɣan ye ye. Na yiki kuan de Abraɣam? ke ɣan ye ye. 
2CO.11.23	Na yiki awuut ke Kritho? (an jiɛm ne beelic), ke kaawar keek; luɔi awar an keek, mac awar an keek, dui cin thok, thon ye ɣa dai lɔny. 
2CO.11.24	Judai aaci a dui naadhiec ne thiɛrdiak ku dheŋuan. 
2CO.11.25	An ci dui naadiak ne lɔc, an e ci biɔɔk ne kur naatok, an ci gum ne puk de riai naadiak, thol wɛɛr kene akɔl ne piu yic; 
2CO.11.26	ne keny yan dai keny, ne rar de ciir yic, ne rar de rueny, ne rar de kɔc ke panda, ne rar de Juurkɔk, ne rar de bɛi dit yic, ne rar de ruɔr yic, ne rar de bɛɛr yic, ne rar de mɛɛth ke adhuɔɔm, 
2CO.11.27	ne luɔiic, ku ne guɔmic, ku ne tiɛtic, ku ne cɔkic ku reu, ku ne thieelic thiel ye dac tɔ, ku ne yuiric te cin ke ciɛŋ. 
2CO.11.28	Ku pal keeka biyicka kedhia, ke tok atɔ toŋ ye ɣa thany piny ne nyindhia, ŋueny de kanithai kedhia. 
2CO.11.29	Yeŋa ye niɔp, ku caa ye niɔp? Yeŋa ye cɔk kɔth, ku caa piɔu ye kɛc? 
2CO.11.30	Na ya rɔt dhiil ne lɛc, ke an bi rɔt leec ne kaciek ke niɔp. 
2CO.11.31	Nhialic ku ye Wun e Bɛnydit Yecu, man ci thiei athɛɛr, yeneka nyic en lan ciɛn an lueth. 
2CO.11.32	Ɣɔn taa ɣan ne Damathko go gabana de Areta melek baai tiit pan de Damathkoi, bi ɣa dɔm: 
2CO.11.33	go ɣa cuɔk piny ne akup ne pany kɔu ne adheer nyin, a guɔ poth ne yeciin.
2CO.12.1	An bi anom ya dhiil ne lec, te ciɛk en ciɛk ye piath. An beer jam ne ka ye bɛn ne piɔuic ku nyuuth de Bɛnydit. 
2CO.12.2	An nyic raan ne Krithoic, aŋoot run keethiɛr ku ŋuan wei (ee kuɔc lan e ta ɣan ne guɔpic, ka lan e liɛu ɣan; ee Nhialic eka nyic e), ran ee ci laar nhial ne nhial biak de diak. 
2CO.12.3	Ku yerane ee nyiɛc (ee kuɔc lan e ta ɣan ne guɔpic, ka lan e liɛu ɣan; ee Nhialic eka nyic e), 
2CO.12.4	ee ci laar nhial Paradeitho, go wel lɔ piŋ wel ce leuke ne luɛl, kace piath ne luɛl de raan. 
2CO.12.5	Ɣan bi yerane ya lɛc nom; ku an ce anom bi ya lɛɛc, te cen ber ya niɔpdie. 
2CO.12.6	Na ya lɛc de rɔt kɔɔr, ke ɣan ci bi ya acibel, ne ke ban yic ya luel: yen aya puɔl, kɛlke raan bi ɣa ya cɔɔl ye diɛt a war ŋem yen ɣa ŋem, ka piŋ yen ɣa piŋ. 
2CO.12.7	Na ci nyuuth jal ya ke diit gok, ku caa piɔu bi ya dit areet, go ɣa cuɔk kon de guɔp, ye dutuny de Catan bi ɣa ya yɔŋ, duɔke ɣan bi piɔu ya dit areet. 
2CO.12.8	Guɔ yekene guɔ ɣan Bɛnydit lɔŋ naadiak, bi jaal e ɣaguɔp. 
2CO.12.9	Go ɣa yɔɔk, Ye athiɛidie ee yi kueth, rirdie ee lajik ne niɔpic. Yen ɣan bi piɔu ya lɔyum areet ne lɛcdien de niɔpic, bi rir de Kritho ɣa ya kuɔm piny. 
2CO.12.10	Yen ɣan ye piɔu miɛt ne niop, ku ne lɛɛt, ku ne ŋɔɔŋ, ne ŋet, ku ne rar, ne ke de Kritho: ne ke na ya niɔp, ke an ye riɛr.
2CO.12.11	Ɣan ci ya acibel: aa week eka yin e ɣɛn; ee te cak ɣa ya lɛc nom: ne ke yen ciɛn ke yan doŋ wei ne dutuuc dit cok, te yan cak ciɛk ye ke dɛ. 
2CO.12.12	Ee yic ciit ke dutuc aake ci loi ne piɔn lir ne weyic, ciit ku kagɛiyeke ku luɔi rir. 
2CO.12.13	Ye rɛɛc yinde ca luɔi week kɛn luɔi kanithai kɔk, ka ye te kɛn an we ya nuan? Palka ɣa yerɛɛce.
2CO.12.14	Ŋɛmka, an ci rɔt juik ne lɔdien de diak enɔŋ week; ku we ci bi ya nuan ne ɣɛn: aacie kakuɔn e yake kɔɔr, aaye week: mith aacie ke e ye kɔcken kuɛt kaŋ, aaye ya kɔcken keeka ye kaŋ kuɛt mith. 
2CO.12.15	An bi piɔu miɛt ne thol de kacie wei, ku bɛɛr weicie thɔl wei ne tipkuɔn. Na ya we nhiar areet, ke yene ye nhiɛrduɔn cɔk kɔɔr enɔŋ ɣɛn? 
2CO.12.16	Ne tɔ ci mande, ɣan ken we ya nuan, ku ɣan ye pɛl, ya we waai ne koony. 
2CO.12.17	Nɔŋ ran toŋ de kɔc yake tuɔc we can we cam? 
2CO.12.18	Tito aca yɔɔk, ku cak mɛtheda lɔ kene yen. Nɔŋ ke cii Tito cam enɔŋ week? Cuk ye cath ne Jɔŋdiit tok? ka cuk wɔcok ye kuany?
2CO.12.19	Ayaka cɔɔl wuɔ yuku roth kony ne wenhiim ne keewelke. Wɔ ye jam ne Nhialic nom ne Krithoic. Ku kaŋ kedhia, kɔc nhiarke, aaye ya ka ke yikduɔn nhial. 
2CO.12.20	An ee riɔc kɛlke na laar, ke we bake yok ke we ce cit ke ye tɔ apiɔu, ku bak ɣa yok ke ɣan ce cit ke ye tɔ ne wepiɔth; kɛlke bi naŋ ke de ɣeet, ku nɔŋ tiɛl, ku ɣok, ku tɔŋ, ku alop, ku luɔm, ku dit de piɔu, ku ajaak, 
2CO.12.21	kɛlke na bɛɛr lɔ, ke an lee Nhialinydie yiɛn yicliɛr ne wenhiim, ku ba dhiau ne kɔc juec ke keek ci rɛɛc loi, ku kenki kepiɔth wel ne kacol, ku bɛɛl, ku luɔi rɛɛc de guɔp, cik ya loi.
2CO.13.1	Yekene yenekee lɔdien de diak lar ɣan enɔŋ week. Wɛt ee thok ne thook ke duleek keerou ka keediak. 
2CO.13.2	We we ca kan nyiɛɛn, ɣɔn ne lɔdien de rou, ku we bɛɛrke nyiɛn emane ka liu, week we kɔc ci rɛɛc loi agut kɔc kɔk kedhia, ya na bɛɛr lɔ, ke we caa bi puɔl, 
2CO.13.3	ne ke ye we yic ye Kritho jam ne ɣɛn kɔɔr; yen man cie niɔp enɔŋ week, ee ya riɛr ne weyic: 
2CO.13.4	ne ci cak piat ne niɔp, ke kee piir ne rir de Nhialic. Wɔ ye niɔp eya ne yeyic, ku wɔ bi ya piir wɔne yen ne riɛr de Nhialic ne keduɔn. 
2CO.13.5	Yaka roth ŋem wepɛc, lan ye we tɔ ne gamic. Yaka roth caar wepɛc. Ka yaka kuc ke Yecu Kritho tɔ ne weyic, te cii we ye wuɔc? 
2CO.13.6	Ku kaŋaath ke bak ya nyic lan ci wɔ ye wuɔc. 
2CO.13.7	Wɔ ye Nhialic lɔŋ emane bak rɛɛc cuɔk ye loi; ku kacie buk ya tic ke wɔ ye kɔc yith, ee bak ke ye piath ya loi, te ciɛk wɔ ya wuɔc. 
2CO.13.8	Wɔ cie teer wɔne yic, ayuku kuanyic. 
2CO.13.9	Wɔ ye piɔth lɔyum, te ye wɔ niɔɔp ku yaka riɛɛr; yeneka ye wɔ lɔŋ, bak ya lɔcap. 
2CO.13.10	Yen an gaar keekake ka ŋoot ka liu, a guɔ we cuɔk wai te lan tɔ wɔ we, ne riɛr ci Bɛnydit yiɛn an ban ya yik nhial ku cii ye ya thuur piny.
2CO.13.11	Kaŋ cok eka, we mɛɛth, dɔŋka. Ne we ye lɔcap; ne we ye duut piɔth, ne we ye naŋ piɔn tok; yaka ceŋ ne dɔɔr; ku Nhialiny de nhiɛr ku dɔɔr abi ya tɔ ke we. 
2CO.13.12	Mathka roth ne ciɛm lajik.
2CO.13.13	Kɔc cithiei kedhia aamath week.
2CO.13.14	Eeyabi athiɛi de Bɛnydit Yecu Kritho, ku nhiɛr de Nhialic, ku man de Jɔŋdiit Lajik, bik ya tɔ kene week wedhia.
GAL.1.1	Paulo dutuc, (ee cie dutuny de kɔc, ku kee ce toc ne raan, ee toc ne Yecu Kritho, ku Nhialic Wun, man e jɔt yen ne thouic,) 
GAL.1.2	ku mɛɛth kedhia tɔ kene an, aagɛɛr kanithai ke Galatia; 
GAL.1.3	Eewuubi athiɛi ya tɔ kene we, ku dɔɔr de Nhialic Wun, ku Bɛnydiitda Yecu Kritho, 
GAL.1.4	man ci rɔt gam ne karɛckuɔ, bi wɔ luak bei yepiny rɛɛce, ci man de piɔn de Nhialinyda ku ye Awada: 
GAL.1.5	man e wuubi ya tɔ ke nuɔm athɛɛr wada. Amen.
GAL.1.6	Ke ye we roth dai ɣooc enɔŋ ran ci we cɔɔl ne athiɛi de Krithoic laka ne welpiɛth kɔk yic ayan gai; 
GAL.1.7	kacie ya welpiɛth kɔk: aaye ya ka ye we yɔŋ, ku yiki piɔth naŋ riak de welpiɛth ke Kritho. 
GAL.1.8	Na cakku we ya wɛɛt, ka yin a malaika nhial, ne welpiɛth peei, ke cie ka ye wɔ ke we wɛɛt, ke ne ye ya anathema. 
GAL.1.9	Ke e cuk kan luel, yeneka bɛɛr luel emane, Ya na nɔŋ ran ye we wɛɛt ne welpiath kɔk peei, ke cie ka cakke loom, ke ne ye ya anathema. 
GAL.1.10	Ye kɔc e yake kuɛm nhiim, ka ye Nhialic? Ka ye bi kɔc piɔth ya miɛt e ya kɔɔr? Na ne ɣan ŋoot ke ɣan ye kɔc cɔk mit piɔth, e kee te caa ye ya awun de Kritho.
GAL.1.11	Aya cɔk nyiɛcka, watmɛthcie, keewelpiɛth can ke we wɛɛtka, aacie ya ka ke raan. 
GAL.1.12	Akɛnke loom enɔŋ raan, ku kaake ceneke ɣa pioc, aake bɔ enɔŋ ɣan ne nyooth de Yecu Kritho. 
GAL.1.13	We ci ka eke yake loi ya piŋ ɣɔn ŋuɔt an ke ɣan ye duur ci Judai, ya kanitha de Nhialic ŋet ne ŋet ce thooŋe, riak kanitha: 
GAL.1.14	ku cak rɔt ye tueŋ ne duɔr de Judai war wariɛccie ke kɔc ke pinyda, kuɔɔk ne wel thɛɛr ke kuarkuɔ a war raan ebɛn. 
GAL.1.15	Ku ɣɔn piɛth en ne Nhialic piɔu, man ci ɣa week, ka ŋoot ne adhienh de amaic, cɔɔl ɣɛn ne athiɛide, 
GAL.1.16	bi Wende nyuɔɔth ne ɣaic, ban Juurkɔk ya wɛɛt; guɔ jam cuɔk beer mat wɔ kɔc: 
GAL.1.17	ku caa lɔ Jeruthalem enɔŋ dutuuc ŋaar ɣanom: an ee ɣan jiɛl laar Arabia nelantoŋtɛi; ku bɛr dhuk Damathko.
GAL.1.18	Ɣɔn aci run ya diak, ka lɔ Jeruthalem la Kepath neem, ku rɛɛr wɔne yen ne nin keethiɛr ku dhiec. 
GAL.1.19	Ku cin ran toŋ dɛ de dutuuc ca ŋem, a ye Jakob manhe de Bɛnydit. 
GAL.1.20	Ŋɛmka, keeka ca gaar weka, aacie lueth tɔr keek ci Nhialic. 
GAL.1.21	Na re ke an lɔ ne bai thoŋ de Thuria ku Kilikia. 
GAL.1.22	Ku dhiac ke ɣan kuc guɔp ne kanithai ke Judaya eke tɔ ne Krithoic: 
GAL.1.23	ee thok e kee yiki piŋ abac, Ya ran ɣɔn ye wɔ kan ŋet ee bɛɛr ya weet emane ne gam ne ci kan rac; 
GAL.1.24	ku jɔlki Nhialic ya noom ne ɣɛn.
GAL.2.1	Na ɣɔn aci run ya thiɛr ku ŋuan, ka beer lɔ Jeruthalem wɔne Baranaba, ku laar Tito eya kene ɣɛn. 
GAL.2.2	Ku ɣan ee cɔk lɔ ne nyuuth; guɔ ke lɛk welpiɛth yan ke wɛɛt ne Juurkɔk yic, luɛl ke ne kɔcdit yic neluɔɔŋ, duɔke ke ya loi, ku ke ca loi, bi yok ne ye ciɛlic. 
GAL.2.3	Ku Tito, man e tɔ wɔ, cak ya Giriki, ee kene mac ŋuɔt. 
GAL.2.4	Ee nɔŋ mɛɛth ke adhuɔm, ci roth liɛɛp thin, bik ke e ye wɔ laau ne Krithoic bɛn ŋem, bik naŋ ke mɛc kek wɔ. 
GAL.2.5	Goku riɛrden cuɔk kɔn leethic, acin thaa tok; bi yic de welpiath bi ya dhiac kene week. 
GAL.2.6	Ku tenɔŋ keek kek kɔc ye cɔɔl ya yeki roordit (luɔiden e yee kek lui, ee cinic kedie thin: acie ya raan guɔp e ye loom ne Nhialic,) ku tenɔŋ keek, kek kɔc ye cɔɔl ya yeki roordit, acin ke ye ke jot cik yiɛn ɣɛn. 
GAL.2.7	Anɔŋ dɛ; ɣɔn ŋem kek ɣɛn ke ɣan ci yiɛn welpiɛth ke aboor, ci man e cene Petero yiɛn welpiɛth ke ŋuɛlɛɛi: 
GAL.2.8	(yen man e ci Petero cɔk ye dutuny de ŋuɛlɛɛi ee ci ɣa cɔk ye ke de Juurkɔk eya); 
GAL.2.9	ku ɣɔn ŋem kek athiɛi ci yiɛn ɣɛn, go Jakob, ku Kepath, ku Jɔn, kɔc ci ya cɔɔl ya yeki meen, goki ɣɛn wɔne Baranaba muɔɔth ne ciin cuec de mat, buk ya lɔ enɔŋ Juurkɔk ku lek enɔŋ aŋualɛɛi. 
GAL.2.10	Yi buk aŋaaŋ ya nyic, ku yen yekene ee kuɔk ɣɛn ne luɔi.
GAL.2.11	Ɣɔn ye Kepath ye bii Antiokia, guɔ ter wɔ ye ne yenom, ne ke cen rɔt luɔkwei. 
GAL.2.12	Waar ŋoote kɔc eke bɔ enɔŋ Jakob ŋoot kek wei, e kee ye cam kene Juurkɔk; ana yii biki, ke miit rɔt wei, lee rɔt week, ci jal riɔc ne aŋualɛɛi. 
GAL.2.13	Go Judai kɔk roth lɔ mat kene yen ne lueth; agut te nyiɛi kek Baranaba eya ne luenhden. 
GAL.2.14	Ku na ɣɔn ya ŋɛm ke e kee ce cath apiath ci yic de welpiath, guɔ Kepath yɔɔk ne kenhiim kedhia, Ya na ye Juda, ku ye ceŋ ci Juurkɔk, ku cii ye ciɛt Judai, ke yeŋo yin Juurkɔk cɔk ceŋ ci Judai? 
GAL.2.15	Wɔ kɔc cak ya Judaika ne caŋda, ku cuk ye kɔc rɛc ke Juurkɔk, 
GAL.2.16	ku kayuku nyic ke cin ran ye luɔi de loŋ cɔk lajik, a kee ya gam de Yecu Kritho. Yen wɔ ci Yecu Kritho gam, bi wɔ ya cɔk lajik ne gam ne Krithoic, ku kacie ya luɔi de loŋ: ne ke cin en ran toŋ bi ya cɔk lajik ne luɔi de loŋ. 
GAL.2.17	Ku na yuku bi wɔ cɔk lajik kɔɔr ne Krithoic, ke wɔ ci yok eya ke wɔ rac, ye Kritho ye awun de rɛɛc? acie yen. 
GAL.2.18	Na bɛɛr ka ekee cake riɔk yik, ke ɣan ye rɔt nyuɔɔth ke ɣan cok ya ran rac. 
GAL.2.19	Ke de loŋ yeneka can thou enɔŋ loŋ, ba ya piir enɔŋ Nhialic. 
GAL.2.20	Ɣan ci piaat wɔne Kritho; ku an dhiac ka piir; ku kace beer ya ɣɛn, ee Kritho yene ye piir ne ɣaic: ku yepiir yan piir ne ɣaguɔpe ayan piir ne gam, gam ye tɔ ne Wen de Nhialicic, man e ci ɣa nhiar, ku gɛm rɔt ne ɣɛn. 
GAL.2.21	Ɣan ce athiɛi de Nhialic ye cɔk ye ciɛlic: na ne lajik ye tɔ ne loŋ, ke Kritho ee thou peer.
GAL.3.1	We we Galatai ci bel, yeŋa e theth week, bak yic cuɔk ye gam, we kɔc ceneke Yecu Kritho nyuɔɔth ne wenyin ke ci piaat? 
GAL.3.2	Ne ɣan ye yetoŋe nyic enɔŋ week, Ya ne we lom Jɔŋdit ne luɔi de loŋ, ka ne piŋ de gam? 
GAL.3.3	Cak cok bel? a na cak ye gɔɔc ne Jɔŋdit, ke we ye cɔk lɔcap ne ke de guɔp emane? 
GAL.3.4	Ne we gum kajuec ne ciɛlic? te cok en ya ciɛlic. 
GAL.3.5	Yen yen yen man ye we miɔc ne Jɔŋdit, ku ye kagɛiyeke loi ne weyic, ne kee yeke loi ne luɔi de loŋ, ka ne piŋ de gam? 
GAL.3.6	Acit man e cii Abraɣam Nhialic ya gam, ku kee ci kuɛn ke de lajik. 
GAL.3.7	Yen yaka nyic ke kɔc ke gam, ye ya wɛɛt ke Abraɣam. 
GAL.3.8	Ku kecigɔɔr, ee nyic nacirnom ke Nhialic bi Juurkɔk cɔk lajik ne gam, go Abraɣam kan wɛɛt ne welpiath, jiɛm, Ye juɔr ebɛn abi thiei ne yin. 
GAL.3.9	Yen kɔc ke gam aa thiei kene Abraɣam man ye naŋ adot. 
GAL.3.10	Kɔc kedhia kɔc ke luɔi de loŋ aaye naŋ aciɛɛn: ee gɔɔr, Ya raan ebɛn ran ci kaŋ kedhia ka ci gaar ne kitap de looŋic ye muk bi ke ya loi ee cieen. 
GAL.3.11	Acin ran bi ya cɔk lajik ne Nhialic nyin ne luɔi de loŋ, ee lɔ gɔk: Ya kɔc lajik aabi ya piir ne gam; 
GAL.3.12	ku loŋ acie ke de gam; ku, Ya ran ye ke loi abi ya piir ne keyic. 
GAL.3.13	Kritho ee wɔ waar ne aciɛɛn de loŋ, ne ke cene ye cieen ne keda, ne ke cene e gɔɔr, Ya ran ci ya nook ebɛn ne tim kɔu ee ya cieen: 
GAL.3.14	bi athiɛi de Abraɣam bɛn enɔŋ Juurkɔk ne Yecu Krithoic; buk keciluel de Jɔŋdit ya loom ne gam.
GAL.3.15	Watmathcie, ɣan ye jam ci kɔc: Ya te ciɛk en ya man de raan, e kacin ran cɔk ye ye ciɛlic ku ye juakic, te cene e cɔk rir. 
GAL.3.16	Emane kaciluel aake ci yiɛn Abraɣam ku kuande. Ku kee ken luel, lek kuat, jiɛm ne juaac; ee jam ne tok, Ye kuandu, man ye Kritho. 
GAL.3.17	Emane yekene aluɛl, Ya man jɔt, ci cɔk rir nacirnom ne Nhialic, acii loŋ leu ne nyiɛi, loŋ e jɔl lɔɔk bɛn aci run keethiɛrnyɛny ŋuan ku thiɛrdiak lɔ, bi keciluel ya riɔk. 
GAL.3.18	Te ye dit ya ke de loŋ, e kace beer ya ke de keciluel: ku kacii Nhialic miɔc Abraɣam ne keciluel. 
GAL.3.19	Jɔl loŋ ya ŋo? Ee mɛte thin ne ke de rɛɛc, agut te biie kuat enɔŋ yen yen man e cii Nhialic yiɛn keciluel, ku kee gɛme ne Nhialic ne malaikai ne ciin de medoor. 
GAL.3.20	Emane medoor acie medor de tok; ku Nhialic ee tok. 
GAL.3.21	Ye loŋ teer kene kaciluel ke Nhialic? Acie yen: nee loŋ ci gam loŋ de piir, ke lajik ee te ye ke de loŋ ne yic. 
GAL.3.22	Ku kacigɔɔr aa keriɛc ebɛn mac ne rɛɛc, bi keciluel ne gam ne Yecu Kritho bi ya yiɛn kɔc ye ye gam.
GAL.3.23	Ku ɣɔn aŋoot gam ke ken bɛn, ke wɔ wɔ ye tɔ ne muɔk de loŋ, mac wɔ agut te bene gam nyuɔɔth. 
GAL.3.24	Yen loŋ ee ye dupionydɛn ye wɔ bɛi enɔŋ Kritho, bi wɔ ya cɔk lajik ne gam. 
GAL.3.25	Ku eman cii gam bɛne wɔ cie bɛɛr tɔ ne dupiooc cin. 
GAL.3.26	We wedhia we ye ya waat de Nhialic, ne gam, ne Yecu Krithoic. 
GAL.3.27	Week wedhia, we kɔc e we baptithke ne Krithoic, we ci Kritho piɔth. 
GAL.3.28	Acin ran cin en liu thin, naa Juda, naa Giriki, naa aluak, naa ke laau nom, naa muɔc ku naa diɔr: ne ke ye we ya tok wedhia ne Yecu Krithoic. 
GAL.3.29	Ku na yaka ya ka ke Kritho, ke we jɔl ya kuan de Abraɣam, ku yaka adiit ci man de keciluel.
GAL.4.1	Emane aya luel, Ya na ye dit ye ya meth, e kee thoŋ kene awun ya lui, te ciɛk en ya bɛny de kaŋ kedhia; 
GAL.4.2	ee tɔ ne dupiooc cin ku kɔc ye ye ŋem agut kol ci wun nyooth. 
GAL.4.3	Yen wɔɔk eya, ɣɔn ye wɔ mith, wɔ e wɔ tɔ ne duɔtic ye piny wɔ duut; 
GAL.4.4	wen ci run jal thok, ke Nhialic ke tuuc Wende, cɔk dhieth ne tiik, ku dhieth, ne riɛr de loŋic, 
GAL.4.5	bi kɔc tɔ ne riɛr de loŋic bi ke waar, buk ya naŋ dom de wat. 
GAL.4.6	Ne ke ye we wat acii Nhialic Jɔŋdiit de Wende tuɔɔc ne wɔpiɔth, ku ye coot, Ye Abba, Awa. 
GAL.4.7	Yen yin ce ber ya awun ye lui, yin ye wa, ku na ye wa, ke yin ye dit de Nhialic ne Kritho.
GAL.4.8	Ku ɣɔn tueŋ, kuc we Nhialic, we we ye aluɛk ke ka ekee cie nhielic ne cɔɔkden: 
GAL.4.9	ku yeman cii we Nhialic nyicne, ka lan cii Nhialic we ya nyicne, ke yeŋo ye we roth bɛɛr dhuɔk ciɛn ne kathɛɛr eke ciɛŋeke yic, ka ye ya niɔɔp ku nyin kuɛɛny, bɛɛrka ke kɔɔr bi we ke ya mac thin? 
GAL.4.10	We ye akɔl theek, ku pɛɛi, ku biɔk ke run, ku run. 
GAL.4.11	Ɣan ye riɔc ne week, kɛlke luɔi ca ya loi ne week ci ya ciɛlic.
GAL.4.12	We laŋke, mɛɛthcie, Ya yaka ciɛt ɣɛn, ci man yan ciɛt week. Acin rɛɛc cak luɔi ɣɛn: 
GAL.4.13	ku kanyiɛcka ke ye ya anuaan de guɔp yene e kan ɣan week wɛɛt ne welpiath: 
GAL.4.14	ku we we ken ɣa tɔɔn ku yaka ɣa jai ne kedien de guɔp ye ya them de week; ku luɔrka ɣɛn ci malaika de Nhialic, ku ci Yecu Kritho. 
GAL.4.15	Ye lɛcduɔn de roth tɔ teno? an leu kɔc ne lek ne week, ya te ye we ye leu, ee te cak wenyin tuɔk bei ku yiɛnake ɣɛn. 
GAL.4.16	Yen ca jal ya atiirduɔn, ne ke yan we lɛk yic? 
GAL.4.17	Aaye we cok kɔr dhol rac, ee yic, ayiki kɔɔr bi we ya thiɛk biyic, bak ke ya kɔɔr. 
GAL.4.18	Ku kapiath bi we ya kaar areet ne luɔi piathic ne nyindhia, ku kacie ya te yan tɔ wɔne week yetok. 
GAL.4.19	Miththiicie, we we kɔc yan ke bɛɛr rɔp agut te ŋole Kritho ne weyic, 
GAL.4.20	ee yic, eeya ete taa wɔne week emane, ba jamdie waar; ne ke can nom liaap ne week.
GAL.4.21	Lɛkka ɣan, we kɔc nɔŋ piɔth bak ya tɔ ne loŋ thar, cak loŋ ye piŋ? 
GAL.4.22	Ne ke cene e gɔɔr, ya Abraɣam ee nɔŋ wat keerou, ye tok wen de nyanaluaak, ku ye kene wen de tiɛŋadooc. 
GAL.4.23	Go wen de nyanaluaak ya ke e dhieth ne riiŋ; ku ye wen de tiɛŋadooc ye ke de keeciluel. 
GAL.4.24	Keekake aanɔŋ yic kaaŋ: keediar renke aaye ren de mat; tok ne kuur e Thinai, man e dhieth mith ke luɛɛk, yeneka ye Agar. 
GAL.4.25	YeAgare yenekee kuur e Thinai tɔ ne Arabia, ku kathoŋ ke Jeruthalem man tɔ emane; ku kee tɔ ne luɛɛkic ke mithke. 
GAL.4.26	Ku Jeruthalem man tɔ nhial ee laau, yen man ye amada wɔdhia. 
GAL.4.27	Ne ke cene ye gɔɔr,
GAL.4.27	Ya miɛte piɔu, yin tiɛŋ ror cie dhieth;
GAL.4.27	Yaate yiyic, cɔɔte, yin man cie rɔɔp:
GAL.4.27	Mith ke tiɛŋ abaar aawar mith ke ke nɔŋ moc.
GAL.4.28	Yen wɔɔk, watmɛthcie, citku Yithak, yuku mith ke keciluel. 
GAL.4.29	Ku yen man ci dhieth ne riiŋ ee ke ci dhieth ne Jɔŋdit ee ye ŋet, agut ci emane. 
GAL.4.30	Ku jam kecigɔɔr yede? Ye ciɛcka nyanaluaak ku wende: ne ke cii wen de nyanaluaak cen bi dit kene wen de tiɛŋadooc. 
GAL.4.31	Yen watmɛthcie, wɔ cie mith ke nyanaluaak, wɔ ye ka ke tiɛŋadooc.
GAL.5.1	Nomlaau yenekee cɔke Kritho wɔ laau: yen yaka kɔɔc ne cap, ku duɔka roth cɔk ye bɛɛr duut ne yok de luɛɛk.
GAL.5.2	Ŋemka, ɣan yook week an Paulo, ya ne ye we ŋoot, e kacin kethin bii Kritho kuɔncy week. 
GAL.5.3	Ee yic, an beer aŋuala lɛk ebɛn, ya ye loŋ dhiil ne luɔi ebɛn. 
GAL.5.4	We ci jal tem wei enɔŋ Kritho, we kɔc ye piɔth naŋ bak ya lajik ne loŋ; we ci yec wei ne athiɛic. 
GAL.5.5	Gam yeneka ye wɔ ŋath de lajik tiit ne Jɔŋdit. 
GAL.5.6	Ŋuɛlɛɛi ee ciɛn ke dɛ ne Yecu Krithoic, ku aboor; ee gam yenekee lui ne nhiɛr. 
GAL.5.7	We we ye kat apiath; yeŋa e gel we bak yic ya rɛɛc? 
GAL.5.8	Acie yen yen man ye we cɔɔl yene bii yetuere. 
GAL.5.9	Awuro thi ee cuin ebɛn wuur. 
GAL.5.10	Ɣan ye rɔt gɛi week ne Bɛnyditic, ya cak bi ya tak ne dɛ; ku ran ye we yɔŋ abi luŋde ya guum, te ciɛk en ya ŋa. 
GAL.5.11	Ku ɣɛn, mɛɛthcie, na ya dhiac ke an ye weet ne ŋuɛlɛɛi, ke yeŋo yan dhiac ka ye ŋet? ee te ci ke de kɔth de tiɛm ageer nyaai. 
GAL.5.12	Eeyabi kɔc ekee ye we riɔk roth ya tɛɛm wei kepɛc.
GAL.5.13	Week, mɛɛthcie, we we cɔlke ne nomlaau; ne nomlaauduɔn ne cie ya ke de luɔi de guɔp, ne ŋɛk ye ŋɛk luɔi ne nhiɛr. 
GAL.5.14	Loŋ ebɛn ee mat nom ne wɛt tok, wɛt yinla; Ya ye ran rɛɛr ke yin nhiar ci man de yiguɔp. 
GAL.5.15	Ku na ye ŋɛk ŋɛk kac ku liek, ke we yaka roth ŋem kɛlke ŋɛk bi ŋɛk ya riɔk.
GAL.5.16	Yen aluɛl, Ya yaka cath ne Jɔŋdit, ke we ci kɔr rɛɛc de guɔp ye gam. 
GAL.5.17	Guɔp ee rɛɛc kɔr teer kene Jɔŋdit, ku ye Jɔŋdit ter ke guɔp; ne ke wɛɛc kek ne roth; ku cik ka kareke ne wepiɔth ye leu ne luɔi. 
GAL.5.18	Na ye we ɣɔm ne Jɔŋdit, ke we ci loŋ ke ye duut. 
GAL.5.19	Luɔi de guɔp ee tic; keeke, lɔ de moc ke tiŋ dɛ, ku tiik ke mony dɛ, ku bal, nhiɛr de kerac, 
GAL.5.20	duɔr de eidool, tiit, man, teer, tiɛl, ɣok, ɣeet, tek, kuɔc gam, wek, 
GAL.5.21	miɔl de miau, diɛr diit kau, ku kɔk yinya: we ya nyiɛn ne keekake, ci man e can we kan nyiɛn, ya kɔc ye keekake loi aace ceŋ de Nhialic bi loom ci adiit. 
GAL.5.22	Ku luɔk de Jɔŋdit ee nhiɛr, yum de piɔu, dɔɔr, guɔm dit, kac de piɔu, piath, gam adot, 
GAL.5.23	rieu, ku nyiɛc luɔi. Acin loŋ ye keekake peen. 
GAL.5.24	Ku kɔc ke Kritho man ye Yecu aa guɔp piat kene leethde ku kɔr rɛɛcde.
GAL.5.25	Na yuku piir ne Jɔŋdit, ke ne wɔ ye cath ne Jɔŋdit. 
GAL.5.26	Dukku ye naŋ nuɔm de ciɛlic, ci ŋɛk ŋɛk ye jɔl, ku ci ŋɛk ŋɛk ye til.
GAL.6.1	Mɛɛthcie, na ci raan cii rɛɛc cak ya tiam, ke week we kɔc ye naŋ Jɔŋdit, yaka yerane bɛɛr cɔk piath ne kur de piɔu; ku ye rɔt ŋem ne guɔpdu, kɛlke yin bi them eya. 
GAL.6.2	Ne ŋɛk ye anuan de ŋɛk jɔt, a go loŋ de Kritho rɔt dhiɛl. 
GAL.6.3	Na ye raan jam ye diit, ke cie ke dɛ, e kee rɔt dhoom. 
GAL.6.4	Ne ŋɛk ye luɔide caar, ku na re e kabi rɔt jal leec ne guɔpde, ku cie ran ye reer kene yen. 
GAL.6.5	Ŋɛk abi anuande ya ɣaac yetok.
GAL.6.6	Ne ran ye pioc ne wɛt, ne ye ran ye piooc kony ne kapiath kedhia. 
GAL.6.7	Duɔka roth ye cɔk yeke dhoom; Nhialic acie bui: ke ye raan pok, yeneka ye tem. 
GAL.6.8	Ran ye pok ne ke de guɔpde abi keyeluɛl tem ke de guɔp, ku ran ye pok ne ke de Jɔŋdit abi piir athɛɛr ya tem ne Jɔŋdit. 
GAL.6.9	Dukku ye dak ne luɔi piath: wɔ bi ya tem ne kol e tem, te ci wɔ ye niar. 
GAL.6.10	Yen, yeman ye wɔ laaune, yuku kepiath luɔi raan ebɛn, ku kee ŋuɛɛn enɔŋ dhien de gam.
GAL.6.11	Ŋɛmka dit de letai cake gar week ne aciin. 
GAL.6.12	Kɔc kedhia, kɔc ye piɔth naŋ bik piath de guɔp ya nyuɔɔth, aaye we cɔk ŋotke; ku kee ke de riɔc de ŋet abac ne tiɛm ageer de Kritho. 
GAL.6.13	Keek kek kɔc cike ŋoot eya aaci looŋ ye loi; aaye piɔth naŋ ŋuɔt de week bik ya dheŋ ne riiŋduɔn. 
GAL.6.14	Ku nenɔŋ ɣɛn acin ke yan dheŋ, ee tiɛm ageer de Yecu Kritho Bɛnydiitda yetok, yen yen man ci ka ke piny nom cɔk pieteke ne ɣɛn, ku ɣɛn ne ka ke piny nom. 
GAL.6.15	Ŋuɛlɛɛi acinic ke dɛ, ku aboor acinic ke dɛ, ee caŋ jot yetok. 
GAL.6.16	Ku kɔc kedhia, kɔc ye cath ne yeluɔine, eeyabi dɔɔr ya tɔ ke ke, ku kac de piɔu, ku nenɔŋ Yithrael de Nhialic.
GAL.6.17	Ne cin ran ber ɣa ya yɔŋ: ne guɔm guɔm an piɛr ke Yecu ne aguɔp.
GAL.6.18	Eeyabi athiɛi de Yecu Kritho Bɛnydiitda ya tɔ ke tipkuɔn, mɛɛthcie. Amen.
EPH.1.1	Paulo, metuny de Yecu Kritho, ne piɔn de Nhialic, alek kɔc cithiei tɔ ne Epetho, ku kɔc nɔŋ gam adot ne Yecu Krithoic: 
EPH.1.2	Ye athiɛi ku dɔɔr tenɔŋ Nhialic Awada ku tenɔŋ Bɛnydit Yecu Kritho, eeyabik ya tɔ kene week.
EPH.1.3	Eeyabi athiɛi ya tɔ kene Nhialic Wun de Bɛnydiitda Yecu Kritho, yen man ci wɔ thiei ne athiɛi ebɛn de wei ne kanhial ye tɔ ne Krithoic: 
EPH.1.4	ci man e cen wɔ lɔc ne yen aŋoot piny ke liu, buk ya lajik, ku yuku ciɛn awac ne yenom ne nhiɛric: 
EPH.1.5	ku ci wɔ kan meek bi wɔ dɔp en ci wat ne Yecu Kritho, ci man yen lɔyum ne yepiɔu, 
EPH.1.6	ne lɛc de nuɔm de athiɛide, man cen wɔ miɔc ne Toŋ Nhiɛɛr. 
EPH.1.7	Ye yen man ci wɔ naŋ wɛr ne riɛmde, ku pɛl de karɛckuɔ, ne baany de athiɛide, 
EPH.1.8	ci cɔk dit ne wɔnhiim ne nyic ebɛn ku dot. 
EPH.1.9	Ku ci wɔ nyuɔth keden ci kum de piɔnde, ci man yen lɔyum ne yepiɔu, 
EPH.1.10	bi kaŋ kedhia mat netok ne Krithoic ne thok de ruɔn bɔ, kanhial, ku kapiiny; ne yen, 
EPH.1.11	yen man cene wɔ cɔk ye adiit, ku ci wɔ meek ne piɔn de yen yen man ye keriɛc ebɛn loi ci tɛŋ de yepiɔu; 
EPH.1.12	buk ya tɔ ne lɛc de nuɔmdeic, kek wɔ man ci kan naŋ ŋɔth ne Krithoic: 
EPH.1.13	ye yen man ci we wɛt de yic piŋ eya, welpiɛth ke luaŋduɔn, — ye yen man cak gam eya, ku ci we nuat ne Jɔŋdiit Lajik ne ci luel; 
EPH.1.14	yenekee wɔ nyuɔth ke buk loom, buk ka yukuke muk nenɔŋ Nhialic buk ke kap, ne lɛc de nuɔmde.
EPH.1.15	Yen an ci gamduɔn de Bɛnydit Yecu aca piŋ, gam yaka nyuɔth kɔc cithiei kedhia, 
EPH.1.16	ku an ci lɛc ne week ye puɔl, we yake kueen rin ne lɔŋdieic; 
EPH.1.17	ya bi Nhialiny de Bɛnydiitda Yecu Kritho, Wun ne nuɔm, ya bi we ya yiɛn jɔŋ de nyic ku nyuuth ne nyiny nyic we yen. 
EPH.1.18	Eeyabi nyiin ke wepiɔth ya yin, bak ŋath de cɔtde bak nyic, ku bak baany de nuɔm de ditde tɔ ne kɔc cithiei yic bak nyic, 
EPH.1.19	ku riɛr gok diitde tɔ kene wɔɔk, wɔ kɔc ye gam, ci man ye riɛr diitde lui, 
EPH.1.20	ke ye loi ne Krithoic, ɣɔn jɔt en en ne thouic, ku cɔk nyuc ne ciɛn cuenyde ne ɣan tɔ nhial, 
EPH.1.21	ye ceŋ ebɛn wuɔr ku riɛr de dok, ku riɛr, ku baany, ku rin cike cak kedhia, ku kacie yerune yetok, ee agut run bɔ. 
EPH.1.22	Ku kee keriɛc ebɛn taau ne yecokic, ku cɔk ye nom de keriɛc de kanitha, 
EPH.1.23	man ye guɔpde, thiaŋden ye kaŋ kedhia thiaŋ.
EPH.2.1	Ku kee we bɛr cɔk piir, ɣɔn ci we thou ne karɛckuɔn ke awaac, 
EPH.2.2	ka eke ye we ke cath thin ci caŋ de luɔi de yepinye nom, ne luɔi de bɛny de riɛr de aliir, de jɔŋ ye lui ne wɛɛt ke kɔc reec wel yic. 
EPH.2.3	Kek keek man eke ye wɔ ke ceŋ ne keyic, ne kɔr de guɔp ku ke de nom, ku yuku ya mith ke ɣok ne cɔɔkda; ci raan te dɛ. 
EPH.2.4	Ku Nhialic, ee naŋ kac de piɔu, ku nhiɛr diitde yen wɔ nhiar, 
EPH.2.5	te ci wɔ cak thou ne kareckuɔ, ke piir wɔ wɔne Kritho (ee athiɛi, yeneka luak we), 
EPH.2.6	ku jɔt wɔ wɔne yen, ku cɔk wɔ nyuc wɔne yen ne ɣan tɔ nhial ne Krithoic: 
EPH.2.7	bi baany gokdiitden de athiɛide nyuɔɔth ne run bi bɛn ne kac kɔc en piɔu ne wɔɔk ne Krithoic: 
EPH.2.8	ee athiɛi yenekee we luɔk ne gam; ku kacie we wepɛc: ee miɔc de Nhialic: 
EPH.2.9	acie ke de luɔi, kɛlke raan bi rɔt leec. 
EPH.2.10	Wɔ wɔ loike ne yen, cak wɔ ne Yecu Krithoic buk ya lui apiath, ne luɔi cii Nhialic juɛr wɔɔk ɣɔn bii wɔ ya cath thin.
EPH.2.11	Yen yaka wenhiim ciɛɛt, wuɔ we we ye tɔ peei ɣɔn, we Juurkɔk ne gupkuɔn, we we ye cɔɔl Abor ne ka yeke cɔɔl Aŋualɛɛi, ne wegup ka yeke loi ne kɔc cin; 
EPH.2.12	we we ye tɔ peei ɣɔn te cin Kritho, yaka ya alɛi cie mat wene Yithrael, ku yaka abakook ce tɔ ne matic man de keeciluel, yaka ciɛn ŋɔth ku ciɛnka Nhialic ne piny nom. 
EPH.2.13	Ku yemane ne Yecu Krithoic, week we kɔc ɣɔn mec we ci jal thiɔk ne riɛm de Kritho. 
EPH.2.14	Ne ke yen dɔɔrda, yen man ci ke cɔk ye tok keerou, ee pany tɔ ne kɛmken thuɔr piny, 
EPH.2.15	ku nyiɛɛi tɔŋ ne guɔpde, ye wel ke looŋ ne garic; bi ke cɔk ye ran toŋ jot keerou ne guɔpdeic, a jɔl dɔɔr to; 
EPH.2.16	ku bi ke keerou mat ne guɔp tokic tenɔŋ Nhialic ne tiɛm ageer, yen tɔŋ nyaai: 
EPH.2.17	ku kee bɛn bi we ben lɛk dɔɔr we kɔc e we mec, ku dɔɔr de kɔc thiɔk. 
EPH.2.18	Wɔ ye ciith enoŋ Awada ne Jɔŋdiit tok ne yen. 
EPH.2.19	Yen emane we ce ber ya abakook ku alɛi, we ye kɔc ke piny wene kɔc cithiei, ku yaka dhien de Nhialic; 
EPH.2.20	ku yaka ya ɣon ci buth de dutuuc ku nebii, ku ye Yecu Kritho kuur piɛth tɔ ne ŋeep; 
EPH.2.21	man ye ɣoot kuɔt, ci loi e kee dik, cil e kee ye luaŋ lajik ne Bɛnyditic; 
EPH.2.22	man cene we buth etok ke we ye te bi Nhialic ya ɣap thin ne Jɔŋdit.
EPH.3.1	Yen an Paulo, ran ci mac de Yecu Kritho ne week we Juurkɔk, — 
EPH.3.2	na ne we ci luɔi de athiɛi de Nhialic piŋ, luɔi ci yiɛn ɣɛn ne week, 
EPH.3.3	ku cak nyooth de kecikum ci nyuɔth ɣa piŋ, ci man can en kan gɔɔr ne wel diak, 
EPH.3.4	ne yekene ne yaka ciir ee te yaka nyinydien de kecikum de Kritho dot: 
EPH.3.5	ke kene cɔk nyic ne wɛɛt ke raan ke kuɛt kɔk yic, ci man cen e jal nyuɔth dutuuckeek lajik ku nebii ne Jɔŋdit; 
EPH.3.6	ye Juurkɔk aa mat adiit, ku matki guɔp tok, ku matki lom de keciluel ne Yecu Kritho ne welpiath, 
EPH.3.7	man ci ɣa cɔk ye awunde, ci man cene ɣɛn miɔc athiɛi de Nhialic, yine ɣen ne luɔi de riɛrde. 
EPH.3.8	Ee yine ɣɛn yethiɛine, ɣan man kor areet ne ran cithiei ebɛn, ba Juurkɔk ya wɛɛt ne baany de weu cin ethok de Kritho: 
EPH.3.9	ku ba raan ebɛn ya cɔk ŋem luɔi de kecikum, ke e ci thian ne Nhialicic ɣɔn ciɛkne keriɛc agut ci emane, yen man ci ke dɛ cak ebɛn ne Yecu Kritho; 
EPH.3.10	bi nyiny de kaŋ kedhia de Nhialic bi ya nyuɔɔth emane ne kanitha nyuth ceŋ ku riir tɔ nhialic, 
EPH.3.11	acit man yen tɔ ne yepiɔu athɛɛr ne Yecu Kritho Bɛnydiitda; 
EPH.3.12	yen man ye wɔ ŋeeny ku ye thoŋdɛn ye ɣɔr ne nompaal ne gam ye wɔ ye gam. 
EPH.3.13	Yen akaar ya cak ye niar ne ka yake guum ne week, man ye ya nuɔmduɔn.
EPH.3.14	Yekene ayan anhiɔl tuɔk Wun e Bɛnydiitda Yecu Kritho, 
EPH.3.15	yen man cene dhien nhial ebɛn ku piny nom cak rin, 
EPH.3.16	ku ya lɔŋ ya bi we cɔk ye riɛr ne Jɔŋdiitde ne raan biak thin ne dit de nuɔmde; 
EPH.3.17	ku bi Kritho ya ceŋ ne wepiɔth ne gam: ku week, we kɔc cike com ku wece we ne nhiɛr, 
EPH.3.18	bak ya leu ne dot wene kɔc cithiei kedhia ye dit dite nhiɛr de Kritho, ku bɛɛrde, ku thuɔthde, ku te peek en thin; 
EPH.3.19	ku bak nhiɛr de Kritho, wɛr nyic ebɛn, ya nyic, bak ya thiaŋ ne kuɛth kuethe Nhialic we.
EPH.3.20	Eeyabi nuɔm bi ya tɔ kene yen, yen man leu wɔ ne lui ke wɛr kayuukue thiec ku kayuukue tak kedhia, ne riɛr ye lui ne wɔyic; 
EPH.3.21	eeyabi nuɔm bi ya tɔ kene yen ne kanithaic ku ne Kritho man ye Yecuic ne kuat ebɛn agut athɛɛr. Amen.
EPH.4.1	Yen ɣɛn, an ran ci mac de Bɛnydit, ɣan laŋ week, ya bak ya cath apiath ci man e cene we cɔɔl, 
EPH.4.2	ne piɔn luɔi, ku rieu, ku guɔm, ku yaka roth ŋuaan ne nhiɛɛr; 
EPH.4.3	ku yaka them bak man de Jɔŋdit ya muk ne duɔt de dɔɔr. 
EPH.4.4	Guɔp tok atɔ, ku Jɔŋdiit tok, ci man e cene we cɔɔl ne ŋath toŋ de cɔtduɔn; 
EPH.4.5	Bɛnydiit tok, gam tok, baptinh tok, 
EPH.4.6	Nhialiny tok ku Wun e kɔc kedhia, yen man tɔ ne kɔc nhiim kedhia, ku ye lui ne kɔc kedhia, ku tɔ ne weyic wedhia. 
EPH.4.7	Wɔɔk wɔdhia wɔ ci yiɛn athiɛi ci cɔɔk de miɔc de Kritho. 
EPH.4.8	Yenekee jiɛm en,
EPH.4.8	Ye ɣɔn ler en dhuk en nhial, kee ci ka eke pecke peec,
EPH.4.8	Ku miɔc kɔc.
EPH.4.9	(Yewɛte, ler en dhuk en nhial, ne ken kan lɔ ne biak piiny de piny thar eya? 
EPH.4.10	Ee yen man ci lɔ piny yenekee ber dhuk nhial eya te wɛr nhial ebɛn bi keriɛc ebɛn tuɔɔm.) 
EPH.4.11	Go kɔk cɔk ye dutuuc, ku cɔk kɔk ye nebii, ku ye kɔk adubiook, ku ye kɔk dupioc; 
EPH.4.12	ne ke bii kɔc cithiei lajik, ne luɔi de awuutic, ne buth de guɔp de Kritho: 
EPH.4.13	agut te ɣeet wɔ ne man de gamic wɔdhia, ku man de nyiny de Wen de Nhialic, yuku ɣet ne dit de randitic, agut te leu wɔ pek ne dit de Kritho: 
EPH.4.14	buk cuɔk ber ya mith, yeke thieeth tɛɛn ku tɛɛn, ku yeke puɔk ne yom ebɛn yom de pioc, ne dhuɔm de raan, ku koony, ne dɛp de awac; 
EPH.4.15	ee buk yith ya luel ne nhiɛr, ku yuku cil ne keriɛc ebɛn enɔŋ en, yen man ye nom, ye Kritho. 
EPH.4.16	Yen, yeneka ye guɔp ebɛn, te ci biɔk kedhia roth kuɛɛk mɛt ŋɛk ke ŋɛk, ye cil ne kuny de biɔk kedhia, ye yic naŋ riɛr ne ŋɛŋ ye ŋɛk ye ŋaŋ, e ke rɔt jal buth ne nhiɛric.
EPH.4.17	Yen an luel yekene, ku ya we yɔɔk ne Bɛnydit, ya we cie bɛr cath ci man de Juurkɔk, ne dit de piɔthkuɔn, 
EPH.4.18	keek man ye tɛŋden ke tɔ ne cuɔlic, ku ci ke tɛk wei ne piir de Nhialicic ne kunyden kuc ke kaŋ, ku ne riɛr de kepiɔth; 
EPH.4.19	keek man ci roth gam bik roth ya pɛc kɔr rɛɛc de guɔp bik luɔi col ebɛn ya kook. 
EPH.4.20	Ku we kene piɔc ne Kritho yaya; 
EPH.4.21	na ne cak piŋ, ku ci we piɔc ne yen, ci man ye yic tɔ ne Yecuic: 
EPH.4.22	bak ran tueŋ nyai ne wekɔth ne piir ye we kan piir, yen man ye lɔ ke luel ne kɔr de adhuɔm; 
EPH.4.23	ku bak ya jɔt ne tɛŋ yaka tak ne jɔŋdit, 
EPH.4.24	ku piɔthka ran jot, man e ci cak cit Nhialic ne piathic ku ciɛk lajik bi ya lajik ne yic.
EPH.4.25	Yen ne raan ebɛn ye lueth nyai ku yaka jam wedhia ne yic ŋɛk ke ran rɛɛr ke yen; wɔ ye kɔc took ne roth. 
EPH.4.26	Na yaka ɣok, ke we duɔka rɛɛc ye loi: duɔka akɔl ye cɔk col ke tɔŋ ŋoot ne piɔu: 
EPH.4.27	ku duɔka durieth ye pat ne wepiɔth. 
EPH.4.28	Ne ran ye kual ce ber kan ya kual: aŋuan man ete cen ya lui ne kepiath ne yeciin, bi ya naŋ ke bi ya miɔc aŋaaŋ. 
EPH.4.29	Duɔka jam rac ye cɔk bɔ bei ne wethook, ne ye ya kepiɛth ye kɔc yuum piɔth ku bi kɔc ye piŋ ya yiɛn athiɛi. 
EPH.4.30	Duɔka Jɔŋdiit Lajik ye cɔk dhiau piɔu, yen man cene we nuat thook thin agut akol de wɛr. 
EPH.4.31	Yaka kɛc de piɔu, ku ɣok, ku tɔŋ, ku jam dit, ku jam rac nyai kene guur: 
EPH.4.32	ku yaka roth nhiar, ku kacka piɔth ne roth, ku ye ŋɛk ŋɛk pal awac, ci man ci Nhialic we puɔl ne Kritho.
EPH.5.1	Yen yaka Nhialic kaar, ci mithkeek nhiɛr; 
EPH.5.2	ku yaka cath ne nhiɛric, ci man ci Kritho we ya nhiar, ku ci rɔt gam ne wɔɔk, ye ke ci miac ku ye ke de koc enɔŋ Nhialic bi ya ŋuac ke mit. 
EPH.5.3	Ku bɛɛl, ku luɔi rac ebɛn, ku wek, duɔkake cɔk ye gɔk ne weyic, ci man yen piath enɔŋ kɔc cithiei; 
EPH.5.4	ku cin acuɔl, ka jam beel, ka aleŋ rac, keeka ce piath ne piŋ; a kee lɛc eka ŋuan. 
EPH.5.5	Yekene anyiɛcka necok, acin abal, ka ran nɔŋ acuɔl, ka ran ye wak, man ye ya medur de ka ke piny nom, nɔŋ dit ne ceŋ de Kritho ku Nhialicic. 
EPH.5.6	Ne ye ciɛn ran ye we dhoom ne wel ke ciɛlic: ne ke ye Nhialic ɣok enɔŋ mith ye wel tɛɛr ne keekake. 
EPH.5.7	Yen duɔka ye mat wene keek; 
EPH.5.8	ne ke ci we kan ya cuɔl, ku cak bɛɛr ɣɛɛr ne Bɛnyditic emane: yaka cath ci mith ke ɣɛɛr, 
EPH.5.9	(luɔk de ɣɛɛr ee ya piath nyin, ku lejik ku ye yic,) 
EPH.5.10	ku yaka ka ye Benydit yuum piɔu loi; 
EPH.5.11	ku duɔka ye mat wene luɔi de cuɔl cie luɔk; aŋuan bii we ke ya waai. 
EPH.5.12	Ku ka yiike loi neluɔɔŋ aaye rac ne luɛl. 
EPH.5.13	Ku kaŋ kedhia ka ci waai aaye nyuɔɔth ne ɣɛɛr: ne ke ye ka ci nyuɔɔth kedhia ɣɛɛr. 
EPH.5.14	Yen, aluel, Ye pace, yin man nin, ku jɔt rɔt ne thouic, ku Kritho abi yi ya meer.
EPH.5.15	Yaka roth ŋem bak ya cath apiath, ci kɔc nyic kaŋ, ku cakka cit kɔc ci nhiim mum. 
EPH.5.16	Yaka kakuɔn dai loi, ne rɛɛc rɛɛcne keeakolke. 
EPH.5.17	A duɔka wenhiim cɔk mum, ku yaka piɔn de Nhialic nyic ne wenhiim. 
EPH.5.18	Ku duɔka piukeabiɛi ye dek areet bak miɔl, yenekee pɛl de rɔt de kerac; cakka roth ye thiɔŋ ne Jɔŋdit; 
EPH.5.19	yaka ket, yaka Bɛnydit piɔny ne wepiɔth; 
EPH.5.20	yaka Nhialic Wun leec ne kaŋ kedhia ne rin ke Yecu Kritho Bɛnydiitda; 
EPH.5.21	yaka roth gam ne rieu rieu we Kritho.
EPH.5.22	We diar, yaka tɔ ne riɛr de roorkuɔnic, ci man tɔ we ne ke de Bɛnyditic. 
EPH.5.23	Ne ke ye moc yen ya nom de tiik, ci man ye Kritho eya yen nom de kanitha, ku ci rɔt cɔk ye duluɛŋ de guɔp. 
EPH.5.24	Ku ci man tɔ kanitha ne riɛr de Krithoic, ne yene ye cɔɔk de diar eya enɔŋ roorken ne keriɛc ebɛn. 
EPH.5.25	We roor, yaka diarkuɔn nhiar, ci man ye Kritho kanitha nhiar eya, ku gɛm rɔt ne yen; 
EPH.5.26	bi cɔk lajik te cen en waak ne piu kene wɛt, 
EPH.5.27	bi kanitha cɔk ye kede, kanitha de nuɔm, cinic acuɔl, ku ken rɔt ruɔt, ku cinic kɔk yinya; ee bi ya lajik ku ye yic ciɛn awac. 
EPH.5.28	Yenekee cɔɔk bii roor diarken ya nhiar eya ci man de gupken. Ran ye tiŋde nhiar e kee rɔt nhiar: 
EPH.5.29	ne ke cin en ran ye riŋde kan maan; aye dɔp ku yen kok, yenekee cɔɔk de Kritho eya ke kanitha; 
EPH.5.30	ne ke ye wɔ ya ka ke yeguɔp, ku yeku ka ke riŋde ku yomke. 
EPH.5.31	Yeluɔine abii raan wun ya waan ku man, ku le ceŋ kene tiŋde; ku jɔlki ya riiŋ tok keerou. 
EPH.5.32	Yekene ee kediit ci kum: an ye jam ne Kritho ku ne kanitha. 
EPH.5.33	Yen ye ŋɛk ne week ye tiŋde nhiar ci man de yeguɔp; ku ne tiik ye monyde riɛu.
EPH.6.1	We mith, yaka wel ke kɔckuɔn ke Bɛnydit loi: ne ke yen kepiath. 
EPH.6.2	Ye wuur ku moor riɛu (yenekee loŋ tueŋ tɔ ke wɛt), 
EPH.6.3	abi ya kepiath enɔŋ yin, ku ye piir ne nin juec ne piny nom. 
EPH.6.4	Ku we we wurken, duɔka mithkuɔn ye cuɔth piɔth ne tɔŋ; yaka ke dɔp ne wɛi ku wel ke Bɛnydit.
EPH.6.5	We awuut, yaka wel ke banykuɔn ke ka ke piny nom yakake loi, ne rieu ku ne leeth, ne piɔn toŋduɔn, ci man tɔ en ke Kritho; 
EPH.6.6	kacie luɔi ye tic ne nyin, ci kɔc ye kɔc pal nhiim; yaka ciɛt awuut ke Kritho ye piɔn de Nhialic loi ne kepiɔth; 
EPH.6.7	ye lui ne piɔn piath, ci luui de Bɛnydit, ku kacie luui de kɔc: 
EPH.6.8	nyiɛcka yekene, ke ye ŋɛk loi ebɛn yenekee cɔɔk de ke bi bɛr ya loom enɔŋ Bɛnydit, lan yen luɛɛk ku lan yen laau. 
EPH.6.9	Ku we bany, yaka luɔi ke wuɔya, ku duɔake ye yɔŋ: nyiɛcka yekene, Bɛny toŋduɔn wene keek atɔ nhial, ee ciɛn teek de yic enɔŋ en.
EPH.6.10	Wɛtdien ciɛn, watmathcie, ee bak ya riɛr ne Bɛnyditic ku ne riɛr de ceŋdeic. 
EPH.6.11	Piɔthka ka ke gel ye ceŋ ke Nhialic, bak kɔɔc ya leu te ye durieth we dhoom. 
EPH.6.12	Wɔ cie yuit wɔne guɔp ku riɛm, wɔ ye yuit wɔne meluuk ku meriir, ku medook ke yepiny coole nom, ku rɛm ke jak rac ye ter kene wɔ nhial. 
EPH.6.13	Yen jatka ka ke gel ye ceŋ ke Nhialic, bak kɔɔc ya leu ne akol rac, ku te ci we ke tiam kedhia, ke we ye kɔɔc. 
EPH.6.14	Yen yaka kɔɔc, ke we ci wethaar duut ne yic, ku taauka luŋ e yɔu de luɔi lajik, 
EPH.6.15	ku piɔthka war ne wecok wɛr ke juɛr de welpiɛth ke dɔɔr; 
EPH.6.16	lɔmka kon de gam, bi we yuɛth ke rɛɛc ya jɔc. 
EPH.6.17	Ku lɔmka luŋ de nom de luak, ku them de Jɔŋdit, man ye wɛt de Nhialic: 
EPH.6.18	yaka lɔŋ ne akolriɛc ne Jɔŋdit ne lɔŋ ebɛn ku ŋal. Ku yaka dhiac ke we ye ekene tiit, ku yaka lɔŋ ne kɔc cithiei kedhia, 
EPH.6.19	ku ne ɣɛn, bi ɣa ya pal jam, liɛp athok, ba kacikum ke welpiath ya nyuɔth ne riɛr de nyin, 
EPH.6.20	yen man cene ɣa rek ne joth, ɣan dutunyde; ba ya jam ne riɛr de nyin, ci man ban jam ya dhiil.
EPH.6.21	Bak keriɛc ya leu ne nyic eya, ku tɔ yan tɔ, Tukiko, mɛthedien nhiar, ku ye awun nɔŋ adot ne Bɛnydit, abi we cɔk nyic kaŋ kedhia: 
EPH.6.22	yen man ca tuɔc week ne yekene, bak tɔ ye wɔ tɔ bak nyic, ku kabi we duut piɔth.
EPH.6.23	Eeyabi dɔɔr ya tɔ kene mɛɛthcie, ku nhiɛr kene adot, enɔŋ Nhialic Wun ku nenɔŋ Bɛnydit Yecu Kritho. 
EPH.6.24	Eeyabi athiɛi ya tɔ kene keek kedhia kek kɔc ye Bɛnydiitda Yecu Kritho nhiar ne yic. Amen.
PHP.1.1	Paulo kene Timotheo, awuut ke Yecu Kritho, aalek kɔc cithiei kedhia ne Yecu Krithoic tɔ ne Pilipoi, ku biceep kene dikoon: 
PHP.1.2	Eewuubi athiɛi ku dɔɔr ya tɔ kene week enɔŋ Nhialic Awada ku tenɔŋ Bɛnydiitda Yecu Kritho.
PHP.1.3	Ɣan ye Nhialinydie leec ne ciit yan anom ciɛt ne week, 
PHP.1.4	ku te yan lɔŋ ne we wedhia, ke ɣan ye lɔŋ ne lɔyum de piɔu. 
PHP.1.5	An ye piɔu lɔyum ne man ye we mat wene ɣan ne athiɛi de welpiath, ɣɔn ne acitnom agut ci yemane. 
PHP.1.6	Aya cok nyic yekene, ke yen man e gɔl luɔi piath ne weyic bi dhiac ke cɔk piath agut kol de Yecu Kritho. 
PHP.1.7	Ku kapiath ba ya cok tak yala ne we wedhia ne tɔ ye we tɔ ne ɣapiɔu; ku ne man ye we mat wene ɣɛn ne athiɛi ne manydie ku ne gel yan welpiath gel, ku cak ke rir. 
PHP.1.8	Nhialic yenekee ya duleŋdie, yeneka nyic kɔr yan we kɔɔr wedhia ne kacdiit de piɔn de Yecu Kritho. 
PHP.1.9	Ku yekene ayan lɔŋ ya bi nhiɛrduɔn ya lɔ ke dit ne nyicic ku ne ciit de keriɛc ebɛnic; 
PHP.1.10	bak ka ye piath ya cok ne nyic kedhia, bak ya lɔjik ku cak ye kɔth agut kol de Kritho; 
PHP.1.11	ye we thiɔŋ ne ka ye luɔk ke lajik, ka ye tɔ ne Yecu Kritho, bi nuɔm ku piɔny de Nhialic ya nyuɔɔth.
PHP.1.12	Eeyabak ya nyic, mɛɛthcie, ke ka ci ɣa lɔny ci roth cɔk ye athiɛipiny de welpiath; 
PHP.1.13	ne ke cene manydie nyuɔɔth ne Krithoic thiɛi ne rem de dutiitic ebɛn, ku raan biak ebɛn; 
PHP.1.14	ku kɔc juec ke mɛɛthkuɔ ne Bɛnyditic, ye manydie ke cɔk gei roth, aa ŋeeny areet ne luɛl de wet de Nhialic te cin riɔc. 
PHP.1.15	Ye weet de kɔk ne Kritho ye yic naŋ tiɛl ku tɔŋ; ke kɔk ne piɔn piath: 
PHP.1.16	aye keekɔcke loi ne nhiɛr, ne ke nyic kek ye ke ɣan ci taau ne gel de welpiath: 
PHP.1.17	ku kaka aaye lek ne Kritho ne tɔŋ, te cin yic, ayiki cɔɔl yi bik yɔŋ de ɣɛn gɔɔc ne manydieic. 
PHP.1.18	Jɔl ya ŋo? apiath abac ne ɣan kedhia, te yen ya adhuɔm ka te yen ya yic, ke Kritho ee ya thol ne luɛl; ku yeneka yan piɔu lɔyum, ee yic, an bi piɔu cok ya lɔyum. 
PHP.1.19	Aya nyic ke yekene bi rɔt cɔk ye luaŋdie, ne lɔŋduɔn ku miɔc de Jɔŋdiit de Yecu Kritho, 
PHP.1.20	ne ke yan tiit ku ŋaath, ke cin ke ban yic ya liɛr thin, ku an bi ya ŋeeny emane ci man thɛɛrdie, ba Kritho ya cɔk dit ne ɣaguɔp, te yan piir, ka te thuɔu ɣan. 
PHP.1.21	Piir ee ya Kritho enɔŋ ɣɛn, ku thou ee ya jop. 
PHP.1.22	Ku na ye piir de ka ke guɔp, — yene ye ya luɔk de luɔidie, ke ke ba jal loi akuɔc. 
PHP.1.23	Ku an tɔ ne kɛmken keerou, ɣan ye piɔu naŋ jal lar ba lɔ tɔ wɔne Kritho; yeneka ŋuan areet: 
PHP.1.24	ku piir de guɔp abeer dit ne keduɔn. 
PHP.1.25	Na cak rɔt ya gɛi yala, e kanyiɛc ke ɣan bi ya ceŋ, ee yic, ku an bi ya reer wɔne week wedhia, ne lɔ tueŋduɔn ku yumduɔn de piɔu ne gamic; 
PHP.1.26	bi dheŋduɔn ya dit ne Yecu Kritho ne ɣɛn ne tɔ ban bɛɛr tɔ wɔne week. 
PHP.1.27	Yen ne piirduɔn ye piath ne welpiɛth ke Kritho: a guɔ kakuɔn ya piŋ, te bɛi ɣan ba we bɛɛr ŋem, ka te yan liu, ke we ye kɔɔc necap ne piɔn tokic, ku yaka ɣeet ci tiɛp tok ne gam de welpiath; 
PHP.1.28	ku cin ke yene we riac yic ne kɔc ke aterduɔn: cuɔk riɔcduɔn ee ya nyoothden de riak, ku kee ya nyooth de luaŋduɔn, ku kee bɛn enɔŋ Nhialic; 
PHP.1.29	ne ke cene ye miɔc week ne ke de Kritho, ku kacie ya gamde nyin, ee bak ya gum ne kede eya: 
PHP.1.30	ku bak ya teer ci man cii we ye ya ŋem enɔŋ ɣɛn, ku yaka piŋ.
PHP.2.1	Yen na ye naŋ cɔt ne Krithoic, ku na ye naŋ duɔt de piɔu de nhiɛr, ku te yen naŋ man de Jɔŋdit, ka te yen naŋ kac de piɔu ku nyinkuɛɛny, 
PHP.2.2	ke we yaka yumdien de piɔu cɔk ye ya yic, bak ya naŋ taŋ thoŋ, ku yaka naŋ nhiɛr thoŋ, yaka mat ne tok, yaka naŋ piɔn tok, 
PHP.2.3	duɔka luɔi ye cɔk nɔŋic tɔŋ, ka dit de piɔu, ee bak piɔth ya kuur, ye ŋɛk ŋɛk thiekic ne yen; 
PHP.2.4	ku ci ŋɛk kake ye dot kepɛc, ye ŋɛk ka ke ŋɛk dot eya. 
PHP.2.5	Cakka yetɛŋe cɔk ye tɔ ne weyic, ke e ye tɔ ne Yecu Krithoic eya: 
PHP.2.6	yen man e kɔn ya tok ke Nhialic, ku ken bi ciɛt Nhialic tak ne ye pɛc: 
PHP.2.7	ku puc rɔt bei, ku loi rɔt ke ye aluak, ku ci cak ne ye raan. 
PHP.2.8	Ɣɔn ye ci rɔt yok ne ye raan, ke cɔk yepiɔu cɔk koor, ku gɛm rɔt thuɔu, ee yic, thou ne tiɛm ageer. 
PHP.2.9	Yen acii Nhialic piɛth nom nhial areet, ku ciɛk rin war rin kedhia: 
PHP.2.10	bi kɔc kenhiɔl ya tuk kedhia ne rin ke Yecu, kanhial ku ka tɔ ne piny nom, ku ka tɔ ne pinyic; 
PHP.2.11	ku bi liep ke kɔc kedhia ya gam, ya Yecu Kritho ee Bɛnydit, ne nuɔm de Nhialic Wun.
PHP.2.12	Yen, kɔcciek nhiar keek, acit man ye we wel gam ne nyindhia, ku kacie tɔ yan tɔ thin yetok, ayaka jal loi areet te yan liu, yaka luaŋduɔn loi ne riɔc ku ne lɛth; 
PHP.2.13	Nhialic yenekee lui ne weyic bak ya naŋ piɔth ku luɔi, ne keden ye lɔyum ne yepiɔu. 
PHP.2.14	Yaka keriɛc ebɛn loi te cin luɔm ku ateere; 
PHP.2.15	bak ya ciɛn awac ku yaka lɔcai, ku yaka mith ke Nhialic ye ciɛn acuɔl ne kuat ciɛlic kuan ŋɔl ku ye areecwel, bi we ya ŋem ke we ye ya ɣɛɛr de piny nom ne keyic, 
PHP.2.16	ku yaka wɛt de piir muɔk nhial, ba naŋ ke bene ɣa lɛc nom ne kol de Kritho, ya kɛn ya riŋ ne ciɛlic ku kɛn ya lui ne ciɛlic. 
PHP.2.17	Ee yic, ku na ci ɣa gam ne ke de koc nom ku ne luɔi de gamduɔn, e kanhiaar, ku ya piɔu miɛt wɔne week wedhia: 
PHP.2.18	ku we wedhia eya yaka nhiaar, ku yaka piɔth lɔyum wene ɣɛn.
PHP.2.19	Ku kaŋaath ne Bɛnydit Yecuic ya ba Timotheo dai tuɔc enɔŋ week, ba ya naŋ duɔt piɛth de piɔu eya, te can ceŋduɔn piŋ. 
PHP.2.20	Acin ran dɛ cite yen, bi diɛr areet ne ceŋduɔn ci yen. 
PHP.2.21	Keek kedhia aaye ka ke gupken kɔɔr, ke cie ka ke Yecu Kritho. 
PHP.2.22	Ku we ci luɔiden yen loi acak yok, ee ciɛt man ye meth wun luɔi, yenekee cɔɔk cen lui kene ɣɛn ne thiai de welpiath. 
PHP.2.23	Yen aŋaath ke ba guɔ tuɔc week, elantoŋ ban ke bi luɔi ɣɛn ŋem: 
PHP.2.24	ku ɣan ye rɔt gɛi ne Bɛnydit ke ɣan bi dai lɔ enɔŋ week eya ne guɔpdie. 
PHP.2.25	Ku kaca yok ne piath ba Epaprodito tuɔc week, man ye wanmaath ku ye lui kene ɣɛn ku yuku lathkeer netok, ku ye atocduɔn ku ye melui de ka yaeke dak; 
PHP.2.26	ee we ŋaŋ wedhia, ku kee dhiau piɔu areet, ne piŋ cii we ye piŋ ke bec: 
PHP.2.27	ku kee ci cok duɔr thou neyic ne bec: go Nhialic piɔu kac ne yen; ku kacie tenɔŋ yen yetok, ee tenɔŋ ɣɛn eya, kɛlke ɣan bi dhieu nuɛɛt cok. 
PHP.2.28	Yen an ci ŋueny ne tooc de yen, a na wuɔ bɛɛrka ye ŋem, ke we lɔ piɔth yum, ku ye dhiendien de ɣapiɔu jal liɛr. 
PHP.2.29	Yen luɔrka ne Bɛnyditic ne miɛt de piɔu ebɛn; ku yaka kɔc yinla riɛu: 
PHP.2.30	ee luɔi de Kritho yenekee duur e cɔk thou, ku cii diɛɛr ne weike, bi luɔiduɔn e ci dak bi cuɔl ɣɛn.
PHP.3.1	Keciɛn, mɛɛthcie, ee bak piɔth lɔyum ne Bɛnyditic. Gar bɛɛr ɣan keetooke gar week acie cik ɣa nuan, ku kee yiki ya konyduɔn. 
PHP.3.2	Yaka roth ŋem ne jɔk, yaka roth ŋem ne kɔc ye rɛɛc loi, yaka roth ŋem ne ŋuɛlɛɛi: 
PHP.3.3	ne ke yen wɔɔk e ye aŋualɛɛi, wɔ kɔc ye duur ne Jɔŋdiit de Nhialic, ku yuku nuum ne Krithoic, ku cuk roth ye gɛi ne guɔp: 
PHP.3.4	te cak an ya ran leu rɔt ne gei guɔp: na nɔŋ ran dɛ ye ye tak ye ye rɔt gɛi ne guɔp, e kaya wuɔr: 
PHP.3.5	an ee ŋot ne kol de bɛt, an ye kuan de Yithrael, de dhien de Benjamin, muɔny Eberu de Eberuu; ya ya Paritha ne ke de loŋ; 
PHP.3.6	ya kok ne ŋet de kanitha, ya ciɛn awac ne lajiŋ de loŋic. 
PHP.3.7	Ka eke cike jɔp ɣɛn, aacaalke ka ci maar ne ke de Kritho. 
PHP.3.8	Acok ya yic, keriɛc ebɛn aya cɔɔl ke ci maar ne piath de nyiny de Yecu Kritho Bɛnydiitdie: yen man guɔm an maar de keriɛc ebɛn, ya ke cɔk cit wɛɛr, a guɔ Kritho loom, 
PHP.3.9	ku bi ɣa ya yok ne yeyic; ku caa beer ya naŋ lajiŋ peidien dɛ, ye ya ke de ke de loŋ, jɔl ya ya ke de gam ne Krithoic, lajiŋ ye bɛn enɔŋ Nhialic ne gam: 
PHP.3.10	ban e ya nyic, ku riɛr de jonden de rɔt, ku man de guɔmde, ku ba ya ciɛt en ne thonde; 
PHP.3.11	lan na re ke ɣan bi jon de rɔt ne thouic cuɔp. 
PHP.3.12	Ku kacie ke can e guɔ cuɔp, ku an kene guɔ cɔk lɔcar: ɣan ye rɔt pɛɛc tueŋ, a guɔ kuɔk ye ke e ci Yecu Kritho ɣa kuɔk eya. 
PHP.3.13	Mɛɛthcie, acaal ya kɛn guɔ kuɔk ne guɔpdie: tok eka ya loi, ɣan ye nom maar ne ka ciɛn, ku ya ka tɔ tueŋ cop, 
PHP.3.14	ku ɣan ye rɔt pɛɛc te de gool te de riop de cɔt piɛth de Nhialic ne Yecu Krithoic. 
PHP.3.15	Yen yuku tak wula, wɔ kɔc ye lɔcar wɔdhia: ku na yaka naŋ taŋduɔn dɛ, ke yekene abii Nhialic ya nyuɔth week: 
PHP.3.16	ku, te cuk ya cuɔp; ke yene ye wɔ cath thin.
PHP.3.17	Watmathcie, yaka ɣa kaar wedhia, ku yaka ke dot kek kɔc ye cath yiila ci man nɔŋ we wɔ ke wɔ ye kɛɛrduɔn. 
PHP.3.18	Kɔc juec aaye cath, keek kek kɔc yan ke we dai jaam, ku emane we jaamke ne dhieu, Ya kaaye ya kɔc ke ater ke tiɛm ageer de Kritho: 
PHP.3.19	kɔc ye thokden ke ya maar, ku ye nhialinyden ya yac, ku ye nuɔmden ya yicliɛr, ku yeki kapiiny tak. 
PHP.3.20	Ceŋda ee tɔ nhial; te ye wɔ Duluɛŋda tiit thin eya, man ye Bɛnydit Yecu Kritho: 
PHP.3.21	yen man bi gupkuɔ rac wel cɔk ke ye ka jot, bik ya ciɛt guɔpden de nuɔm, ci man de luɔi ben keriɛc ebɛn ya leu ne tɛɛu ne yecok.
PHP.4.1	Yen, mɛɛthciek nhiar keek, ku yake ŋaŋ, we kɔc ye ɣa yuum piɔu ku yaka goldie, yaka kɔɔc ecap ne Bɛnyditic wuɔla, kɔc nhiar keek.
PHP.4.2	Ɣan ye Ewodia yɔɔk, ku yɔɔk Thuntuke, ya bik piɔth ya thoŋ ne Bɛnyditic. 
PHP.4.3	Ee yic, ku yin laŋ eya, yin ran yic mɛt wene ɣɛn, ya kony keediarka, aa lui kene an ne welpiath yic, kene Keleme eya, ku kɔc kɔk ye lui kene an, keek kek kɔc ceneke rinken gɔɔr ne kitam de piiric.
PHP.4.4	Yaka wepiɔth cɔk lɔyum ne Bɛnydit ne nyindhia; ku we bɛɛr ke yɔɔk, Ya yaka wepiɔth cɔk lɔyum. 
PHP.4.5	Ne luɔi wɛɛŋduɔn ye nyic ne raan ebɛn. Bɛnydit ee thiɔk. 
PHP.4.6	Duɔka ye leeth ne ke dɛ; ne ka yakake kɔɔr ne ke ye nyic ne Nhialic ne lɔŋ ku lim kene lɛc. 
PHP.4.7	Ku dɔɔr de Nhialic, war raan ebɛn ne nyic, abi we ya muk piɔth ku muk wenhiim ne Yecu Krithoic.
PHP.4.8	Keciɛn, mɛɛthcie, keriɛc ebɛn ye ya yic, keriɛc ebɛn ye ya rieu ku leecap, keriɛc ebɛn ye lɔcar, keriɛc ebɛn yene kok, keriɛc ebɛn ye ya ke de thoŋ piath; na ye naŋ piath, ka na ye naŋ lɛc, ke keekake kek yaka ke tak. 
PHP.4.9	Ka cii we ke pioc ku lɔmeke, ku cak ke piŋ ku ŋɛmeke ne ɣayic, kek yakake loi: ku Nhialiny de dɔɔr abi ya tɔ kene week.
PHP.4.10	Ku an ye piɔu lɔyum areet ne Bɛnyditic, ne ke cii we taŋduɔn bɛɛr gɔɔc ne ɣɛn; ee yic, we we ci ɣɛn ya tak, ku ye ciɛn te leu we diɛɛr ne ɣɛn. 
PHP.4.11	Ku kacie ŋɔɔŋdie yene jaam ɣan: an ci pioc, a na cak ceŋdie ya yende, ke kee ke de ɣapiɔu ebɛn. 
PHP.4.12	Ɣan nyic ŋɔɔŋ, ku an nyic kuɛth eya: keriɛc ebɛn acan pioc, piɔc ne thiaŋ ku cɔk, ku ne kuɛth ku dak. 
PHP.4.13	Ɣan leu keriɛc ebɛn ne luɔi ne yeyic yen man yan riɛr ne yen. 
PHP.4.14	Ee yic, acak nyiɛc loi, ne man ci we mat wene ɣɛn ne dhiendien de ɣapiɔu. 
PHP.4.15	Ku kanyiɛcka ne gupkuɔn, we Pilipoi, ne gol e gal ɣan welpiath, ɣɔn jal an ne Makedonia, ke ne cin kanitha ci mat kene ɣɛn ne ke de miɔc ku lɔm, a kaakee ye week wepɛc; 
PHP.4.16	ku bɛɛrka ɣa tuɔc ke dak naarou ke ɣan tɔ ne Thethalonike. 
PHP.4.17	Acie miɔc yene ya kɔɔr; ee bi kakuɔn ye luɔk ya cɔk kuɔt yeneka ya kɔɔr. 
PHP.4.18	Kaŋ kedhia aatɔ kene ɣɛn, aajuec: ɣan kueth, ne ke ca loom enɔŋ Epaprodito ka eke bɔ enɔŋ week, aaye anyir mit, ku yiki koc lɔyum, mit ne Nhialic piɔu. 
PHP.4.19	Ku Nhialinydie abi we ya thiɔŋ ne ke yaka ŋaŋ ebɛn ci man de baanyde ne nuɔm ne Yecu Krithoic. 
PHP.4.20	Eeyabi nuɔm ya tɔ kene Nhialic Awada athɛɛr wada. Amen.
PHP.4.21	Mathka raan ebɛn ran cithiei ne Yecu Kritho. Mɛɛth tɔ kene ɣɛn aaye we muɔth. 
PHP.4.22	Kɔc cithiei kedhia aaye we muɔth, agut kɔc ke dhien de Kaithar.
PHP.4.23	Eeyabi athiɛi de Yecu Kritho Bɛnydit bi ya tɔ kene tiipkuɔn.
COL.1.1	Paulo, metuny de Yecu Kritho ne piɔn de Nhialic, ku Timotheo wanmaathda, 
COL.1.2	aalek kɔc cithiei ku mɛɛth nɔŋ adot ne Krithoic kɔc tɔ ne Kolothai: Yi keewuubi athiɛi ya tɔ kene week ku dɔɔr de Nhialic Awada.
COL.1.3	Wɔ ye Nhialic leec, Wun de Yecu Kritho Bɛnydiitda, ku yuku lɔŋ ne nyindhia ne week, 
COL.1.4	ne piŋ cii wɔ we piŋ ne gam ye we Yecu Kritho gam, ku ne nhiɛr ye we kɔc lajik nhiar kedhia. 
COL.1.5	Yenekee ye we lui ne ŋath ci tɔɔu nhial tit week. We ci yeŋathe kan piŋ ɣɔn piŋ we wɛt de yic de welpiath. 
COL.1.6	Keewelpiɛthke aa bɛn enɔŋ week, ne cit thiɛi cik kek thiɛi ne piny nom ebɛn, ku lokki ku leki e ke juec, acit man lok ke ku leki e ke juec ne weyic, agut kol cii we thiɛi de Nhialic kan piŋ ku nyiɛcka neyic; 
COL.1.7	acit man cii we ye piŋ ne Epapara thok, awun nhiar mɛt kene wɔ, awun nɔŋ piɔu adon de Kritho, tɔ ne nyindaic. 
COL.1.8	Yenekee lek wɔɔk ne nhiɛrduɔn tɔ ne Jɔŋdiit Lajikic.
COL.1.9	Ku wɔ ye dhiac ke wɔ ye Nhialic lɔŋ ne week, aɣet kol e piŋ wɔ nhiɛrduɔn, ku kɔrku bi we thiɔŋ ne nyiny de piɔnde, bak ka ke Nhialic kedhia ya nyic ku yaka ke muk apiath; 
COL.1.10	bak ya cath apiath ne kɔc nyin ci mith ke Bɛnydit, ku bak ya kamit ne Nhialic piɔu, bak ya luɔk ne luɔi piath ebɛn, ku ciɛlka ne nyiny de Nhialicic. 
COL.1.11	We bi cɔk rir ne riɛr ebɛn, ci man de riɛr de nuɔmde, bak piɔth ya liɛr, bak kaŋ kedhia ya guum ne yum de piɔu, 
COL.1.12	ku yaka Wun leec, ci wɔ cɔk piath a goku baŋ adonydɛn de kɔc cithiei tɔ ne ɣɛɛric ya loom. 
COL.1.13	Ee wɔ luak bei ne riɛr de cuɔlic, ku leer wɔ ne ceŋ de Wenden nhiɛric; 
COL.1.14	yen man ye wɔ naŋ weer, pɛl de karɛckuɔ: 
COL.1.15	ku ye ke thoŋ guɔp ke Nhialiny cie ŋem, ku ye wɛnkaai de ke ci cak ebɛn. 
COL.1.16	Kaŋ kedhia aake cake ne yeyic, kanhial ku kapiiny, ka yeke ŋem ku ka cike ye ŋem, naa thoc ke meleek, naa riir ke bany, naa riir ke dok, naa riir kɔk; kaŋ kedhia aake cake ne yen, ku kaaye ya kake. 
COL.1.17	Ku yenekee ŋaar ne kaŋ nhiim kedhia, ku kaŋ kedhia aaye mat ne yeyic. 
COL.1.18	Ku yenekee nom de guɔp, man ye ya kanitha: yenekee gɔc, ku kee ya aŋɔɔrbei ne thouic; bi ya kɔɔc ne kaŋ nhiim kedhia. 
COL.1.19	Ee ye ke de miɛt de Wun piɔu ye bi ya tɔ ke thiaŋ ebɛn; 
COL.1.20	bi rɔt dhuɔk keriɛc ebɛn ne yen, te cen dɔɔr loi ne riɛm de tiɛm ageerde; lan yen kapiiny, ku lan yen kanhial, e kaaye dhuk ne yen. 
COL.1.21	Ku week, we ye kɔc eke cike tɛk wei ɣɔn, ku yaka ya kɔc ke ater ne tɛŋduɔn ne luɔi rɛɛcduɔn, we ci jal bɛɛr dhuɔk en, 
COL.1.22	ne guɔpdeic ne thonde, bi we gam ke we ci lajik ku ciɛnka acuɔl ku ciɛnka awac ne yenom: 
COL.1.23	na yaka dhiac ke we ye ceŋ ne gamic, ke we yaka kɔɔc ke we ci roth ye wek, ku cak roth ye ɣooc ne ŋath de welpiathic ka cakke piŋ, ka eke yeneke keriɛc ebɛn ci cak ne piny nom wɛɛt; ka cene ke ɣa cɔk ye awunden, ɣan Paulo.
COL.1.24	Emane ɣan ye guɔmdie yuum piɔu ne keduɔn, ku an ye te ye dak de ka ye Kritho dhal aya thiɔŋ nom ne ɣaguɔp ne ke de guɔpde, man ye ya kanitha; 
COL.1.25	ke cene ɣa cɔk ye awut, ci man de lony de Nhialic ci yiɛn ɣɛn ne keduɔn, bi wɛt de Nhialic bi rɔt dhiɛɛl, 
COL.1.26	kecikum e ci thian ne run ku kuat kedhia ee jal nyuɔth kɔc cithiei emane, 
COL.1.27	kɔc eke ci Nhialic ke piɔu miɛt bi ke nyuɔth baany de nuɔm de yekecikumne ne Juurkɔk yic, man ye Kritho ne weyic, ku ye ya ŋath de nuɔm: 
COL.1.28	yen man yuku luel, ye wɔ raan ebɛn waai, ku ye wɔ raan ebɛn wɛɛt ne nyic ebɛn, buk raan ebɛn ya gam ke lɔcar ne Krithoic. 
COL.1.29	Ku yeneka yan lui eya, ya them ci man de luɔide, luɔiden ye lui ne ɣaic ne riɛr gok.
COL.2.1	Eeyabak themdiit yan them ne week ya nyic, ku ne kɔc ke Laodikia, ku kɔc kedhia kɔc ken ɣɛn guɔ ŋem nyin; 
COL.2.2	bi ke ya duut piɔth, ne ke ceneke mat yic ne nhiɛr, ku ne baany ebɛn baany de naŋ adot de nyiny de kaŋ, bi kecikum de Nhialic ya nyic, man ye Kritho, 
COL.2.3	yen man cene baany ebɛn de nyiny de kaŋ ku naŋ adot thian ne yeyic. 
COL.2.4	Yekene yeneka luɛl, bi ya ciɛn ran ye we dhuɔm wei ne wel yen ke we kuɛm nhiim. 
COL.2.5	Na cak guɔp ya liu, ke ɣan ye tɔ wɔne week ne tiɛp, ya piɔu lɔyum ku ya daai ne kɔɔcduɔn, ku cuɔk wɛk de gamduɔn ne Krithoic.
COL.2.6	Yen na cak Yecu Kritho Bɛnydit loom ci emane, ke we yaka cath thin, 
COL.2.7	ke we ci mei cuɔɔk ku cak roth yiɛk ne yeyic, ku cak nuɛt ne gamduɔnic, ci man e cene we piɔc, ku yaka kuɛth ne lɛc.
COL.2.8	Yaka roth ŋem kɛlke ran dɛ bi we ya riɔk ne nhiɛrden de nyic ku wel ke ciɛlic ke dhuɔm, ye ya wel ke raan, ku ke de piny nom, ke cie Kritho: 
COL.2.9	yen man ye thiaŋ de Nhialic guɔp ceŋ ne yeyic, 
COL.2.10	ku we ye cɔk thiaŋ ne yen, ku yenekee nom de baany ebɛn ku riɛr: 
COL.2.11	ku yenekee cɔkne week ye aŋualɛɛi, ke cie ŋuɛlɛɛi de cin; ye ya nyiɛi de guɔp de riiŋ, ne ŋuɛlɛɛi de Kritho; 
COL.2.12	ku we ci thiɔk wene yen ne baptinhduɔn, ku we ci bɛɛr jɔt eya wene yen ne gam ne luɔi de Nhialic, man e jɔt en ne thouic. 
COL.2.13	Ku week, we kɔc ci thou ne karɛckuɔn, ku ne ke ye we abor ne wegup, we eka luɛl keek, ya kee we piir etok wene yen, ɣɔn pɛl yen wɔ karɛckuɔ kedhia; 
COL.2.14	ku wɛɛr looŋ cike gɔɔr wei eke ye ter kene wɔɔk, ku yiki wɔ peen, ku kaacike ɣooc dholic, ku piɛɛt ke ne tiɛm ageer kɔu; 
COL.2.15	ɣɔn ye ci bany kene rir wuɔc wei, e kee jɔlke nyuɔɔth egek, ci ke tiam ne yen.
COL.2.16	Yen ne ye ciɛn ran ye we luk ne riiŋ, ka ne dek, ka ne ke de kol de miɛth dit, ka ne yuil de pɛɛi, ka ne thabath: 
COL.2.17	ka ye ya atiapaai ke ka bi bɛn; ku guɔp ee ya ke de Kritho. 
COL.2.18	Ne ye ciɛn ran ye riopduɔn peec ne kuur de piɔuden tɔ ke ye, ku duɔr de malaikai, ran ye ceŋ ne kaŋ yic ka yeke ŋem, ku ye piɔu dit ne ciɛlic ne tɛŋden de guɔp, 
COL.2.19	ku cii Nom ye muk arir, man ye guɔp ebɛn cɔk dit, ke ye miɔɔc ku duut etok ne yomnyin ku rar, ne dit de Nhialic.
COL.2.20	Na cak thou wene Kritho enɔŋ ka ke piny nom, ke yeŋo ye we roth duɔt ne looŋ yic, ci ka ceŋ ka ke piny nom yic, 
COL.2.21	cit yi duɔka ye dɔm, duɔka ye thieep, duɔka ye jak, 
COL.2.22	(keekake kedhia aa ka ye yec wei), ci luɛl de looŋ ku weet de raan? 
COL.2.23	Ku keekake kaa ka ci roth caal kene nyiny de kaŋ ne duɔr de piɔu, ke kuur de piɔu, ku wɛi de guɔp; ku kaa ka ye ciɛn kony ne jany de luɔi rɛɛc de guɔp.
COL.3.1	Na ci we bɛr cɔk jɔt roth etok wene Kritho, ke we ye kanhial kɔɔr, te tɔ Kritho thin, yen nyuc ne ciin cuec de Nhialic. 
COL.3.2	Yaka kanhial tak, ku kacie ka ye tɔ ne tiɔp nom. 
COL.3.3	We ci thou, ku piirduɔn ee thian kene Kritho ne Nhialicic. 
COL.3.4	Na bi Kritho nyuɔth, man ye piirda, ke week eya we bi nyuɔth wene yen ne nuɔm.
COL.3.5	Yen cakka kakuɔn cɔk thou ka tɔ ne tiɔp nom; bɛɛl, ku cuɔl de piɔu, ku kɔɔr de guɔp, ku kɔɔr rac, ku wek, yenekee duɔr de ka yeke cak. 
COL.3.6	Keek keekake aaye ɣok de Nhialic bɛi enɔŋ wɛɛt ke areecwel. 
COL.3.7	Aake ye we ke cath ne keyic eya ɣɔn piir we ne keyic. 
COL.3.8	Ku yemane nyaaika keekake kedhia eya; ɣok, ku tɔŋ, ku guur, ku lɛɛt, ku wel rɛc ye bɛn bei ne wethook: 
COL.3.9	ci ŋɛk ŋɛk ye math; ne ke ci we ran thɛɛr nyaai kene luɔide, 
COL.3.10	ku cak ran jot piɔth, yen man ye bɛɛr cuec ne nyiny gok, bi ciɛt en yen man e cak en: 
COL.3.11	te bi ciɛn Giriki ku Juda, aŋuala ku aboor, Bɛɛr, Thekutha, aluak ku ran cie aluak: Kritho ekee keriɛc ku yen ne keyic kedhia.
COL.3.12	Yen yaka roth piɔth, ci ka ke Nhialic cike lɔc, ye lajik ku yiki kanhiɛɛr, ne kac de piɔu, ku ne kuny, ku kuur de piɔu, ku pian luɔɔi, ku guɔm; 
COL.3.13	yaka muɔl ne roth, yaka roth puɔl; te ye raan naŋ ater ke rane; ci man ee ci Benydit we puɔl, yee we roth puɔl eya: 
COL.3.14	ke war yekeriɛce ebɛn ee yaka nhiɛr piɔth, man ye kɔc kuɛɛk nejik. 
COL.3.15	Ku yaka dɔɔr de Kritho cɔk ye we yal piɔth, man e cene we caal ne guɔp tokic; ku yaka leec. 
COL.3.16	Yaka wɛt de Kritho cɔk ceŋ ne weyic ne nyic ebɛn; yaka roth wɛɛt ku yaka roth jɔɔny ne ket, ne diɛt, ku ne diɛt ke duɔr, ku yaka Nhialic kɛɛt ke we nɔŋ piɔth athiɛi. 
COL.3.17	Ku keriɛc yaka loi ebɛn, naa wɛt ka ne luɔi, yaka loi ebɛn ne rin ke Bɛnydit Yecu, ku yaka Nhialic Wun yiɛn lɛc ne yen.
COL.3.18	We diar, yaka tɔ ne riɛr de roorkuɔnic, ci man piɛth en ne Bɛnyditic. 
COL.3.19	Ku we roor, yaka diarkuɔn nhiar, ku duɔka piɔth ye kɛc enɔŋ keek. 
COL.3.20	We mith, yaka kɔckuɔn riɛu ne kaŋ kedhia, ne ke ye Bɛnydit piɔu lɔyum ne yekene. 
COL.3.21	Ku we wunken, duɔka mithkuɔn ye cuɔth piɔth, kɛlke kek bi piɔth ya maar ne week. 
COL.3.22	Ku we aluɛk, yaka wel piŋ kedhia wel ke banykuɔn ke guɔp; ku duɔka ye lui te ye kek nyiin tɔ thin, ci kɔc ye kɔc yuum piɔth, yaka lui ne piɔth took, ke we ye riɔc ne Bɛnydit: 
COL.3.23	Keriɛc ebɛn ke yaka loi, yaka loi ne piɔu ebɛn, ci ke de Bɛnydit, ke cie ke de kɔc; 
COL.3.24	ku nyiɛcka we bi ariop de ceŋ adooc ya loom enɔŋ Bɛnydit, ne ke ye we Bɛnydit Kritho luɔi. 
COL.3.25	Ran ye lui arac abi ya dhuɔk ke de luɔi rɛɛcde: kɔc aacie kuany yic.
COL.4.1	Ku we bany, yaka aluɛkkuɔn yiɛn ke ye ya kepiath ku ye thoŋ; ku yaka nyic eya ke we ye naŋ Bɛnyduɔn tɔ pan nhial.
COL.4.2	Yaka dhiac ecap ne lɔŋic, ye we tiit thin ne lɛc; 
COL.4.3	ku yaka lɔŋ ne wɔɔk eya, bi Nhialic wɔ ya liɛp thok ne ke de wɛt, buk ya jam ne kecikum de Kritho, ke cene ɣa cɔk mac eya; 
COL.4.4	ba ya cɔk tiɛc, ci man yan e dhiil ne luɛl. 
COL.4.5	Ne nyinyduɔn de kaŋ ye luɔiduɔn dɔk ne kɔc yic, kɔc kec, yaka nyiin tiit ne akolkuɔn ke luɔi. 
COL.4.6	Ne jamduɔn ye yic naŋ athiɛi, ku ne ye miɛt ne awai, bak dhuk de wɛt ŋɛk bak ya nyic.
COL.4.7	Tukiko abi we cɔk nyic ceŋdieic ebɛn, wanmaathdɛn nhiar ku ye awun nɔŋ adot mɛt ke wɔ ne luɔi ne Bɛnyditic: 
COL.4.8	ee tuɔɔc enɔŋ week ne yekene, bak ceŋda ya nyic, ku bi we ya duut piɔth; 
COL.4.9	keek kene Onethimo, wanmaathdɛn nɔŋ adot nhiar, man ye ran toŋ de week yic. Aabi we cɔk nyic kaŋ kedhia ka yeke loi etene.
COL.4.10	Aritharko randien mac kene ɣɛn ee we muɔth, ku Mak, wen de nyankene ne Baranaba (yen man ci we looŋ yok; na leer, ke luɔrka), 
COL.4.11	ku Yecu, man ci cɔɔl Juthuto, kɔc ye aŋualɛɛi: keekɔcke keeka ye kɔcciek ye mat kene ɣɛn ne luɔi de ceŋ de Nhialic kepɛc, kɔc ye ɣa duut piɔu. 
COL.4.12	Epapara, ran toŋ de week yic, ye awun de Yecu Kritho, ee we muɔth, ku kee piɔu ya lɔŋ ne nyindhia ne week bak ya kɔɔc ke we lɔcar ku yaka naŋ gam rir ne piɔn de Nhialicic ebɛn. 
COL.4.13	Ɣan ye lek ne yen, ya kee lui areet ne keduɔn, ku kɔc ke Laodikia, ku kɔc ke Kierapoli. 
COL.4.14	Luk, man ye akem nhiar, kene Demath, aaye we muɔth. 
COL.4.15	Mathka mɛɛth tɔ ne Laodikia, ku Numpa, ku kanitha ye tɔ ɣonden. 
COL.4.16	Na ci yethone ciir ne weyic, ke ne beere ciir eya ne kanitha de Laodikia; ku week eya yaka thon de Laodikia ciir. 
COL.4.17	Ku yɔɔkka Arkipo, Wuɔ ya ye rɔt ŋem ne luɔi ne ca loom ne Bɛnyditic, ba ya dhiil ne luɔi.
COL.4.18	We maath keek ne ciindie ɣan Paulo. Yaka wenhiim ciɛɛt ne manydie. Eeyabi athiɛi ya tɔ kene week.
1TH.1.1	Paulo, kene Thiluano, ku Timotheo, aalek kanitha de Thethalonikei ne Nhialic Wunic ku jɔl ya Bɛnydit Yecu Kritho: Yi keewuubi athiɛi ya tɔ kene week ku dɔɔr.
1TH.1.2	Wɔ ye Nhialic leec ne nyindhia ne week wedhia, we yukuke luel ne lɔŋdaic; 
1TH.1.3	ku wɔ ye wɔnhiim ciɛɛt riariar ne luɔiduɔn de gam ku luɔiduɔn de nhiɛr ku liɛr de piɔu de ŋath ne Bɛnydiitda Yecu Krithoic, ne Nhialic Awada nom; 
1TH.1.4	ku wɔ nyic lonyduɔn, mɛɛth nhiarke ke Nhialic, 
1TH.1.5	lan e cii welpiath bɔ enɔŋ week ne wɛt nyin, aa bɛn ne riɛr eya, ku ne Jɔŋdiit Lajik, ku gam rir; ci man nyic we nyuth cii wɔ roth ya nyuɔth week ne keduɔn. 
1TH.1.6	Guɔka wɔ ya kaar, ku Bɛnydit, ku cak wɛt loom ne guɔm gok, ku lɔyum de piɔu ne Jɔŋdiit Lajik; 
1TH.1.7	a guɔka jal ya kɛɛrden kedhia kek kɔc ye gam tɔ ne Makedonia ku Akaya. 
1TH.1.8	Wɛt de Bɛnydit ee piny kook ne week, ku kacie ne Makedonia yetok ku Akaya, gamduɔn de Nhialic ee thiɛi ne ɣan kedhia; a kacin ke diu buk bɛɛr ya luel. 
1TH.1.9	Keek ne gupken aaye lek ne keewɔmanke lan e leer wɔ enɔŋ week wuude; ku ne wel cii we roth wɛl Nhialic wanka eidool, bak Nhialiny ye piir ku ye ya yic ya luɔi, 
1TH.1.10	ku bak Wende ya tiɛɛt nhial, man ci jɔt ne thouic, ye Yecu, man ye wɔ luak bei ne ɣok bi bɛnic.
1TH.2.1	Week ne gupkuɔn, mɛɛthkuɔ, we nyic lɔ ci wɔ lɔ enɔŋ week, ke ken ya ciɛlic: 
1TH.2.2	ɣɔn cii wɔ kan gum, ku ci wɔ ya luɔi karɛc dit ne Pilipoi, ci man nyic we yen, goku ŋeeny areet ne Nhialinydaic lekku we welpiɛth ke Nhialic ne teer ditic. 
1TH.2.3	Yookda acie ya awac, ku kacie ke de acuɔl, ku adhuɔɔm: 
1TH.2.4	acit man e cii Nhialic wɔ them lan ben welpiath taau ne wɔcin, a yeneka ye wɔ jam; acie buk kɔc ya yuum piɔth, ee ya Nhialic man ye piɔthkuɔ them. 
1TH.2.5	Acin kol toŋ yene wɔ yok ke wɔ jam ne wel ke pal de nom, ci man nyic we yen, ku cii ye wel ye wek thian, ci man ye Nhialic ye nyic; 
1TH.2.6	ku cuk lɛc ye kɔɔr enɔŋ kɔc, lan yen week, ku lan yen kɔk, te ete ciɛk wɔ ya anuanduɔn ne ke ye wɔ dutuuc ke Kritho. 
1TH.2.7	Wɔ wɔ ye lui ne weyic nemath, ci muŋ de tiik ke mithke: 
1TH.2.8	yenekee ye cɔɔk e ye wɔ we kɔɔr ne nhiɛr, ku yuku piɔth miɛt ne miɔc de week ne welpiɛth ke Nhialic ku cie ke kepɛc, ye ya tiipkuɔ eya, ne nhiɛr cii wɔ week ya nhiar. 
1TH.2.9	We ye wenhiim ciɛɛt, we mɛɛthkuɔ, ne luɔida ku guɔmda: luɔi cuk ya loi ne wɛɛr ku akɔl, kɛlke we buk ya nuan, a goku we ya wɛɛt ne welpiɛth ke Nhialic. 
1TH.2.10	We ye duleek, ku Nhialic eya, ne nyiɛc ceŋ cii wɔ ya ceŋ ne weyic, yuku lajik ku lok car, ku cuk nɔŋ aciwuɔc ne weyic, ne kɔc ye gam: 
1TH.2.11	ci man nyic we luɔi e yuku luɔi ŋɛk ne week, ci man de ŋɛk ke mithke, yuku we jaam, ku weeiku week, 
1TH.2.12	ku yuku we yɔɔk, bak ya nyiɛc cath wene Nhialic, man ye we caal ne ceŋdeic ku nuɔm.
1TH.2.13	Ku yekene eya yeneka ye wɔ Nhialic leec riariar, ɣɔn loom we wɛt enɔŋ wɔɔk wɛt ci tuɔc week, wɛt ye ya ke de Nhialic, guɔka ciɛk loom ci wɛt de raan, ee lɔmka ci man de yic, ye wɛt de Nhialic, ke ye lui ne weyic we kɔc ye gam. 
1TH.2.14	Ku week, we mɛɛthkuɔ, we ci jal ya ka ye kaar ke kanithai ke Nhialic ye tɔ ne Judaya ne Yecu Krithoic: ne ke cii we keeka tooka ya guum enɔŋ kɔc ke panduɔn, ci guɔm cik kek gum ne Judai; 
1TH.2.15	kɔc ekee nɛk Bɛnydit Yecu ku nebii, ku ciecki wɔ wei, ku cik Nhialic ye yuum piɔu, ku yiki wuɔc kene kɔc kedhia; 
1TH.2.16	ku yiki wɔ pɛn weet de Juurkɔk, weet bene ke ya luɔk; bi rɛɛcden thok ya tuɔm ne nyindhia: kaaci ɣok ke jal cooth ɣok thiekic edot.
1TH.2.17	Ku wɔɔk, mɛɛthkuɔ, we cukke dak ne keeakol likka, ku kaaye wegup, ku kacie ne piɔu, wɔ ci lok we ŋem nyin them areet ne dit de piɔu: 
1TH.2.18	ku kee te cuk lɔ enɔŋ week naatok ka rou, agut ɣɛn Paulo, go Catan wɔ peen. 
1TH.2.19	Yeŋo ye ya ŋɔthda, ku yumdɛn de piɔu, ku goldɛn de nuɔm? Cie ya week ne Bɛnydiitda Yecu nom te bii yen? 
1TH.2.20	Week eka ye ya nuɔmda ku yaka yumdɛn de wɔpiɔth.
1TH.3.1	Yen ana ɣɔn acuk guɔm beer leu, goku cɔɔl wuu piɛth ba doŋ Athenai atok; 
1TH.3.2	ku tuɔc Timotheo, wanmaathda ku ye awun de Nhialic ne welpiɛth ke Kritho, bi we lɔ cɔk kaac, ku bi we lɔ duut piɔth ne ke de gamduɔn; 
1TH.3.3	bi ya ciɛn ran ye rɔt ɣooc ne yeguɔme; ne nyiny ye we ye nyic ke wɔ ci meek ne yekene. 
1TH.3.4	Acok a yic, ɣɔn tɔ wɔ wɔne week, e kee cuk kan lɛk week wuu wɔ bi ka ye wɔ dhal ya guum; ci man cen rɔt dhiɛl, ci nyiny nyic we yen. 
1TH.3.5	Yekene, yeneka na ɣɔn acaa guɔm beer ya leu, guɔ tuc ba gamduɔn ya nyic, kɛlke luɔida bi ya ciɛlic, ne them bene we ya them ne methem. 
1TH.3.6	Waar ye Timotheo ye bii eeti enɔŋ week, ke lek wɔ thoŋ piɛth de gamduɔn ku nhiɛr, ku ciit piɛth ye we wenhiim ciɛɛt ne wɔɔk ne nyindhia, ku ŋɛŋ de ŋem de wɔɔk, ci wɔɔk man ye we ŋaŋ ne ŋem eya; 
1TH.3.7	kee wɔ jal duut piɔth ne week ne dhiendaic ebɛn ku ka ye wɔ dhal yic ne gamduɔn: 
1TH.3.8	wɔ ye piir, te ye we kɔɔc ecap ne Bɛnyditic. 
1TH.3.9	Ye lɛc cite ŋo buk bɛɛr ya yiɛn Nhialic ne week, ne yum de piɔu ebɛn ye wɔ piɔth lɔyum ne keduɔn ne Nhialinyda nom; 
1TH.3.10	ku yuku lɔŋ areet ne wɛɛr ku akɔl, buk we ya ŋem nyin, ku buk ke ye dak ne gamduɔn lɔ cɔk lɔcar?
1TH.3.11	Eewuubi Nhialic Awada ne guɔpde, ku Bɛnydiitda Yecu Kritho, bik wɔ ya ŋaar dhol lɔ week: 
1TH.3.12	eewuubi Bɛnydit we ya cɔk kuɔt ku ye we cɔk kueth ne nhiɛr de yic ŋɛk ke ŋɛk, ku raan ebɛn, ci man ye wɔ ye luɔi week eya; 
1TH.3.13	bi piɔthkuɔn ya cɔk kaac te cin aciwuɔc, ne lajikic ne Nhialic Awada nom, te biie Bɛnydiitda Yecu kene kɔckeek cithiei.
1TH.4.1	Keciɛn, mɛɛthkuɔ, we yuukue lɔŋ ku yookku week ne Bɛnydit Yecuic, bak ya dit ku kuɔtka, ci man ci we cath bik we ya cath loom enɔŋ wɔ ku bak ya miɛt ne Nhialic piɔu, ku we ye cath wuɔla neyic. 
1TH.4.2	We nyic looŋ cukke yiɛn we ne Bɛnydit Yecu. 
1TH.4.3	Lajiŋ bi we ya lajik, yenekee piɔn de Nhialic, bak roth ya pɛn bal; 
1TH.4.4	ku bak ya nyiɛc ceŋ wene gupkuɔn lajik ku yakake riɛu, 
1TH.4.5	ke cin kɔɔr rɛɛc de guɔp ci man de Juurkɔk ye Nhialic kuc; 
1TH.4.6	cin ran toŋ ye wuɔc ku ye manhe peec ne yekene: ne guur ye Nhialic keekake guɔr kedhia, ci man ci wɔ we kan nyiɛn ku lekku week. 
1TH.4.7	Nhialic ee ce wɔ cɔl buk ya lui arac, ee cɔl wɔ buk ya lajik. 
1TH.4.8	Yen ran ye rɛɛc, acie raan guɔp e yee rɛɛc, ee ya Nhialic, man ye we yiɛn Jɔŋdiitden Lajik.
1TH.4.9	Ee ciɛn te beere ŋɛk ya gɛɛr enɔŋ week ne nhiɛr bii we mɛɛth ya nhiar: we ye Nhialic ke piɔc ne bi ŋɛk ŋɛk ya nhiar; 
1TH.4.10	ayaka luɔi mɛɛth tɔ ne Makedonia kedhia ne yic. Ku we yookkuke, mɛɛthkuɔ, bak ya lɔ ke juakkayic areet; 
1TH.4.11	ku yaka reer eduk kɔɔr, ku yaka luɔiduɔn loi, ku yaka lui ne cinkuɔn, ci yook ci wɔ we yɔɔk; 
1TH.4.12	bak ya nyiɛc cath ne kɔc yic kɔc kec, ku ye ciɛn ke yaka dak.
1TH.4.13	Eewuubak ya cuɔk ye kuc, mɛɛthkuɔ, ye ke de kɔc ye niin; bak ke cuɔk ye dhiɛu, ci kɔc kɔk, ye ciɛn ŋath. 
1TH.4.14	Na yuku ye gam ke Yecu ci thou ku beer rɔt jɔt, ke yenekee cɔɔk bene kɔc ci nin ne Yecuic bene ke ya bɛi ne Nhialic kene yen. 
1TH.4.15	Yekene yeneka ye wɔ we yɔɔk ne wɛt de Bɛnydit, wuu wɔ kɔc ye piir, cike wɛn bɛn de Bɛnydit, wɔ ci kɔc ci niin bi wuɔr. 
1TH.4.16	Bɛnydit ne guɔpde abi bɛn piny nhial, ne cɔt, ku ror de malaikadit, ku tuuŋ de Nhialic: ku jɔl kɔc ci thou ne Krithoic roth kan jɔt: 
1TH.4.17	ku wɔɔk wɔ kɔc piir, ci doŋ, wɔ bike kuany nhial netok wɔne keek ne piolic, buk lɔ rɔm wɔne Bɛnydit ne nhial jɔc; ku jɔlku ya tɔ athɛɛr wɔne Bɛnydit. 
1TH.4.18	Yen yaka wepiɔth duut ne roth ne keewelke.
1TH.5.1	Ee ciɛn te gar an week mɛɛthkuɔ, ne ke de run ku akol ke bɛn. 
1TH.5.2	Anyiɛckayic ne gupkuɔn ke kol de Bɛnydit bi bɛn ci man de rueeny kau. 
1TH.5.3	Na yiki ye luel, Yi kee dɔɔr ku kee ceŋ lɔyum; ke jɔl guɔ ya riak yene lony keek, ci man de rɔp ke tiŋ liac; ku kaabi ciɛn ke kɔn ke puɔɔth. 
1TH.5.4	Ku week, we mɛɛthkuɔ, we ci cuɔl ye ceŋic, a bi yeakole we muɔk piny ci rueeny, 
1TH.5.5	ne ke ye we ya wɛɛt ke ɣɛɛr wedhia, ku yaka ya wɛɛt kɔl: wɔ cie ya kɔc ke kau, ku cuk ye ya kɔc ke cuɔl. 
1TH.5.6	Yen dukku ye niin ci man de kɔc kɔk, yuku tiit ku dukku ye miɔl. 
1TH.5.7	Kɔc ye niin aaye niin wakɔu; ku kɔc ye miɔl aaye miɔl wakɔu. 
1TH.5.8	Ne wɔ cie miɔl eman ye wɔ kakɔle, yuku luŋ de yɔu gɛɛŋ de gam ku de nhiɛr; ku luŋ de nom man ye ŋath de luak. 
1TH.5.9	Ne ke kene Nhialic wɔ mɛk ɣok, ee wɔ mɛk loom de luak ne Bɛnydiitda Yecu Kritho, 
1TH.5.10	man ci thou ne wɔɔk, buk piir ya mat wɔne yen, te ye wɔ yin ka te ye wɔ nin. 
1TH.5.11	Yen yaka roth yɔɔk, ku yaka roth yiɛk nhial, ci man ye we ye loi.
1TH.5.12	We yukuke lɔŋ, mɛɛthkuɔ bak kɔc ya nyic, kɔc ye lui ne weyic, ku yiki tɔ ne wenhiim ne Bɛnyditic, ku yiki we waai; 
1TH.5.13	ku bak ke ya riɛu areet ne nhiɛr ne ke de luɔiden. Yaka naŋ dɔɔr ne roth. 
1TH.5.14	Ku we yookku keek, mɛɛthkuɔ, wuu yaka kɔc kuc luɔi waai, ku yaka kɔc riɔc piɔth wɛɛi, ku yaka kɔc niɔp kuɔny, ku yaka cok gum ne raan ebɛn. 
1TH.5.15	Yaka roth ŋem kɛlke ŋɛk bi rɛɛc ya dhuɔk ŋɛk; ku yaka piath yaka biɔɔth cok ne nyindhia, ne yi ŋɛk ke ŋɛk, ku ne raan ebɛn. 
1TH.5.16	Yaka piɔth lɔyum ne nyindhia; 
1TH.5.17	yaka lɔŋ riariar; 
1TH.5.18	yaka leec ne ke dɛ ebɛn: yenekee ya piɔn de Nhialic enɔŋ week ne Yecu Krithoic. 
1TH.5.19	Duɔka Jɔŋdit ye yaai; 
1TH.5.20	duɔka lek ye tɔɔnic; 
1TH.5.21	yaka kaŋ kedhia them; yaka ke ye kepiath muk arir; 
1TH.5.22	yaka roth muɔk wei ne keriɛc ye racic.
1TH.5.23	Eewuubi Nhialiny de dɔɔr bi we ya cok cɔk lajik ne guɔpde; ku keewuubi weikuɔn, kene tiipkuɔn, ku gupkuɔn roth ya tiiŋ te cin awac ne bɛn de Bɛnydiitda Yecu. 
1TH.5.24	Ee naŋ adot ye yen man ye we cɔɔl, ku kabi ya loi eya.
1TH.5.25	Yaka lɔŋ ne wɔɔk, mɛɛthkuɔ.
1TH.5.26	Mathka mɛɛth kedhia ne ciɛm lajik. 
1TH.5.27	We yake yɔɔk ne Bɛnydit ya yethone abi ciɛr mɛɛth kedhia.
1TH.5.28	Eeyabi athiɛi de Bɛnydiitda Yecu Kritho ya tɔ kene week.
2TH.1.1	Paulo, kene Thiluano ku Timotheo, aalek kanitha de Thethalonikei tɔ ne Nhialic Awadaic ku Bɛnydit Yecu Kritho; 
2TH.1.2	Yi keewuubi athiɛi ya tɔ kene week ku dɔɔr de Nhialic Awada ku Bɛnydit Yecu Kritho.
2TH.1.3	Wɔ bi Nhialic ya dhiil ne lɛc riariar ne week, mɛɛthkuɔ, ci man piɛth en, ne dit ye gamduɔn lɔ ke juak yeyic areet, ku ye nhiɛr ye we roth nhiar wedhia ye lɔ ke dit; 
2TH.1.4	a wɔ ye leec ne week ne kanithai ke Nhialic yic ne liɛrduɔn de wepiɔth ku gamduɔn ne ŋetduɔnic ebɛn ku ne ka ye we dhal yic yakake guum; 
2TH.1.5	ka ye ya nyooth de luŋ lajik de Nhialic; bi we ya yok ke we piath ne ceŋ de Nhialicic, ne ke ye we gum ne yen eya: 
2TH.1.6	te yen jal piath ne Nhialic piɔu ye bi kɔc ya riɔp ka ye ke nuan kek kɔc ye we luɔi ka dhal week, 
2TH.1.7	ku bi we ya yiɛn lɔŋ wene wɔɔk, ne kol bene Bɛnydit Yecu nyuɔɔth nhial kene malaikai ke riɛrde, 
2TH.1.8	ne liem de mac, bi aguure yiɛn kɔc kuc Nhialic ku kɔc ce welpiɛth ke Bɛnydiitda Yecu ye gam. 
2TH.1.9	Keekɔcke aabi wɛi ya guum, agut en riak athɛɛr ne Bɛnydit nom, ku ne nuɔm de riɛrde, 
2TH.1.10	te bii en bene ye noom ne kɔckek cithiei yic, ku bene gai ne yekole ne kɔc ye gam kedhia (ne kee cene lek ye wɔ we lɛk ya gam). 
2TH.1.11	Yen wɔ ye lɔŋ ne nyindhia ne week eya, bi Nhialinyda bi we yok ke we ci roth tiiŋ wene cɔt cene we cɔɔl, ku bi kɔr ebɛn kɔr de piath ku luɔi ebɛn luɔi de gam bi ke ya cɔk dhiil roth ne riɛr; 
2TH.1.12	bi rin ke Bɛnydiitda Yecu jal ya noom ne weyic, ku week ne yeyic, ne athiɛi de Nhialinyda ku Bɛnydit Yecu Kritho.
2TH.2.1	Emane we yukuke lɔŋ, mɛɛthkuɔ, ne ke de bɛn de Bɛnydiitda Yecu Kritho, ku ne gueerdɛn bii wɔ gueer enɔŋ en; 
2TH.2.2	bak ya cuɔk dɔc diɛɛr, ku ce we dhal, ne tiɛp, ka ne wɛt, ka ne thon ye cɔk ye keda, ya akol de Bɛnydit ee guɔ ɣeet. 
2TH.2.3	Ne ye ciɛn ran ye we dhoom ne dɛ: aci bi yenya te kene pɛl de gam kan bɛn, ku kene ran de rɛɛc guɔ nyuɔɔth, man ye ya wen de mar de kaŋ, 
2TH.2.4	yen man ye teer ku ye rɔt taau tueŋ ne ka yeke cɔɔl nhielic kedhia, ka ka yeke door, a go ya nyuc ne yekalu de Nhialicic, ku ye rɔt nyuɔɔth ne ye Nhialic. 
2TH.2.5	Kɛnka ya tak, ɣɔn taa ɣan wɔne week, ke ne we kɛnke ya lɛk keekake? 
2TH.2.6	We ye ke ye jac ayaka nyic, bi ya nyuɔɔth ne kolde. 
2TH.2.7	Luɔi cin loŋ ee jal ya lui neluɔɔŋ emane: ku tok ee tɔ toŋ ye jac emane, agut te bene ye nyaai. 
2TH.2.8	Ela ke ran cin luɔi de loŋ abi jal nyuɔɔth, ke bii Bɛnydit Yecu bi nɔk ne aliir de yethok, ku cɔk ye ke cin ke dɛ ne nyooth de bɛnde, 
2TH.2.9	yen, yen man ye bɛnde ciɛt man de luɔi de Catan kene riɛr ebɛn ku ciit ku lueth gɛiyeke, 
2TH.2.10	ku adhuɔɔm de cuɔk lajik ebɛn ne keek kek kɔc ye thou; ne ke ken kek nhiɛr de yic loom bi ke luɔk. 
2TH.2.11	Yekene yeneka ye Nhialic ke tuɔc luɔi awac, bik lueth ya gam: 
2TH.2.12	bi ke luk kedhia kek kɔc ci yic ye gam, ku yiki piɔth lɔyum ne cuɔk lajik.
2TH.2.13	Wɔ bi Nhialic ya dhiil ne lɛc ne nyindhia ne week, mɛɛthkuɔk nhiarke ke Bɛnydit, ne lony ee ci Nhialic we lɔc ne acitnom loc we luak ne lajiŋ de Jɔŋditic ku gam de yic: 
2TH.2.14	yenekee cɔɔl en week ne welpiɛthkuɔ, ne lɔm de nuɔm de Bɛnydiitda Yecu Kritho. 
2TH.2.15	Yen, wanmathkuɔ, jalka ya kɔɔc ecap, ku yaka wel muk wel ceneke we wɛɛt, ne jamda ka ne thoonkuɔ.
2TH.2.16	Eewuubi Bɛnydiitda Yecu Kritho ne guɔpde, ku Nhialic Awada man ci wɔ nhiar ku yin wɔ duɔt de piɔu athɛɛr ku ŋath piath ne athiɛi, 
2TH.2.17	eewuubik we ya duut piɔth ku cɔkki ke ye kɔɔc ne luɔi piathic ebɛn ku ne wɛt.
2TH.3.1	Keciɛn, mɛɛthkuɔ, ee bak ya lɔŋ ne wɔɔk, bi wɛt de Bɛnydit ya cath ku ye noom, ci man yen tɔ kene week eya; 
2TH.3.2	ku bi wɔ ya luɔk enɔŋ kɔc kuc kaŋ ku kɔc rac, ne ke ye kek ciɛn gam kedhia. 
2TH.3.3	Bɛnydit ee naŋ adot, abi we ya cɔk kaac, ku ye we gel ne kerac. 
2TH.3.4	Ku wɔ ye roth gɛi Bɛnydit ne ke de week, ne ke ye we kaŋ loi ku yaka piɔth naŋ bak ke ya loi, keeka cukke lɛk week. 
2TH.3.5	Ku keewuubi Bɛnydit we ya dak piɔth ne nhiɛr de Nhialicic, ku ne liɛr de piɔu de Krithoic.
2TH.3.6	We yookkuke, mɛɛthkuɔ, ne rin ke Bɛnydiitda Yecu Kritho, wuu yaka roth miɛt wei enɔŋ kɔc ye cath arac, ku cik ye cath ci wel cikke loom enɔŋ wɔɔk. 
2TH.3.7	Week ne gupkuɔn we ye kɛɛr bii we wɔ ya dhiil ne kɛɛr nyic: wɔ wɔ ken ya ceŋ arac ne weyic; 
2TH.3.8	ku kacin miɛth cuk cam ne ciɛlic ne ran dɛ ciin, ee ye ya luɔi ku guɔm, yuku lui ne wɛɛr ku akɔl, buk we ya cuɔk ye nuan: 
2TH.3.9	ku kacie kee cii wɔ ye ye leu, ee kee cii wɔ roth cɔk ye kɛɛrduɔn, bak wɔ ya kaar. 
2TH.3.10	Ɣɔn tɔ wɔ wɔne week, ke we we cukke lɛk yekene, Wuu ye na ye naŋ ran cie lui, ke ne cie cam. 
2TH.3.11	Wɔ ci kɔc piŋ ne weyic kɔc kɔk ye cath arac, kɔc cie kan lui, ye ya adakrooth. 
2TH.3.12	Emane wɔ yook kɔc yinya ku lekkuke ne rin ke Bɛnydit Yecu Kritho, wuu ne ke ye lui neduk, ku yiki miithken cam. 
2TH.3.13	Ku week, mɛɛthkuɔ, duɔka ye dak ne luɔi piath. 
2TH.3.14	Na nɔŋ ran ci welkuɔ ye gam ne yethone, ke yaka dot yerane, bak ya ciɛn mat wene yen, bi yic ya liɛr. 
2TH.3.15	Ku duɔka ye thɔŋ ran de ater, yaka waai ci ke ye mɛtheda.
2TH.3.16	Eewuubi Bɛnydiit de dɔɔr ne guɔpde we ya yiɛn dɔɔr akolriɛc ne ɣan kedhia. Eewuubi Bɛnydit ya tɔ kene week wedhia.
2TH.3.17	We yake muɔth ne ɣaciin ɣan Paulo, muɔth ye ya cit ne thoon yic kedhia: yeneka jal gɔɔr. 
2TH.3.18	Ya keeyabi athiɛi de Bɛnydiitda Yecu Kritho ya tɔ kene week wedhia.
1TI.1.1	Paulo, metuny de Yecu Kritho ne ke de loŋ de Nhialic Duluɛŋda, ku Yecu Kritho ŋathda; 
1TI.1.2	an lek Timotheo, mɛnh yicdie ne gamic: Ya keeyabi athiɛi ya tɔ kene yin, ku kac de piɔu, ku dɔɔr, enɔŋ Nhialic Wun ku Bɛnydiitda Yecu Kritho.
1TI.1.3	Acit man e can yin kan yɔɔk ya ba dhiac ne Epetho, ɣɔn lar an Makedonia, ba kɔe ya yɔɔk duɔeke ye weet ne weet dɛ, 
1TI.1.4	ku cik ye piŋ ne akokool ku kuɛn de rin ke kuɛt cin kethook, ka ye ŋɔɔr ne teeric, ku cik ye ya luɔi yic de Nhialic ye tɔ ne gamic; yenekee yook yɔɔk an yin emane. 
1TI.1.5	Ku thoŋ de yook ee ya nhiɛr de piɔu lɔcar ku nyiny piɛth de piɔu ku gam cin acuɔl. 
1TI.1.6	Raan biak ee keekake kɔl ku ye rɔt wɛl wel ke ciɛlic; 
1TI.1.7	aaye bik ya ya dupiooc ke looŋ kɔɔr, te ciɛk kek ke yiki luel kuc, ku ke yiki riɛr. 
1TI.1.8	Ayuku nyic ke loŋ ye piath, te ye raan ye kuanyic apiath, 
1TI.1.9	ku ye nyic, ke loŋ kene taau ne ran lajik, ee tɛɛue ne ran cin loŋ ku cie leu ne dok, ku kɔc reec Nhialic kene kɔc rac, ku kɔc cie lajik ye ciɛn rieu, ku ne kɔc ye wurken nɔk kene kɔc ye mɛrken nɔk, ku kɔc ye anaktiɛr, 
1TI.1.10	ku ne abɛɛl, ku kɔc ye roth cɔk ye diar, ku ne kɔc ye kɔc kual, ku ne alueth, ku ne kɔc ye roth meel ne adhuɔɔm, ku na yin naŋ kɔk waac kene pioc yic; 
1TI.1.11	ne welpiɛth ke nuɔm de Nhialiny cithiei, ci ke tau yɛn.
1TI.1.12	Aya leec ye ke ye ɣa cɔk rir, ye Yecu Kritho Bɛnydiitda, ne ke yen ɣɛn nyic ke ɣan ye naŋ adot, ku ci ɣa lac ne luɔideic; 
1TI.1.13	ɣɔn cak ɣan ya ran ye Nhialic laat, ku ya meŋet, ku ya ya ayaŋkɔc. Go piɔu kac ne ɣɛn, ne ke yan e kuɔc loi ne gam kɛn an gam; 
1TI.1.14	ku jɔl athiɛi de Bɛnydiitda dit areet kene gam ku nhiɛr ka ye tɔ ne Yecu Krithoic. 
1TI.1.15	Ye wɛte kee wɛt yic, ku kapiath ne kɔc kedhia te loom kek yen, Ya Yecu Kritho ee bɛn ne piny nom bi kɔc ci karac loi luɔk, kɔc war keek ne rɛɛc: 
1TI.1.16	Yekene yenekee kɔc yen piɔu ne ɣɛn, bi Yecu Kritho liɛr diitden de piɔu nyuɔɔth ne ɣaic ɣan man wɛr kɔc ne rɛɛc, ba ya kɛɛr de kɔc bi ye ya gam ne piir athɛɛr. 
1TI.1.17	Eeyabi yi rieu kene nuɔm bik ya tɔ kene Meleŋ ye ceŋ athɛɛr, ku cii ye luɛl, ku cie leu ne ŋem, man ye ya Nhialiny tok, athɛɛr wada. Amen.
1TI.1.18	Ye wɛte acɔl yin, yin Timotheo mɛnhdie, ci nyuɔth e cene ye kan nyuɔɔth ɣɔn ne yin, bin tɔŋ piath ya thɔɔr; 
1TI.1.19	ke yin ye gam muk ku nyiny piɛth de piɔu; ke ye kɔk ke rɛɛc ne keyic a jɔl ya pukden de gam: 
1TI.1.20	kɔc nɔŋ yi Kumenayo ku Alekandaro; kɔc cake gam Catan, bi ke piɔc bik Nhialic cuɔk ye laat.
1TI.2.1	Yen, ke tueŋ ne kaŋ kedhia, ayɔɔk ɣan yin, Ya ne ye naŋ thiɛi, ku lɔŋ, ku cɔt, ku lɛc, ne ke de raan ebɛn; 
1TI.2.2	ne meleek ku bany; a goku ya ceŋ neyum ku yuku lɔ duk ne lajikic ebɛn ku nyiɛc muŋ de roth. 
1TI.2.3	Yekene ee ya kepiath ku kee lɔyum ne Nhialic Duluɛŋda nyin; 
1TI.2.4	yen yen man ye piɔu naŋ bi raan ebɛn luɔk, ku bik yic jal ya nyic. 
1TI.2.5	Nhialic ee ya tok, ku medoor ee tok eya ne kaam de Nhialic kene kɔc, ee raan, Yecu Kritho, 
1TI.2.6	man ci rɔt gam ne ye wɛɛr de kɔc kedhia; ke ci nyuɔɔth ne akolde; 
1TI.2.7	yeneka cene ɣa lɔc ke ɣan ye duweet ku ya metuc (ee yic e ya luel, acie lueth), ya ya dupiony de Juurkɔk ne gam ku yic.
1TI.2.8	Yen akaar bi kɔc ya lɔŋ ne ɣan kedhia, yiki ciin lajik jat nhial, te cin ɣok ku ateere. 
1TI.2.9	Ku yene ye cɔɔk de diar eya, ne ke ye roth piɔth ne alɛth ke kuur de piɔu, ku yiki nyin riɔc ku cik ye miɔl; ku cik kenhiim ye nai, ku cik luɔŋ jini ye ceŋ, ka margariti, ka alɛth ke ciin dit; 
1TI.2.10	ee ya luɔi piath (ne ke yen piath enɔŋ diar ye luɔi lajik gam). 
1TI.2.11	Ne tiik ye pioc ediu ku ye rɔt cɔk dɔk. 
1TI.2.12	Acin tiŋ ya puɔl bi ya pioc, ku cii ye naŋ rier ne monyde nom, ee bi ya tɔ ediu. 
1TI.2.13	Adam yenekee kɔne cak, ku jɔl Kawa cak ciɛn; 
1TI.2.14	ku kacie Adam yen ee dhom, ee tiik yenekee ci dhoom a go yuik ne rɛɛcic: 
1TI.2.15	ku kabi ya luɔk ne dhiɛth de mith, te ye kek dhiac ne gamic ku ne nhiɛr ku ne lajikic te cin miɔl.
1TI.3.1	Yewɛte kee wɛt yic, Ya na kɔr raan luɔi de bicep, e kee luɔi piath e ye kɔɔr. 
1TI.3.2	Yen bicep abi ya ciɛn awac, ee ya mony de tiŋ tok, ku ye lɔcap, ku ye rɔt muk apiath, ku ye nyiɛc lui, ku ye gooŋ, ku ye nyiɛc pioc; 
1TI.3.3	ku cii ye jɔɔl, ku cii cin ye dac war; ye liɛr, ku cii ye teer, ku cii weu ye nhiar; 
1TI.3.4	ku ye ya ran ye dhiende nyiɛc dɔk, ku ye mithke luɔi ne rieuic. 
1TI.3.5	(Na ye raan ye dhiende kuɔc dɔk, ke bi kanitha de Nhialic ya nyiɛc ŋem yede?) 
1TI.3.6	ne cie ya ran piɔc rɔt wel, kɛlke bi piɔu ya dit ku yuik ne lukwei de duriethic. 
1TI.3.7	Ku kabi ya naŋ luɔm piath enɔŋ kɔc kec; kɛlke bi loony ne gueelic ku ne aɣɔm de duriethic. 
1TI.3.8	Ku yeneka bi ya ya cɔɔk de dikoon eya aabi reer eduk ya dhiil; ku yiki ciɛn thoŋ ye yic ya rou, aaci bi ya dek areet ne piukeabiɛi, ku cik bi ya lɔ gɔkgɔk ne jueŋ de weu; 
1TI.3.9	aabi kecikum de gam ya muk ne nyiny lɔcar de piɔu. 
1TI.3.10	Ne keekɔcka yeke kan caar, ku bik jal lui e ke ye dikoon, te ye kek ciɛn awac. 
1TI.3.11	Yeneka bi ya cɔɔk de diar eya aabi reer eduk ya dhiil, ku cik ye naŋ alop, yiki lɔcap, ku yiki naŋ adot ne keriɛc ebɛn. 
1TI.3.12	Ne dikoon ye ya roor ke diɛɛr took, ku ne ke ye mithken kene dhiɛnken dɔk apiath. 
1TI.3.13	Kɔc ci lui apiath e kee ye dikoon aaye ɣɔn piath yok, ku ŋeenydiit de gam ye tɔ ne Yecu Krithoic.
1TI.3.14	Keekake agarke yin, ku an ŋath dai lɔ enɔŋ yin; 
1TI.3.15	ku na dhiaac wei areet, ke yin bi ceŋ bii kɔc ya ceŋ ne dhien de Nhialicic ya nyic, dhien ye ya kanitha de Nhialiny ye piir, ye ya cok ku ye ya men de yic. 
1TI.3.16	Kecikum de luɔi de Nhialic ee dit te cin teer; Yen ye ke e ci cɔk tiɛc ne guɔp, ku ci cɔk lajik ne tiɛp, ku ŋem ne malaikai, ku cene juɔr wɛɛt, ku cii piny nom gam, ee jal laar nhial ne nuɔm.
1TI.4.1	Ku Jɔŋdit ee jam areet, ye ne akol bi bɛn abii kɔk ke gam puɔl, ku yiki piŋ ne jak ke adhuɔɔm ku pioc de jak rac, 
1TI.4.2	ne adhuɔɔm de kɔc ye lueth luel, ceneke nyinyden de kepiɔth miir ne luŋ leth; 
1TI.4.3	ku yiki thiek peen, ku yiki kɔc yɔɔk yi bik riiŋ ya rɛɛc, ke ke cii Nhialic cak bi ya loom ne lɛc ne keek kek kɔc ye gam ku yiki yic nyic. 
1TI.4.4	Ke cii Nhialic cak ebɛn ee ya kepiath, ku kacin toŋden bi ya reec, te yene ye loom ne lɛc: 
1TI.4.5	ne ke cene ye ya cɔk lajik ne wɛt de Nhialic ku lɔŋ.
1TI.4.6	Na ye mɛɛth taau nhiim ne keekake yic, ke yin ye ya awun piɛth de Yecu Kritho, ci miɛɛth ne wel ke gam ku pioc piɛth e ye biɔɔth agut ci emane: 
1TI.4.7	ku ye akokool ye ke rɛɛc akokool rɛc ke diɔrdit. Ku ye lui ne luɔi de Nhialic: 
1TI.4.8	ne ke ye luɔi de guɔp ye piathde yuul emath; ku luɔi ye ya ke de Nhialic yenekee piath ne kaŋ kedhia, ku ye naŋ keluel de piir ye tɔ ne yemane, ku piir bi bɛn. 
1TI.4.9	Yewɛte kee wɛt yic, ku kee piath ne raan ebɛn te yen e loom, 
1TI.4.10	Ya yekene yeneka ye wɔ lui ku yuku them, ne ke cene ŋɔthda tau Nhialiny ye piir, man ye ya Duluɛŋ de kɔc kedhia, ye dit enɔŋ kɔc ye gam. 
1TI.4.11	Ye jam arir ne keekake ku yin ke weet. 
1TI.4.12	Ne ye ciɛn ran ye ranthiɛidu tɔɔn; ku ye ya kɛɛrden kek kɔc ye gam, ne wɛt, ku ne piir, ku ne nhiɛr, ku ne gam ku lɔcar. 
1TI.4.13	Ye rɔt gam ciɛr, ku yook, ku pioc, agut te bɛi ɣan. 
1TI.4.14	Duɔne miɔc ye tɔɔk miɔc ye tɔ ne yiyic, ɣɔn yine yin ne nyooth, ku kɛn de cin de roordit. 
1TI.4.15	Ye lui areet ne keekake, dhuɔle rɔt keek; bi lɔ tueŋdu ya tic enɔŋ kɔc kedhia. 
1TI.4.16	Ye rɔt ŋem apiath ku piocdu. Ye dhiac ne keekake yic, na ye yekene loi, ke yin ye rɔt luɔk ku keek kek kɔc ye yin piŋ.
1TI.5.1	Duk randit ye waai, ye yɔɔk ci wuur; ku ye rorthi yɔɔk ci watmɛthkuɔn: 
1TI.5.2	ku diardit ci mɛrku; ku nyiir ci nyiɛrakuɔn, ne piath ebɛn. 
1TI.5.3	Ye diarjɔɔk ye thum ye ke riɛu. 
1TI.5.4	Ku na ye tiŋjɔɔk ye naŋ mith, ka mith ke mithke, ke ne ke ye kan pioc bik kac de piɔu ya nyuɔth dhienden, ku yiki kɔcken cuɔɔt: ne ke ye yekene lɔyum ne Nhialic nyin. 
1TI.5.5	Tiɛŋthuɔm ye nyin kuany, acene ŋathde tau Nhialic, ku ye dhiac ke ye thiec ku ye lɔŋ ne wɛɛr ku akɔl. 
1TI.5.6	Ku tiŋ ye yum de piɔu yiɛn rɔt kee piir ke ci thou. 
1TI.5.7	Ye ke yɔɔk ne keekake, a goki ya ciɛn awac. 
1TI.5.8	Na nɔŋ ran ci dhiende ye dɔp, ku kee nyin dit enɔŋ kɔcke, e kee gam cok ya jai, ku ye ran ken gam wuɔr ne rɛɛc. 
1TI.5.9	Ne ye ciɛn tiɛŋthuɔm ye gɔɔr rin ke kene runkeek ke dit guɔ ya thiɛrdhetem, ku ne ye tiŋ de mony tok, 
1TI.5.10	ku yene nyiɛc luɔi piɛthde ciir; ku ne ci mith dɔp a bik dit, ku ne ye abakook neke ye ke gɔɔŋ ku ne ye kɔc cithiei waak cok, ku ne ye kɔc nɔŋ ka ye ke dhal kony, ku ne ye luɔi piath ebɛn kuanyic. 
1TI.5.11	Ku yaka diarjɔɔk ye joot yakake rɛɛc, ne ke na cik piɔth kuɛm ne Kritho, e ke ye piɔth naŋ thieek; 
1TI.5.12	ku yiki naŋ lukwei, ne ke cik kek gamden tueŋ puɔl. 
1TI.5.13	Ku yiki pioc eya bik ya ya adakrooth, yiki tai ne ɣoot yic, ku kacie rɔtdɛɛk yetok, aaye jam yen abaak eya, ku kaaye roth cuɔp ne kalei yic, ku kaaye jam ne ke ete cik ye luel. 
1TI.5.14	Yen akaar bi diarjɔɔk ye joot bi ke ya thiaak, ku yiki mith dhieth, ku yiki dhiɛnken dɔk, ku yiki yic ciɛn ke bii kɔc ke ater ya lat: 
1TI.5.15	ne ke cii kɔk roth guɔ yiɛc Catan. 
1TI.5.16	Na ye naŋ tiŋ ci ya gam nɔŋ diarjɔɔk, ke ne ke ye ke kony, ku ye ciɛn ke ye kanitha nuaan, bi kanitha diar ye thum bi ke ya kony.
1TI.5.17	Ne kɔcdit ye dɔk apiath ne ke ye riɛu ne rieu dit, ku ne ye nyin dit enɔŋ kɔc ye lui ne wɛtic ku pioc. 
1TI.5.18	Ne ke ci kecigɔɔr ye luel, Ye duk miɔr ye duut thok te kɛɛm en rap. Ku, Ye kapiath bi ran ye lui ya naŋ riopde. 
1TI.5.19	Na ye randit guɛɛl, ke cie gam, te kene duleek keerou ka keediak ye luel. 
1TI.5.20	Ye kɔc ye rɛɛc loi waai ne kɔc nyin kedhia, bi biakne bi ya riɔc eya. 
1TI.5.21	Yin yɔɔk ne Nhialic nyin, kene Yecu Kritho ku malaikai cike lɔc, ya ye keekake luɔi kabuɔɔr, ku duɔne rɔt ye yiɛc wei ne nyiɛc luɔiyic. 
1TI.5.22	Duɔne yicin ye dai kan ne raan nom, ku duk ye mat wene kɔc kɔk ne rɛɛc: ye rɔt cɔk ye lɔcar. 
1TI.5.23	Duk ye bɛɛr dek ne piu, ku ye piu diɛŋ ke abiɛi loom ne ke de yiyac ku tɔɔkdun ye rɔt dai yok. 
1TI.5.24	Rɛɛc de kɔc kɔk ee lɔ gɔk, rɛɛc ye ke laar ne luk nom, ku kɔc kɔk aaye ke biɔɔth. 
1TI.5.25	Yenekee cɔɔkde eya ee naŋ luɔi piɛth ye lɔ gɔk, ku kɔk cie yeneya aacie leu ne thiɛn.
1TI.6.1	Ne kɔc kedhia kɔc ye ya aluɛk ne ke ye wunken cok ne rieu, bi rin ke Nhialic ku piocde bi ke cuɔk ye lat. 
1TI.6.2	Ku aluɛk ye naŋ banyken ci ya gam, ne ke cik ye tɔɔn yic, ne ke yi kek mɛɛth, ne ke yikike luɔi ne rieu dit, ne ke ye kɔc yikike kony ne luɔi piɛthden ye kek ya kɔc ye gam ku ye ke nhiar. Keekake ke e yin ke weet ku jiɛm yin ke.
1TI.6.3	Na nɔŋ ran ye pioc ne pioc dɛ, ku cii wel yith ye gam, agut wel ke Yecu Kritho, ku pioc ye ya ke de luɔi de Nhialic; 
1TI.6.4	e kee piɔu ya dit, ku cin ke ye nyic, ku ye ya thiɛc de wel ku ateere ke e ye ke tɛm rɔt, ka ye tiɛl bɛi, ku tɔŋ, ku lɛɛt, ku rieth rac, 
1TI.6.5	ku teer de wel de kɔc cii tak ke riak, ku ci yic jaal, kɔc ye luɔi de Nhialic cɔk ye dhol de weu. 
1TI.6.6	Luɔi de Nhialic de piɔn cinic teer ee ya juek de weu. 
1TI.6.7	Acin ke cuk bɛi ne yepinye nom, ku kacin ke buk ya leu ne nyiɛi thin: 
1TI.6.8	a wɔ ye piɔth lɔyum ne miɛth ku ka bii wɔ ke roth ya kum. 
1TI.6.9	Kɔc ye piɔth naŋ bany de kaŋ aye yuik ne themic, ku aɣɔm, ku kɔr rɛɛc kuɔt de bɛɛl ku de tɔɔk, ka ye kɔc mou ne riak ku mar de kaŋ. 
1TI.6.10	Nhiɛr de weu yenekee ya meei de keriɛc ye rac ebɛn, ke na ci kɔk ye cuɔp e ke ye yec wei ne gamic, ku cik roth wuɔɔm ne dhien kuɔt.
1TI.6.11	Ku yin, Yin ran de Nhialic, ye kat te de keekake; ku ye lajik kuanyic, ku luɔi de Nhialic, ku gam, ku nhiɛr, ku liɛr de piɔu, ku kuur de piɔu. 
1TI.6.12	Ye tɔŋ piɛth de gam ye thɔr, ye piir athɛɛr kuak piny, yenekee cɔɔle yin, ku gɛm yin ne gam piath ne duleek juec nhiim. 
1TI.6.13	Yin yɔɔk ne Nhialic nyin, Nhialiny ye kaŋ kedhia cɔk piir, ku ne Yecu Kritho nyin, man e ci gam piath luel ne Pontio Pilato nom; 
1TI.6.14	ya ye looŋ muk, te cin acuɔl, ku te cin awac, agut tuɔl de Bɛnydiitda Yecu Kritho: 
1TI.6.15	ke bi nyuɔɔth ne kolde, yen man ye ya Wun e Riɛr cithiei ku ye tok, Meleŋ de meleek, ku ye Bɛnydiit de banydit; 
1TI.6.16	ye ya toŋ ye tɔ athɛɛr, ku ye ceŋ ne ɣɛɛr cie leu ne ɣetic, man cin ran cie guɔ ŋem, ku kacie leu ne ŋem: eeyabi rieu ku riɛr athɛɛr ya tɔ kene yen. Amen.
1TI.6.17	Ye acibaany ke yepinye nom yɔɔk, wu ya duɔka wenhiim ye cɔk dit, ku duɔka ŋɔthduɔn ye gɛi kakucke ke baanyduɔn, yakake gɛi Nhialic, yen man ci wɔ yiɛn bany de keriɛc ne ye yumdɛn de piɔu: 
1TI.6.18	ku bik kapiath ya loi, bik kek ke ya bany ne luɔi piath, ku bik ya kok ne miɔc, ku yiki piɔth rɔm: 
1TI.6.19	ku yiki roth tau kapiath ne kol bi bɛn, bik piir yic ya kuak piny.
1TI.6.20	Yin yin Timotheo, ye ke ci yiɛn yi ye gel, ku ye rɔt wɛl wei ne jamic jam rɛɛc de ciɛlic ku ateere de nyic, ye ya lueth te yene ye cɔɔl nyic, 
1TI.6.21	ke ye kɔc kɔk yen ke tic ne keyic, ye kek gam waan.
1TI.6.21	Eeyabi athiɛi bi ya tɔ kene yin.
2TI.1.1	Paulo, metuny de Yecu Kritho ne piɔn de Nhialic ne ke de keciluel de piir ye tɔ ne Yecu Krithoic, 
2TI.1.2	alek Timotheo, mɛnhdien nhiar: Ya keeyaba naŋ athiɛi, ku kac de piɔu, ke dɔɔr, enɔŋ Nhialic Wun ku Yecu Kritho Bɛnydiitda.
2TI.1.3	Ɣan ye Nhialic leec, Nhialiny ne cak ne lui ɣɔn ne kuarkuɔ ne nyiny lɔcar de piɔu, ne ciit yan anom cool ne ciit ne yin ne lɔŋdie, ne wɛɛr ku akɔl, 
2TI.1.4	ya yi ŋaŋ ne ŋem, ku ɣan ye piu ke yinyin tak, bi ɣa ya thiɔŋ ne yum de piɔu. 
2TI.1.5	Ɣan ci ɣanom ya ciɛt ne gam yic ye tɔ ne yiyic: gam e kɔn ya tɔ kene Loyith kɔɔkdu, ku kene moor Eunike; ku kene yin eya anyiɛcic. 
2TI.1.6	Yen yin ya cɔk ciit yinom ba miɔc de Nhialic ba ya kat, miɔc ye tɔ ne yiyic ne kɛn de ɣacin. 
2TI.1.7	Nhialic ee ce wɔ yin piɔn de riɔc; ee yin wɔ piɔn de riɛr ku nhiɛr ku muŋ de roth. 
2TI.1.8	Yen duɔne nyin ye riɔc ne luɛl de Bɛnydiitda, ku ne ɣɛn ɣan keden ci mac: ye karir guum ne welpiath ne ke de riɛr de Nhialic; 
2TI.1.9	man ci wɔ luɔk, ku cɔɔl wɔ ne cɔt lajik, ku kacie ke de luɔida yen ee cɔɔl en wɔɔk, ee cɔl wɔɔk ne ke de yepiɔu ku athiɛi, ke e ci yiɛn wɔɔk ne Yecu Krithoic aŋoot katueŋ wei, 
2TI.1.10	ku kee jal nyuɔɔth emane ne tuɔl de Duluɛŋda Yecu Kritho, yen man ci thou nyaai, ku bii yi piir kene cuɔkluel ne ɣɛɛric ne welpiath, 
2TI.1.11	ka cene ke ɣɛn cɔk ye duweet, ku yan ke metuc, ku ya dupioc. 
2TI.1.12	Ku yekene eya yeneka yan keekake guum: ku an ken nyin ya riɔc: ne nyiny nyiɛc ɣan yen yen man ca gam, ku kanyiɛcic ke bi ke ca tau en ya leu ne gel ne kol bɔ. 
2TI.1.13	Ye cok ke wel yith cake piŋ enɔŋ an ye ke muk, ne gam ku ne nhiɛr ka ye tɔ ne Yecu Krithoic. 
2TI.1.14	Ye kepiɛth e ci tau yi ye gel ne Jɔŋdiit Lajik man ye ceŋ ne wɔyic.
2TI.1.15	Yekene kanyic, wɛn cii kɔc ke Athia kedhia ɣɛn waan; kɔc nɔŋ yi Pugelo ku Kermogene. 
2TI.1.16	Eeyabi Bɛnydit kac de piɔu ya nyuɔth dhien de Onethiporo: ee ɣa dai rɔɔmic, ku kee ken nyin ya riɔc ne joth ceneke ɣa duut; 
2TI.1.17	ku, ɣɔn tɔ en ne Roma, ke kee ci ɣa kɔɔr areet, go ɣa yok 
2TI.1.18	(eeyabii Bɛnydit ya cɔk yok kac de piɔu de Bɛnydit ne kol bɔ); ku ka juec cen ke lui thin ne Epetho, aanyic keek ejik.
2TI.2.1	Yen, ye jal riɛr ne athiɛic, mɛnhdie, athiɛi ye tɔ ne Yecu Krithoic. 
2TI.2.2	Ku ka cake piŋ enɔŋ an ne duleek juec yic, ke yeke lɛk kɔc nɔŋ adot, bik kɔc kɔk ya leu ne pioc eya. 
2TI.2.3	Ye karir guum wene ɣɛn, ci lathker piɛth de Yecu Kritho. 
2TI.2.4	Acin lathker ye tɔ ne luɔideic, ye rɔt liap ne kaŋ yic ka ke yepiire; bi raan ya yuum piɔu ran e gɔr en ke ye lathker. 
2TI.2.5	Ku na ye raan teer ne polic, e kacie yiɛn gol, te ken en teer ci man de luɛl de looŋ. 
2TI.2.6	Ran de dom ye lui yenekee ka ye luɔk kan kaaŋ thok. 
2TI.2.7	Ye yeke ca luele tak, ne ke bii Bɛnydit yin ya yiɛn nyiny de kaŋ kedhia. 
2TI.2.8	Ye yinom ciɛt ne Yecu Kritho, man ci rɔt jɔt ne thouic, ye kuan de Dabid, ne ke de welpiɛthcie: 
2TI.2.9	ka yan ke karir guum agut mac, ci man de ran ci rɛɛc loi; ku wɛt de Nhialic akene mac. 
2TI.2.10	Yen ɣan ye kaŋ kedhia guum ne ke de kɔc ci lɔc, bik luak ya loom eya luaŋ ye tɔ ne Yecu Krithoic kene nuɔm athɛɛr. 
2TI.2.11	Yewɛte ee wɛt yic: Ya na cuk thou wɔne yen, ke wɔ bi ya piir eya wɔne yen: 
2TI.2.12	na yuku gum, ke wɔ bi ya ceŋ etok wɔne yen: ku na buk ye ya jai, e kabi wɔ ya jai eya: 
2TI.2.13	na yuku ciɛn adot, e kee dhiac ke nɔŋ adot, ne ke cen rɔt ye leu ne jiɛi.
2TI.2.14	Ye ke cɔk ciit kenhiim ne keekake, ku ye ke yɔɔk ne Bɛnydit nom, bik ya cuɔk ye teer ne wel, ka ye ciɛn kony, ye kɔc ye piŋ riɔk. 
2TI.2.15	Ye lui areet ba rɔt ya nyuɔth Nhialic ku piath, ku ye ran de luɔi ci yic ye liɛr, ye wɛt de yic tɛɛk apiath. 
2TI.2.16	Ye rɔt ɣooc te de jam rɛɛc piɔlic, ne ke bik kek dhiac e ke cith ne rɛɛc, 
2TI.2.17	ku wɛtden abi ya cuet ci athuath: kɔc nɔŋ yi Kumenayo ku Pileto; 
2TI.2.18	kɔc ci wuɔc ne ke de yic, yiki jam yi ci jon de rɔt guɔ thok, ku yiki gam de kɔc kɔk riɔk. 
2TI.2.19	Ke lɔcap de Nhialic ci wɛc ee kɔɔc, ke nɔŋ yecine, Ya Bɛnydit anyic ka ye ya kake: ku, Ya ne raan ebɛn ran ye rin ke Bɛnydit cɔɔl ne ye kat ne rɛɛc. 
2TI.2.20	Emane ka ye tɔ ɣondit aacie ya yi luŋ de jini kene luŋ de riar kepɛc, ee yic naŋ yi ka ke tiim kene ka ke tiɔp eya; ku kɔk ye ke riɛu ku kɔk piɔl yic. 
2TI.2.21	Na ye raan ke waak wei keekake, ke kabi ya ya tony de rieu, ku ci cɔk lɔjik, ku ye piath ne luɔi de bɛny, ku ci juɛr luɔi piath ebɛn. 
2TI.2.22	Yaka kɔɔr rɛɛc de ranthi deeny, ku yaka lajik biɔth, ku gam, ku nhiɛr, ku dɔɔr, wene kɔc ye Bɛnydit cɔɔl ne piɔn lɔcar. 
2TI.2.23	Ye thiɛc beel de kuny de kaŋ ye jai, ne ke yin ye nyic e ke ye teer bɛi. 
2TI.2.24	Ku aluaŋ de Bɛnydit aci bi ya teer, abi ya lɔcai enɔŋ kɔc kedhia, ku ye muɔr ne pioc, ku ye kɔc ŋuaan, 
2TI.2.25	ku ye kɔc ye teer ye ke jɔɔny ne kuur de piɔu; lan bii Nhialic ke yen yiɛn wel de piɔu agut nyiny de yic, 
2TI.2.26	ku bik roth yen bɛi bei ne dhur de duriethic, ku ci ke mac ne piɔn de Nhialicic ne aluaŋ de Bɛnydit.
2TI.3.1	Ku ye yekene nyic, abi naŋ dhieu ne akol ciɛn bi bɛn. 
2TI.3.2	Kɔc aabii ŋɛk ke ya kok ne rɔt, ku yiki weu nhiar, ku yiki kenhiim lɛc, ku ditki piɔth, ku yiki lat, ku yiki wel ke kɔcken rɛɛc, ku cinki lɛc, ku cinki lajik, 
2TI.3.3	ku yiki ciɛn nhiɛr ne keyic, ku yiki naŋ adhiil thin, ku yiki ya kɔc ke alop, ku yiki roth kuɔc muk, ku yiki ŋeeny, ku cik piath ye nhiar, 
2TI.3.4	ku yiki menyiin, ku yiki nhiim riɛr, ku yiki piɔth dit, ku yiki yum de piɔu cɔk war nhiɛr de Nhialic; 
2TI.3.5	ku yiki nhiim ya ka nɔŋ luɔi de Nhialic, ku ye ciɛn riɛrde ne keyic: ye jaal ne keekɔcke yic eya. 
2TI.3.6	Kɔk ke keek aaye roth liɛɛp ne ɣoot yic, ku macki diar ci biɛp cii rɛɛc ke thiɔŋ, cike thɛl wei ne kɔɔr rɛɛc kuɔtic, 
2TI.3.7	kaaye cool ne pioc, ku cik lɔ ye kan leu ne nyicic nyiny de yic. 
2TI.3.8	Acit man ɣɔn teere Jane ku Jambere teer kek kene Mothe, yenekee cɔɔk ye keekɔcke teer kene yic, kɔc ci tɛŋden ke riak, ku yiki cuɔk piath ne ke de gam. 
2TI.3.9	Ku kaace roth bi kan cuɔt: beelden abi tic enɔŋ raan ebɛn, ci man e cii keden kan yenya. 
2TI.3.10	Ku yin ci piocdie biɔth, ku luɔidie, ku ke de ɣapiɔu, ku gam, ku guɔm, ku nhiɛr, ku liɛr de piɔu, 
2TI.3.11	ku ŋet, ku ka dhal ɣa; ka eke ci ɣɛn lɔny ne Antiokia, ne Yikonion, ku ne Luthura; ŋet ca ya guum: ku ka cii Bɛnydit ke ɣa ya luak bei thin kedhia. 
2TI.3.12	Ee yic, ku raan ebɛn ran ye Nhialic luɔi ne Yecu Krithoic abi ŋet ya guum. 
2TI.3.13	Ku kɔc rac kene kɔc ke adhuɔɔm aabi ya lɔ e kee rac, ku kaabi ya dhuum ku dhom ke. 
2TI.3.14	Ye ceŋ ne kaŋ yic ka cin ke pioc ku ca ke cok nyic, ku nyic ran e pioc yin ne keek; 
2TI.3.15	ku ɣɔn yin meth ke yin ee ci kacikegɔɔr lajik aake cake nyic, ka ye yin cɔk leu nyiny de kaŋ agut luak ne gam ye tɔ ne Yecu Krithoic. 
2TI.3.16	Kecigɔɔr ebɛn cii Nhialic taau ne weeide ee piath eya ne pioc, ku ne wɛi, ku ne jɔny, ku ne weet ye tɔ ne lajikic: 
2TI.3.17	bi ran de Nhialic bi ya lɔcar, ku ci luɔi piath cok juɛr en ebɛn.
2TI.4.1	Yin ya yɔɔk ne Nhialic nyin, ku ne Yecu Kritho nyin, yen yen man bi kɔc piir ku kɔc ci thou luk, ku ne tuɔlde ku ceŋde; 
2TI.4.2	ya ye weet ne wɛt; ye kok ne luɔi te yin en leu, ka te cin e ye leu; ye jɔny, ye weei, ku ye yook, ne guɔmdit ebɛn kene pioc. 
2TI.4.3	Akol aabi bɛn akol bik kek pioc yic cuɔk ye piŋ; ku kaabi roth ya kuɔt dupioc ke kɔɔr rɛɛcden, ne ke ye kek keyith thiɛu; 
2TI.4.4	ku kaabi yic ya waan, ku yiki roth wɛl akokool. 
2TI.4.5	Ye rɔt muk apiath ne kaŋ kedhia yic, ye karir guum, ye luɔi de dupiony de welpiath loi, cɔk luɔidu ye rɔt dhiɛl. 
2TI.4.6	An ci rɔt thol ne gɛm, ku koldien de jal ee ɣeet. 
2TI.4.7	An ci tɔŋ piath, thɔr, an ci cath thol, an ci gam dot: 
2TI.4.8	ku emane alɔgut an ci tau gol de lajik, man bii Bɛnydit, duluŋ lajik, yiɛn ɣa ne yekole: ku kacie ɣɛn atok, ee ya raan ebɛn ran e ci tuɔlde ya nhiar.
2TI.4.9	Them areet ba dɔc bɛn enɔŋ ɣa: 
2TI.4.10	Demath ee ɣa nyaŋ nyinkuɛɛny, ne nhiɛr nhiɛr en ka ke yepinye, ku ler Thethalonike; ku lɔ Kerethke Galatia, ku lɔ Tito Dalmatia. 
2TI.4.11	Ee Luk yetok eka tɔ kene ɣɛn. Lom Mak ku bar wene yen: ee naŋ kony enɔŋ ɣɛn ne luɔi. 
2TI.4.12	Ku Tukiko aca tuɔɔc Epetho. 
2TI.4.13	Ku lueth alanh de kɔu ɣɔn ca nyaaŋ Toroa enɔŋ Karpo, ku kitaap, ku waragaak eya tiit yin ke nyin. 
2TI.4.14	Alekandaro muɔny ajuɔŋ ee ɣa luɔi rɛɛcdit areet: Bɛnydit abi ye riɔp ci luɔide; 
2TI.4.15	ku ye rɔt ŋem ne yen eya; ne ke cen teer areet ne welkuɔ. 
2TI.4.16	Gel tueŋdien de rɔt ee cin en ran ci ɣa kony, kɔc kedhia aake ci ɣa waan: eeyabi ya cuɔk ye kuɛn ke. 
2TI.4.17	Ku Bɛnydit ee kɔɔc ne ɣalɔɔm, ku cɔk ɣa rir; bi wɛt bi cɔk piŋ ne ɣɛn, ku bi Juurkɔk kedhia bik piŋ, a go ɣa luak bei ne koor thok. 
2TI.4.18	Bɛnydit abi ɣa ya luak bei ne luɔi racic ebɛn, ku ye ɣa luak ne ceŋden de pan nhialic: eeyabi nuɔm bi ya tɔ kene yen agut athɛɛr wada. Amen.
2TI.4.19	Muɔth yii Pirithika kene Akula, ku dhien de Onethiporo. 
2TI.4.20	Erathato arɛɛr ne Korintho: ku Toropimo aca nyaaŋ Mileto ke bec. 
2TI.4.21	Them areet ba dai bɛn enɔŋ ɣɛn aŋoot mɛi wei. Yin ye Eubulo muɔth, ku Pude, ku Lino, ku Kalaudia, kene mɛɛth kedhia.
2TI.4.22	Eeyabi Bɛnydit bi ya tɔ kene tiɛpdu. Eeyabi athiɛi ya tɔ kene yin.
TIT.1.1	Paulo, aluaŋ de Nhialic, ku ye metuny de Yecu Kritho, ne ke de gam de kɔc ci Nhialic ke lɔc, kene nyiny de yic ke ye ya ke de luɔi de Nhialic, 
TIT.1.2	ne ŋath de piir athɛɛr, ke e ci Nhialic, man cie tor ne lueth, ci kan luel aŋoot piny; 
TIT.1.3	ku ci wɛtde jal nyuɔɔth ne kolde ne thondeic, thon ci yiɛn ɣɛn ne ke de loŋ de Nhialic Duluɛŋda; 
TIT.1.4	alɛk Tito, mɛnh yicdie ne gamda wɔɔrou: ya keeyabi athiɛi ku dɔɔr bik ya tɔ kene yin enɔŋ Nhialic Awada ku Yecu Kritho Duluɛŋda.
TIT.1.5	Yekene yenekee nyaaŋ ɣan yin Kerete, ba kaŋ kedhia juir ka yeke dak, ku ba kɔcdit lɔc ne bɛidit yic kedhia, ci yook can yi yɔɔk; 
TIT.1.6	te yen naŋ ran cin awac, ku ye mony de tiŋ tok, ku ye naŋ mith ye gam, mith cie luɛl rɛɛc ku ye ke leu ne dok. 
TIT.1.7	Bicep abi ciɛn awac ya dhiil, ci awun de Nhialic; aci bi ya kok ne dhɔlke, aci bi ya dai ɣok, aci bi ya ɣok ne tɔŋ de dek, aci bi ya dui, ku cii ye kok ne weu; 
TIT.1.8	abi ya gooŋ, ku ye piath nhiar, aci nom bi ya liɔk, ku ye naŋ luɔŋ yic, ku ye lajik, ku ye lɔcap; 
TIT.1.9	ku ye wɛt yic dot wɛt ye ya ke de pioc, bi kɔc ya leu ne yook ne pioc yic, ku ye kɔc ke ariir leu ne kuem nhiim.
TIT.1.10	Anɔŋ kɔc juec cie leu ne dok, kɔc ke jam de ciɛlic ku yiki ya medhuum, ku kadit ne kɔc ke ŋuɛlɛɛi, 
TIT.1.11	kɔc bike ya cɔ ye mim dhiil; kɔc ye ɣot ebɛn riɔk, ku yiki pioc ne ka ete cik kek ke ye pioc, ne ke de nhiɛr de weu. 
TIT.1.12	Ran toŋ de keyic, ye nebiden, ee ci jam, Ye Keretei aaye ya alueth, ku yiki ya lai rac, yiki adakrooth ci wath. 
TIT.1.13	Yelekne kee yic. Yen ye ke cok ne wɛi, bik ya tɔ ne gamic gam yic, 
TIT.1.14	bik akokool ke Judai cuɔk ye piŋ, ku looŋ ke kɔc ye yic waan. 
TIT.1.15	Kaŋ kedhia aaye lɔcar enɔŋ ran lɔcar: ku kacin ke ye lɔcar enɔŋ kɔc ke acuɔl ku tenɔŋ kɔc cie gam; taŋden ee ya cuɔl kene nyinyden de kepiɔth. 
TIT.1.16	Aaye jam yi nyicki Nhialic; ku kayiki jai ne luɔiden, ne ke rɛɛc kek, ku yiki areecwel, ku cik riak ne luɔi de luɔi piath ebɛn.
TIT.2.1	Ye jam ne kaŋ ka ye piath ne pioc yic: 
TIT.2.2	bi kɔc ci dhiɔp bik ya lɔcap, ku yiki lɔ diu, ku cik nhiim ye liɔk, ku yiki naŋ gam yic, ne nhiɛr, ku ne liɛr de piɔu: 
TIT.2.3	ku yene bi ya cɔɔk de diardit eya, bik ya naŋ rieu ne luɔiden, bik cuɔk ye ya kɔc ke alop, ku cik ye ya aluɛk ke piu juec ke abiɛi, yiki ya dupioc ke ke ye piath; 
TIT.2.4	ku bik diar thii ya piɔc bik roorken ya nhiar, ku yiki mithken nhiar, 
TIT.2.5	ku cik nhiim bi ya liɔk, ku yiki lɔcar, ku yiki ya diar ye lui ne bɛiken, ku yiki piɔth kac, ku ye ke dɔk ne roorken, bik wɛt de Nhialic bik ya cuɔk ye lat: 
TIT.2.6	ku yene ye cɔɔk de rorthi eya ye ke yɔɔk cik nhiim bi ya liɔk: 
TIT.2.7	ye rɔt nyuɔɔth ke yin ye ya kɛɛr de luɔi piath ne kaŋ yic kedhia; ye piocdu nyuɔɔth ke cinic riak, ku ye lɔ diu, 
TIT.2.8	ku jam yic, cie leu ne lukwei; bi ran ye ran de bian waac kene yin bi yic ya liɛr, ne ciɛn kerɛɛc bi ya luel ne wɔɔk. 
TIT.2.9	Ye aluɛk yɔɔk bik ya tɔ ne doŋ de banykenic, ku bik ya lɔyum enɔŋ keek ne kaŋ kedhia; ku cik ye naŋ ariir; 
TIT.2.10	ku cik ye kual, yiki adot nyuɔɔth adon piath ebɛn; bik pioc de Nhialic Duluɛŋda bik ya dheeŋ ne kaŋ yic kedhia. 
TIT.2.11	Athiɛi de Nhialic ee tuɔl, ee luak bɛi enɔŋ raan ebɛn, 
TIT.2.12	ku ye wɔ pioc, buk luɔi rac ya jai kene kɔɔr rɛɛc de ka ke piny nom, ku buk ceŋ te cin miɔl, ku yuku lajik ku yuku Nhialic luɔi ne yepinye; 
TIT.2.13	ku yuku ŋath cithiei kɔɔr kene tuɔl de nuɔm de Nhialinydiitda ku Duluɛk Yecu Kritho; 
TIT.2.14	man ci rɔt gam ne wɔɔk, bi wɔ waar te de rɛɛc ebɛn, ku cɔk kɔc lɔcar kɔc ye kɔckeek ke ceŋde, ye kok ne luɔi piath.
TIT.2.15	Keekake ke e yin ke jam, ku yin ke yook, ku yin ke weei ne riɛr ebɛn. Ne ye ciɛn ran ye yi tɔɔn.
TIT.3.1	Ye ke cɔk ciit kenhiim bik roth ya gam dudook, ku riir, bik wel ya gam, ku bik ya tɔ tethiɔk ne luɔi piath ebɛn, 
TIT.3.2	ku bik ya cuɔk ye jam arac ne ran dɛ, ku cik ye teer, bik ya lɔ cai, ku yiki kuur de piɔu nyuɔth raan ebɛn. 
TIT.3.3	Wɔ wɔ kɔn ya acibeel ɣɔn tueŋ, ku yuku areecwel, ku ye wɔ dhoom, ku yuku kɔɔr rɛɛc kuɔt nhiar kene miɛt de piɔu, ku yuku ceŋ ne pian kɛc ku tiɛl, ku man, ye ŋɛk ŋɛk maan. 
TIT.3.4	Ku ɣɔn ci kac de piɔu de Nhialic Duluɛŋda, ku nhiɛrden de raan ɣɔn acik jal tuɔl, 
TIT.3.5	ku cie luɔi ye loi ne lajik, yene e cuk ya loi ne gupkuɔ, go wɔ luɔk ne ke de kac de yepiɔu, ne wɛk de beerpiny de dhiɛth ku de cɔkjot de Jɔŋdiit Lajik, 
TIT.3.6	man ci wal ne wɔgup areet, ne Yecu Kritho Duluɛŋda; 
TIT.3.7	ku, ci wɔ cɔk lajik ne athiɛide, bi wɔ ya cɔk ye adiit ne ke de ŋath de piir athɛɛr. 
TIT.3.8	Yewɛte kee wɛt yic, ku an nɔŋ piɔu ya ba keekake ya luel areet, bi kɔc ci Nhialic gam bik luɔi piath ya loi ne tiit de nyin. Keekake aaye piath ku kaaye kɔc kuɔny: 
TIT.3.9	ye thiɛc beel ye waan, kene kuɛn de rin ke kuat, ku teer, ku ɣeet de ke de loŋ; aaye ciɛn kony ku kaaye ya ciɛlic. 
TIT.3.10	Ran ye dhiac ke teer ne gam, te cene e waai naatok ku aarou, ye rɛɛc; 
TIT.3.11	nyiny nyic yin en ke yerane ci yec wei, ku ye rɛɛc loi, ne ci rɔt luɔk wei yetok.
TIT.3.12	Na tuɔc Artema enɔŋ yin, ka Tukiko, ke yin them bɛn enɔŋ ɣɛn areet ne Nikopoli: ɣan nɔŋ piɔu ba mai eeti. 
TIT.3.13	Kuɔnye yi Dhena dukuny de luɔk kene Apolo kuɔnyeke dhol ne awaiic, bik ciɛn ke dɛkki. 
TIT.3.14	Ku cɔk kɔckuɔ piɔc ne luɔi de luɔi piath ne ka yeke loi, a goki ya cuɔk cie luɔk.
TIT.3.15	Kɔc kedhia kɔc tɔ kene ɣɛn aaye yi muɔɔth. Muɔth kɔc kɔc ye wɔ nhiar ne gamic.
TIT.3.15	Eeyabi athiɛi ya tɔ kene week wedhia.
PHM.1.1	Paulo, ran ci mac de Yecu Kritho, ku Timotheo wanmaathda, aagɛɛr Pilemon ran nhiarku ku ye mat kene wɔ ne luɔi, 
PHM.1.2	ku Apia nyankɛda, ku Arkipo lathker ye lui kene wɔɔk, ku kanitha ye tɔ ɣondu: 
PHM.1.3	Wuu keewuubi athiɛi ya tɔ kene week ku dɔɔr enɔŋ Nhialic Awada ku Bɛnydit Yecu Kritho.
PHM.1.4	Ɣan ye Nhialinydie leec ne nyindhia, ku yin ya luel ne lɔŋdieic. 
PHM.1.5	Ɣan ye nhiɛrdu piŋ, yin kɔc cikethiei kedhia nhiar, ku gamdun yin Yecu Kritho gam, 
PHM.1.6	ku an ye lɔŋ bi man ye kek mat ne gtamdu bi ya ya ke dɛ ne nyiny bik kek kapiath kedhia ya nyic, ka ye tɔ ne yiyic, enɔŋ Kritho. 
PHM.1.7	Ɣan ci piɔu lɔyum ku an ci duut piɔu ne nhiɛrdu, ne ke cene piɔth ke kɔc cithiei bɛr cɔk jot ne yin, wanmaath.
PHM.1.8	Yen, na cak naŋ riɛr ne Krithoic ban yin yen lɛk ke ye kepiath, 
PHM.1.9	ke ke de nhiɛr alaŋ an yin peei, ɣan Paulo ci dhiɔpne, ku ya ran ci mac eya emane de Yecu Kritho: 
PHM.1.10	yin laŋ ne mɛnhdie, manh ca dhieth ne macic, cɔl Onethimo, 
PHM.1.11	man e ci kan rɛɛc enɔŋ yin, ku kee jal piath emane enɔŋ yin ku tenɔŋ an: 
PHM.1.12	yeguɔp aca dhuɔk ciɛn enɔŋ yin, yenekee ye piɔndiene. 
PHM.1.13	Ee te ca jal cɔk tɔ kene ɣɛn, bi ɣa ya luɔi ne nyindu ne many de welpiathic. 
PHM.1.14	Ku kacin ke lɛu ne luɔi te cin yin, bi piathdu ya cuɔk ye ke de riɛr, bi ya ya nom laau. 
PHM.1.15	Ee yin yuul wei enɔŋ yin ne akol kɔk, ben ya ceŋ ke yin athɛɛr; 
PHM.1.16	ku cii beer ya ya aluaak, ee ye alaak wuɔr, ku ye ya wanmuuth nhiar, ku yen enɔŋ ɣɛn, ku ci biakde dit enɔŋ yin ne yeguɔp ku ne Bɛnyditic. 
PHM.1.17	Na ye ɣa cɔk ye muɔth, ke lor ci ɣɛn. 
PHM.1.18	Ku na ci yi luɔi rɛɛc, ka nɔŋ ke kɛɛny yin en, ke kuɛne ɣɛn. 
PHM.1.19	An Paulo an eka gɔr en ne ciindie, ya an bi cut: ku an ci yuit cin rɔt yuɛt ɣɛn ne guɔpdu acaa luel. 
PHM.1.20	Ee yic, wanmaath, ne an mit piɔu ne yi ne Bɛnyditic: cɔk piɔndie cɔk ye ke jot ne Krithoic. 
PHM.1.21	Gei yan rɔt gɛi yin ne piŋdun de wel yeneka gar an yin, ne nyiny nyiɛc an en ke yin bi ke war yeke ca lɛk yine loi. 
PHM.1.22	Ku juɛre an te de reer eya: an ye ŋɔth ya bi ɣa yen yiɛn yin ne lɔŋdu.
PHM.1.23	Epapara, ran mɛc wɔ ne Yecu Krithoic, ee yi muɔth; 
PHM.1.24	ku Mak eya, ku Aritharko, ku Demath, ku Luk, kɔc ye lui kene an.
PHM.1.25	Eewuubi athiɛi de Bɛnydiitda Yecu Kritho bi ya tɔ kene tiɛpdu. Amen.
HEB.1.1	Nhialic, man e ye jam ɣɔn ke wurkuɔ ne biakne ku ne biakne ne nebii, 
HEB.1.2	ee jam ke wɔɔk ne thok de keeakolka ne Wende, man ci taau ke ye dit de keriɛc ebɛn, ye yen man ci piiny cak eya; 
HEB.1.3	man ye ya mer de nuɔmde, yen yen man ye guɔpde ciɛt en ebɛn, ku ye kaŋ muk kedhia ne wɛt de riɛrde, ɣɔn cen karɛckuɔ puk, ke jɔl nyuc ne ciin cuec de Kediitgok nhialic; 
HEB.1.4	ku jɔl ya yen e war malaikai ne piath, ci man cen rin war rinken loom. 
HEB.1.5	Ye malaika no ci kan yɔɔk,
HEB.1.5	Ye yin ye Wendie,
HEB.1.5	Yin ca cɔk bɔbei e ekole?
HEB.1.5	ku ber jam,
HEB.1.5	Ye ɣan bi ya ya Wun,
HEB.1.5	Ku kabi ya ya Wendie?
HEB.1.6	Ku ɣɔn ber en wenkaai cɔk bɔ ne piny nom ke jam, Ye ne door malaikai ke Nhialic kedhia. 
HEB.1.7	Ku jiɛm ne malaikai,
HEB.1.7	Ye yen man ye malaikaike cɔk ye yom,
HEB.1.7	Ku ye awuutke cɔk ye liem de mac:
HEB.1.8	ku jiɛm ne Wende,
HEB.1.8	Ye thonydu, Yin Nhialic, ee ke de athɛɛr ku athɛɛr;
HEB.1.8	Ku leny de lajik, ee leny de ceŋdu.
HEB.1.9	Yin ci lajik ya nhiar, ku ye rɛɛc maan;
HEB.1.9	Yen Nhialic, Nhialinydu, aci yi tɔc nom
HEB.1.9	Ne miɔk de yum de piɔu a jɔl wariɛcku wuɔr.
HEB.1.10	Ku,
HEB.1.10	Ye yin Bɛnydit, yin ci cok ke piny wɛc ɣɔn gɔɔce kaŋ,
HEB.1.10	Ku jieer nhial ee luɔi de ciindu:
HEB.1.11	Keeka bi riak; ku yin bi ya dhiac:
HEB.1.11	Aabi dhiɔp ci alanh de raan guɔp;
HEB.1.12	Aabake ya dol ci alanh de kɔu,
HEB.1.12	Aabike ya waar ci ke ye piɔth:
HEB.1.12	Ku yin ye dhiac,
HEB.1.12	Ku runku aacie thok.
HEB.1.13	Ku ne ci kan jam ne malaika no,
HEB.1.13	Ye ye nyuc ne ciin cuecdie,
HEB.1.13	Aɣet kol ban yin cɔk kɛc kɔc nɔŋ ater kene yin kɔth?
HEB.1.14	Cik ye ya jak piath ye luui kedhia, cike tooc bik ya luui ne ke de keek man bi luak look?
HEB.2.1	Yen wɔ bi kaŋ ya cok dhiil ne dot ka cukke piŋ, kɛlke wɔ bi ya lɔɔk wei ne keyic. 
HEB.2.2	Na ci wɛt ne ci luel ne thook ke malaikai ci jal kɔɔc, ku awac ebɛn kene reec de wel cik ariop lajik dɔm; 
HEB.2.3	ke wɔ bi poth wuude, te ye wɔ luaŋ diit lɔwai jai? ke e ci kan luel ne Bɛnydit, ku ci lɛk wɔ kerir ne kɔc eke ci ye piŋ; 
HEB.2.4	ku Nhialic ee ye lek eya kene keek ne yi ciit ku kagɛieke ku ne riir juec, ku ne miɔɔc de Jɔŋdiit Lajik ci ke de piɔnde.
HEB.2.5	Ceŋ bi bɛn, ye wɔ jam, aken taau ne riɛr de malaikai. 
HEB.2.6	Ee ci luel ne ran tok te dɛ, jiɛm,
HEB.2.6	Ye raan kan ŋo, a ba ya dot?
HEB.2.6	Ka ye wɛn de raan ŋo, a ba ya neem?
HEB.2.7	Aca cak ke koor emath ne malaikai;
HEB.2.7	Aca yiɛn nom gol de nuɔm ku rieu,
HEB.2.7	Ku taaue ne kaŋ nhiim ka ke ciindu:
HEB.2.8	Ku yin ci keriɛc ebɛn acin riɛrde taau thin.
HEB.2.8	Na ci keriɛc ebɛn taau ne riɛrdeic, e kacin ke bi nyaaŋ wei ke ken taau e riɛrdeic. Ku wɔ ŋoot ke wɔ ken kaŋ kedhia guɔ ŋem ka tɔ ne riɛrdeic. 
HEB.2.9	Ee Yecu, man e cak ke koor emath ne malaikai, bi thou ben guum, yeneka yuku ŋem, ne ci yiɛn nom gol de nuɔm kene riɛm bi thou thiep ne raan ebɛn ne athiɛi de Nhialic. 
HEB.2.10	Ee rɔt tiiŋ kene yen, yen man ye kaŋ kedhia kɔɔc ku yene e biiye kaŋ kedhia, te cen juac de wat bɛi ne nuɔmic, bi megony de luaŋden bi cɔk lajik ne guɔm. 
HEB.2.11	Yen ye ke ye kɔc cɔk lajik, ku keek kek kɔc ye lajik aaye ya tok kedhia; yen aci yic ye liɛr te yen ke cɔɔl watmɛthke, 
HEB.2.12	jiɛm,
HEB.2.12	Ye an bi rinku ya lek watmɛthcie,
HEB.2.12	Ku yin ba ya piɔny ne amatnom de raanic.
HEB.2.13	Ku beer, Ye bi rɔt ya gɛi ne yen. Ku beer, Ye ŋɛmka, ɣɛn wɔne mith ci Nhialic ke yiɛn ɣɛn. 
HEB.2.14	Yen na ye mith ye ŋɛk ke naŋ biakden de riiŋ ku de riɛm, ke yenekee ya cɔɔkde eya; bi durieth, man ye naŋ riɛr de thou, bi riɔk ne thou; 
HEB.2.15	ku bi ke luɔk kedhia kek kɔc eke ye tɔ ne riɛr de mac ne runken ke piir kedhia ne riɔc ye kek riɔc ne thou. 
HEB.2.16	Acie malaikai kek eke ye ye muk, ee kuan de Abraɣam yenekee ye ye muk. 
HEB.2.17	Yen ee rɔt tiiŋ kene yen ne keriɛc ebɛn bi cɔk cit watmɛthke, bi ya bɛnydiit de ka ke Nhialic ye naŋ kac de piɔu ku ye naŋ adot ne keriɛc ebɛn de Nhialic, bi rɛɛc de raan puk. 
HEB.2.18	Ɣɔn gum en theme yen, yenekee leu yen kɔc yeke them ne kuny.
HEB.3.1	Yen, mɛɛthciek lajik, we kɔc ye naŋ cɔt nhial, yaka Metuc tak ku Bɛnydiit de ka ke Nhialic de gamda, man ye ya Yecu; 
HEB.3.2	man ye naŋ adot enɔŋ en ye ke e wek en, ci man de Mothe eya ɣonde ebɛn. 
HEB.3.3	Yenekee war Mothe ne nuɔm, acit man ye ran ye ɣot yik yen ɣot wuɔr ne rieu. 
HEB.3.4	Ɣot ebɛn ee nɔŋ toŋ e yik en; ku ke ye keriɛc ebɛn yik ee Nhialic. 
HEB.3.5	Go Mothe ya naŋ adot ɣonde ebɛn ɣɔn yen awut, bi ka bike luel ne kol dɛ bi ke nyuɔɔth; 
HEB.3.6	ku ye Kritho naŋ adot ne ɣonde nom ebɛn ɣɔn yen wa; ku wɔ eka ye ya ɣonde, te ye wɔ ŋeenyda muk arir ku nuɔm de ŋathda agut wada. 
HEB.3.7	Yen, acit man e luele Jɔŋdiit Lajik en,
HEB.3.7	Ye na naŋka piɔth bak piŋ ror ne ekole,
HEB.3.8	Ke we duɔka piɔthkuɔn cɔk rir,
HEB.3.8	Acit man ɣɔn akol e them,
HEB.3.8	Ter we rokic wene ɣɛn.
HEB.3.9	Ɣɔn theme wurkuɔn an,
HEB.3.9	Ku ŋemki luɔi diitdie.
HEB.3.10	Yen run thiɛrŋuan an ee ci piɔu dhiau ne yerinye,
HEB.3.10	Ku jaam, Ya keekɔcke ayiki wuɔc e kepiɔth,
HEB.3.10	Ku kaaken dhɔlcie nyic apiath;
HEB.3.11	Ci mame ɣɔɔk an ɣɔn ku kuɛɛŋ keek,
HEB.3.11	Ya keekɔcke aaci bi lɔ ne lɔŋdieic.
HEB.3.12	Yaka roth ŋem, mɛɛthcie, duɔke ran toŋ de week bi yen naŋ piɔn rɛɛc de cuɔk gam, bi yec wei enɔŋ Nhialiny ye piir: 
HEB.3.13	ku yaka roth yɔɔk akolriɛc, aŋoot, Yekole ke ye tɔ; duɔke ran toŋ de week bi cɔk nɔŋ piɔu akak ne dhuɔm de rɛɛc: 
HEB.3.14	ne ke cii wɔ jal ya kɔc ye naŋ biakda wɔne Kritho, te ye wɔ gɔc de gamda muk arir agut wada: 
HEB.3.15	ku yuku yewɛte piŋ,
HEB.3.15	Ya na naŋka piɔth bak piŋ ror ne ekole,
HEB.3.15	Ke we duɔka piɔthkuɔn cɔk rir, acit man ter we.
HEB.3.16	Ye yi ŋa eke ter ɣɔn piŋ kek yen? Cie keek kedhia kek kɔc eke bii Mothe ke bei ne Yijep? 
HEB.3.17	Ku ne dhiau piɔu ne tenooi ne run thiɛrŋuan? Cie keek kek kɔc ci rɛɛc ya loi ku cik thou roor? 
HEB.3.18	Ku ye yi ŋa eke kueeŋ keek ye cik bi lɔ ne lɔŋdeic? Cie keek keekɔc eke reec welke? 
HEB.3.19	Yen acuk jal nyic aaken lɔ ne lɔŋdeic ben leu ne kee ken kek gam.
HEB.4.1	Yen, na ŋoot keciluel de lɔ ne lɔŋdeic ŋoot ke tɔ ke wɔɔk, ke wɔ yuku riɔc duɔke ran toŋ de week bi cɔɔl ke ci bai. 
HEB.4.2	Welpiath aake ci lɛk wɔɔk, ci man de keek eya: ku wɛt e cik piŋ ee ken rɔt tiiŋ ke keek, ne kee ken kek mat kene keek kek kɔc ci ye piŋ. 
HEB.4.3	Ku wɔɔk wɔ kɔc ye gam wɔ ye lɔ ne yelɔŋneic, ci man e cen e luel,
HEB.4.3	Ci man e ɣɔɔk an ɣɔn ku kuɛɛŋ keek,
HEB.4.3	Ya keekɔcke aaci bi lɔ ne lɔŋdieic:
HEB.4.3	te cen luɔide cak thol ne caŋ de piny. 
HEB.4.4	Ee ci kol beer dhetem luel te dɛ yela, Ye go Nhialic lɔŋ ne akol beer dhetem ne luɔiden ci cak ebɛn; 
HEB.4.5	ku beer yela yetene,
HEB.4.5	Ye keekɔcke aaci bi lɔ ne lɔŋdieic.
HEB.4.6	Yen na dhiɛc ke ye ya yic ye naŋ kɔc bi lɔ thin, ku na ci kɔc bai ne lɔ thin kɔc eke ci kan lɛk welpiath ɣɔn ne cuɔk gamden, 
HEB.4.7	e kanɔŋ kol toŋ ci week, ku luel ne Dabid thok, ne kol ci mɛc, Ye Yekole, ci man e cen e kan luel,
HEB.4.7	Ye na naŋka piɔth bak piŋ ror ne ekole,
HEB.4.7	Ke we duɔka piɔthkuɔn cɔk rir.
HEB.4.8	Na ne ke ci Jocua ke yiɛn lɔŋ, e kee te ken bɛr jam ne ke de kol dɛ. 
HEB.4.9	Yen lɔŋ de thabath ee dhiac enɔŋ kɔc ke Nhialic. 
HEB.4.10	Ran ci lɔ ne lɔŋdeic ee ye lɔŋ eya na luɔide, ci man e ci Nhialic ya lɔŋ ne luɔide. 
HEB.4.11	Yen yuku lɔ ne yelɔŋneic them areet, duɔke nɔŋ ran bi yuik ne kɛɛrden de cuɔk gam. 
HEB.4.12	Wɛt de Nhialic ee piir, ku kee lui, ku kee muɔth awɛr them ye thok rou, ku kee guɔp wumic abi tiɛp pak bei kene wei, ku kee yom puɔk nyiin ku miokden, ku kee tɛk guɔ ŋem ku ke de piɔu. 
HEB.4.13	Ku kacin ke cie lɔ gek ne yenyin ne ka eke ciɛkke: keriɛc ebɛn ee tat ku kee ɣɔɔr ne yenyin, ye yen man nɔŋ wɔ luɔi.
HEB.4.14	Yen na yuku naŋ bɛnydiit lɔwai de ka ke Nhialic, man ci teek ler nhial, Yecu Wen de Nhialic, ke ne wɔ ye gamda muk arir. 
HEB.4.15	Ne ke cii wɔ ye naŋ bɛnydiit de ka ke Nhialic ye niɔp de piɔthkuɔ kuc ne yepiɔu; ee toŋ e ci ya them ne keriɛc ebɛn ci man yene wɔ them, ku ye ciɛn rɛɛc. 
HEB.4.16	Yen yuku roth cuɔt tethiak kene thony de athiɛi ne ŋeeny, buk kac de piɔu yok, ku buk athiɛi de kuny de wɔɔk yok ne kol de ŋɔɔŋ.
HEB.5.1	Baanydiit de ka ke Nhialic ebɛn aye lɔc bei ne kɔc yic, ku tɛɛue bi ka ke Nhialic ya loi ne rin ke kɔc, bi miɔc ku ka ke koc de rɛɛc bi ke ya gam: 
HEB.5.2	ku bi kɔc ye kaŋ kuc ya leu ne thiɛɛr ne kac de piɔu ku kɔc ke awac, ne ke yen niɔp eya ne yepiɔu; 
HEB.5.3	ku yekene yeneka bi ya dhiil bi ka ke koc de rɛɛc ya gam ne guɔpde ci man de kɔc. 
HEB.5.4	Acin ran ye naŋ yerieue ne guɔpde, ee ya ran ci cɔɔl ne Nhialic, ci man ɣɔn de Aron. 
HEB.5.5	Yenekee cɔɔk de Kritho eya ee ken rɔt noom ne guɔpde bi rɔt cɔk ye bɛnydiit de ka ke Nhialic, ee yen yen man e ci jam ne yen,
HEB.5.5	Ye yin ye Wendie,
HEB.5.5	Yin ca cɔk bɔbei e ekole;
HEB.5.6	ci man e cen e luel eya te dɛ,
HEB.5.6	Ye yin ye bɛny de ka ke Nhialic athɛɛr
HEB.5.6	Ne ke de dhien de Melkidhedek.
HEB.5.7	Ɣɔn ne akol ɣɔn ye Yecu ke raan, ɣɔn lɔŋ en ke bi e leu ne luak ne thouic, ŋɛl ne wuɔi gok ku piau de nyin, go piŋ ne rieuden nhial, 
HEB.5.8	ku ci pioc ne gam de wel ne ka cike guum, ke cak ya Wa; 
HEB.5.9	ku te cene ye jal cɔk lajik, go jal ya megony de luak athɛɛr enɔŋ keek kedhia kek kɔc ye welke gam, 
HEB.5.10	ku ciɛke ne Nhialic cɔk ye bɛnydiit de ka ke Nhialic ne ke de dhien de Melkidhedek.
HEB.5.11	Anɔŋ kajuec buk luel ne yen, ku kaarir ne nyooth, ne ke cii we ye piŋ apiath. 
HEB.5.12	Na ne cak ya nyin ete ye we dupioc ne ke cii we ceŋ, ke we beer ran pioc we ŋaŋ, ne pioc de cok tueŋ ke wɛt de Nhialic; ku we ci ciɛt mith ye rueth ne ca, ku cak ye ka ke miith rir kɔth. 
HEB.5.13	Raan ebɛn ran ye rueth ne ca ee ciɛn nyiny de wɛt de lajik; ee ya ya meth. 
HEB.5.14	Miɛth rir kɔu ee ya ya ke de kɔcdit, agut keek eya kek kɔc ye lui bik piath ya nyic ku rɛɛc ne naŋ adotden.
HEB.6.1	Yen pɛlku jam de cok tueŋ ke Kritho, ku lɔɔcku roth ne ditic; ku dukku cok ber wɛc cook de wel de piɔu te de luɔi ci thou, ku de gam de Nhialic, 
HEB.6.2	ku de pioc de baptith, ku de kɛn de cin, ku de jon de rɔt de kɔc ci thou, ku de luŋ ciɛn. 
HEB.6.3	Ku yekene eka buk ya loi, te pɛle Nhialic en. 
HEB.6.4	Ne ke de kɔc eke ci kan yiɛn ɣɛr ku cik miɔc nhial thiep, ku cike cɔk nɔŋ biak de Jɔŋdiit Lajik, 
HEB.6.5	ku cik piath de wɛt de Nhialic cik thiep, ku riɛr de run bi bɛn, 
HEB.6.6	ku jalki guɔ yuik, e kaaceke leu bi ke bɛɛr cɔk jot agut wel de piɔu; ne ke ye kek roth bɛɛr piat Wen de Nhialic, ku yiki cɔk ye keliric ne kɔc nhiim. 
HEB.6.7	Piny ye piu ke deŋ ye dai tuɛny dek, ku ye kaŋ cɔk cil ka ye piath enɔŋ keek kek kɔc ye puɔr en, ee athiɛi aye loom enɔŋ Nhialic: 
HEB.6.8	ku na ciil ne kuɔɔth ku thil, e kee ya jai, ku kee thiɔk kene aciɛɛn, ku ye thokde ye ya nyop.
HEB.6.9	Ku wɔɔk, kɔc nhiarke, na cakku ya jam wuula, ke wɔ ye kaŋuan enɔŋ week cok ne nyic, ku ka ye thiaak kene luak: 
HEB.6.10	Nhialic ace ci lajik bi nom ya maar ne luɔiduɔn, ku nhiɛr yaka nyuɔɔth ne rinke, ne kuny e cii we kɔc cithiei ya kony, ku yaka dhiac e ke yakake kony. 
HEB.6.11	Ku kayuku kɔɔr bi ŋɛk ne week bi leeth de yeluɔitoŋe ya nyuɔɔth ne dit de ŋath agut awɛdɛ: 
HEB.6.12	bak cuɔk ye ya adaakrooth, yaka ya kɛɛr de keek kek kɔc ye ya adiit ke kaciluel ne gam ku piɔn lir.
HEB.6.13	Ɣɔn leke Nhialic Abraɣam kake, ku cin kediit war en kueeŋ en mel, go mel kueeŋ ne rɔt, 
HEB.6.14	jiɛm, Ye athiɛi aban yin cok ya thiei, ku kut aban yin ya cɔk kuɔt. 
HEB.6.15	Go kukuarda go keciluel loom, ɣɔn cen gum areet ne piɔn luɔi. 
HEB.6.16	Kɔc aaye roth kueeŋ ne ke war keek: ku mel yenekee ya thok de ke ye tɛɛr. 
HEB.6.17	Yen Nhialic ee mel teem ne ke yen piɔu naŋ nyuth adiit ke keciluel wɛɛr cii piɔnde rɔt ye kan waar: 
HEB.6.18	buk ya naŋ ŋeeny dit, ne ka ceke leu ne wɛɛr keerou, ka cii e Nhialic ke lueth leu ne tɔr, ne wɔ wɔ kɔc ci kɛt te nɔŋ kony buk ŋath ci taau ne wɔnhiim kuɔk; 
HEB.6.19	ke ye ya ke de many de tiɛp, ku ye ya yic ku ye kɔɔc lɔcap, ku ye ya lɔ te ci geeŋ ne alath; 
HEB.6.20	te ci Yecu kan ŋɔɔr thin leer ne wɔɔk, ke ci jal ya bɛnydiit de ka ke Nhialic athɛɛr ne ke de dhien de Melkidhedek.
HEB.7.1	Yemelkidhedekne, meleŋ de Thalem, bɛny de ka ke Nhialiny Dit Areet, man ɣɔn ram kene Abraɣam ke dhuk ciɛn te de naŋ de meleek, go thiei, 
HEB.7.2	ku cii Abraɣam yiɛn biak de thiɛr ne kaŋ kedhia (ku kee ci kan ya Meleŋ de lajik, ci luel de rinke, ku jɔl ya Meleŋ de Thalem eya, ye ya Meleŋ de dɔɔr; 
HEB.7.3	ku kee cin wun, ku cin man, ku cin kuat, ku cin gɔc de akɔl ku cin thok de piir, ku ci cɔk cit Wen de Nhialic), ee dhiac ke ye bɛny de ka ke Nhialic ne nyindhia.
HEB.7.4	Emane ŋɛmka dit e diite yerane, man e cii Abraɣam, wun e kɔc, yiɛn biak de thier ne kapiɛth ci peec. 
HEB.7.5	Ku wɛɛt ke Lebi, kɔc ye luɔi de baany de ka ke Nhialic loom, aanɔŋ loŋ bik kek ya naŋ biak de thiɛr enɔŋ kɔc ci man de loŋ, kɔc ye ya watmathken, te ciɛk kek bɛn bei ne Abraɣam. 
HEB.7.6	Ku ye ran cin kuat kene keekne ee biak de thiɛr loom enɔŋ Abraɣam, ku thiei ke ye naŋ kaciluel. 
HEB.7.7	Acinic ariir kekoor aye thiei ne keŋuan. 
HEB.7.8	Ku kɔc ye thou aaye biak de thiɛr loom, ku kanɔŋ raan, ran yene lek ya piir. 
HEB.7.9	Yen, na luel e, ke Lebi, man ye biak de thiɛr loom, ee biak de thiɛr gam ne Abraɣam, 
HEB.7.10	ne kee ŋoot en ne wunic ɣɔn rɔm en kene Melkidhedek.
HEB.7.11	Emane na ne ye naŋ luɔi lɔcap ye bɛn ne baany de ka ke Nhialic de Lebii (keeka eke ye kɔc yiɛn loŋ), ke yeŋo dɛ e ye bɛny dɛ de ka ke Nhialic rɔt yok ne ke de dhien de Melkidhedek, ku cie kueen ne ke de dhien de Aron? 
HEB.7.12	Acit man cene baany de ka ke Nhialic waar, yenekee cɔɔk cene loŋ waar eya. 
HEB.7.13	Ran yene keekake luel ee ran de jur dɛ, ku kacin ran de yejure e ci ya lui ne kan de koc nom. 
HEB.7.14	Acok ya yic Bɛnydiitda ee dhieth ne Juda; jur cin kethin de baany de ka ke Nhialic cii Mothe kan luel. 
HEB.7.15	Ku kacok ya yic gok, te nɔŋ en bɛny dɛ de ka ke Nhialic cit Melkidhedek bi rɔt jɔt, 
HEB.7.16	ci cak ne riɛr de piir cin thok, ku cie loŋ de raan: 
HEB.7.17	ne ke cene lek ne yen, luel,
HEB.7.17	Ya yin ye bɛny de ka ke Nhialic athɛɛr
HEB.7.17	Ne ke de dhien de Melkidhedek.
HEB.7.18	Nyiɛi de loŋ tueŋ ee tɔ ne ke niɔp en ku ne ke cin en kony 
HEB.7.19	(ne ke yen ciɛn ke ye loŋ cɔk lɔcap), ku kanɔŋ ŋath ŋuan, ŋath ye wɔ cɔk cut roth Nhialic. 
HEB.7.20	Ku kacit man cen ye tɔ te cin mel, 
HEB.7.21	(ne kee cɔkne keek ye bany ke ka ke Nhialic te cin mel, ku ran e jam ne yen ee ci mel kueeŋ ne yen,
HEB.7.21	Ye Bɛnydit ee rɔt kueeŋ, ku kace rɔt bi dhuk,
HEB.7.21	Ye yin ye bɛny de ka ke Nhialic athɛɛr);
HEB.7.22	yekene eya yenekee Yecu cok cɔk ye ke de man ŋuan. 
HEB.7.23	Ku keek aake ci cɔk ye bany ke ka ke Nhialic e ke juec, ne ke ye thou ke teem: 
HEB.7.24	ku yen, ne ke yen tɔ athɛɛr, acii baanyden de ka ke Nhialic acen rɔt bi ya kan waar. 
HEB.7.25	Yen ee kɔc leu ne luak taiwei, kɔc ye roth cuɔt Nhialic ne yen, abii ceŋden yen ceŋ athɛɛr ya cɔk laŋ ne keek.
HEB.7.26	Yebɛnydiit de ka ke Nhialic yinlane ee piath enɔŋ wɔɔk, ku kee lajik, ku kee ciɛn awac, ku kee ciɛn acuɔl, ku kee rɔt ɣooc ne kɔc rac yic, ku kee cɔk war pan nhial. 
HEB.7.27	Ku kaci koc ye ŋaŋ akolriɛc, ci man de keebanydit ke ka ke Nhialicke, koc de rɛɛc de guɔpde ku jɔl ya koc de rɛɛc de kɔc. Ee yekene loi naatok ne raan ebɛn, ɣɔn gɛm en rɔt. 
HEB.7.28	Loŋ ee kɔc taau e ke ye banydit ke ka ke Nhialic, kɔc ye niɔɔp, ku wɛt de mel, mel biɔth loŋ, ee Wa taau, Wen ye lɔcap athɛɛr.
HEB.8.1	Emane ke ye keeth de keekaluelkukeke eke: Wɔ ye naŋ yebɛnydiit de ka ke Nhialice, man ci lɔ reer ne ciin cuec de thony de Kediitgok tɔ pan nhial, 
HEB.8.2	ke ye awun de telajik, ku de akema yic, cii Benydit ruɔk, ke cie raan. 
HEB.8.3	Baanydiit de ka ke Nhialic ebɛn ee taau bi miɔc ke koc bi ke ya gam. Yen yebɛny de ka ke Nhialicne abi ke ye gam ya dhiil eya. 
HEB.8.4	Na ne tɔ ne piny nom, e kee te cii kɔn ya bɛny de ka ke Nhialic, ne ke yen naŋ kɔc ye miɔc gam ne ke de loŋ: 
HEB.8.5	kɔc ye kɛɛr ku atiapa de ka ke pan nhial luɔi, ci man e cene Mothe nyiɛn ne Nhialic ɣɔn ben akema loi: ne ke jiɛm en, Ye dot, ba keriɛc ebɛn ya loi ci kɛɛr e ci nyuɔth yin ne kuur nom. 
HEB.8.6	Ku kee luɔi piath areet jal loom emane, luɔi yen ya ya medoor de man ŋuan eya, ke ci mat kene kaciluel ya kee ŋuan. 
HEB.8.7	Na ne man tueŋ cinyic aciwuɔc, e kee te kene ke de rou bɛr kɔɔr. 
HEB.8.8	Ɣɔn wɛɛi en keek go jam,
HEB.8.8	Ye ŋɛmka, aluel Yekoba, ye akol aabɔ,
HEB.8.8	Ban ke man jot loi wɔne dhien de Yithrael, ku dhien de Juda;
HEB.8.9	Ace cit man de man ca loi wɔne wurken
HEB.8.9	Ne kol lɔɔm ɣan keek ne ɣaciin bɛi ke bei piny de Yijep;
HEB.8.9	Mandien ken kek dhiac thin,
HEB.8.9	Guɔ ke puɔl, aluel Yekoba.
HEB.8.10	Ku yeman ba loi wɔne dhien de Yithraele abi yenla, aluel Yekoba;
HEB.8.10	Ye te cii keeakolke lɔ,
HEB.8.10	Ke ɣan bi loŋdie taau ne keyic,
HEB.8.10	Ku gaar ne kepiɔth yic:
HEB.8.10	Ku ya ya Nhialinyden,
HEB.8.10	Ku yiki ya kɔccie:
HEB.8.11	Ku ŋɛk ace ran rɛɛr kene yen bi bɛr ya wɛɛt,
HEB.8.11	Ku ce ŋɛk manhe beer ya wɛɛt, cii beer ya jam, Ye nyic Yekoba:
HEB.8.11	Aabi a jal ya nyic kedhia,
HEB.8.11	Ne raan ebɛn ranthi ku randit, aluel Yekoba.
HEB.8.12	Luɔi rɛɛcden aban piɔu ya kac,
HEB.8.12	Ku rɛɛcden acaa bi bɛr ya tak.
HEB.8.13	Te jiɛm en, Ye man jot, e kee ci ketueŋ cɔk ye kethɛɛr. Ku kee ci ya ke ci dhiɔp, ku leer ke nyil, ee thol ya jaal.
HEB.9.1	Man tueŋ ee nɔŋ luɔi ci taau de duɔr, ku kee nɔŋ terieue, terieue de yepinye nom. 
HEB.9.2	Ee nɔŋ akema e ci juir, ketueŋ, ee nɔŋic camadaan, ku nɔŋic agen, ku nɔŋic mono; te ye cɔɔl Telajik. 
HEB.9.3	Ku te beer alanh ci gɛɛŋ de rou, nɔŋic akema ye cɔɔl Lajiŋ de Lajiik; 
HEB.9.4	nɔŋic agen de wɛnhjini de nyum de wal nyir, ku kiboto de mat ci buɔr piny ne wɛnhjini, ku tɔ tony de wɛnhjini nɔŋic mana ne yeyic ku wan de Aron ɣɔn ci nyok, ku jɔl ya kur ke mat; 
HEB.9.5	ku kaac cerubiim ke nuɔm ne yenom kumki thooc piny thony de kac de piɔu; ku keekake aacukke leu ne kat nyin kedhia. 
HEB.9.6	Na ci keekake jal juir yala, ke bany ke ka ke Nhialic aaye jal lɔ ne akema tueŋic, leki duɔr loi; 
HEB.9.7	akema de rou aye bɛnydiit de ka ke Nhialic lɔ thin yetok, ee naatok ne run tok, ku kacie lɔ te cin riɛm, riɛm ye gam ne rɔt, ku ne awany de kɔc: 
HEB.9.8	ku kaye Jɔŋdiit Lajik nyooth, ye dhol lɔ telajik areet aŋoot ke kene guɔ cɔk tiɛc, aŋoot akema tueŋ ke kaac; 
HEB.9.9	ke ye ya parabol de yemane, ee wɔ lɛk ne gɛm yene miɔc gam ku koc, ka ce ran ye duur leu bik cɔk lacar, ne ke de nyiny de piɔu, 
HEB.9.10	ne ke ye kek ya ka ke luɔi de raan (kek yi riiŋ ku ka ke dek, ku waak kuɔtic), cike taau agut kolden de beer piny.
HEB.9.11	Ku Kritho ee jal ya Bɛnydit de ka ke Nhialic de kapiɛth bi bɛn, ne akema de gueer diit lacap, ne ce loi ne cin, acie ke de yecaŋe, 
HEB.9.12	ku cii ye ke de riɛm de buɔɔth ku dɛɛu ke ɣɔk; ee ke de riɛmde, yenekee leer en telajik naatoŋ lɔrir, ke ci wɛɛr athɛɛr loom. 
HEB.9.13	Na ye rim ke buɔɔth ku rim ke mioor, ku ŋenh de dan e weŋ ye puɔk ne ran rac guɔp, ku yeki yeran rɛɛce cɔk ɣer leejik ne yeguɔp, 
HEB.9.14	ke riɛm de Kritho, man ci rɔt gam ne Jɔŋdiit ye ceŋ athɛɛr, mioc rɔt Nhialic te cin acuɔl, cii nyinyduɔn de piɔu bi ya waak ne luɔi ci thou bak Nhialiny ye piir ya luɔi? 
HEB.9.15	Ku yekene ayen ya medoor de man jot, bi thon cen thou ne wɛɛr de kɔc rɛc ekee tɔ ne man thɛɛric, bi kɔc ci cɔɔl bik kek keciluel de adiit athɛɛr bik ya loom. 
HEB.9.16	Te yen naŋ ciɛn, ke ran e loi yen ee rɔt dhiɛl ne thouic. 
HEB.9.17	Ciɛn ee tɔ ke riɛr te nɔŋ en thou: ye naŋ riɛr te ŋoote ran e cien ke piir? 
HEB.9.18	Yen man tueŋ ee kene cɔk lɔcar te cin riɛm. 
HEB.9.19	Ɣɔn ye Mothe cok ke looŋ kedhia lɛk kɔc kedhia, e kee ye rim ke dɛɛu ku buɔɔth loom kene piu, ku nhiɛm thith, ku kithop, ku weer en ke kitap ku kɔc kedhia, 
HEB.9.20	ku jiɛm, Ye yekene ee riɛm de mat, man cii Nhialic cɔɔl ne week. 
HEB.9.21	Ku weer akema kene tony kedhia ke luɔi eya ne riɛm ci emane. 
HEB.9.22	Ku lek de loŋ ayan duɔr jam, Ya kaŋ kedhia aaye waak ne riɛm, ku kee ciɛn pɛl te cin riɛm ci kuer.
HEB.9.23	Yen ee piath bi kɛɛr de ka ye tɔ pan nhial bi ke ya cɔk ɣer ne kayinla; ku kee piath eya bi ka ke pan nhial ne gupken bi ke ya cɔk ɣer ne koc war keekake. 
HEB.9.24	Kritho aken lɔ telajiŋ ci loi ne cin, thoŋ kene yetelajiŋne; ee lɔ pan nhial yetok, ku go tuɔl ne Nhialic nom ne wɔɔk. 
HEB.9.25	Ku kee ken rɔt gam naacikut; ci man ye bɛnydiit de ka ke Nhialic lɔ telajik ne run ku run kene riɛm cie kede. 
HEB.9.26	Nee yinla, e kee te ci dai ya gum elan e ciɛke piny. Ku kee guɔ tuɔl emane ne thok de run bi rɛɛc nyaai ne ke cen koc ne rɔt. 
HEB.9.27	Ku kacit man e cene kɔc taau bik ya thou naatok, ku jɔl luk biooth; 
HEB.9.28	yenekee cɔɔk de Kritho eya, cene e gam naatok bi rɛɛc de juaac bi ɣaac, ku kabi bɛɛr tuɔl ne ke de rou, ke cin guɔp rɛɛc, enɔŋ keek kek kɔc ye tiit bi ke luɔk.
HEB.10.1	Na ye loŋ naŋ atiapa de kapiɛth bi bɛn, ku cii yic de keekake ye nyuɔɔth, e kaci kɔc ye roth cuɔt ye kan leu abik lɔcar, ne koc de run ku run, yiki gam akolriɛc. 
HEB.10.2	Nee ci yinla ee te kene puɔl ne gɛm, ne ke cii kɔc ye duur rɛɛc ye bɛɛr yok ne nyiny de piɔu, te cene ke cɔk ɣer naatok? 
HEB.10.3	Yekocne ayene rɛɛc ciɛɛt ne run ku run. 
HEB.10.4	Riɛm de mioor ku de buɔɔth ace karac leu ne nyiɛɛi. 
HEB.10.5	Yen ɣɔn bii en piny, go jam,
HEB.10.5	Ye koc ku gɛm aake kɛneke kɔɔr,
HEB.10.5	Ee guɔp yenekee ca juɛr ɣɛn;
HEB.10.6	Miɔc ci nyop ku koc de rɛɛc aaken yin ke piɔu lɔyum:
HEB.10.7	Guɔ jal luel, Ya ŋem, Ɣan ci bɛn
HEB.10.7	(Ee gɔɔr ne kitam duɔlic ne ɣɛn)
HEB.10.7	Ba piɔndu ya loi, Yin Nhialic.
HEB.10.8	Te cen keeka enhiake luel, Ye koc ku gɛm, ku miɔc ci nyop ku koc de rɛɛc aake kɛneke kɔɔr, ku kaake ken yin ke piɔu lɔyum (keeka ye gam ci luel de loŋ), 
HEB.10.9	ke beer jam, Ye ŋem, Ɣan ci bɛn ba piɔndu ya loi. Ee ketueŋ nyaai, bi keciɛn ya nyuɔɔth. 
HEB.10.10	Yepiɔne acene wɔ cɔk lajik ne guɔp de Yecu Kritho ci gam naatok ne raan ebɛn. 
HEB.10.11	Baany de ka ke Nhialic ebɛn ee cool ne kɔɔc ne akol yic lui ku ye yekoc toŋe dai gam, ke ci rɛɛc ye kan leu ne nyiɛɛi: 
HEB.10.12	ku yen, ɣɔn cen koc tok gam athɛɛr ne rɛɛc, ke lɔ reer ne ciin cuec de Nhialic; 
HEB.10.13	ku jɔl ya tiit agut te bene kɔc ke aterde cɔk ye thony de yecok. 
HEB.10.14	Gɛm tok acen kɔc cɔk lɔcap athɛɛr kɔc cike cɔk lajik. 
HEB.10.15	Ku Jɔŋdiit Lajik ee wɔ lɛk eya: ɣɔn cen e luel,
HEB.10.16	Ye yemane aba loi wɔne keek
HEB.10.16	Ne keeakolke, aluel Bɛnydit;
HEB.10.16	Ɣan bi looŋcie taau ne kepiɔth,
HEB.10.16	Ku gaar ke ne kenhiim yic eya;
HEB.10.16	ke jɔl jam,
HEB.10.17	Ku rɛɛcden ku aciwuɔɔcken aacaake bi bɛɛr ya tak.
HEB.10.18	Te ye naŋ pɛl de keekake, ee ciɛn koc de rɛɛc beer ya tɔ.
HEB.10.19	Yen na cuk jal naŋ ŋeeny, mɛɛthcie, ŋeeny ye wɔ lɔ telajik ne riɛm de Yecu, 
HEB.10.20	ne dhol ci liɛp wɔɔk, dhol jot ye ya piir, ye alanh ci gɛɛŋ bakic, ke ye ya guɔpde; 
HEB.10.21	ku na cuk jal naŋ bɛnydiit de ka ke Nhialic ne dhien de Nhialic nom; 
HEB.10.22	ke ne wɔ cot roth tethiɔk ne pian yic ne gam rir, ke piɔthkuɔ ci kan weer te de nyiny rɛɛc de piɔu, ku ci gupkuɔ waak ne piu lɔcar: 
HEB.10.23	ku ne wɔ ye gam de ŋathda muk arir bi ya cuɔk ye yai; yen man e luel kaake ee naŋ adot: 
HEB.10.24	ku ne wɔ ye ŋɛk ke ŋɛk tak buk wɔpiɔth ya cuɔth nhiɛr ku luɔi piath; 
HEB.10.25	ku dukku gueerda ye puɔl, ci gueer de kɔc kɔk; yuku roth yɔɔk, ku yuku yook juak ne nyiny nyic we akɔl ne ci thiɔk.
HEB.10.26	Na yuku rɛɛc loi ke nyicku ke wɔ ci nyiny de yic loom, e kee ciɛn koc de rɛɛc ci bɛɛr ya doŋ, 
HEB.10.27	ee ya tiɛt riɔc de luk, ku ye ya alɛɛth diit de many bi kɔc ke ater nyop. 
HEB.10.28	Ran ci loŋ de Mothe piɔlic ee thou te cin kac de piɔu ne wɛt de rou ka de diak de duleek: 
HEB.10.29	ke wɛide ci nyin bi dit ne luk ye ran ci Wen de Nhialic patic ne yecok, ku ci riɛm de mat, ke e cɔk yen lajik, cɔk ye ke ce lajik, ku ci rɛɛc luɔi Jɔŋdiit de athiɛi? 
HEB.10.30	Anyicku ye ke e jam, Ye guur ee ya kedie, aba cool. Ku beer, Ye Bɛnydit abi kɔcke ya luk. 
HEB.10.31	Yuik ne Nhialiny ye piir cin ee ke rac areet.
HEB.10.32	Ciɛtka wenhiim ne akol tueŋ ɣɔn, ɣɔn kɔne we meer, guum we ke guɔm diit de ater; 
HEB.10.33	go we mac ke we kaac ne kɔc nyin ne lɛɛt ku aŋeet; ku bɛɛrka ya mat wene kɔc yeke loi yaya. 
HEB.10.34	We we ci piɔth ya kac ne kɔc ci mac, ku bɛɛrka piɔth ya lɔyum te cene kakuɔn rum, ne ke ye we ye nyic ke we ye naŋ keŋuan ku ye ke ye ceŋ. 
HEB.10.35	Yen duɔka ŋeenyduɔn ye biɔk wei, ee naŋ riop diit de cuɔt. 
HEB.10.36	We ye liɛr de piɔu ŋaŋ, bi we piɔn de Nhialic ya loi, bak keciluel loom.
HEB.10.37	Ee kaam thintet eka ŋoot,
HEB.10.37	Ke e bi bɛn abɔ, ku kaci bi gaau.
HEB.10.38	Ku kedien lajik abi ya piir ne gam:
HEB.10.38	Ku na dhuk ciɛn ne riɔc, ke ɣan ce piɔu bi ya lɔyum ne yen.
HEB.10.39	Ku wɔɔk, wɔ cie kɔc ke dhuk ciɛn ne riakic; wɔ ye ya kɔc ke gam ne luaŋ de tiɛp.
HEB.11.1	Gam yenekee nyiɛny yic de ka yeke ŋɔɔth, ku yenekee nyooth de ka keneke ŋem. 
HEB.11.2	Yekene yenekee leke roordit. 
HEB.11.3	Gam eka ye wɔ piiny nyic ne eke cak ne wɛt de Nhialic, yen ke ye ŋem ee ce cak ne ka ye wɔ ke daai. 
HEB.11.4	Ee gam yenekee gɛme Abel koc piath areet wɛr ke de Kain yin Nhialic, ke cene ye lɛk ya lee jik, ee Nhialic yenekee lek yen ne lɔm de miɔcde: a go yekene cɔk jam ke ci cak thou. 
HEB.11.5	Ee gam yenekee ɣooce Enok kɛlke bi thou; a go cuɔk yok, ne ke cii Nhialic ye ɣooc: ɣɔn ŋoot en ke kene ɣooc, ke kee ye lɛk en ya ne lee Nhialic piɔu yuum: 
HEB.11.6	acie leu ne yuɔm piɔu te cin gam: ran ye bɛn enɔŋ Nhialic abi ya dhiil ne gam lan yen tɔ, ku ye gam ke ye meriom de kɔc ye ye kɔɔr. 
HEB.11.7	Ee gam, yenekee nyiine Noa ne Nhialic, ne ka keneke ŋem, a go thiɔŋ ne rieu de Nhialic ku juir riandiit ben kɔcke luɔk; ke ɣɔn luk en piny nom ne yen, ku jɔl ya dit de lajik ne ke de gam. 
HEB.11.8	Ee gam, yenekee gɛm Abraɣam wel leer te ci lɛk en bi lɔ loom ne ye piɛny adooc, ɣɔn cɔɔle yen; go lɔ biyic, ku kuc te leer en. 
HEB.11.9	Ee gam, yenekee yen abakok piny ci luel, ci ke rɛɛr piny lei, ye ceŋ ne akemai yic kene Yithak ku Jakob, kɔc ye adiit ke yekeciluele kene yen: 
HEB.11.10	ee kɔɔr baai pan cene cok wɛc, pan ye Nhialic meyik ku ye duluɔi. 
HEB.11.11	Ee gam eya, yenekee loome Thara riɛr ben liac ne ke ye kuat ɣɔn cen cak dhiɔp, ne nyiny e nyic en en ke nɔŋ adot yen man e luel kede: 
HEB.11.12	a go tok jal ker, toŋ ci thou, ne juaac cit kuel nhial ne duut, ku citki liɛɛt ye tɔ ne bar yɔu, ci ke ye leu ne kuɛn.
HEB.11.13	Keekɔcke kedhia aa thou ne gamic, ke kek ken kaciluel guɔ loom, aake yiki ke ŋem temec ku yiki ke muɔɔth, ku yiki gam lan e ye kek alɛi ku abakeeny ne tiɔp nom. 
HEB.11.14	Kɔc ye keekake luel ayiki nyuɔɔth e ke kɔr panden peei. 
HEB.11.15	Ku na ne ke ci ya tak ne panden cik waan, e kee te cik dhuk thin leu. 
HEB.11.16	Ku emane aaye pan ŋuan kɔɔr, pan nhial: yen Nhialic aci yic ye liɛr ne keek, bene ye ya cɔɔl Nhialinyden: ne ke cen keek juɛr baai.
HEB.11.17	Ee gam, yenekee gɛm Abraɣam Yithak, ɣɔn theme yen: ee yic, ran e ci kaciluel loom ne miɛt de piɔu ee gɛm wantoŋde; 
HEB.11.18	wen e ci luel, Ya Yithak eka bene kuandu cɔɔl: 
HEB.11.19	ee nyic ne bii Nhialic leu ne jot, agut ne thouic; te ɣɔn beer en ye loom eya ne parabol. 
HEB.11.20	Ee gam, yenekee thieie Yithak Jakob ku Ethau, agut ci ka bi bɛn. 
HEB.11.21	Ee gam, yenekee thieie Jakob wɛɛt ke Jothep ŋɛk ku ŋɛk, ɣɔn thou en; ku lɛm, ke muk rɔt ne waai. 
HEB.11.22	Ee gam, yenekee luele Jothep jal de mith ke Yithrael, ɣɔn cii thookde thiɔk; ku yin ke loŋ ne ke de yomke. 
HEB.11.23	Ee gam, yenekee thiɛne Mothe ne kɔcken, ɣɔn dhiethe yen, ne kee cik ke ye ŋem ke ye mɛnh piath; ku cik riɔc ne loŋ de melek. 
HEB.11.24	Ee gam, yenekee reece Mothe cɔt bene yen ya cɔɔl wen de nyan de Paro, ɣɔn cen dit; 
HEB.11.25	ku lɔc yɔŋ bene yen ya yɔŋ kene kɔc ke Nhialic, ne miɛt de piɔu de rɛɛc de akol kɔk; 
HEB.11.26	ku cɔk wɛi de ke de Kritho ye kepiɛth diit wɛr baany de Yijep: ee ye riop bene ye riɔp ɣoi. 
HEB.11.27	Ee gam, ekee wɛɛn en Yijep, ku cii ye riɔc ne ɣok de melek: ee ci gum, ne ŋem cen ke cie leu ne ŋem ŋem. 
HEB.11.28	Ee gam, yenekee yen ret loi, ku weer de riɛm, bi menɛŋ de wenkaai ke cuɔk ye jak. 
HEB.11.29	Ee gam, yenekee teem kek Bar Thith ci ka tek ne riɛric: ke ye kɔc ke Yijep yi themki e ke mouke. 
HEB.11.30	Ee gam, yenekee thur paany ke Jeriko piny, ɣɔn cik kek ye jal yuil ne nin keedherou. 
HEB.11.31	Ee gam, yenekee kene Rakab tiɛŋ abal ken en thou kene areecwel, ne kee cen anem loor ne dɔɔr. 
HEB.11.32	Ye keno ba bɛɛr luel? akɔl abi yic ciɛk te yɛn an jam ne ke de Gideɔn, ku de Barak, ku Thamthon, ku Jeptha; ku Dabid kene Thamuel, ku nebii: 
HEB.11.33	kɔc ci ceeŋdit riɔk ne gam, ku yiki lajik loi, ku lomki kaciluel, ku cik cuɛɛr kuɔɔt thook, 
HEB.11.34	ku yaiki riɛr de mac, ku cik poth ne theep thok, ne ke niɔp go ke cɔk rir, ku yiki riɛr ne tɔɔŋ yic, ku yiki rɛm ke alɛi cɔk lɔ weerer. 
HEB.11.35	Diar aa kɔcken ci thou bɛɛr loom ne jon de rɔt: kɔk aake yeke luc, ku reecki ke bi ke luɔk; bik jon de rɔt ŋuan bik loom: 
HEB.11.36	kɔk aake yeke them ne dui, ee yic, ku ne rek eya ku mac ne ɣoot yic: 
HEB.11.37	aake ye biɔɔk ne kur, ku yeke ŋuɔt, aake ye them, aake ye nɔk ne theep: aake ye roth piɔth ne biɔŋ ke amɛl, ku buɔɔth; ku cik ŋɔŋ, ku yiki gum, ku ye ke ŋet arac, 
HEB.11.38	(kɔc kene piny ke rɔt tiiŋ kene keek), yiki tai piɛny liɛɛt ku ne kur yic ku ne ɣar ke kur yic, ku adhum piiny. 
HEB.11.39	Ku keekɔcke kedhia, ɣɔn cene lek ne ke ne gamden, aake ken keciluel loom, 
HEB.11.40	ne ke cii Nhialic keŋuan miaac ne keda, kɛlke kek bi ya cɔk lɔcap te cin wɔɔk.
HEB.12.1	Yen wɔɔk eya, na ci wɔ jal buɔr piny ne piol diit de duleek, ke ne wɔ nyiɛi kethiek ebɛn, ku rɛɛc ye wɔ dai tuɔŋ, ku yuku teer ne riŋ tueŋ ne piɔth lir, 
HEB.12.2	ku yuku Yecu ɣoi man ye gamda gɔɔc ku ye cɔk lɔcap, yen man e gum tiɛm ageer ne yum de piɔu ci taau tueŋ ne yenom, tɔɔn en yicliɛr, ku jɔl lɔ reer ne ciin cuec de thony de Nhialic. 
HEB.12.3	Yen yaka dot ye ke ci ter de kɔc rac guum, ter cik kek ter ne gupken, bak ya cuɔk ye dak, ku cak ye niar ne tiipkuɔn. 
HEB.12.4	Terduɔn aken riɛm guɔ cooth ye we ɣeet wene rɛɛc: 
HEB.12.5	ku we ci nhiim maar ne yook, yook ye we jaam ci wat,
HEB.12.5	Ye wendie, duɔne dui de Nhialic ye dhɔlic,
HEB.12.5	Ku duk ye dak te yen yin ŋuuk;
HEB.12.6	Ran nhiɛr Bɛnydit aye waai,
HEB.12.6	Ku kee wat yup wɛɛt yeke loom.
HEB.12.7	Ee wɛi yeneka ye we gum; Nhialic ee we luɔi ci wat; ye wen yinde ye tɔ wen cii wun ye waai? 
HEB.12.8	Ku na yaka ciɛn wɛi, ke ci tɛk kɔc kedhia, ke we ye ya adhiethleer, ku we cie cok ya wat. 
HEB.12.9	Anda, ku wurkuɔk eke dhieth wɔɔk aake ye wɔ waai, ku yuukue riɛu: yen cii ŋuan buk roth ya yiɛn Wun e tip, buk ya piir? 
HEB.12.10	Aaye wɔ waai ne nin diaak neyic ci man piɛth en enɔŋ keek; ku kee wai wɔ ne piathda, buk ya naŋ biandɛn de lajiŋde. 
HEB.12.11	Wɛi ebɛn acie duɔr lɔyum emane, ee ya dhieu: ku kee jal luɔk ne ka ke dɔɔr miak enɔŋ keek kek kɔc eke yeke waai, agut lajik. 
HEB.12.12	Yen yaka ciin jat nhial ciin ye nook, ku nhiɔl ci ruai; 
HEB.12.13	ku yaka dhol lacith loi ne cokkuɔn, bi ŋɔl cuɔk ye piɛk wei dholic, bi ya cɔk dem.
HEB.12.14	Yaka dɔɔr biɔɔth wene kɔc kedhia, ku lajiŋ cin ran lɔ Bɛnydit kan ŋem te cin en: 
HEB.12.15	ku yaka nyin tiit kɛlke bi naŋ ran dɛɛk athiɛi de Nhialic: ku duɔke nɔŋ meei de akɛc ye kul bi we nuan, ku bi juaac cool; 
HEB.12.16	kɛlke bi naŋ abal, ka ran de acuɔl, ci man de Ethau, man ɣɔn ɣɔɔc ditde ne cuin de aduɔk. 
HEB.12.17	Ayaka nyic ɣɔn beer en rɔt dhuɔk dit de athiɛi, ee ben jai (ne ciɛn te de wel de piɔu ne ci yok), ɣɔn ciɛk en e kɔl ne dhieu.
HEB.12.18	We ken bɛn te de kuur ye leu ne jak, ku ye dep ne mac, ku te de cuɔl ku muɔɔth, ku yomdit, 
HEB.12.19	ku kuɔth de tuŋ, ku awuɔɔu; ke na yi piŋki ye, e ke laŋ duɔeke bi bɛɛr lɛk wɛt dɛ: 
HEB.12.20	aake ce loŋ ci luel leu ne guɔm, Ya na cak ya lɛi e jak kuur, e kabiooke ne kur; 
HEB.12.21	ku ke ci tuɔl ee ya ya riɔc, a go Mothe jam, Ye ɣan cii riɔcdit dɔm ku lɛth ɣa; 
HEB.12.22	we we bɔ kuur de Dhiɔn, ku bak pan de Nhialiny ye piir, Jeruthalem de pan nhial, ku bak ne rɛm ke malaikai cike leu ne kuɛn yic, 
HEB.12.23	ku bak ne amatnom de raan ebɛnic ku ne kanithaic kanitha de wɛɛtdit cike gɔɔr pan nhial, ku nenɔŋ Nhialic Duluŋ de raan ebɛn, ku tenɔŋ tiip ke kɔc piɛth cike cɔk lɔcap, 
HEB.12.24	ku tenɔŋ Yecu medoor de man jot, ku tenɔŋ riɛm ye weer ke ŋuɛɛne jamde ne riɛm de Abel. 
HEB.12.25	Ŋɛmka duɔka ran ye we jaam ye rɛɛc. Na ne kek ken poth, ɣɔn rɛɛc kek ran ci ke nyiɛn ne tiɔp nom, ke wɔɔk eya wɔ ci bi poth, wɔ kɔc ye roth nyaai enɔŋ en ye ke ye kɔc nyiɛn pan nhial: 
HEB.12.26	yen man ye rorde piny tieŋ: ku kee jal guɔ jam emane, luel, Ye kabi bɛr tɔ, ɣan bi piny bɛɛr cɔk mɛt, ku kacie ye yetok, ee agut nhial eya. 
HEB.12.27	Ku yewɛte, Ya kabi bɛr tɔ, anyooth nyiɛi de keeka yeke metka, ci ka cike cak, bi ka keneke met bik ya doŋ. 
HEB.12.28	Yen, na yuku ceŋ cie leu ne met loom, ke ne wɔ ye naŋ athiɛi, bii wɔ luɔi lɔyum ne Nhialic piɔu ya gam, ne rieu ku ne riɔc: 
HEB.12.29	ne ke ye Nhialinyda yen ya many ye kaŋ dɛɛp.
HEB.13.1	Ne nhiɛr de mɛɛth ne ye dhiac. 
HEB.13.2	Duɔka nhiim ye maar ne nhiɛr de alɛi: yeluɔie acii kɔk malaikai ya gɔɔŋ ke kucki. 
HEB.13.3	Yaka wenhiim ciɛt ne kɔc ci mac, yaka ciɛt ka ci mac wene keek; ku ne kɔc ye luɔi rɛɛc, ci man yen week ne gupkuɔn. 
HEB.13.4	Ne thiek ye naŋ rieu ne kɔc yic kedhia, ku ne agen ebɛn cie cuɔl: ne ke bi Nhialic abɛɛl ku mekoor luɔkwei. 
HEB.13.5	Yaka liu ne nhiɛr de weuic, ku yaka pek ne ka ye tɔ kene week: ne ke cen e luel ne guɔpde, Ye yin caa bi kan ya pal wei, ku kacin ke kan ɣan yin ya waan. 
HEB.13.6	A wɔ ye jam ne ŋeenydit,
HEB.13.6	Wu Bɛnydit yenekee ya mekunydie; a ɣan ci bi ya riɔc:
HEB.13.6	Yeŋo bii raan ya luɔi ɣɛn?
HEB.13.7	Yaka wenhiim ciɛt ne kɔc eke ye we dɔk, kɔc eke ye we lɛk wɛt de Nhialic; yaka thok de piirden tak, ku yaka gamden kaar. 
HEB.13.8	Yecu Kritho ee dhiac ke thoŋ, waar ku ne yekole, ee yic ku agut en awɛdɛ. 
HEB.13.9	Duɔka roth cɔk ye nyaai ne pioc peei dɛ kuɔtic: ee piath bi piɔu ya cɔk kaac ne athiɛi, ku cii ye ya riiŋ, ke kene kɔc eke ye ye loi piath yok. 
HEB.13.10	Wɔ ye naŋ kan de koc, ke ce piath bik ya cam kek kɔc ye akema luɔi. 
HEB.13.11	Ne ke yene gup ke lai, lai yeneke riɛmden laar telajik ne bɛnydiit de ka ke Nhialic ne ye miɔc puk rɛɛc, yeneke nyop ne biak biyic. 
HEB.13.12	Yen Yecu eya, ee gum ne thok biak biyic, bi kɔc ya cɔk lajik ne riɛmde. 
HEB.13.13	Yen ciithku enɔŋ en ne biak biyic, ku yuku lɛɛtde guum. 
HEB.13.14	Wɔ ye ciɛn panomdɛn de ceŋ eene, ee ceŋ bi bɛn eka yuku kɔɔr. 
HEB.13.15	Yen ne kede ye wɔ cɔk yin Nhialic miɔc de lɛc ne nyindhia, ke ye ya ke ye bɛn bei ne thook ye rinke gam. 
HEB.13.16	Ku duɔka nhiim ye maar ne luɔi de kac de piɔu ku kuny: yekoc yinlane aye Nhialic piɔu lɔyum. 
HEB.13.17	Yaka wel ke kɔc ye we dɔk yaka ke gam, ku yaka roth pal keek: ne ke ye kek daai ne ke de tiipkuɔn, ci kɔc bi kuen; bik yekene ya loi ne yum de piɔu, ke cie dhien de piɔu: ne kee cii yekene rɔt tiiŋ kene week.
HEB.13.18	Yaka lɔŋ ne wɔɔk: ne ke ye wɔ ye nyicic, ke wɔ nɔŋ nyiny piɛth de piɔu, kɔrku buk ya piir ke wɔ lajik ne kaŋ kedhia. 
HEB.13.19	Ku week we yake yɔɔk areet bak yekene ya loi, bi ɣa dai dhuɔk week.
HEB.13.20	Emane Nhialiny de dɔɔr, man ci adubiok diit de thok bɛr jɔt ne thouic ne riɛm de mat athɛɛr, yen man ye Yecu Bɛnydiitda, 
HEB.13.21	eeyabi we ya cɔk lɔcap ne kepiathic ebɛn bak piɔnde ya loi, ku ye kepiath loi ne wɔyic, kepiɛth ye lɔyum ne yenyin, ne Yecu Kritho; eeyabi nuɔm bi ya tɔ kene yen athɛɛr wada. Amen.
HEB.13.22	Ku we ya yɔɔk, mɛɛthcie, Ya yaka yook de wɛt guum: ne ke can we gar ne wel lik. 
HEB.13.23	Nyiɛcka lan cene Timotheo wanmaathda cene ye lony, ran bii wɔ we lɔ ŋem etok, te dɔc en bɛn.
HEB.13.24	Mathka kɔc kedhia kɔc ye we dɔk, ku kɔc cithiei kedhia. Kɔc ke Yitalia aaye week muɔɔth.
HEB.13.25	Eeyabi athiɛi bi ya tɔ kene week wedhia. Amen.
JAS.1.1	Jakob, awun de Nhialic ku Yecu Kritho Bɛnydit, amath jur yeyic thiɛr ku rou man ci Thiai.
JAS.1.2	Yaka yum de piɔu tak, watmɛthcie, te ye we yuik ne them kuɔt; 
JAS.1.3	ne nyiny nyic we ye ke them de gamduɔn ye guɔm de piath de piɔu bɛi. 
JAS.1.4	Ku nɛke guɔm de piath de piɔu ye luɔiden lajik loi, bak ya lajik ku yaka lip, ciɛnka ke dakka.
JAS.1.5	Na ye ran dak ne nyic ne week, ke ne ye Nhialic lim, yen man ye kɔc miɔc ne awaiyic, ku ci kɔc ye ŋuuk; ku kabi ya yiɛn e. 
JAS.1.6	Ku nɛke ye lim ne gam, ku ci ye riɔc; ran ye riɔc e ciɛt atitiaŋ de bar, ye yom kuath ku thec nhial. 
JAS.1.7	Ne ci yerane ye tak ye bi ke dɛ loom nenɔŋ Bɛnydit; 
JAS.1.8	yeran ye lɔ gakgake, acie lɔ cok ne dhɔlke yic kedhia.
JAS.1.9	Ne manheduɔn abatai nɛke ye piɔu lɔyum ne ke cen lɔ ne baanyic, 
JAS.1.10	ku ne ran de kaŋ ye piɔu lɔyum ne ke cene ye nyai ne baanyic: ne liu ben liu ci noon nom. 
JAS.1.11	Akɔl e neth kene yom ye puɔt ke leth ku ye noon nyop; ku ye nom lony wei ku piathden de yeguɔp e liu: yenekee cɔɔk bi ran nɔŋ kaŋ mar ne dhɔlke yic a bi liu.
JAS.1.12	Raan aye thiei ran ye them guum: na ci e met, e kabi gol de piir loom, man ci Bɛnydit luel ye bi ya yiɛn kɔc ye ye nhiar. 
JAS.1.13	Ci raan ye jam te theme ye, Ye kee Nhialic e them ɣɛn: Nhialic acie them ne rɛɛc, ku yen ne guɔpde aci raan ye them: 
JAS.1.14	raan ebɛn aye them te cen mɛr wei ne kɔɔr rɛɛcden de yeguɔp ku tuer. 
JAS.1.15	Ku kɔr rɛɛc de guɔp na ci liac, e kadhieth rɛɛc: ku na ci rɛɛc dit, e kadhieth thou. 
JAS.1.16	Duɔka roth cɔk ye dhoom, watmɛthcie nhiarke. 
JAS.1.17	Miɔc piath ebɛn ku miɔc lajik ebɛn aye bɛn nhial, ku kaye bɛn nenɔŋ Wun de ɣɛɛr, man ci ɣoc ye leu, ku cii rɔt ye wel ne tiɛpic. 
JAS.1.18	Ee wɔ dhieth ne piɔnde ne wɛt de yic, buk ya ciɛt akɔŋ ke ka cike cak.
JAS.1.19	Yekene kanyiɛcka, watmɛthcie nhiarke. Nɛke raan ebɛn ye yic muɔth ne piŋ, ku nɛke ye gaau ne jam, ku gɛɛu ne ɣok: 
JAS.1.20	ɣok de ran aci luɔi lajiŋ de Nhialic ye loi. 
JAS.1.21	Yen yaka acuɔl ebɛn nyai ku dit de rɛɛc ku yaka wɛt ci com loom ne piɔn lir, wɛt ye tipkuɔn leu ne luak. 
JAS.1.22	Ku we bi wɛt abak ya loi, ku we ci bi ya ya apiiŋ abac, ku cak roth ye dhoom. 
JAS.1.23	Na ye raan wɛt piŋ, ku cii ye loi, e ke ciɛt ran ye nyinden ne dhieth ke ye caar ne mandaric: 
JAS.1.24	ee rɔt ŋem, ku leu wei, ku dɔɔc nom maar lan e yen ran yin guɔp ne ŋo. 
JAS.1.25	Ran ye loŋ lajik de tat oi, ku ye dhiac ke ye melui, ku cii ye apiŋ ye nom maar, yerane abi ya thiei ne luɔideic. 
JAS.1.26	Na ye raan ye tak ne yepiɔu lan theek en Nhialic, ku cii yeliep ye peen, ku ye yepiɔu dhoom, ke thɛk de erane den de Nhialic ee ciɛlic. 
JAS.1.27	Thɛk de Nhialic lajik ku ci col, ne Nhialinyda nom ku ye Awada, yeneke, ee bi abɛɛr ku diarjɔɔk ya neem te tɔ kek ne gaiic, ku kee cii rɔt bi ya cɔk col ne ka ke piny nom.
JAS.2.1	Watmɛthcie, duɔke gam de Yecu Kritho Bɛnydiitda, Bɛnydiit de dheeŋ, ye dot ke we ye kɔc kuany yic. 
JAS.2.2	Na bɔ raan teduɔn ye guɛr, ran ceŋ katim de jini ku alɛth piath, ku bɔ ran ŋɔŋ guɔp eya kene alɛth rac; 
JAS.2.3	ku riɛuka ran ceŋ alɛth piath, ku jamka, Wuɔ nyuɔce ete piɛthe; ku yɔɔkka ŋaaŋ, Wuɔ kaace eeti, ka nyuɔce ne thony thin de acok; 
JAS.2.4	ke we ken taŋduɔn tek, ku jalka ya duluuk ke tɛŋ rac — 
JAS.2.5	Piɛŋka, watmɛthcie nhiarke — Ken Nhialic ke lɔc, kek kɔc ŋɔŋ ne ka ke piny nom, bik ya bany ne gam, ku bik ya adiit ke ceŋ e ci luel ye bi yiɛn kɔc ye ye nhiar — 
JAS.2.6	Ku we ken aŋaaŋ riɛu. Ce bany ke kaŋ we ye yɔŋ ku yiki we thɛl ne ɣɔn ke luk ne gupken — 
JAS.2.7	Cik rin piath ye laat, rin ceneke we cak — 
JAS.2.8	Na yaka loŋ de melek loi, ci man de kecigɔɔr, Ye ye ran rɛɛr ke yi nhiar ci man de yiguɔp, e kayaka loi apiath: 
JAS.2.9	ela ku yaka kɔc kuany yic, ke we ye kerac loi, ku ci we luɔkwei ci kɔc ci yeloŋe dhoŋ. 
JAS.2.10	Raan ebɛn ran ye looŋ tiit kedhia, ku leer ke kɔth ne kethi, e kee looŋ dhoŋ kedhia. 
JAS.2.11	Yen man ci e luel, Ye duɔne lɔ we tiŋ de ran dɛ, ku ce tiik lɔ ke mony dɛ, ee jam eya, Ye duɔne ran dɛ nɔk a bi thou. Yen na cii cak lɔ we tiŋ de ran dɛ, ku nɛk ran dɛ, ke yin ci looŋ jal doony. 
JAS.2.12	Yaka jam, ku yaka loi, ci kɔc bi ya luk ne loŋ de tat. 
JAS.2.13	Luk ee ciɛn kac de piɔu enɔŋ en ye ran ken kac de piɔu nyuɔth: dheeŋ de kac de piɔu awar luk.
JAS.2.14	Piɛth yede, watmɛthcie, te jiɛme raan ye nɔŋ gam, ku cin luɔi — ke leu gam ne luak — 
JAS.2.15	Na cin wanmuuth ka nyankui ke ceŋ ku cin ke ciɛm, 
JAS.2.16	ku yook ran toŋ de week keek, Ye laka ne dɔɔr, eewuubak ɣooc ku kuɛthka, ku kɛnka ke yiɛn ka dɛeke ne kegup; ke piath yede — 
JAS.2.17	Yenekee cɔɔk de gam, na cin luɔi, e kee thou ne guɔpde. 
JAS.2.18	Ee yic, ŋɛk abi jam, Ye yin nɔŋ gam, ku an nɔŋ luɔi: nyuɔthe ɣa gamdu te cinic luɔi, ku luɔidie aban yi nyuɔth gamdie thin. 
JAS.2.19	Aye gam wu Nhialic ee tok; apiath; aye jak rac gam eya, ku lɛthe ke. 
JAS.2.20	Ba nyic, Yin ran cin nom, ke gam cin luɔi ye guut. 
JAS.2.21	Ne Abraɣam kukuarda kene luel ya leejik ne luɔi, ɣɔn gɛm en wende Yithak ne kan de koc nom — 
JAS.2.22	Acak ŋem ke gam ci mat ke luɔide, ku gam ee lajik ne luɔi: 
JAS.2.23	Ku kecigɔɔr ee ya yic ci luel, Ya Abraɣam ee Nhialic gam, go ya yene ye lajiŋde, ku ye cɔɔl mɛthe de Nhialic. 
JAS.2.24	Ayaka ŋem ke ran ye lajik ne luɔide, ku kacie gamde yetok. 
JAS.2.25	Yenekee cɔɔk de Rakab tiɛŋabal. Kene luel ya lejik ne luɔide, ne gɔŋ e cen dutuuc gɔɔŋ ku tooc ke wei ne dhol dɛ — 
JAS.2.26	Guɔp cinic wei ee thou, yenekee cɔɔk de gam cin luɔi yen thou.
JAS.3.1	Watmɛthcie, duɔka roth cɔk ye dupiooc juec. Muɔka e wenhiim ke wɔ wɔ dupiooc bi luk ne luŋ rir. 
JAS.3.2	Wɔ ya kajuec wuɔc wɔdhia, ku ran cie wuɔc ne yethok ee ye ran lajik; ku kaleu yeguɔp ne dok ebɛn apiath. 
JAS.3.3	Wɔ ye luŋ de dok taau ne ajɔŋkoor thok, bi ke ya cɔk gam wɔ, yeneka ye wɔ guɔpden dɔk ebɛn. 
JAS.3.4	Ŋɛmka riath eya; ne ke cak dit, ku kuath ke ne yom dit, e kaye dɔk ne luŋ thin de dok, te kɔr medok ben ke tɛɛk thin. 
JAS.3.5	Yen liep ee kethin de guɔp, ku kee rɔt leec ne luɔi diitde. Ŋɛmka, roŋ dit aye cuany ne many thi! 
JAS.3.6	Ku liep ee mac: ku kee kerɛɛc ye piny thiɔŋ nom ne kakuɔ yic, ee guɔp ebɛn cɔk col, ku ye ka cike cak cuany ne mac, many ye thɔɔc ne giɛna. 
JAS.3.7	Kuan de lɛi ebɛn, ku diɛt, ku ka mol, ku ka tɔ bɛɛr, aaleuke ne mac, ku kaaye mac ne raan; 
JAS.3.8	ku kacin ran leu liep ne mac; ee kerɛɛc cie dak, ci thiaŋ ne yuiri de thou. 
JAS.3.9	Yeneka ye wɔ Bɛnydit ku Wun leec; ku yeneka ye wɔ kɔc cieen, kek ke man cike cak e ke cit Nhialic: 
JAS.3.10	lɛc ku ciɛn aye bɛn bei ne thoŋ tokic. Watmɛthcie, keekake aci bi dhiɛl yenya. 
JAS.3.11	Ye awaŋgaak piu mit ku piu kec cɔk kuer bei ne thoŋ tok — 
JAS.3.12	Watmɛthcie, leu ŋaap luɔk ke ye olip, ka leu abiei luɔk ke ye ŋaap — Yen acin awaŋgaak leu piu piath ne bii kene piu ke awai.
JAS.3.13	Yeŋa ye ran nyic kaŋ ku ye kaŋ muk ne weyic — Ne ye luɔide nyuɔth ne piir piɛthde, luɔi de piɔn lir de nyiny e kaŋ. 
JAS.3.14	Na yaka naŋ tiɛl de kɛc de piɔu ku ater ne wepiɔth, ke we duɔka roth ye leec, ku duɔka yic ye cɔk ye lueth. 
JAS.3.15	Yenyinye acie bɛn nhial; ee ke piiny, ku kee ke de guɔp, ku ye ke de jak rac. 
JAS.3.16	Te tɔ yi tiɛl kene ater yeneka ye nom liap tɔ thin ku luɔi rac ebɛn. 
JAS.3.17	Nyiny ye bɛn nhial ee kan lacar, ku ber ya tɔ ke dɔɔr, ku ye lacai, ku ye dac gam, thiɛŋ ne kac de piɔu ku luɔi piath, cii biak ye man ku nhiɛr biak, cin adhuɔm. 
JAS.3.18	Te ye kɔc ye kɔc maat dɔɔr pok, e kaaye luɔi lajik tem.
JAS.4.1	Ye teer bɛn teno ku ye tɔŋ bɛn teno ne kɛmkuɔn — Cik ye bɛn ne kɔrduɔn de guɔp ye ter ne gupkuɔn yic — 
JAS.4.2	Ayaka kɔɔr, ku kacak ye yok: we ye kɔc nɔk, ku yaka wak, ku kacak leu ne lɔm: we ye ɣeet ku yaka thɔɔr; ku cin ke yaka yok, ne ke ci we ye ŋal. 
JAS.4.3	We ye ŋal, ku cakke lom, ne ke ye we ŋal arac, bak thiai wei ne kɔrduɔn de guɔp. 
JAS.4.4	We ye abɛɛl, kuɔcka ke maath de ka ke piny nom ye ya teer enɔŋ Nhialic — Yen raan ebɛn ye piɔu naŋ maath kene ka ke piny nom ee rɔt cɔk nɔŋ ater kene Nhialic. 
JAS.4.5	Ka calka wuɔ ci kecigɔɔr jam ne ciɛlic, Ye tiɛpdɛn ci cɔk rɛɛr ne wɔyic akor areet ne tiɛl — 
JAS.4.6	Ee thiɛi juak. Yen aluel kecigɔɔr, Ye Nhialic ee kɔc dit piɔth peen, ku ye thiɛi yiɛn kɔc kor piɔth. 
JAS.4.7	Yen yaka roth yiɛn Nhialic; ku yaka durieth rɛɛc, ku kabi ya kat ne week. 
JAS.4.8	Yaka roth cuɔt Nhialic, ku kabi rɔt ya cuɔt week. Yaka wecin waak, we kɔc rac; ku yaka wepiɔth cɔk ɣer, we kɔc ye takic rou. 
JAS.4.9	Kuanyka nyin ku wuɔika, dhiauka: ne dɔlduɔn wel rɔt ne wuɔi, ku yum de piɔu ne ye thiɛk de piɔu. 
JAS.4.10	Yaka piɔth kuur ne Bɛnydit nyin, ku kabi we ya jat nhial.
JAS.4.11	Ci ŋɛk ŋɛk ye jaam arac, we watmɛthcie. Ran ye manhe jaam arac, ka ye manhe luk, ee looŋ jaam arac, ku ye ke luk: na ye looŋ ye ke luk, ke yin cie melui de looŋ, yin e duluk. 
JAS.4.12	Ducon de looŋ ku ye duluk, ee tok erir, ee ye yen man leu luak ku nyiɛi; yen yeŋa yin man ye ran rɛɛr ke yin luk —
JAS.4.13	Piɛŋka, we kɔc ye jam, Wuɔ wɔ bi lɔ yepane ne yekole ka miak, ku buk run tok lɔ thol eeti, ku buk ya ɣooc ku juakku weukuɔ: 
JAS.4.14	ku ke bi tuɔl miak akuɔcka. Ye piirduɔn ŋo — We ye kɔɔr, ye tuɔl emane, ku go liu. 
JAS.4.15	Yen ee te yaka dhil jam, Wuɔ na tɔ ne Bɛnydit piɔu, ke wɔ bi ya piir, ku yuku kene loi, ku kene. 
JAS.4.16	Emane we ye naŋ dheeŋ ye we wenhiim lɛc: yedheeŋ yinyane ee rɛɛc ebɛn. 
JAS.4.17	Yen ran ye kepiath nyic, ku cii ye loi, yenekee naŋ kerac.
JAS.5.1	Piɛŋka, we kɔc ci bany, dhiauka ku kuɔika ne kakuɔn dhal we bɔ enɔŋ week. 
JAS.5.2	Baanyduɔn ee riak, ku alɛthkuɔn aaci kɔm ke cam. 
JAS.5.3	Jiniikuɔn ku riɛrkuɔn aa keth, ku kethden abi we nyiɛn, ku bi gupkuɔn cam ci mac. We ci weu juec taau ne akol ciɛn. 
JAS.5.4	Ŋemka, ariop de kɔc ke luɔi eke tem dumkuɔn, ku cak pɛn ke ne adhuɔmduɔn, ee kuui: ku kuui de kɔc ke tem ee lɔ ne yith ke Bɛnydiit de Rɛm yic. 
JAS.5.5	We ci ya ceŋ ne kapiath yic ne piny nom, ku cak ka yaeke kɔɔr loom: we ci roth dɔp akol e nɛk. 
JAS.5.6	We ci toŋ lajik luɔkwei, ku nakka; aci rɔt ye kony ne week.
JAS.5.7	Yaka bɛn de Bɛnydit tiit, watmɛthcie! ke we ce ŋueny. Ŋemka tiɛt ye wun e dom kapiɛth ye luɔk ne piny nom tiit, ku cii ye ŋueny, agut te tuenye deŋ kɛr ku deŋ ruɔt. 
JAS.5.8	Duɔka ye ŋueny eya; yaka ŋeeny: bɛn de Bɛnydit ee thiɔk. 
JAS.5.9	Duɔka roth ye luum, watmɛthcie, duɔke we bi luɔkwei: Ŋemka, duluk akaac ɣot thok. 
JAS.5.10	Yaka nebii kaar, watmɛthcie, ne guɔm ku cuɔk ŋueny, nebii eke ye jam ne rin ke Bɛnydit. 
JAS.5.11	Ŋɛmka, ayuuke cɔɔl ka ci thiei, kek kɔc ci gum. We ci ŋueny ne kene Job ŋueny piŋ, ku we ci thok de luɔi de Bɛnydit ŋem, thiaŋ yen thiaŋ ne piath ku kac de piɔu.
JAS.5.12	Ke dit ne kaŋ kedhia, watmɛthcie, ee duɔka roth ye kueŋ ne kanhial ku kapiiny ku kueŋ riɛc ebɛn: ne ouduɔn ye ya ou, ku ne aa ye aa; duɔke we bi yuik ne lukwei.
JAS.5.13	Tɔ raan ne weyic ran nɔŋ ke guum — ne ye lɔŋ. Ye raan piɔu lɔyum — ke ne ye ket ne lɛc. 
JAS.5.14	Tɔ ran tok ne weyic — ne ye roordit ke kanitha cɔɔl; ku ne ke laŋ ne yen, ku tɔcki ne miok ne rin ke Bɛnydit: 
JAS.5.15	ku kabii lɔŋ de gam luɔk yen man tok, ku kabii Bɛnydit jat nhial; ku na ci karac loi, e kaabi pal e. 
JAS.5.16	Yen yaka karɛckuɔn gam ne roth, ku ye ŋɛk lɔŋ ne ŋɛk, bak ya dɛm. Lɔŋ de raan ne yepiɔu ebɛn ran lajik ayen ke dit leu ne luɔi. 
JAS.5.17	Elija ee ye ran e ci cak ci wɔɔk, go lɔŋ areet bi ciɛn deŋ; go deŋ ciɛk tueny ne piny nom ne run keediak ku pɛi keedhetem. 
JAS.5.18	Ku ber lɔŋ; go deŋ tuɔc nhial, go kaŋ cil piiny.
JAS.5.19	Watmɛthcie, na ye raan yec wei ne yicic ne week, ku lee ran tok dɔk; 
JAS.5.20	ke ne nyic ke ran ye ran ye kerac loi dɔk dholden de awac, kabi tiɛp luɔk ne thouic, ku kabi karɛc juec ya kum.
1PE.1.1	Petero, dutuny de Yecu Kritho agɛr kɔc cike lɔc ci thiɛi wei ne Ciɛc tɔ ne Ponto, ku Galatia, ku Kapadokia, ku Athia, ku Bithunia, 
1PE.1.2	kɔc cike lɔc ne nyiny e kɔn kek Nhialic Wun nyic, ne luɔi lajiŋ de Jɔŋdit, ye ke cɔk gam ku cɔk ke yorke ne riɛm de Yecu Kritho: Eeyabi athiɛi ku dɔɔr ya lɔ ke dit enɔŋ we.
1PE.1.3	Eeyabi athiɛi bi ya tɔ ke Nhialic Wun de Bɛnydiitda Yecu Kritho. Ne kac diitden kɔc yen piɔu acene wɔ bɛr dhieth ne ŋath ye piir ne jon de Yecu Kritho cen rɔt jɔt ne thouic, 
1PE.1.4	buk naŋ kakuɔk ke dit ka ci bi riak, ku ka cie cuɔl, ku cik ye jaal, cike juɛr week pan nhial, 
1PE.1.5	ku riɛr de Nhialic ee we gel ne gam agut luaŋ ci juir bi nyuɔɔth ne kol ciɛn. 
1PE.1.6	We ye piɔth lɔyum ne yekene, na cakke ya dhiac ne guɔm diit de them kuɔt. 
1PE.1.7	Kekeekake abi gamduɔn ya nyuɔɔth, gam wan jini man ye riak ku ye them ne lɛŋ ne mac, bi we yiɛn lɛc ku nuɔm ku rieu te biiye Yecu Kritho: 
1PE.1.8	yen man yaka nhiar ke kɛnka ŋem; yen man yaka gam ku yaka piɔth lɔyum ne yum ce luel ku ye ya nuɔm, ke cak ye ŋem; 
1PE.1.9	we ye luaŋ de tipkuɔn loom luaŋ yaka yok ne gamduɔn. 
1PE.1.10	Nebii aake ci yeluaŋe ya thiec kɔrki areet, ke keek man ci nyuɔth thiɛi bi bɛn enɔŋ week, 
1PE.1.11	ku kɔrki koolo, ku bi yene ŋo, tɔ ne piɔn de Jɔŋ de Krithoic te cen guɔm de Kritho nyuɔɔth ke ŋoot ke liu, ku nuɔm bi ye biɔth. 
1PE.1.12	Ee nyuɔth ke, keekake aacike loi ne week ku kacie keek, ka yiike lɛk week emane ne kɔc ci we piɔc ne welpiath ne Jɔŋdit Lajik ci tuɔc pan nhial; keekake aaye malaikai ke piɔth naŋ yieke caar.
1PE.1.13	Yen yaka wenhiim juir, yaka cath ne piɔth lir, yaka athiɛi bi bɛn enɔŋ week te bii Yecu Kritho rɔt nyuɔɔth yaka ŋɔɔth; 
1PE.1.14	Yaka ya mith cin ateere, ku duɔka kɔr rɛɛc de guɔp cɔk ye we dɔk ci man ɣɔn kuc we kaŋ. 
1PE.1.15	Acit man len jik yen man ci we cɔɔl, ye we lajik eya ne ke dɛ ebɛn de piir piir we; 
1PE.1.16	ne ke cene e gɔɔr, Ya we bi ya lajik; ne ke lan jik. 
1PE.1.17	Ku na yaka ye cɔɔl Wuɔrduɔn yen man ye luk apiath ci man de luɔi ye ŋɛk loi, ke we yaka reer e tiɔp nom ne rieu: 
1PE.1.18	ne nyiny nyic we ye ke we kene waar ne ka ye riak, ci rial ka jini, ne ka ke ciɛlic ke piirduɔn cakke yok enɔŋ kuarkuɔn; 
1PE.1.19	ee riɛm nhiar, ci riɛm de nyɔŋ cin tewacrɔt ku cin buŋ thin dɛ, ee riɛm de Kritho: 
1PE.1.20	yen man e kɔne ya nyic aŋoot ceŋ de piny, ku ci nyuɔɔth ciɛn ne week, 
1PE.1.21	week we man ye Nhialic gam ne yen, yen man ci ye jɔt ne thouic ku yin nuɔm; bi gamduɔn kene ŋɔthduɔn bik ya tɔ ne Nhialicic. 
1PE.1.22	Na ci gam ye we yith gam ci tipkuɔn ya cɔk lacar bak mɛɛth ya nhiar ne nhiɛr cinic aguk, ke we yaka roth nhiar areet ne piɔn ɣer: 
1PE.1.23	week we man cike bɛɛr dhieth ne kɔth cie riak, acie kɔth ye riak, ne wɛt de Nhialic man ye piir ku ye ceŋ athɛɛr.
1PE.1.24	Riiŋ ebɛn ee ya noon,
1PE.1.24	Ku nuɔm ebɛn de raan ee ciɛt noon nom.
1PE.1.24	Noon ee nɔc ku ye nom loony wei:
1PE.1.25	Ku wɛt de Bɛnydit ee ceŋ athɛɛr.
1PE.1.25	Ku yekene ee wɛt de thoŋ piɛth cene we wɛɛt.
1PE.2.1	Yen nyaaika kɛc de piɔu ebɛn, ku dhuɔm ebɛn, ku jam koony, ku wek, ku jam rac ebɛn, 
1PE.2.2	ku yaka ciɛk ke tiɛp kɔɔr cin yic dhuɔm, ci miththii piɔcke dhieth, bak ya cil ne keek agut luak. 
1PE.2.3	Kac de piɔu de Bɛnydit acak thiep; 
1PE.2.4	baka enɔŋ en, ye kuur ye piir, cii kɔc rɛɛc, ku cii Nhialic lɔc ku kook en. 
1PE.2.5	Ku week eya we bi ciɛt kuur ye piir, we ye buth ke we ye ɣon de wei, bak ya rem de tit lajik, bak koc de wei ya miac, ye lɔyum enɔŋ Nhialic ne Yecu Kritho. 
1PE.2.6	Ne tɔ tɔ en ne kacigɔɔr yic,
1PE.2.6	Ya ŋɛmka, kuur piɛth de ŋem de pany ataau ne Dhiɔnic, ci lɔc ku kooke:
1PE.2.6	Ku ran ye ye gam ace nyin bi ya riɔc.
1PE.2.7	Aye we kook we kɔc ye gam: ku nenɔŋ kɔc ci ye ye gam,
1PE.2.7	Ya kuur ci rɛɛc ne mebuuth,
1PE.2.7	Yeneka ci cɔk ye nom de ŋem de pany;
1PE.2.8	ku,
1PE.2.8	Kuur yene kɔth, ku kuur ye kɔc dhoŋ cok;
1PE.2.8	aaye kɔth ne wɛt, nɔŋki ateere: e ke ci meek. 
1PE.2.9	We ye kɔc ci meek, yaka rem de tiit de melek, yaka jur lajik, jur de Nhialic ne guɔpde, bak kapiɛthke ya nyuɔɔth yen man ci we cɔɔl bei ne cuɔlic bak ya tɔ ne ɣɛr gɛiyeic. 
1PE.2.10	We we cie jur ɣɔn, ku we ci jal ya jur de Nhialic emane. We we ken kac de piɔu yok ɣɔn, ku kacak jal yok emane.
1PE.2.11	Kɔcnhiarke, we yake lɔŋ ci abakook ku alɛi bak roth ya peen ne kɔr reec de guɔp man ye teer ke tiɛp; 
1PE.2.12	ku bak kakuɔn ya loi apiath ne Juurkɔk yic; ku na cakki we ya guɛɛl ci kɔc rac, e kaabi ya daai ne luɔi piɛthduɔn ku bik Nhialic ya noom ne kol e luk.
1PE.2.13	Yaka riɛr ebɛn de raan yaka gam ne ke de Nhialic: naa melek, ne ke tɔ yen tueŋ; 
1PE.2.14	naa gabanai ne ke cen ke tooc bi kɔc rac ya wai, ku yiki kɔc piath leec ne luɔi piɛthden. 
1PE.2.15	Yenekee ya piɔn de Nhialic, bak kuny de kɔc ci bel ya cɔk lɔ diu ne luɔi piɛthduɔn. 
1PE.2.16	We ci lony, yen duɔka roth ne thian ne lunyduɔn bak ya lui arac; we ye awuut ke Nhialic. 
1PE.2.17	Yaka raan ebɛn theek. Yaka miɛthakuɔn nhiar. Yaka Nhialic riɛu. Yaka melek theek.
1PE.2.18	We awuut, yaka wel ke kɔc tɔ ne wenhiim gam ne rieu ebɛn; acie kɔc piath ku lirki piɔth kepɛc, ee agut kɔc kec piɔth eya. 
1PE.2.19	Kene ee lɔyum enɔŋ Nhialic te ye raan kemɛɛn gum, ke ci tau ne ekɔu te cin awac, ne nyiny nyic en Nhialic piɔu. 
1PE.2.20	Tɔ lɛc teno te ci we wɛi de rɛɛc yaka loi ye gam te cin ateere — Na yaka kepiath loi ku gum we, ku yaka gam te cin ateere, ke yenekee lɔyum enɔŋ Nhialic. 
1PE.2.21	Yekene ekee cole we: ne ke ci Kritho gum eya ne week, ku nyiɛŋ we ke bak ya kaar, bak ya biɔth: 
1PE.2.22	yen man e ken kerac loi ku cin thok adhuɔm: 
1PE.2.23	yen man e ci laat ku cii gur; gum ku cii lek; ye rɔt gɛi ne yen yen man ye luk nejik. 
1PE.2.24	Ee karɛckuɔ jɔt e ekɔu ne tim nom, buk thou ne rɛɛcda ku buk ya piir ne lajik: wɔ ci dɛm ne yum cene e yup. 
1PE.2.25	We ci mar ci amɛl; ku we ci Adubiokduɔn bɛr dhuɔk emane, ku ye Bicem de tiipkuɔn.
1PE.3.1	Ayinla, we diar, yaka wel ke rorkuɔn gam; ne ke na ci kɔc wɛt ye cak gam, e kaabike ya loom te cin wɛt ne luɔi piɛth de diarken; 
1PE.3.2	ne dai ye ke daai ne rerduɔn ye we reer emath. 
1PE.3.3	Duɔka ceŋduɔn ye cɔk cit yuii de nhim de biak biyic, ku ceŋ de guɛn jini, ku pioth de alath; 
1PE.3.4	ne ye ciɛt ke cii raan thian ne yepiɔu, ke ye piɔth ku cii ye riak, ke de piɔn luɔi ku piɔn lɔ diu, yen man ye ke de ciin gok ne Nhialic nyin. 
1PE.3.5	Ee yinla ɣɔn diar lajik eya, ye roth gɛi Nhialic, aake ye roth kuɛm ne ka ke dheeŋ, ku yiki wel ke rorken gam: 
1PE.3.6	ci man e ye Thara wel ke Abraɣam gam, ye cɔɔl ye bɛny: man ye mithke week emane, te ye we lui apiath ku cak ye riɔc ne ka yeneke gai ne riɔc.
1PE.3.7	Ku week eya, we ror, yaka reer wene diarkuɔn ke we ye roth nyic, ku yaka tiik theek ci man de tony niɔp, ku ci man ye we adiit etok ne athiɛi de piir; kɛlke lɔŋduɔn bi ya gel nom.
1PE.3.8	Yaka piɔth jal rɔm wedhia, ku yaka nyiin kuany ne roth, ku yaka roth nhiar ci ŋɛk ke manhe, ku yaka piɔth kac, ku yaka piɔth kuur: 
1PE.3.9	duɔka rɛɛc ye dhuk nom ne rɛɛc, ku lɛt ne lɛt; athiɛi yene ye we ke dhuk; yenekee cɔɔlne week bak naŋ athiɛi bi ya adonyduɔn.
1PE.3.10	Ran ye piɔu naŋ bi piir ya nhiar,
1PE.3.10	Ku ye akol lɔyum ŋem,
1PE.3.10	Ke ne ye yeliep pɛn jam rac,
1PE.3.10	Ku ye yethok peen ne adhuɔm:
1PE.3.11	Ne ye rɔt wɛl wei ne rɛɛc, ku ye lui apiath;
1PE.3.11	Ne ye dɔɔr kɔɔr, ku ye biɔth.
1PE.3.12	Bɛnydit ee daai ne kɔc lajik,
1PE.3.12	Ku yithke aaye ɣɔɔr ne lɔŋden:
1PE.3.12	Bɛnydit ee nyin muɔn kene kɔc ye kerac loi
1PE.3.13	Yeŋa bi we ya yɔŋ, te ye we piɔth lɛth ne luɔi de kepiath — 
1PE.3.14	Ku na ye lajik we cɔk gum, ke we ye thiei: duɔka ye riɔc ne ŋuukden, ku duɔka piɔthkuɔn cɔk ye lɔ etuk: 
1PE.3.15	yaka Kritho cɔk ye dit ne wepiɔth ci Bɛnydit: yaka yin ne nyindhia bak raan ya leu ne dhuk ke ye thiɛc we ne ŋath ye tɔ ne weyic, ku yaka dhuk ne liɛr de piɔu ku rieu: 
1PE.3.16	ne ke ye nyiny piɛth de piɔu tɔ ke we. Yen, na cak we ya jam arac, e kaabi ya cɔk riɔc nyin, kek kɔc ye piirduɔn de Krithoic lat. 
1PE.3.17	Aŋuan, te tɔ en ne Nhialic piɔu, bak ya gum ne luɔi piath, ku cie luɔi rac. 
1PE.3.18	Ne ke ci Kritho kan gum eya ne kerac, gum Kelajik ne kɔc ce lajik, bi wɔ lar enɔŋ Nhialic; ku ci cɔk thou ne riiŋ, ku jɔl ya piir ne tiɛp: 
1PE.3.19	ela ci ya tiɛp, ke lɔ weet ne tiip ye tɔ te de dom; 
1PE.3.20	man ɣɔn reec gam ɣɔn tiite Nhialic ke ce leeth ne akol ke Noa, akol ke juɛr de riandit. Ku kɔc lik, bɛt nyin, yenekee ben luɔk ne piu. 
1PE.3.21	Acit man de yeciɛn yiɛne luɛk we emane, baptith, ku kacie wɛɛk wei de acol de guɔp, e kɔr piɛth de nyiny de piɔu ye we Nhialic kɔr, ne jon de Yecu Kritho de rɔt, 
1PE.3.22	man ye tɔ ne ciin cuec de Nhialic, ci lɔ pan nhial, ku malaikai ku kɔc ye tɔ ne riɛric ku riir aayeke cɔk tɔ ne riɛrdeic.
1PE.4.1	Yen na ci Kritho gum ne guɔp, ke we muɔkka wepiɔth bak ya yenya; ne ke ye ran ci gum ne guɔp cen rɛɛc ya puɔl ne luɔi; 
1PE.4.2	bak bɛr ya piir ne guɔp ne piɔn de Nhialic ku cie kɔr rɛɛc de guɔp de raan. 
1PE.4.3	Akolkuɔn ke acirnom acii we ke kuɛth ne luɔi de piɔn de Juurkɔk, ku cak cath ne nompaal, kɔr rɛɛc de guɔp, deŋ dit de piukeabiɛi, jam dit de miɔl, kuɛth e miau, ku duɔr de ka rɛc ke piny nom. 
1PE.4.4	Ku kaaye gai ne ke ci we roth dɛɛny ne karac yic etok wene keek, ku yiki we laat. 
1PE.4.5	Ku kaabi luɔiden dhil ne lek ne yenom yen man ci rɔt juik ne luŋ de kɔc piir ku kɔc ci thou. 
1PE.4.6	Ne yekene acene welpiath lɛk kɔc ci thou eya bi ke luk e ke ye kɔc ne guɔp, ku bik piir enɔŋ Nhialic ne tiɛp.
1PE.4.7	Thok de kaŋ kedhia ee ɣeet; yen yaka wecok kuɛɛny, ku yaka cath ne piɔth lir agut lɔŋ: 
1PE.4.8	ku ke war ke kedhia ee bak roth ya nhiar. Nhiɛr ee dun de rɛɛc thian. 
1PE.4.9	Yaka roth gɔɔŋ te cin luɔm de rɔt: 
1PE.4.10	acit man cene we miɔc yenekee cɔɔk bi we ye ya luɔi roth, ci duteek piɛth ke athiɛi kuɔt de Nhialic. 
1PE.4.11	Ya na ye raan weet, ke ne ye weet ci wɛt de Nhialic; Ye na ye raan kɔc luɔi, ke ne ye lui ne riɛr ci Nhialic yiɛn e: bi Nhialic bi noom ne kaŋ kedhia ne Yecu Kritho, man ye nuɔm ya kede ku riɛr athɛɛr agut athɛɛr.
1PE.4.12	Kɔc nhiarke, duɔka ye gai ne many de ŋet ye bɛn enɔŋ week bi we them, ci kegɛiye ye we lɔny. 
1PE.4.13	We ye mat ne guɔm de Kritho; yen yaka piɔth lɔyum, bak piɔth bɛr ya lɔyum ne yum gok te nyoothe nuɔmde eya. 
1PE.4.14	Na ye we laat ne rin ke Kritho, ke we ye thiei; ne ke ye Jɔŋdiit de nuɔm ku Jɔŋdiit de Nhialic we nyuɔc. (Ee lɛt enɔŋ keek, ku kee nuɔm enɔŋ week.) 
1PE.4.15	Ne cin ran de week ye gum ke ye atiir, ka rueny, ka ran ye kerac loi, ka ran ye rɔt taau ne kalei yic. 
1PE.4.16	Na ye ran gum ne ye Kirithano, ke ne ci nyin ye riɔc; ne ye Nhialic noom ne keerinke. 
1PE.4.17	Akɔl ee ɣeet bene luk gɔɔc dhien de Nhialic; ku na kɔne gɔɔc ne wɔɔk, ke bi yende miak enɔŋ ke kek kɔc ye wɛt de Nhialic rɛɛc — 
1PE.4.18	Na bi ran lajik puɔth ne luak, ke ran ce piath ku ye ran de rɛɛc bi tuɔl yede — 
1PE.4.19	Yen ne kɔc ye gum ne piɔn de Nhialic ne ke ye tipken yiɛn Duciɛk nɔŋ adot ne luɔi piɛthden.
1PE.5.1	Roordit tɔ kene week, aatuɛrke, ɣan man ye randit eya, ku ya duleŋ de guɔm de Kritho, ku ya mat ne nuɔm bi tuɔl: 
1PE.5.2	Ya yaka bioŋ de Nhialic tɔ ne weyic biɔɔk, yaka ŋem ne ke de piɔnduɔn, ne piɔn de Nhialic, ke ce mɛce we; ke cie ke de weu rac, ne ye ke de piɔu; 
1PE.5.3	ku duɔka piɔth ye dit ne baany ne kɔckuɔn tɔ ne wecin; yaka roth cɔk ye ke bii biok kaar. 
1PE.5.4	Na miak tul Abiok dit, ke we bi naŋ gol de nuɔm cie riak. 
1PE.5.5	We we rorthi eya, yaka roordit gam thook. Ku week wedhia, yaka wepiɔth cɔk kor ne roth, ku yaka roth kuɔny: Nhialic ee teer ke ran dit piɔu, ku ye athiɛi yiɛn ran ye piɔu kuur. 
1PE.5.6	Yen yaka wepiɔth cɔk kor ne ciin rir de Nhialic, bi we jat nhial ne kol nyic. 
1PE.5.7	Yaka nomduɔn lɔcɔt kan en, yenekee we ŋem apiath. 
1PE.5.8	Yaka cath ne piɔth lir, yaka roth tiit; ke ye naŋ ater ke we ee ɣɔu, durieth, ee ciɛt koor ciu, ye ran bi cuet kɔr: 
1PE.5.9	yaka teer bak ya kɔɔc ne gam adonduɔn, nyiɛcka guɔm ye we gum ee tɔ eya kene mɛɛthkuɔn tɔ ne piny nom. 
1PE.5.10	Nhialiny de athiɛi ebɛn, man ci we cal ne nuɔmden ye tɔ athɛɛric ne Kritho, te ci we dar nɔk nemath ne guɔm, e kabi we ya cɔk lɔcap, ku cɔk we ye kɔɔc, ku cɔk we ye riɛr. 
1PE.5.11	Eeyabi baany bi ya tɔ ke yen athɛɛr ku athɛɛr. Amen.
1PE.5.12	Thiluano, wanmathdɛn nɔŋ adot, ci man thɔŋ an en acan we gar thon thindie ne yeciin, tuɛr we lɛk we ya yekene aye athiɛi yic de Nhialic: yaka kɔɔc ecok ne yeyic. 
1PE.5.13	Kanitha tɔ ne Babulon, ci lɔc etok kene week, amath week; ku yenekee cɔɔk de wendie Mak. 
1PE.5.14	Mathka roth ne ciɛm de nhiɛr.
1PE.5.14	Eeyabi dɔɔr ya tɔ kene week we kɔc tɔ ne Krithoic wedhia.
2PE.1.1	Thimon Petero man ye awut ku ye dutuny de Yecu Kritho, agɛr kɔc ci gam mit lom ci wɔɔk ne lajiŋ de Nhialinyda ku Duluɛŋda, Yecu Kritho: 
2PE.1.2	Eeyabi athiɛi tɔ kene we ku ye dɔɔr lɔ ke dit ne nyiny de Nhialicic ku de Yecu Kritho Bɛnydiitda; 
2PE.1.3	man cii riɛrden nhial wɔ yiɛn kaŋ kedhia ke piir, ku lui ye wɔ Nhialic luɔi, ne nyiny de yen man e cɔl wɔɔk ne nuɔmde ku piathde. 
2PE.1.4	Ku ci wɔ yiɛn kapiɛth ŋuan cike lɛk wɔ ne keekake, buk luɛl ci cil ne piny nom ne kɔr rɛɛc de kɔc piɔth ya leu ne dɛny, ku buk ya mat wɔ piɔn de Nhialic. 
2PE.1.5	Yen yaka lui areet, ku yaka piath mat kene gamduɔn; ku nyiny de kaŋ kene piathduɔn; 
2PE.1.6	ku nyiɛc luɔi kene nyiny de kaŋ; ku cuɔk leeth kene nyiɛc luɔi; 
2PE.1.7	ku luɔi de Nhialic kene cuɔk leeth; ku nhiɛr de watmathkuɔn kene lui de Nhialic; ku nhiɛr kene nhiɛr de watmathkuɔn. 
2PE.1.8	Te ye we naŋ keekake ku yeki we duut, e kaaye we gɛl wei ne beelic, ku ne cuɔk lokic ne nyiny de Yecu Kritho Bɛnydiitda. 
2PE.1.9	Ran cin keekake ee cɔɔr, ee daai ne ka thiɔk abac, ku mɛr nom ne wɛk cene ye waak ne karɛc thɛɛrke. 
2PE.1.10	Yen, watmathcie, yaka lui areet bak cɔtduɔn ku lonyduɔn cene we lɔc ya cɔk ye yic: te ye we ka cit keekake loi, ke we cie kan kɔth: 
2PE.1.11	ku ler bene we lar ne ceŋ athɛɛr de Bɛnydiitda ku Duluɛŋda Yecu Kritho abi cok ne yin we yala.
2PE.1.12	Yen an bi dai ya tɔ ne nyindhia ba we ya cɔk tak keekake, te ciɛk we ke ya nyic, ku yaka kɔɔc apiath ne yicic man tɔ ne weyic. 
2PE.1.13	Ku kaya tak ya piɛth, ne kam ŋuɔt an ka tɔ luaakne, aban we ya cuɔth piɔth bak wenhiim ya ciɛt; 
2PE.1.14	ne nyiny nyiɛc an en ke luaŋdie bi guɔ dai nyaai, ci man ee ci Bɛnydiitda Yecu Kritho ye nyuɔth an. 
2PE.1.15	Yen abak ya them areet bak wenhiim ya leu ne ciit ne keekake te can thou. 
2PE.1.16	Acie akokool cike loi ne pɛl de raan kek eke biɔthku keek, ɣɔn cɔk wɔ we nyic riɛr ku bɛn de Bɛnydiitda Yecu Kritho; wɔ ci nuɔm diitde ŋem ne wɔnyin. 
2PE.1.17	Ee ci nuɔm ku dheeŋ loom enɔŋ Nhialic Wun, wen biie ror enɔŋ yen ne nuɔm dit, Ye yekene kee Wendien nhiar ayan piɔu miɛt ne yen: 
2PE.1.18	ku yerore ee cuk piŋ ne gupkuɔ ne bɔ nhial, ɣɔn tɔ wɔ wɔne yen ne kuur lajik nom. 
2PE.1.19	Ku ne wɛt de kaciluel ya bik tuɔl acii wɔ yic yok thin; yen apiath bak yewɛte ya piŋ, ci man de lamba ye dep tecol agut run e piny, ku ye cier de akɔl rɔt jɔt ne wepiɔth: 
2PE.1.20	ku nyiɛcka tueŋ, ke cin keciluel ne kacigɔɔr yic ya bi tuɔl kene gɔɔc raan. 
2PE.1.21	Acin luɛl de ke bi tuɔl ye kan bɛn ne piɔn de raan; aaye kɔc lajik ye wɛt de Nhialic luel e kee ci thiɔŋ ne Jɔŋdiit Lajik.
2PE.2.1	Ku nebii ke adhuɔm aake tɔ eya ne kɔc yic, ci man de week eya dupiooc ke adhuɔm aabi roth ya jɔt ne weyic, ku yeki ka riɔk gam bɛi ne weyic neluɔɔŋ, ku yeki Bɛnyden jai eya, man ci ke ɣɔɔc, bik riaŋ rac bɛi ne kenhiim, 
2PE.2.2	ku kɔc juec abi luɔi rɛɛcden biɔth; ku dhol ye yic abi ya jaam arac ne keek. 
2PE.2.3	Ku weŋ ye kek weu wak abi we ya ɣɔɔc ne wel ke adhuɔm. Lukden wei ee dhiac ke bɔ ete ɣɔn, ku riaŋden acie lɔŋ. 
2PE.2.4	Na ken Nhialic malaikai ya pal rɛɛcden, ku ye ke cuat ne giɛnaic, ku tɛɛu ke ne adhum col yic yic, bik luk ya tiit; 
2PE.2.5	ku ken piny thɛɛr ɣɔn puɔl, ku luɛk Noa kene kɔc kɔk keedherou, man ye duwen de ke lajik, ɣɔn mou en kɔc rac ne piny nom; 
2PE.2.6	ku wel bɛi ke Thɔdom ku Gɔmora e ke ye ŋeth, luk weiden e ye riaŋdit, bi ya nyiin bik kek kɔc rac ya nyiɛn, 
2PE.2.7	ku luɛk Lɔt ran lajik, man e ci piɔu dhiau areet ne luɔi rɛɛc de piir tɔ ne piny nom 
2PE.2.8	(yeran lajiŋne ɣɔn ceŋ en ne keyic, na ye ŋem keek, ku piŋ keek, ke lajiŋden de tiɛpde ɣok ne nyindhia ne kuɔc luɔiden, ku kuɔc muŋ de loŋ): 
2PE.2.9	ku Nhialic anyic luaŋ yen kɔc lajik luak bei ne themic, ku cɔk kɔc rac cɔk tɔ ne wɛiic agut kol de luk; 
2PE.2.10	ku kaaye keek man ye cath ne luɔi de guɔp, ku kɔɔr rɛɛc de guɔp yene roth cɔk col, ku ye riɛr tɔɔnic. Aaye ŋeeny, ku yiki roth ŋaar ne rɛɛcic, ku cik ye riɔc ne bui de banydit nɔŋ nuɔm. 
2PE.2.11	Na cak ya malaikai, ka man ye ke wuɔr ne riɛr ku dit, ke kaaci ke ye guɛl lɛɛtike ne Bɛnydit nom. 
2PE.2.12	Ku keekake, acit ka eke cakke e kee cin nhiim, ku ci ke dhieth e kee ye lai bi ke ya dɔm, ku nɛk ke, ku yeki jam areet ne ka kucike, ku riɔkden abene ke riɔk necok, 
2PE.2.13	te cin kepiɛth yokki ne luɔi rɛɛcdenic; aaye kɔc ye piɔth lɔyum ne diɛr rɛɛc kol, aaye ka col ku ka ci riak, ku yeki roth kuɛth rɛɛc ne miɛth de nhiɛr ku te ye kek cam kene week; 
2PE.2.14	ku cik nyin thiaŋ ne kɔr de abɛɛl, nyin ci rɛɛc ye puɔl, ku yeki tip ce kaac apiath deep, ku yeki naŋ piɔth ye wak: yeki mith ke aciɛn; 
2PE.2.15	aa dhol piath nyaŋ wei, ku yecki wei, ku kuanyki Balaam wen de Beor cok, man e nhiar riop de rɛɛc; 
2PE.2.16	ku ci waai ne rɛɛcde: a go akaja jam ne ror de raan bi beel de nebi peen. 
2PE.2.17	Keekake aaye awaŋgaak cin yic piu, ku yeki rur ye yom kuath; cike tau cuɔl de wɛr. 
2PE.2.18	Na yeki wel dit juec luel e kaaye kɔc deep ne kɔr rɛɛc de guɔp, kɔc ye poth ne kɔc ceŋ awacic yic; 
2PE.2.19	goki ke lɛk luny, ke keek ne gupken ŋoot e ke ye awuut ke rɛɛc; ne ke na ci ke dɛ yi tiam, ke yekene eka bin dhil ya aluaŋde. 
2PE.2.20	Ne ke na cik acol de piny nom cak wan ne nyiny nyic kek Bɛnydit ku Duluɛk Yecu Kritho, ku te cene ke bɛr deep ne cuɔl, ku ci ke tiam, ke rɛɛc ciɛn abi rɛɛc tueŋ wuɔr. 
2PE.2.21	Aŋuan lan ete ken kek dhol lajik nyic, ne nyiny cik ke ye nyic, ku berki dhuk ciɛn, pɛlki loŋ lajiŋ e ci yiɛn ke. 
2PE.2.22	Ee tuɔl enɔŋ keek ci man de kaŋ yic e ci luel, Ya jo kee ŋɔɔkke dhuɔk rɔt, ku kul ci rɔt waak ee rɔt bɛɛr lɔ dal ne tiɔkic.
2PE.3.1	Yekene, kɔc nhiarke, yenekee thon de rou gar week: ku ne keyic keerou, aacan ke we cuɔth piɔth bak wenhiim ya ciɛt; 
2PE.3.2	bak wel eke luelke ɣɔn ne nebii lajik ya tak, loŋ de Bɛnydit ku Duluɛk ne dutuuckuɔn yic: 
2PE.3.3	ku yaka nyic, lan bii mebuui bɛn kene buiden ne kolciɛn, e ke cath ne luɔi rɛɛcdenic, 
2PE.3.4	ku yeki jam, Yi wɛt de bɛnde eko — elan e thoue kuarkuɔ akene kaŋ kedhia roth waar, aacit ete ɣɔn ciɛke kaŋ. 
2PE.3.5	Yekene acik cok ne kuc, lan e nɔŋ en nhial ɣɔn thɛɛr, ku ci piny rɔt cuɔk bei ne piu yic ku ne piu ciɛl yic, ne wɛt de Nhialic; 
2PE.3.6	ku ne yekene ee ci piny nom kum ne piu, ku riɛɛk: 
2PE.3.7	ku nhial tɔ emane, kene piny tɔ emane, aa tɔɔu bik mac tiit, aa wɛk kol de luk, ku riaŋ de kɔc rac.
2PE.3.8	Duɔka nhiim ye maar ne yetoŋe, kɔc nhiar keek, kol tok acit run keebianabur enɔŋ Bɛnydit, ku run keebianabur aacit kol tok. 
2PE.3.9	Bɛnydit aci rɔt ye dak keciluel, ci man ye kɔc kɔk rɔtdɛɛk tak; ee kac de piɔu luut ne week, aci ye kɔr ne toŋ bi liu, ee bi raan ebɛn yepiɔu ya wel. 
2PE.3.10	Ku akol de Bɛnydit abi bɛn ci rueny; nhial abi wuɔɔc wei ne awuɔu dit, ku kadit nhial abi maar ne alɛth dit, ku piny kene ka yeke loi abi nyop wei. 
2PE.3.11	Na bi keekake bik liu kedhia yila, ke we bi roth dhiɛl ke we ye kɔc kaŋo ne ceŋ lajikic, ku piir de Nhialicic, 
2PE.3.12	ku yaka bɛn de kol de Nhialic kɔɔr ku yaka cok ŋɔɔth, kol bene nhial cuɔny ne mac bi maar, ku mɛr kadit nhial ne alɛth dit — 
2PE.3.13	Luɛlden cen e luel, ee ye wɔ nhial jot ŋɔɔth kene piny jot, ka ye lajik ke ceŋ thin.
2PE.3.14	Yen, kɔc nhiar keek, na yaka keekake kɔɔr, ke we yaka lui areet bi we yok ne dɔɔric, te cin acuɔl ku rɛɛc ne yenyin. 
2PE.3.15	Ku yaka nyic ke guɔm diit de Bɛnydiitda ye luak; ci man ci wanmathdɛn nhiarku Paulo ye gar week eya ne nyinyden ci yiɛn en; 
2PE.3.16	ku kee tɔ eya ne thoonke yic kedhia, te jiɛm en ne keekake ne keyic; aaci gɔɔr keekake, ku kɔk ke keek aanɔŋ yic ka rir ne dot, ka ye kɔc kuc kaŋ ke ku kɔc ye niɔɔp ke dhɔŋ yic, ci luɔi ye kek ye luɔi kɔk ke kacigɔɔr, agut en riakki roth kepɛc. 
2PE.3.17	Yen week, kɔc nhiar keek, na yaka keekake kan nyic, ke we yaka roth ŋem kɛlke we bi nyaai ne awany de kɔc rac, ku jalka yuik ne kɔcduɔnic. 
2PE.3.18	Yaka cil ne athiɛi de nyiny de Bɛnydiitda Yecu Kritho man ye Duluɛŋda. Eeyabi nuɔm bi ya tɔ kene yen ne yemane ku agut en athɛɛr. Amen.
1JN.1.1	Ke e tɔ ɣɔn ciɛke piny, ke cuk piŋ, ku cuk ŋem ne wɔnyin, ku cuk ɣoi, ku cuk jak ne wɔcin, ke ye ke de Wɛt de piir, 
1JN.1.2	(ku piir ee nyoothe, ku cuk ŋem, ku yuku lɛk kɔc, ku yuku piir nyuɔth we, piir athɛɛr, man e tɔ ke Wun, ku ci nyuɔth wɔ); 
1JN.1.3	ke e cuk ŋem ku piŋku, yeneka yuku nyuɔth we eya, bak ya mat wene wɔɔk eya: ee yic, ku manda ee tɔ ke Wun, ku Wende Yecu Kritho: 
1JN.1.4	ku keekake ayuuke gɔɔr, bi yumdɛn de piɔu bi ya yic.
1JN.1.5	Ekene yenekee thon cuk piŋ enɔŋ en, ku yuku lɛk we, wuu Nhialic ee ɣɛɛr, ku kacin cuɔl thin tɔ ne eyic. 
1JN.1.6	Na yuku jam wuu yuku mat wɔne yen, ku yuku cath ne cuɔlic, ke wɔ ye alueth ku cuk yic ye loi: 
1JN.1.7	ku na yuku cath ne ɣɛɛric, ci man yen tɔ ne ɣɛɛric, ke wɔ ye mat ne roth, ku ye riɛm de Yecu Wende wɔ waak ne rɛɛc ebɛn. 
1JN.1.8	Na yuku jam wuu kerac aliu ne wɔpiɔth, ke wɔ ye roth dhoom, ku yic aliu ne wɔyic. 
1JN.1.9	Na yuku karɛckuɔ gam, e kanɔŋ adot ku ye lajik, ku ye karɛckuɔ puɔl, ku ye wɔ waak piɔth ne ke col ebɛn. 
1JN.1.10	Na yuku jam wuu wɔ ken kerac loi, e kacɔkku ye alueeth, ku wɛtde ee liu ne wɔyic.
1JN.2.1	Miththiicie, keekake aayake gaar week, bak ciɛn kerɛɛc yaka loi. Ku na ye raan kerac loi, ke wɔ nɔŋ Dukuny e Wun nom, Yecu Kritho lajik: ku kee duwerda ne karɛckuɔ: 
1JN.2.2	ku yen guɔp ee ke puk karɛckuɔ; ku kacie kakuɔ wɔpɛc, ee ke de tiɔp nom ebɛn eya. 
1JN.2.3	Ku kayuku nyic ne yekene lan ye wɔ ye nyic, te ye wɔ looŋke loi. 
1JN.2.4	Ran ye jam, Ye kaya nyic, ku cii looŋke ye loi, e ke ya alueeth, ku ye yic ciɛn yic: 
1JN.2.5	ku ran ye wɛtde loi, yerane neyic acii nhiɛr de Nhialic ya yic ne yeyic. Yekene aye wɔ ye nyic lan ye wɔ tɔ ne yeyic: 
1JN.2.6	ran ye ye luel ye ye ceŋ ne yeyic ee cath dhiil eya ci man e yen cath.
1JN.2.7	Kɔc nhiarke, acin loŋ jot ya gaar we, ee loŋ thɛɛr e tɔ ke week ɣɔn ciɛke kaŋ: loŋ thɛɛr ee wɛt cak piŋ. 
1JN.2.8	Loŋ jot bɛr gaar week, ee ke ye ya yic ne yeyic ku weyic; ne kee jiɛle cuɔl, ku go ɣɛɛr ye yic guɔ ya ruɛr. 
1JN.2.9	Ran yee luel ye tɔ ne ɣɛɛric, ku ye manhe maan, e kee tɔ ne cuɔlic agut ci emane. 
1JN.2.10	Ran ye manhe nhiar ee ceŋ ne ɣɛɛric, ku ye ciɛn ke yen kɔth ne yeyic. 
1JN.2.11	Ku ran ye manhe maan ee tɔ ne cuɔlic, ku ye cath thin, ku ye te yen lɔ thin kuc, ne ke cii cuɔl ye cɔɔr.
1JN.2.12	We yaake gaar, we miththiicie, ne ke cene karackuɔn pal week ne rinke. 
1JN.2.13	We yaake gaar, we wurcie, ne ke ye we ye nyic ne tɔ ɣɔn ciɛke kaŋ. We yaake gaar, we rorthi, ne ke ci we jɔŋ rac tiam. We cake gaar, we miththii, ne ke ye we Wun nyic. 
1JN.2.14	We cake gaar, we wurcie, ne ke ye we ye nyic ne tɔ ɣɔn ciɛke kaŋ. We cake gaar, we rorthi, ne ke rir we, ku ye wɛt de Nhialic ceŋ ne weyiic, ku cak jɔŋ rac tiam. 
1JN.2.15	Duɔka piny nom ye nhiar, ku ka tɔ ne piny nom. Na ye raan piny nhiar nom, ke nhiɛr e Wun ee liu ne yeyic. 
1JN.2.16	Ka tɔ ne piny nom kedhia, ee kɔr rɛɛc de guɔp ku kɔr rɛɛc de nyin, ku piɔndit de piir, aacie ka ke Wun, aa ka ke piny nom. 
1JN.2.17	Ku piny nom ee jaal, kene kɔr de kake: ku ran ye piɔn de Nhialic loi ee ceŋ athɛɛr.
1JN.2.18	Miththi, kol ciɛn ee tɔ: ku ci man ci we ye piŋ ya atiir de Kritho kabɔ, ke atiir juec ke Kritho ci roth jɔt emane; ekene eka ye wɔ ye nyic lan tɔ kol ciɛn. 
1JN.2.19	Aake jiɛl ne wɔyic, ku kaake cie kɔc ke wɔyic; ku na ne ke ye kɔc ke wɔyic, e ke te cik dhiac kene wɔ: ku kajaal lek biyic, bik roth nyuɔth lan cik kek ye kɔc ke wɔyic kedhia. 
1JN.2.20	Ku we nɔŋ tony de Toŋ Lajik cen we tɔc, ku we ye kaŋ nyic kedhia. 
1JN.2.21	We kɛnke gaar ne kuny kuc we yic, ku kee ke nyic we ye, ne cin luenh de yic. 
1JN.2.22	Ŋa ye alueth? Cie yen man ye Yecu jai ke ye Kritho? Yenekee ya atiir de Kritho, ee yen man ye Wun jai ku Wa. 
1JN.2.23	Raan ebɛn ran ye Wa jai, yenekee ciɛn Wun; ran ye Wa gam, ee naŋ Wun eya. 
1JN.2.24	Ku week, cakka ke cak piŋ ɣɔn gɔle kaŋ ye ceŋ ne weyic. Na ye ke cak piŋ ɣɔn gɔle kaŋ ceŋ ne weyic, ke we bi ya ceŋ ne Wayic eya, ku ne Wunic. 
1JN.2.25	Ekene yenekee lek e lek en e wɔ, yin piir athɛɛr. 
1JN.2.26	Keekake aacake gar we ne keek man bi we ya muɔr. 
1JN.2.27	Ku week, tony cak loom enɔŋ yen ee ceŋ ne weyic, ku we ci toŋ dɛ ye ŋaŋ bi we ya piɔc; ku tonyde ee we piɔc ne kaŋ kedhia, ku kee ya yic, ku cii ye ya lueth, ku ci man cen we ya piɔc, ke we ye ceŋ ne yeyic. 
1JN.2.28	Ku emane, miththiicie, yaka ceŋ ne yeyic; buk ya ŋeeny, te tul en, ku cuk nyin riɔc ne yenom te bii yen. 
1JN.2.29	Na yaka nyic ke lajik, ke nyiɛcka eya raan ebɛn ye lajik loi ee ye dhieth ne yen.
1JN.3.1	Ŋɛmka cɔɔk de nhiɛr ci Wun yiɛn wɔ, bi wɔ ya cɔɔl mith ke Nhialic: ku wɔ ye ke. Yekene acii kɔc ke piny nom wɔ nyic, ne kuny kuc kek ye. 
1JN.3.2	Kɔc nhiarke, wɔ ye ya mith ke Nhialic emane; ku ke bii wɔ ya kaŋo aken guɔ tuɔl. Kene eka nyicku, na tul, ke wɔ bi ya ciɛt en, abuk ŋem ci mande. 
1JN.3.3	Ku raan ebɛn ye naŋ eŋathe ne yen, ee rɔt cɔk lajik, ci man yen lajik. 
1JN.3.4	Ku raan ebɛn ye rɛɛc loi ee looŋ ya dhoŋ eya: rɛɛc ee dhuŋ de looŋ. 
1JN.3.5	Ku kanyiɛcka ke ci tuɔl bi karac nyaai; ku kee cin rɛɛc enɔŋ en. 
1JN.3.6	Ran ye ceŋ eyic ebɛn, ee ciɛn rɛɛc: ran ye rɛɛc loi ebɛn aken ya ŋem, ku kacii ye nyic. 
1JN.3.7	Miththiicie, ne cin ran ye we yec: ran ye lajik loi ee lajik, ci man yen lajik: 
1JN.3.8	ran ye rɛɛc loi ee ya ke de durieth, ne ke ye durieth kerac loi ɣɔn ciɛke kaŋ agut ci emane. Ekene ekee cɔk Wen de Nhialic tul, bi luɔi de durieth riɔk. 
1JN.3.9	Raan ebɛn ci dhieth ne Nhialic ee ciɛn rɛɛc ye loi, ne ke yen kɔthden ye tɔ ke ye: ku cii rɛɛc ye leu, ne bɛn e bii yen enɔŋ Nhialic. 
1JN.3.10	Ekene ekee mith ke Nhialic nyuɔth, ku mith ke durieth: raan ebɛn ci lajik ye loi acie ya ke de Nhialic, ku ran ci manhe ye nhiar eya. 
1JN.3.11	Ekene ee thon cak piŋ ɣɔn gɔɔce kaŋ, ya buk roth a nhiar: 
1JN.3.12	ku cuk cit Kain, man ye ke de jɔŋ rac, nɛk manhe. Ku e nɛk ne ŋo? Ee ke ye luɔide ke de rɛɛc, ku lɔ ke de manhe jik.
1JN.3.13	Duɔka ye gai, mɛɛthcie, te yene we maan ne kɔc ke piny nom. 
1JN.3.14	Anyicku ke wɔ ci bɛn bei ne thouic ku loku ne piiric, ne nhiɛr nhiɛr wɔ mɛɛthkuɔ. Ran cie nhiɛr ee tɔ ne thouic. 
1JN.3.15	Raan ebɛn ran ye manhe maan ee ran de tir: ku kanyiɛcka ran de tir ee ciɛn piir athɛɛr ne yeyic. 
1JN.3.16	Nhiɛr ayuku nyic ne yekene, ne ke cen piirde gam ne wɔɔk: yen wɔ bi piirda ya dhiil ne gɛm ne mɛɛthkuɔ. 
1JN.3.17	Ran ye naŋ kapiɛth ke yepinye nom, ku ye manhe ŋem ne dak, ku ye yepiɔu wɛl wei enɔŋ en, ke nhiɛr de Nhialic ye tɔ ne yeyic yede? 
1JN.3.18	Miththiicie, dukku ye nhier ne jam, ku ne wɔliep; yuku nhier ne luɔi ku ne yith. 
1JN.3.19	Abuk ya nyic ne ekene ke wɔ ye kɔc ke yith, ku buk wɔnhiim a kuɛm ne yenom, 
1JN.3.20	ne ka ye wɔ ke roth luɔkwei ne wɔpiɔth, ne dit diite Nhialic ne piɔthkuɔ, ku ye kaŋ nyic kedhia. 
1JN.3.21	Kɔc nhiarke, na ce piɔthkuɔ wɔ ye luɔkwei, ke wɔ ye ŋeeny ne Nhialic; 
1JN.3.22	ku ke dɛ ebɛn ke yuku thiec, abuk ya loom enɔŋ en, te ye wɔ looŋke tiit, ku yuku kapiath ne yepiɔu loi. 
1JN.3.23	Loŋde eke, ee buk rin ke Wende Yecu Kritho ya gam, ku yuku roth nhiar, acit man cen wɔ yiɛn loŋ. 
1JN.3.24	Ku ran ye looŋke tiit ee ceŋ ne yeyic, ku ceŋ ne yeyic. Ku kayuku nyic ne ekene ke ye ceŋ ne wɔyic, ne Jɔŋdiite man ci yiɛn wɔ.
1JN.4.1	Kɔc nhiarke, duɔka jɔk ebɛn ye gam, ku yaka jak them, lan ye kek ka ke Nhialic: ne ke cii nebii juec ye alueth lɔ ne piny nom. 
1JN.4.2	Ekene aye we Jɔŋdiit de Nhialic nyic: jɔk ebɛn jɔŋ ye Yecu Kritho gam ke ne bɔ ne ye raan ee ya ke de Nhialic; 
1JN.4.3	ku jɔk ebɛn jɔŋ ci Yecu ye gam ke ne bɔ ne ye raan acie ya ke de Nhialic: yenekee jɔŋ atiir de Kritho, man ci we bɛnde piŋ, ku kee guɔ tɔ ne piny nom emane. 
1JN.4.4	We ye ka ke Nhialic, miththiicie, ku kaacak tiam: ne ke dit en yen man tɔ ne weyic, awɛr en yen man ye tɔ ne piny nom. 
1JN.4.5	Aaye ka ke piny nom; yeneka yi kek jam ci ka ke piny nom; ku ye ke piŋ ne piny nom. 
1JN.4.6	Wɔ ye ka ke Nhialic: ku ran ye Nhialic nyic ee wɔ piŋ; ku ran cie ke de Nhialic aci wɔ ye piŋ. Wɔ ye jɔn de yic nyic ne yekene, ku jaŋ alueth.
1JN.4.7	Kaciek nhiarke, yuku roth nhiar: nhiɛr ee bɛn nenɔŋ Nhialic, ku raan ebɛn ran ye nhier ee dhieth ne Nhialic, ku ye Nhialic nyic. 
1JN.4.8	Ran cie nhier ee Nhialic kuc; Nhialic ee nhiɛr. 
1JN.4.9	Nhiɛr de Nhialic ee nyuɔth wɔ ne yekene, Nhialic ee Wantoŋde tuɔc ne piny nom, buk ya piir ne yen. 
1JN.4.10	Nhiɛr eke, acie wɔ wɔ nhiar Nhialic, ee yenekee ci wɔ nhiar, ku tuuc Wende bi a dupuŋ de karackuɔ. 
1JN.4.11	Kaciek nhiarke, na ci Nhialic wɔ ya nhiar yela, ke wɔ yuku roth dhiil ne nhiɛr. 
1JN.4.12	Acin ran ci Nhialic kan ŋem. Na yuku roth nhiar, ke Nhialic ee ceŋ ne wɔyic, ku nhiɛrde ee jal lɔcap ne wɔyic. 
1JN.4.13	Anyicku ke wɔ ye ceŋ ne yeyic, ku ceŋ ne wɔyic, ne yin cen wɔ yiɛn Jɔŋdiitde. 
1JN.4.14	Ku wɔɔk, wɔ kɔc ci e ŋem, wɔ ye duleek ke tuuc ci Wun Wende tooc, bi ya Duluɛŋ de kɔc ke piny nom. 
1JN.4.15	Raan ebɛn, ran ye gam ye Yecu kee Wen de Nhialic, aceŋe Nhialic ne yeyic, ku ceŋ ne Nhialicic. 
1JN.4.16	Ku wɔ ye nhiɛr nhiɛre Nhialic wɔ nyic, ku gamku. Nhialic ee nhiɛr; ku ran ye ceŋ ne nhiɛric ee ceŋ ne Nhialicic, ku ceŋ Nhialic ne yeyic. 
1JN.4.17	Nhiɛr ee lɔcap ne wɔyic ne yekene, ne ke bi wɔ ŋeeny ne kol e luk, ne wɔ cit en ne piny nom. 
1JN.4.18	Acin riɔc tɔ ne nhiɛric; nhiɛr lɔcap ee riɔc ciɛc wei; riɔc atɔ ke wɛi guɔm: ku ran ye riɔc acie lɔcap ne nhiɛric. 
1JN.4.19	Wɔ ye nhier, ne nhiɛr cen wɔ kan nhiar. 
1JN.4.20	Na jam raan, Ye an ye Nhialic nhiar, ku mɛɛn manhe, e kator lueth: na ye raan manhe ŋem e yenyin maan, e kace Nhialic bi a leu ne nhiɛr, man cii ye ŋem. 
1JN.4.21	Eloŋe ee lomku nenɔŋ en, Ye ran ye Nhialic nhiar abi manhe ya nhiar eya.
1JN.5.1	Raan ebɛn ye Yecu gam ye kee Kritho aye dhieth ne Nhialic: ku raan ebɛn ran ye medhieth nhiar, ee ke ci dhieth nhiar eya. 
1JN.5.2	Ayuku nyic ke wɔ ye mith ke Nhialic ne yekene, te ye wɔ Nhialic nhiar, ku yuku looŋke loi. 
1JN.5.3	Nhiɛr de Nhialic eke, ee buk looŋke ya loi: ku looŋke aacie thiɛk. 
1JN.5.4	Ke ci dhieth e Nhialic ebɛn ee ka ke piny nom tiam; ku tiɛm ye ka ke piny nom tiam, ee ya gamda. 
1JN.5.5	Ku yeŋa ye ka ke piny nom tiam, cie ran ye gam ye Yecu ee Wen de Nhialic? 
1JN.5.6	Yenekee ci bɛn ne piu ku riɛm, ye Yecu Kritho; ku kacie piu kepɛc, kaye piu kene riɛm. 
1JN.5.7	Ku Jɔŋdit ee dulek, ne ke ye Jɔŋdit yic. 
1JN.5.8	Yen duleek aatɔ keediak nhial, Wun, ku Wa, ku Jɔŋdiit Lajik: ku kaamat keediak netok. Ku duleek aatɔ keediak ne piny nom, Jɔŋdit, ku piu, ku riɛm: ku yediaŋe ee mat netok. 
1JN.5.9	Na yuku ka lek kɔc ke wɔ gam, ke ke ye Nhialic lɛk wɔ adit e yen; ku ke ye Nhialic lɛk wɔ eke, ee ci wɔ lɛk ne Wende. 
1JN.5.10	Ran ye Wen de Nhialic gam abi ya naŋ lek: ran ci Nhialic ye gam ee Nhialic cɔk ye alueeth, ne ke ken en lek ci Nhialic ye lɛk ne Wende gam. 
1JN.5.11	Ku lek eke, ye Nhialic ee wɔ yiɛn piir athɛɛr, ku yepiire atɔ ne Wendeic. 
1JN.5.12	Ran ye naŋ, Wende ee naŋ piir; ku ran cin Wen de Nhialic acin yepiire.
1JN.5.13	Keekake aacake gaar week, we kɔc ye rin ke Wen de Nhialic gam, bak ya nyic ke we ye naŋ piir athɛɛr; ku bak rin ke Wen de Nhialic ya gam. 
1JN.5.14	Ku gei ye wɔ roth gɛi ye eke, na yuku ke dɛ thiɛc e ci man de yepiɔu, e kee wɔ piŋ: 
1JN.5.15	ku na yuku nyic ke ye wɔ piŋ ne ke dɛ ebɛn yuku thiec, ke yuku nyic ke wɔ ye naŋ kacukke thiɛc en. 
1JN.5.16	Na ye raan manhe ŋem ne loi kerac ke cie ke de thou, e kabi thiec ku kabii Nhialic yiɛn piir ne ke kek keek man ce kerɛɛc de thou ye loi. Rɛɛc de thou ee tɔ: ku kacie yekene yene luɛl ya bi ya thiec. 
1JN.5.17	Luɔi ce lajik ebɛn ee ya rɛɛc: ku rɛɛc cie ke de thou ee tɔ.
1JN.5.18	Ayuku nyic raan ebɛn ye dhieth ne Nhialic ace kerac ye loi; ku yen man ci bɛn bei enɔŋ Nhialic aye muk, ku kacii jɔŋ rac ye jak. 
1JN.5.19	Ayuku nyic ke wɔ ye ka ke Nhialic, ku piny nom ebɛn ee tɔ ne rɛɛcic. 
1JN.5.20	Ku kayuku nyic ke Wen de Nhialic ci bɛn, ku ci wɔ yiɛn adot, buk ya nyic yen man ye yic, ku wɔ ye tɔ ne yeyic yen man ye yic, yen Wende Yecu Kritho. Yenekee Nhialiny yic, ku ye piir athɛɛr. 
1JN.5.21	Miththiicie, yaka roth tiit ne eidool. Amen.
2JN.1.1	Randit athɔn tiŋ ci lɔc kene mithke, kek keek man nhiarke ne yith; ku kacie ɣɛn atok, aa keek kedhia kek kɔc nyic yith eya; 
2JN.1.2	ku ne ke de yith, yen man ye ceŋ ne wɔyic, ku kabi ya tɔ ke wɔ athɛɛr. 
2JN.1.3	Athiɛi, ku kac de piɔu, ku dɔɔr eeyabik ya tɔ kene wɔ nenɔŋ Nhialic Wun, ku nenɔŋ Yecu Kritho, Wen de Wun, ne yith ku ne nhiɛr.
2JN.1.4	An mit piɔu areet ne ke can mithkuk kɔk yok e ke ye cath ne yith yic, ci man ci wɔ loŋ loom enɔŋ Wun. 
2JN.1.5	An lɛŋ yin emane, yin tiŋe, ku kace cit man gar an yin loŋ jot, ee ke cuk loom ɣɔn gɔɔce kaŋ, ya buk roth ya nhiar. 
2JN.1.6	Nhiɛr eke, ee buk ya cath ne looŋke yic. Loŋ eke, ci man ci we ye piŋ ɣɔn gɔɔce kaŋ, ya buk ya cath thin. 
2JN.1.7	Dudhuum juec aa lɔ ne piny nom, kek keek man ce bɛn de Yecu Kritho ne bii yen ne ye raan ye gam. Yenekee dudhum ku ye atiir de Kritho. 
2JN.1.8	Yaka roth ŋem, kɛlke we bi kaŋ muɔr ka eke cukke loi, ku bak ariop ebɛn loom. 
2JN.1.9	Raan ebɛn ran ye wuɔc ku cii ye dhiac ne pioc de Krithoic, ee ciɛn Nhialic: ran ye dhiac ne piocic ee naŋ ke keerou yi Wun ke Wa. 
2JN.1.10	Na ye raan bɛn enɔŋ week, ku cii yepioce ye bɛi, ke duɔka ye laar ɣonduɔn, ku duɔka ye thiec: 
2JN.1.11	Ran ye ye thiec ee ya mat ke yen ne luɔi rɛɛcde.
2JN.1.12	Anɔŋ kajuec bake gar week, ku kaacaake bi gɔɔr ne waragak ku yiŋki: an ŋath lɔ enɔŋ week, buk jam ke wɔ ɣoi wɔnyin, bi miɛtduɔn de piɔu jal dit. 
2JN.1.13	Mith ke nyankui ci lɔc aamath yin. Amen.
3JN.1.1	Randit athɔn Gayo nhiɛr, ran ya nhiar ne yith. 
3JN.1.2	Ran nhiar, an ye lɔŋ ba ya diik ne kaŋ kedhia, ku ba ya pial, ci man ye tiɛpdu diik. 
3JN.1.3	An ee ci piɔu lɔyum areet war biiye watmɛthkuɔ ku lekki ɣɛn yic tɔ ke yi, ci man yin cath ne yicic. 
3JN.1.4	An ee ken piɔu kan lɔyum ci emane te piɛŋ an mithcie ne ye cath ne yicic.
3JN.1.5	Ran nhiar, yin ye luɔi de pian adot loi ne ke ye luɔi watmɛthkuɔ ebɛn, agut alɛi, 
3JN.1.6	kek keek man ye nhiɛrdu lɛk kanitha. Aabake ya loi apiath te yin ke kony ne cathden ci kuny de Nhialic: 
3JN.1.7	ne ke cik kek thiai ne Rinke, ku cin ke yiki loom enɔŋ Juurkɔk. 
3JN.1.8	Yen kɔc cit keekake aabukke dhiil ne kuny, buk ya mat ne luɔi de yic.
3JN.1.9	Anɔŋ ke ca gar kanitha: ku Dioterepe man ye tɔ tueŋ nhiar ne keyic aken wɔ loor. 
3JN.1.10	Yen na laar, ke we ba lɔ cɔk ciit wenhiim ne ka eke yeke loi, ee wɔ jaam ne wel rac: ku cii yekene kueth, cii watmɛthkuɔ ye loor, ku ye kɔc nɔŋ piɔth luɔr e keek peen, ku ye ke ciɛc wei ne kanithaic. 
3JN.1.11	Ran nhiar, duk rɛɛc ye kaar, ye kapiath kaar. Ran ye kepiath loi ee ke de Nhialic; ran ye rɛɛc loi aken Nhialic ŋem. 
3JN.1.12	Demeturio ee cii kɔc lek kedhia, ku yic eya ne guɔpde: ee yic, ku wɔɔk eya wɔ ye lek; ku kanyic ke lekda ye yic.
3JN.1.13	An ee nɔŋ kajuec garke yin, ku an cin piɔu gar keek ne yiŋki ku pen; 
3JN.1.14	aŋaath ya ba yi dac ŋem, ku buk jam ke wɔ ɣoi wɔnyin. 
3JN.1.15	Eeyabi dɔɔr tɔ kene yin. Mɛɛthkuɔ amath yin. Math mɛɛthkuɔ ne rin.
JUD.1.1	Juda, awun de Yecu Kritho, ku ye manhe de Jakob, agɛɛr enɔŋ kɔc ci cɔɔl, kɔc nhiɛrke ne Nhialic Wunic, ku ci ke tau Yecu Kritho. 
JUD.1.2	Eeyabi kac de piɔu bi ya tɔ kene we, ku dɔɔr kene nhiɛr aabi ya jɔp we.
JUD.1.3	Kɔc nhiarke, waar luɔi an areet thɛm ba we gar ne yeluaŋdɛne, ke kee tɔ ne ɣapiɔu ba we gar ku yɔɔk we bak ya cok teer ne gam man e ci kan yiɛn kɔc cithiei. 
JUD.1.4	Anɔŋ kɔc ci roth liɛp ne weyic, kek kɔc thɛɛr eke ci luɔkwei; kɔc man Nhialic, welki athiɛi de Nhialinyda ke ye bɛɛl, jiɛki Dupiony tok, Bɛnydiitda, Yecu Kritho.
JUD.1.5	Emane akaar bak wenhiim ya ciɛt, te ciɛk we kaŋ ya nyic kedhia, ɣɔn cii Bɛnydit kɔc cak luak bei piny de Yijep, ke kee kɔc reec gam ben riɔk. 
JUD.1.6	Ku malaikai eke ken luɔiden ya loi, yeki ɣanken ke ceŋ nyaaŋ wei, aacike taau ne muɔɔkic tit ke kol de luŋdit. 
JUD.1.7	Ku ci man ɣɔn cii Thɔdom ku Gɔmora ku bɛi thiak kene keek, roth gam bɛɛl ci keekɔcka, ku yeki duur ne gup kucke, aacike taau ke ke ye kɛɛr, gumki wɛi de many ye dep athɛɛr. 
JUD.1.8	Keekɔcke aacite keek, aaye riiŋ cool, ku piɔlki rir yic, ku yeki kɔcdit bui. 
JUD.1.9	Ku Mikael Malaikadit, ɣɔn teer en kene durieth ne teer de guɔp de Mothe, ee ken ŋeeny bi luɔŋbuɔi taau ne yekɔu, a go jam, Ye Bɛnydit abi yi waai. 
JUD.1.10	Ku keekɔcke aaye kakucike bui: ku kayiike nyic ne cɛŋden, aacit ka ci cak ne ciɛlic, keekake keeka beneke ke ya riɔɔk. 
JUD.1.11	Aabi naŋ dhieu! ne ke cik kek kɛt dhol de Kain, ku riŋki ne awany de Balaamic ne riop, ku yeki thou ne jamkoony de Koraic. 
JUD.1.12	Keekɔcke keeka ye ya kuur ci thian ne miɛthduɔn de nhiɛric te ye kek cam kene week, abiok cin riɔc ye roth miɛth; piol cin yic piu, ye yom ke kuaath; tiim mai cie luɔk, ci thou naarou, cike wuul thaar kene mei; 
JUD.1.13	atitiaŋ rɛɛc de bar, kɔc ye nyinliɛr cuɔth ci amoth, kuel ye tai, man ceneke cuɔl de wɛɛr tau ke bi ke tiit athɛɛr. 
JUD.1.14	Ku keekɔcke, aake ci Enok kuan de dherou de Adam ke yɔɔk, jiɛm, Ye ŋɛmka, Bɛnydit ee bɛn kene remden lajik ke ye bianabuur thiɛr, 
JUD.1.15	bi raan ebɛn ben luɔɔk, ku bi kɔc rac waai ne luɔi rɛɛcden ebɛn, ku keriɛc rɛɛc e cik ya loi ne reec reec kek Nhialic, ku karɛc ekee cikke ya loi ne rɛɛcden ye kek ye jaam. 
JUD.1.16	Keekɔcke aaye luum, aaye dai dhiau, aaye kɔɔr rɛɛc de guɔp kuany cok, (ku thooken aaye jam ne wel dit ci thooŋeke), aaye kɔc riɛu ne bik piathden ya loom.
JUD.1.17	Ku week, kɔc nhiarke, yaka wel tak, wel eke cii Dutuuc ke Bɛnydit Yecu Kritho ke luel; 
JUD.1.18	ne yook e cik kek we yɔɔk, Yi na ye kol ciɛn, ke kɔc ye bui aabi tɔ, kɔc ye kɔɔr rɛɛcden de kegup biɔɔth cok. 
JUD.1.19	Keekake aaye puɔk bɛi, yiki kɔɔr rɛɛc de kɔɔr, ku cinki Jɔŋdit. 
JUD.1.20	Ku week, kɔc nhiarke, yaka roth yiɛk ne gamduɔn lajik areet kɔu, ku yaka lɔŋ ne Jɔŋdiit lajikic, 
JUD.1.21	yaka roth muɔk ne nhiɛr de Nhialicic, yaka kac de piɔu de Bɛnydiitda Yecu Kritho kɔɔr bak ya naŋ piir athɛɛr. 
JUD.1.22	Ku yaka piɔth kac ne kɔk, kek keek man ye diɛr; 
JUD.1.23	ku yaka kɔk luɔk, bak ke bɛi bei ne macic; yaka kac de piɔu nyuɔth kɔk ne riɔc; ku yaka alanh ci nyuel ne rɛɛc de guɔp maan.
JUD.1.24+JUD.1.25	Eeyabi nuɔm, ku baany, ku dit ku riɛr bik ya tɔ kene Nhialiny tok Duluɛŋda, yen man ye we leu ne gel bak cuɔk ye yuik, ku ye we bɛi ne nuɔmde nom te cin awac ne lɔyum diit de piɔu, ne Yecu Kritho Bɛnydiitda athɛɛr wada. Amen.
REV.1.1	Nyooth de Yecu Kritho, cii Nhialic yiɛn en bi nyuɔth aluɛkke, agut ka bi roth dai dhiɛl ne bɛn: ku tooc ku nyooth ne malaikade nyuth aluaŋden Jɔn; 
REV.1.2	man e ye duleŋ de wɛt de Nhialic, ku de lek de Kritho, agut ka cike ŋem kedhia. 
REV.1.3	Raan aye thiei ran ye ke ciir, ku kɔc ye wɛt ci nyuɔɔth piŋ, ku yiki kaŋ muk ka ci gaar thin: ne ke cii akɔl thiɔk.
REV.1.4	Jɔn agɛr kanithaai keedherou kanithaai tɔ ne Athia; Ye keeyabi athiɛi ku dɔɔr ya bɛn enɔŋ week, enɔŋ en yen man ye tɔ, ku ne ye tɔ, ku bi bɛn; ku tenɔŋ Jakdit keedherou ye tɔ ne thonyde nom; 
REV.1.5	ku tenɔŋ Yecu Kritho, man ye duleŋ nɔŋ adot, ku ye ya wɛnkaai de kɔc ye thou, ku ye ya medoŋ de meleek ke tiɔp nom. Eeyabi nuɔm ku ceŋ bik ya tɔ kene yen athɛɛr wada, yen man ye wɔ nhiar, ku ci wɔ lony ne rɛɛcda ne riɛmde, 
REV.1.6	ku ci wɔ cɔk ye ceŋ, ku cɔk wɔ ye bany ke ka ke Nhialinyde ku ye Wun. Amen. 
REV.1.7	Ŋɛmka, abɔ ke piool: ku kabii nyin ebɛn ŋem, ku kɔc ci ye thɔr; ku juɔr ebɛn de tiɔp nom abi e dhiɛu. Ne ye tɔ yeya. Amen.
REV.1.8	Ɣan ye Alpa ku ya Omega, aluel Bɛnydit Nhialic, ɣan man ye tɔ, ku ne ɣan ye tɔ ku ba bɛn, ɣan man Nɔŋ Riɛr Ɛben.
REV.1.9	Ɣan an Jɔn, an man ye wanmuuthduɔn ku ya mat wɔne week ne dhieu ku ne ceŋ ku liɛr de piɔu, ka ye tɔ ne Yecuic, ɣan ee an tɔ ne tuur cɔl Patmo nom, ne ke de wɛt de Nhialic ku de lek de Yecu. 
REV.1.10	Ku ɣan ee an ci nyuɔc ne Jɔŋdit ne kol de Bɛnydit, guɔ ror dit piŋ ne ɣakɔu, cit man de kuɔth de tuŋ, 
REV.1.11	jiɛm, Ye ɣan ye Alpa ku ya Omega, ya tueŋ ku ya can; ku ke ye ŋem ye gaar ne kitapic, ku thane enɔŋ kanithaai keedherou; go ya Epetho, ku Thumurna, ku Pergamo, ku Thuatira, ku Thardith, ku Piladelpia, ku jɔl ya Laodikia. 
REV.1.12	Guɔ rɔt wel ba ror jam kene an ŋem. Ana ya ca rɔt wel, ka ŋem camadaan ke wɛnhjini keedherou; 
REV.1.13	ku toŋ cit wen de raan ne ke ciɛl yic, ke ci pioth ne alanh baar agut yecok, ku duut yepiɔu ne laŋ de wɛnhjini. 
REV.1.14	Ku ɣer nom kene nhim ci man de nhiɛm ɣer, ɣeer ci man de kɔɔi; ku cit nyin liem de mac; 
REV.1.15	ku cit cok melɛŋ ci gɔɔk, ci ke ci leeŋ ne many de abeer; ku cit ror apuɔu de piau. 
REV.1.16	Ku muk kuel keedherou ne ciɛn cuenyde: ku ye them moth ye thok rou ye rɔt cuɔk bei ne yethok: ku cit nyin akol ci ruɛr areet. 
REV.1.17	Ana wen aca ye ŋem, ka cuɛt rɔt piny ne yenom ci ke ci thou. Go ciin cuecde go kan a, ku jiɛm, Ye duɔne riɔc; ɣan tueŋ ku can eka, 
REV.1.18	ɣan Keyepiir; ku ɣan ee ci thou, ku ŋem, an ye piir agut awɛdɛ, ku an eka nɔŋ muktaar ke thou ku ka ke pan de Tip ke kɔc. 
REV.1.19	Yen gar ka cake ŋem, ku ka ye tɔ, ku ka bi jal lɔɔk bɛn; 
REV.1.20	kecikum de kuel keedherou cake ŋem ne ciin cuecdie, ku camadaan ke wɛnhjini keedherou. Kuel keedherou aaye malaikai ke kanithaai keedherou: ku camadaan keedherou aaye kanithaai keedherou.
REV.2.1	Gare malaika de kanitha tɔ ne Epetho;
REV.2.1	Wu ya keekake aaluelke ne yen yen man ye kuel keedherou muk ne ciin cuecde, ku ye cath ne camadaan ke wɛnhjini ciɛl yic keedherou: 
REV.2.2	Ye luɔidu aya nyic, ku luɔidun thiekic, ku liɛrdun de yipiɔu, ku cuɔk mandu wene kɔc rac, ku them cin kɔc ye roth cɔɔl dutuuc, ku cik ye keek, ya them, go ke yok e ke ye kɔc ke adhuɔm; 
REV.2.3	ku yin ye piɔu liɛr ku ca ya gum ne ke de rincie, ku kɛne dhaar. 
REV.2.4	Toŋe eka tɛɛr ɣan wɔ yin, ee ke cin nhiɛr tueŋdu puɔl. 
REV.2.5	Yen ciɛte yinom ne te e yuik yin thin, ku wel yipiɔu, ku ye luɔi tueŋ loi; kɛlke ɣan bi lɔ enɔŋ yin, ku nyaai camadandu wei tede, te cin yipiɔu beer wel. 
REV.2.6	Ku yetoŋe aca tiiŋ, ne ke yin luɔi de Nikolaitai maan, luɔi ya maan eya. 
REV.2.7	Ran nɔŋ yith, ke ne piŋ ke lekne Jɔŋdit lek kanithaai. Ran ye tiam, yenekee ran ba cɔk ye cam ne tim de piir, tim ye tɔ ne Paradeitho de Nhialicic.
REV.2.8	Ku gare malaika de kanitha tɔ ne Thumurna;
REV.2.8	Wu ya keekake aaluelke ne tueŋ ku can, man e ci thou, ku beer piir: 
REV.2.9	Ye luɔidu aya nyic, ku ka ye yin dhal, ku ŋɔɔŋdu (ku yin ye acibany), ku lɛɛt de kɔc ye jam yi yiki Judai, ku cik ber ya ke, yiki ya amatnom de Catan. 
REV.2.10	Duɔne ye riɔc ne ka bake ya guum: ŋem, durieth anɔŋ piɔu cuɛt de kɔk ke week ɣon de dom, bi we ya them, ku we bi naŋ kadhal we ne nin keethiɛr. Ye naŋ adot agut thou, ku yin ba yiɛn gol de piir. 
REV.2.11	Ran nɔŋ yith, ke ne piŋ ke lekne Jɔŋdit lek kanithaai. Ran bi ya tiam aci bi bɛɛr cɔk tok ne thon de rou.
REV.2.12	Gare malaika de kanitha tɔ ne Pergamo;
REV.2.12	Wu ya keekake aaluelke ne yen yen man muk them moth ye thok rou: 
REV.2.13	Ye luɔidu aya nyic ku te yin ceŋ thin, agut te tɔe thony de Catan thin: ku yin ye rincie muɔk adot, ku yin ken gamdie akɛne ya jai, agut ci man ɣɔn ne akol ke Antipa duleŋdie, randien nɔŋ adot, ci nɔk ne weyic, te ye Catan ceŋ. 
REV.2.14	Keekadiɛŋke eka tɛɛr ɣan ke wɔne yin, ne ke nɔŋ yinic kɔc kɔk ye pioc de Balaam gam, man e pioc Balak bi ke yene kɔth cuat ne mith ke Yithrael nhiim, bik ya cuet ne ka ye nak eidool, ku bik ya ya abɛɛl. 
REV.2.15	Ku kɔc kɔk aatɔ kene yin eya kɔc ye pioc de Nikolaitai gam. 
REV.2.16	Yen wel yipiɔu; kɛlke ɣan bi dai lɔ enɔŋ yin, ku ba ɣeet wɔne yin ne them de ɣathok. 
REV.2.17	Ran nɔŋ yith, ke ne piŋ ke lekne Jɔŋdit lek kanithaai. Ran ye tiam, yeneka ba yiɛn mana ci thian, ku kaba yiɛn kuur ɣer, ku gar rin jot ne kuur kɔu, rin cin ke bi ke nyic aye yen man ye ke loom.
REV.2.18	Gare malaika de kanitha tɔ ne Thuatira;
REV.2.18	Wu ya keekake aaluel Wen de Nhialic keek, man cite nyinke liem de mac, ku cit cok melɛŋ ci gɔɔk: 
REV.2.19	Ye luɔidu aya nyic, ku nhiɛrdu ku gam ku luɔidu ku liɛr de yipiɔu, ku nyiɛc yin, ke luɔidun ciɛn ci luɔidun tueŋ wuɔr. 
REV.2.20	Toŋe eka tɛɛr ɣan wɔ yin, ee ke yin Jedhebel pal ke de yepiɔu, tiŋ ye rɔt cɔɔl nebi, ku ye aluɛkcie piɔc ku ye ke dhoom, bik ya ya abɛɛl, ku yiki ka yeke nak eidool cuet. 
REV.2.21	Ku kee ca pal kol ben yepiɔu wel; go piɔu ciɛn wel de rɔt teden de bal. 
REV.2.22	Ŋem, aya cuat ne agenic, ku kɔc ye mat ne bal kene yen cuat ke ne dhieuic, te cik kek kepiɔth wel te de luɔide. 
REV.2.23	Ku mithke aaba ya nɔk ne thuɔu; ku kabii kanitha ebɛn nyic lan yen ɣan e ye piɔth kɔɔr yic ku kathin: ku ŋɛk ne week aba ya miɔc ci man de luɔide. 
REV.2.24	Ku week we yɔɔk keek, we raan biak tɔ ne Thuatira, ken yepioce gam wedhia, ku kuɔcka ka thuuth ke Catan, ci luɛlden; Ya anuan dɛ acaa bi kan ne weyeth. 
REV.2.25	Yen yaka yeke ye tɔ kene weeke, yaka muɔk adot agut bɛndie. 
REV.2.26	Ku ran ye tiam ku ran ye dhiac ne luɔidieic athɛɛr, yeneka ba yiɛn riɛr ne juɔr nom: 
REV.2.27	ku kaabike ya dɔk ne wanweeth, ci man de tony ke mecuec ye kek roth thoor; ci loom can e loom eya enɔŋ Awa: 
REV.2.28	ku kaba yiɛn cier de run de piny. 
REV.2.29	Ran nɔŋ yith, ke ne piŋ ke lekne Jɔŋdit lek kanithaai.
REV.3.1	Gare malaika de kanitha tɔ ne Thardith;
REV.3.1	Wu ya keekake aaluelke ne yen yen man nɔŋ Jakdit ke Nhialic keedherou, ku kuɛl dherou: Ye luɔidu aya nyic, yin ye cɔɔl ke piir, ku yin ci thou. 
REV.3.2	Ye tiit areet, ku ye ka ci doŋ cɔk kaac, ka eke ci thol thou; ne ke yen ciɛn luɔidun ca yok ne ci cok loi ne Nhialinydie nyin. 
REV.3.3	Yen ciɛte yinom ne loom cin loom ku piŋ cin piŋ; ku ye muk, ku wel yipiɔu. Yen na cii ye tiit, ke ɣan bi bɛn ci rueeny, ku yin bi thaadien de bɛn enɔŋ yin aba kuc. 
REV.3.4	Ku yin nɔŋ kɔc diaak ne Thardith kɔc ken alɛthken cool: ku kaabi ya cath kene ɣɛn e ke ɣer; ne ke ye kek piath. 
REV.3.5	Ran ye tiam abi ya piɔth yala ne alath ɣer; ku rinke aacaake bi kan cuɔth wei ne kitap de piiric, ku rinke aabake gam ne Awa nom, ku ne malaikaike nhiim. 
REV.3.6	Ran nɔŋ yith, ke ne piŋ ke lekne Jɔŋdit lek kanithaai.
REV.3.7	Gare malaika de kanitha tɔ ne Piladelpia;
REV.3.7	Wu ya keekake aaluelke ne yen yen man lajik, ku ye ya yic, ku ye tɔ ke muktar de Dabid, yen man ye liep, ku cin ran bi e ya leu ne thiek, yen man ye thieek, ku cin ran leu e ne liep: 
REV.3.8	Ye luɔidu aya nyic (ŋem, yin ca yiɛn thoŋ ye ɣɔɔr, cin ran leu en ne thieek), ne ke nɔŋ yin riɛr thi, ku ca wɛtdie ya muk, ku kɛne rincie ya jai. 
REV.3.9	Ŋem, yin yiɛn kɔk ke amatnom de Catanic, kɔc ye jam yi yiki Judai, ku cik ber ya keek, ye ya lueth e yiki toor; ŋem, aabake cɔk bɔ bik bi ya duur piiny ne yinom, ku bik ya nyic lan can yin nhiar. 
REV.3.10	Ke cin wɛt de liɛr de ɣapiɔu muk, aban yin ya muk ne thaa theme yin eya, thaa bi bɛn bi piny lɔny nom ebɛn, bi kɔc them kɔc ye tiɔp ceŋ nom. 
REV.3.11	Ɣan bi dai bɛn: kuak ke tɔ ke yin arir, bi ciɛn ran bi goldu loom. 
REV.3.12	Ran bi tiam aba cɔk ye meen de luaŋ de Nhialinydie, ku cii beer kan ya lɔ biyic thin, ku rin ke Nhialinydie aabake gaar ne yekɔu, ku rin ke pan de Nhialinydie, Jeruthalem jot, man bi bɛn piny nhial enɔŋ Nhialinydie, ku gaar rin jotcie. 
REV.3.13	Ran nɔŋ yith, ke ne piŋ ke lekne Jɔŋdit lek kanithaai.
REV.3.14	Gare malaika de kanitha tɔ ne Laodikia;
REV.3.14	Wu ya keekake aaluelke ne Amen, duleŋ nɔŋ adot ku ye yic, ku ye gɔc de ceŋ de Nhialic: 
REV.3.15	Ye luɔidu aya nyic, ke yin cuɔk leth ku cii lir: ee ya ete ye liɛr ku ye lɛth. 
REV.3.16	Yen ke yin muɔr ku cii ber lɛth, ku cii ber liɛr, aban yi ŋɔk bei. 
REV.3.17	Ne ke yin jam, Wu an ye acibany, ku ɣan ci kaŋ kut, ku kacin ke ya dak; ku kuc lan rɛɛc yin ku ye acinyin kuany, ku ye aŋaaŋ, ku ye cɔɔr ku ye acitat: 
REV.3.18	yen yin ciɛɛr ba jini ci leeŋ ne mac ba ya ɣɔɔc enɔŋ ɣɛn, bin ya ya acibany; ku ɣɔc alath ɣer, bin ke rɔt ya piɔth, ku bi yicliɛrdun de tat bi cuɔk ye tic, ku miok de nyin bin yinyin ya tɔc, ba ya ŋem. 
REV.3.19	Kɔc kedhia kɔc yake nhiar, aayake ŋuuk ku waai keek: yen ye nyin tiit ku wel yipiɔu. 
REV.3.20	Ŋem, ɣan ye kɔɔc ɣot thok ku tɛŋ: na nɔŋ ran piŋ aror ku liep a thok, ke ɣan lɔ thin enɔŋ en, ku rɔm wɔne yen, ku rom ke ɣɛn. 
REV.3.21	Ran ye tiam, aba cɔk nyuc kene ɣɛn ne thonydie nom, ci man e can tiam eya, ku nyuɔɔc ne thony de Wurdie nom wɔne yen. 
REV.3.22	Ran nɔŋ yith, ke ne piŋ ke lekne Jɔŋdit lek kanithaai.
REV.4.1	Ɣɔn aci keekake thok, ka jɔt anyin, ku ŋɛmka, ɣɔɔr thok pan nhial, ku ror tueŋ e kan piŋ, ee cit kuɔth de tuŋ jiɛm kene ɣɛn, yɔɔk a, Ye bar nhial eene, ku yin ba nyuɔth ka bi bɛn dhiil ne keekake cok. 
REV.4.2	Guɔ rɔt guɔ yok ne cii Jɔŋdit nyuɔc, ku ŋɛmka, thooc ee ci cɔp pan nhial, ku rɛɛr tok ne yenom. 
REV.4.3	Ku yen yen man e rɛɛr ee cit kuur de jathpi ne anyin ku thardiɔn: ku tɔ miit yuil thooc ye ciɛt thamaragdo ne anyin. 
REV.4.4	Ku kee nɔŋ thoc keethiɛrou ku ŋuan yuil yethonye: ku rɛɛr roordit keethiɛrou ku ŋuan ne keethocke nhiim, cik roth piɔth ne alɛth ɣer; ku tɔ ceŋki gool ke wɛnhjini ne kenhiim. 
REV.4.5	Ku ye yuil ku rot ku mar de deŋ bɛn bei ne thoocic. Ku kee nɔŋ lambaai ke mac keedherou dɛp ne thooc nom, ka ye Jakdit keedherou ke Nhialic. 
REV.4.6	Ku tɔ bar ye mandar ne thooc nom thoŋ ke kuruthalo; ku ne thooc ciɛlic, ku yuil thooc, kee nɔŋ lai piir keeŋuan, ci thiaŋ ne nyiin ne kenhiim thook ku keŋok. 
REV.4.7	Ku lan tueŋ ee cit cuɛr, ku cit lan de rou dan e weŋ, ku nɔŋ lan de diak nyin ci raan, ku cit lan de ŋuan cuɔr ye gor. 
REV.4.8	Ku keelaike keeŋuan ye piir aaye tok ke naŋ wuɔk keedhetem, ku cik thiaŋ ne nyin biyic ku ne bianthin. Ku kaaye ciɛn lɔŋ ne akol yic ku ne weer yic, yiki jam, Yi Lajik, lajik, lajik, ee ya ke de Bɛnydit Nhialic, Nɔŋ Riɛr Ebɛn, man e tɔ, ku ye tɔ, ku bi bɛn. 
REV.4.9	Ku na ye keelai ye piirke ye yiɛn nuɔm ku rieu ku lɛc yen man ye reer ne thooc nom ku ye ceŋ athɛɛr, 
REV.4.10	ke roordit keethiɛrou ku ŋuan aabi roth ya cuat piny ne yenom, yen man ye reer ne thooc nom, ku yeki door yen man ye ceŋ agut athɛɛr, ku bik goolken ya cuat piny ne thooc nom, ku yeki jam, 
REV.4.11	Yi yin piath, Bɛnydiitda ku ye Nhialinyda, ba nuɔm ku rieu ku riɛr ya loom: ne ke cin keriɛc cak ebɛn; ku cik tɔ ci ke de yipiɔu, ku ci ke cak.
REV.5.1	Guɔ kitap ŋem ne ciin cuecde yen man ye reer ne thooc nom, kitap ci gɔɔric ku gar kɔu, ku ci nuat thok ne adok naadherou. 
REV.5.2	Guɔ malaika rir ŋem ne jam ne ror dit, Ye yeŋa piath bi kitap liep, ku bi adok kuɛk wei? 
REV.5.3	Go ciɛn raan pan nhial, ku ne tiɔp nom, ku ne piny thar, ran leu kitap ne liep, ka ŋemic. 
REV.5.4	Guɔ dhiau areet, ne ke cin en ran ci yok ne piath bi kitap liep, ku ŋemic: 
REV.5.5	go ran toŋ de roordit go ɣa yɔɔk, Ye duk dhiau: ŋem, Cuɛr de dhien de Juda, Meei de Dabid, ee tiam, bi kitap liepic ku kuek adɔk wei keedherou ne yekɔu. 
REV.5.6	Ku ŋɛm Nyɔk ne kaac ne kaam de thooc kene lai ye piir keeŋuan, ku ne roordit ciɛl yic, ci ke e ci nɔk, ku nɔŋ tuŋ keedherou, ku nyiin keedherou, ka ye Jakdit ke Nhialic keedherou, cike tuɔɔc ne tiɔp nom ebɛn. 
REV.5.7	Go bɛn, ku loom ne ciin cuecde yen man rɛɛr ne thooc nom. 
REV.5.8	Wen ye ci kitap loom, go lai ye piir keeŋuan ku roordit keethiɛrou ku ŋuan, e ke muke ŋɛk ke thom, ku tony ke wɛnhjini, ci yic thiaŋ ne wal nyir, ka ye ya lɔŋ de kɔc cithiei, goki roth cuat piny ne Nyɔk nom. 
REV.5.9	Ku yiki din jot ket, yiki jam, Yi yin eka piath ne lɔm de kitap, ku bak adɔk kuɛk wei: ne kee cene yi nɔk, ku ca kɔc ɣɔc Nhialic ne riɛmdu, ne dhienic ebɛn, ku ne thokic ebɛn, ku ne juɔric ebɛn, ku ne welic ebɛn, 
REV.5.10	ku ca ke loi e ke ye ka ke ceŋ de Nhialinyda, ku yiki bany ke ka ke Nhialic, ku bik piny ya dɔk nom. 
REV.5.11	Guɔ anyin jɔt, ku piɛŋ malaikai juec piɛŋ kerot e ke yuil thooc ku lai keeŋuan ye piir ku roordit; ku ciinden ee ye bianabur thiɛr naabianabur thiɛr ku bianabur naabianabur; 
REV.5.12	e ke jam ne ror dit, Yi Nyɔŋ e ci nɔk yeneka piath bi riɛr loom, ku naŋ kaŋ, ku nyiny de kaŋ, ku aŋok, ku rieu, ku nuɔm, ku athiɛi. 
REV.5.13	Ku piɛŋ keriɛc ebɛn ci cak ke tɔ pan nhial, ku ke tɔ ne tiɔp nom, ku ke tɔ ne piny thar, ku ke tɔ bɛɛr, ku keriɛc ebɛn tɔ ne keyic, piɛŋ ke ne jam, Yi keewuubi athiɛi, ku rieu, ku nuɔm, ku ceŋ, bik ya tɔ kene yen yen man ye reer ne thooc nom, ku tenɔŋ Nyɔk athɛɛr wada. 
REV.5.14	Go lai keeŋuan ye piir jam, Yi Amen. Ku cuɛt roordit roth piny duurki.
REV.6.1	Guɔ Nyɔk ŋem ne kuek adoŋ toŋ de dherou bei, ku piɛŋ toŋ de lai keeŋuan ye piir ne jam ci mar de deŋ, Ye bar. 
REV.6.2	Guɔ anyin jɔt, ke ajɔŋkoor ɣer tul, ku ran ci nyuc ne yekɔu ee muk dhaaŋ; ku ci yiɛn gol: go bɛn bei ke tiɛm, ku bi lɔ tiam.
REV.6.3	Ana ye ci adoŋ de rou kuek, ka piŋ lan ye piir de rou ne jam, Ye bar. 
REV.6.4	Go ajɔŋkoor dɛ go bɛn bei, ajɔŋkoor thith: ku ran ci nyuc ne yekɔu ee ci yiɛn nyiɛi de dɔɔr ne piny nom, bi ŋɛk ŋɛk ya nɔk: ku kee ci yiɛn them gokdit.
REV.6.5	Ana ye ci adoŋ de diak kuek, ka piŋ lan ye piir de diak ne jam, Ye bar. Guɔ anyin jɔt, ke ajɔŋkoor col tul; ku ran ci nyuc ne yekɔu ee muk medhan yeciin. 
REV.6.6	Ku piɛŋ ror cit ke bɔ bei ne kaam de lai ye piir keeŋuan ne jam, Ye riem de rap ee ya denariɔn tok, ku ye riɛm keediak ke barli ya denariɔn tok, ku duɔne miok kene piukeabiɛi duɔne ke ye riɔk.
REV.6.7	Ana ye ci adoŋ de ŋuan kuek, ka piŋ ror de lan ye piir de ŋuan ne jam, Ye bar. 
REV.6.8	Guɔ anyin jɔt, ke ajɔŋkoor ŋok tul: ku ran ci nyuc ne yekɔu, ee cɔɔle rinke Thou; ku biɔth pan de atip ke kɔc cok. Ku cike yiɛn riɛr ne biak de ŋuan de tiɔp, bik ya nɛk ne theep, ku ne pawɛɛr, ku ne thuɔu, ku ne lai roor ke tiɔp nom.
REV.6.9	Ana ye ci adoŋ de dhiec kuek, ka ŋem tiip ke kɔc ne kan de koc thar, kɔc ci nɔk ne wɛt de Nhialic, ku ne lek cik ya luel: 
REV.6.10	ku yiki coot ne cɔtdit, jamki, Yi ye anana, Yin Dupioc, yin man lajik ku ye yic, bin kɔc ceŋ tiɔp nom luk, ku ye na bin riɛmda guɔr? 
REV.6.11	Go ŋɛk ne keek go ya yiɛn alanh ɣeer tok; ku yooke keek, ya bik yok e ke lɔŋ emaath, agut te bene aluɛk kɔk ye lui kene keek eya ku watmathken, kɔc bike nɔk ci keek, kan dhiɛl piny.
REV.6.12	Guɔ anyin jɔt wen kuek en adoŋ de dhetem, go naŋ aluɛkluɛk dit; ku col akɔl ecut a bi ciɛt alanh de cual de nhim col, ku wel pɛɛi rɔt ne cit riɛm; 
REV.6.13	ku loony kuel nhial loonyki piny, ci lony ye ŋaap lony ke ken guɔ luɔk, te yire yen ne yomdit. 
REV.6.14	Go kanhial wuɔc wei e ke duɔl ci man de kitam duɔl; ku kuur dit ebɛn kene tuur ebɛn aake ci wuɔc wei ne ɣɔnken. 
REV.6.15	Go meleek ke tiɔp nom, ku wɛɛt ke meleek, ku banydit, ku acibaany, ku meriir, ku aluaak ebɛn kene kɔc laau, goki roth lɔ thian ne ɣar ke kur yic ku ne kur ke kur dit yic; 
REV.6.16	ku yookki kur dit ku kur thii, Yi matka wɔɔk, ku thianka wɔɔk ne yenyin yen man ye reer ne thooc nom, ku ne ɣok de Nyɔk: 
REV.6.17	akol diitden de ɣok ee bɛn; ku yeŋa bi kɔɔc ya leu?
REV.7.1	Ɣɔn aci keekake thok, ka ŋem malaikai keeŋuan e ke kaac ne ŋep ŋuan ke piny, ku mukki yom ye yic ŋuan de tiɔp nom, bi ciɛn yom ye puɔt ne tiɔp nom, ku bɛɛr, ka ne tiim nhiim. 
REV.7.2	Ku ŋɛm malaika dɛ ne lɔ nhial ciɛn, ne muk cin de Nhialiny ye piir: ku cɔɔl malaikai keeŋuan ne ror dit, cike yiɛn yɔŋ de piny ku bar, 
REV.7.3	jiɛm, Ye duɔka piny yɔŋ, ku bar, ku tiim, agut te ci wɔ ciit taau ne aluɛk ke Nhialinyda nhiim thook. 
REV.7.4	Guɔ ciinden piŋ kek ka ci yiɛn ciit, ne ye bianabur thiɛrnyɛny ku thierŋuan ku ŋuan ke dhien de mith ke Yithrael ebɛn.
REV.7.5	Dhien de Juda ee cene ciit yiɛn bianabur thiɛr ku rou.
REV.7.5	Dhien de Ruben ee cene ciit yiɛn bianabur thiɛr ku rou.
REV.7.5	Dhien de Gad ee cene ciit yiɛn bianabur thiɛr ku rou.
REV.7.6	Dhien de Acer ee cene ciit yiɛn bianabur thiɛr ku rou.
REV.7.6	Dhien de Naptali ee cene ciit yiɛn bianabur thiɛr ku rou.
REV.7.6	Dhien de Manathe ee cene ciit yiɛn bianabur thiɛr ku rou.
REV.7.7	Dhien de Thimeon ee cene ciit yiɛn bianabur thiɛr ku rou.
REV.7.7	Dhien de Lebi ee cene ciit yiɛn bianabur thiɛr ku rou.
REV.7.7	Dhien de Yithakar ee cene ciit yiɛn bianabur thiɛr ku rou.
REV.7.8	Dhien de Dhebulun ee cene ciit yiɛn bianabur thiɛr ku rou.
REV.7.8	Dhien de Jothep ee cene ciit yiɛn bianabur thiɛr ku rou.
REV.7.8	Dhien de Benjamin ee cene ciit yiɛn bianabur thiɛr ku rou.
REV.7.9	Ɣɔn aci keekake thok, ka jɔt anyin, ku ŋɛmka, nɔŋ dun dit areet, cin ran leu e ne kuɛn, bɔ bei ne welic ebɛn, ku dhiɛɛnic ebɛn, ku ne juɔric ebɛn, ku ne thokic ebɛn, ne kaac ne thooc nom, ku ne Nyɔk nom, e ke ceŋ alɛth ɣer, ku akɔɔt ne kecin; 
REV.7.10	ku cotki ne rordit, yiki jam, Yi keewuubi luak ya tɔ ke Nhialinyda man ye reer ne thooc nom, ku tenɔŋ Nyɔk. 
REV.7.11	Ku malaikai kedhia aakee kaac e ke yuil thooc ku yuilki roordit ku lai piir keeŋuan; ku cuɛtki roth piny ne thooc nom e ke tɔ nyiin piiny, ku dorki Nhialic, 
REV.7.12	jamki, Yi Amen: Eewuubi athiɛi, ku nuɔm, ku nyic, ku lɛc, ku rieu, ku riɛr, ku aŋok, bik ya tɔ kene Nhialinyda athɛɛr wada. Amen. 
REV.7.13	Go toŋ de roordit dhuk, yook ɣa, Ye keeka ci roth piɔth ne alath ɣerka, yiki tenooi, ku biki eno? 
REV.7.14	Guɔ yɔɔk, Ya bɛnydie, anyic. Go ɣa yɔɔk, Ye keekake aake bɔ bei ne dhien diit de piɔuic, ku wakki alathken, ku cɔkki ke ɣer ne riɛm de Nyɔk. 
REV.7.15	Yen yeneka ye kek kɔɔc ne thooc nom thony de Nhialic; ku kayiki luɔi ne akɔl ku wɛɛr luaŋde: ku yen yen man ye reer ne thooc nom abi akemade ya pɛt ne kenhiim. 
REV.7.16	Aace beer ya cɔk, ku kaace beer ya yal; ku kaacii akɔl ke beer nyop, ku alɛɛth dɛ: 
REV.7.17	ne ke biie Nyɔŋ ye tɔ ne thooc ciɛlic ke ya biɔɔk, ku ye ke ŋaar te de awaŋgɛɛk ke piu ke piir: ku kaabii Nhialic ke piu ya wɛɛc wei ne kenyin.
REV.8.1	Ana ye ci adoŋ de dherou kuek, go piny lɔ diu pan nhial ne cit nhunh de thaa. 
REV.8.2	Guɔ malaikai ŋem keedherou ka ye kɔɔc ne Nhialic nom; ku cike yiɛn tuŋ ke kuɔth keedherou.
REV.8.3	Go malaika dɛ go bɛn ku kɛɛc ne kan de koc kɔu, ke muk aleny de wɛnhjini; ku kee ci yiɛn wɛl nyiir juec, bi ke mat kene lɔŋ de kɔc cithiei kedhia, ne kan de koc de wɛnhjini nom ne thooc nom. 
REV.8.4	Go tol de wal nyir, kene lɔŋ de kɔc cithiei, go lɔ nhial enɔŋ Nhialic ne malaika ciin. 
REV.8.5	Go malaika alɛc loom ku thiɛŋ ne atiɛɛp ke mac de kan de koc, ku cuɛt ne tiɔp nom: go mar de deŋ tuɔl, ku rot, ku yuil e deŋ, ku aluɛkluɛk.
REV.8.6	Go malaikai keedherou nɔŋ tuŋ ke kuɔth keedherou goki roth juir bik kuth.
REV.8.7	Go ketueŋ go kuth, go kɔi lony kene mac, ku cik roth liap kene riɛm, go ke cuat ne tiɔp nom: go biak de diak de tiɔp nom go nyop, ku nyuɔp biak de diak de tiim, ku nuɔn ŋok ebɛn ee ci nyop.
REV.8.8	Go malaika de rou go kuth, go ke cit kuur diit dɛp ne mac go cuat bɛɛr: go biak toŋ de diak de bar go ya riɛm; 
REV.8.9	ku thou biak toŋ de diak de ka ye piir ye tɔ bɛɛr, ka eke ye piir; ku riak biak de diak de riɛthdit.
REV.8.10	Go malaika de diak go kuth, go cieer dit go loony piny nhial, ke dɛp ci mac, ku loony ne ciir biak de diak, ku awaŋgɛɛk ke piau; 
REV.8.11	ku cieer ee ye cɔɔl Tiɛmakɛc, a go biak de diak de piau a go ya akɛc; ku thou juaac ne piu, ne kee cene ke cɔk kec.
REV.8.12	Go malaika de ŋuan go kuth, go biak de diak de akɔl go riak, ku biak de diak de pɛɛi, ku biak de diak de kuel, ye biakden de diak ye cɔk col, a go akɔl cuɔk ye ruɛɛr ne biakden de diak, ku yene ye cɔɔk de wɛɛr eya.
REV.8.13	Guɔ anyin jɔt, ku piɛŋ cuɔɔr, ne gɔr ne nhial ciɛlic, ler ke jam ne ror dit, Ye dhieu, dhieu, dhieu, enɔŋ keek kek kɔc ceŋ tiɔp nom, ne ke de kuɔth de tuŋ kɔk ke malaikai keediak, malaikai ŋoot e ke ken guɔ kuth.
REV.9.1	Go malaika de dhiec go kuth, guɔ cieer ŋem ne ci loony ne tiɔp nom pan nhial: ku kee ci yiɛn muktar de thuɔɔth de abith. 
REV.9.2	Go thuɔɔth de abith go liep thok; go tol yiir bei ne adhuɔmic, ci tol de many de abeer dit; go akɔl ku nhial jɔc go ke cɔk col ne ke de tol de thuɔɔth. 
REV.9.3	Go kɔriɔm jal wet bei ne tolic bii piny, ku ci yiɛn riɛr, ci man ye ciɛɛth de tiɔp nom naŋ riɛr. 
REV.9.4	Ku kee ci yɔɔk bi noon de tiɔp nom cuɔk ye jak, ku kan ŋok ebɛn, ku tiim, ye ya kɔc kepɛc kɔc cin cin de Nhialic ne kenhiim thook. 
REV.9.5	Ku kee kene pal ɣeet wei de keek, ee bik ke ya lɛɛrwei ne pɛi keedhiec: ku leerden de wei ee ci cɔk cit muny de ciɛɛth ke raan. 
REV.9.6	Ku kɔc aabi thou ya kɔɔr ne keeakolke, ku kacik bi kɔn ya yok; abik ya ŋaŋ, ku kaabii thou ke ya deeny. 
REV.9.7	Ku gup ke kɔriɔm aake cit ajɔŋkor cike juɛr lɔ tɔɔŋ; ku ceŋki ka cit gol ke wɛnhjini ne kenhiim, ku citki nyin kɔc. 
REV.9.8	Ku nɔŋki nhim cit ka ke diar, ku cit lecken lec ke cuɛr. 
REV.9.9	Ku nɔŋki alɛth ke yɔu, ka cit alanhweeth de yɔu; ku awuɔu de wuɔkken ee cit awuɔu de arabiyai ke tɔŋ, ku cit aruɔp de ajɔŋkor riŋ tɔɔŋ. 
REV.9.10	Ku nɔŋki yɔɔl cit ka ke cith, ku yiki moc; ku rirden de leerwei de kɔc ne pɛi keedhiec ee tɔ ne keyɔɔl. 
REV.9.11	Ku meleŋden ee ye malaika de abith: cɔl Abadon ne thoŋ de Eberu, ku cɔl Apoliɔn ne thoŋ de Giriki.
REV.9.12	Dhien tueŋ ee lɔ: ŋɛmka, ku kabiɔɔth ren dɛ de Dhieu.
REV.9.13	Go malaika de dhetem go kuth, guɔ ror piŋ te de tuŋ ke kan ye wɛnhjini de koc ye tɔ ne Nhialic nom, 
REV.9.14	piɛŋ toŋ yook malaika de dhetem, man nɔŋ tuŋ, Ye lony malaikai keeŋuan cike mac ciir diit cɔl Euparate. 
REV.9.15	Go malaikai keeŋuan go ke lony, ka eke ci juir ne ke de thaa ku akɔl ku pɛɛi ku run, bik biak de diak de kɔc bik nɔk. 
REV.9.16	Ku ciin de rɛm ke ajɔŋkor ee ye bianabur thiɛr naabianabur thiɛr naarou: ciinden ee ca piŋ. 
REV.9.17	Ajɔŋkor aake ŋɛmke yala ne nyuɔthic, ku kɔc ci nyuc ne kekɔth, aake ceŋ alɛth ke yɔu ke weeth cit man de mac ku wakintho ku thulpur: ku cit ajɔŋkor nhiim cuɛɛr; ku ye mac ku tol ku thulpur yiki wet bei ne kethook. 
REV.9.18	Yeanuan ye yic diakne yenekee nɛkne biak de diak de kɔc, go ya mac, ku tol, ku thulpur, ka ye bɛn bei ne kethook. 
REV.9.19	Riɛr de ajɔŋkor ee tɔ ne kethook, ku ne keyɔɔl: aake cit yɔɔl karoor, ku nɔŋki nhiim; keeka eke ye kek ke nɛk. 
REV.9.20	Ku raan biakne, ran e kene nɔk ne kaanuɛnke, aake ken kepiɔth wel ne luɔi de cinken, bik jak rac cuɔk ye door, ku eidool ke wɛnhjini, ku wɛnhrial, ku melɛɛŋ, ku kuur, ku tiim, ka cie ŋem, ku cik ye piŋ, ku cik ye cath: 
REV.9.21	ku cik kepiɔth wel ne tiɛrken yic, ku ne tiitic, ku ne balic, ku ne rueenyic.
REV.10.1	Guɔ malaika riir dɛ ŋem ne bɔ bei nhial, ke ci rɔt piɔth ne piool; ku nɔŋ nom min de deŋ, ku cit nyin akɔl, ku cit cok meen ke mac; 
REV.10.2	ku muk kitap thin ci liepic ne yeciin: ku kɛc baric ne cook cuecde ku kɛc tiɔp nom ne cam; 
REV.10.3	ku coot ne rordit, ci man de ciu de cuɛr: ana ye ci coot, ke mar de deŋ ye yic dherou ke bɔ yic. 
REV.10.4	Ana wen ci mar de deŋ ye yic dherou ci yic bɛn, ke ya ba gar: guɔ ror piŋ pan nhial ne jam, Ye jit ka cii mar de deŋ ye yic dherou ke luel, ku duk ke gar. 
REV.10.5	Go malaika wen ca ŋem ne kaac bɛɛr kene tiɔp nom go ciɛn cuenyde jat nhial, 
REV.10.6	ku kueeŋ mel ne yen yen man ye piir athɛɛr wada, man e cak nhial ku ka ye tɔ ne yeyic kedhia, ku piny kene ka ceŋ enom kedhia, ku bar kene ka ye tɔ thin kedhia, ye bi bɛɛr ciɛn akol kɔk: 
REV.10.7	aye akol ke ror de malaika de dherou, te jɔl en kuth, ke kecikum de Nhialic abi jal thok, ci thoŋ piɛth ci luel ne aluɛkkeek nebii. 
REV.10.8	Ku ror ca piŋ nhial, ee ca bɛɛr piŋ yook ɣa, Ye lɔr, lom kitap ci liepic ne malaika cin malaika kaac bɛɛr ku ne tiɔp nom. 
REV.10.9	Guɔ lɔ enɔŋ malaika bi ɣa yiɛn kitam thi. Go ɣa yɔɔk, Ye lom, ku cam; ku kabi yi cɔk kecic, ku kabi pac ci ciɛc ne yithok. 
REV.10.10	Guɔ kitam thi loom ne malaika ciin, ku cam; go pac ne ɣathok ci ciɛc, ana ya ca ye liek, go ɣa cɔk kecic. 
REV.10.11	Goki ɣa yɔɔk, Yi yin bi ya nyooth ne juur juec yic, ku ne welic, ku thokic, ku ne meleek yic.
REV.11.1	Go ɣa yiɛn aruɔr cit waai: ku yook tok ɣa, Ye jɔt rɔt, ku them luaŋ de Nhialic, ku kan de koc, kene kɔc ye duur thin. 
REV.11.2	Ku tiai yuil luak aba puɔl, acii bi them; ne ke cene e yiɛn juur kɔk: ku kaabi pan lajik dum ne kecok ne pɛi keethiɛrŋuan ku rou. 
REV.11.3	Ku duleekcie keerou aabake taau, ku kaabi nyooth ne bianabur tok ku thiɛrnyɛny rou ku thiɛrdhetem de nin, e ke ci pioth ne alɛth ke cual. 
REV.11.4	Keekake aaye tiim ke olip keerou ku camadaan keerou, ka ye kɔɔc ne Bɛnydiit de piny nom. 
REV.11.5	Ku na nɔŋ ran nɔŋ piɔu nɛŋ de keek, ke mac ee tuɔl ne kethook, many ye kɔc ke aterden liek: a na nɔŋ ran nɔŋ piɔu nɛŋ de keek, e kabi ya nɔk yala. 
REV.11.6	Keekake anɔŋ riɛr thiek kek ke nhial, a go ciɛn deŋ ne akolken ke nyooth: ku kaanɔŋ riɛr wel kek piu ne ye riɛm, ku bik kek piny yiɛn bec eben, yiki loi ne nyindhia ci ke kɔrki. 
REV.11.7	Ku na ci lekden thok, ke lan ye bɛn bei ne abithic abi thɔr kene keek, ku kaabike tiam, ku nɛk keek. 
REV.11.8	Ku gupken ci thou aabi dhar ne dhol de pan ditic, pan ye cɔɔl Thɔdom ku Yijep ne ka ke wei, te e piɛte Bɛnydiitden thin eya. 
REV.11.9	Ku juɔr ku dhien ku thook ku wɛl aabi daai ne gupken ne nin keediak ku nhuth, ku kaace thiaŋ de keek bi gam. 
REV.11.10	Ku kɔc ceŋ tiɔp nom aabi piɔth lɔyum ne keek, ku loiki ka ke pian miɛt, ku kaabii ŋɛk ke ŋɛk roth ya miɔc; ne kee leere ke wei ne keenebiike keerou. 
REV.11.11	Na re aci nin ya diak ku nhuth, ke weei de Nhialic lɔ ne keyic, a jɔlki kɔɔc ne kecok. Go riɔc dit kɔc dɔm kɔc eke ci ke ŋem. 
REV.11.12	Goki ror dit piŋ nhial ne cɔl keek, Ye baka nhial eene. Goki lɔ nhial ne pioolic, ku ɣoi kɔc ke aterden keek. 
REV.11.13	Ku kee nɔŋ aluɛkluɛk dit ne yethaane, go biak de thiɛr de baai go yuik; go kɔc keebianabur dherou goki thou ne yealuɛkluɛkne: ku riɛɛce biakne riɛɛce yic, a goki Nhialiny de pan nhial noom.
REV.11.14	Dhien de rou ee thok: ŋɛmka, ku Dhien de diak abi dai bɛn.
REV.11.15	Go malaika de dherou go kuth; ku tul rot pan nhial, jamki, Yi ceŋ de piny nom ee ya ya ke de Bɛnydiitda, ku ye ke de Krithode: ku kabi ya dɔk athɛɛr wada. 
REV.11.16	Go roordit keethiɛrou ku ŋuan, ye reer ne Nhialic nom ne thocken, goki roth cuat piny, ku dorki Nhialic, 
REV.11.17	jamki, Yi yin yuku leec, Yin Bɛnydit Nhialic, Nɔŋ Riɛr Ebɛn, man ye tɔ ku ne ye tɔ; ne ke cin riɛr diitdu loom, ku ca ya dɔk. 
REV.11.18	Juɔr ee ci ɣok, ku jɔl ɣokdu bɛn, ku kol bene kɔc ci thou luk, ku kol bene aluɛkku nebii bene keek yiɛn riopden, ku kɔc cithiei, kene kɔc ye rinku riɛu, kɔc thii ku kɔc dit; ku bi kɔc riɔk kɔc ye tiɔp riɔk nom.
REV.11.19	Ku liep luaŋ de Nhialic tɔ pan nhial; ku ŋem kiboto de mat luaak; ku tul yuil kene rot, ku mar de deŋ, ku aluɛkluɛk, ku kɔɔi kuɔt.
REV.12.1	Go cin dit ŋem pan nhial; nɔŋ tiŋ ci rɔt piɔth ne akɔl, ku pɛɛi ne yecok, ku ceŋ gol de kuel keethiɛr ku rou ne yenom; 
REV.12.2	ku kee liac: go dhiau, ne rɔp, ku ne tɔɔk de dhieth. 
REV.12.3	Go cin dɛ go ŋem pan nhial, ŋɛmka, nɔŋ darakon diit thith, ke nɔŋ nhiim keedherou ku tuŋ keethiɛr, ku ceŋ gol keedherou nom tok ne golde. 
REV.12.4	Ku thel biak de diak de kuel nhial ne yeyɔl, ku cuɛt ke ne piny nom: go darakon kɔɔc ne tiik nom tiŋ wen kɔr bi dhieth, bi na ye ci dhieth, ke bi meth liek. 
REV.12.5	Go wa dhieth, ye mɛnh mɔc, mɛnh bi juɔr ebɛn dɔk ne wan weeth: go mɛnhde gap enɔŋ Nhialic, agut te de thonyde. 
REV.12.6	Ku kɛt tiik roor, tenɔŋ te ci juɛr en ne Nhialic, bene yen ya miɛɛth thin ne nin keebianabur tok ku thiɛrnyɛny rou ku thiɛrdhetem.
REV.12.7	Ku tɔŋ ee tɔ pan nhial: go Mikael kene malaikaike lɔ thɔr kene darakon; go darakon thɔr kene malaikaike; 
REV.12.8	goki cuɔk tiɛm, ku cin piny berki yok pan nhial. 
REV.12.9	Ku cuɛte darakondit piny, keroor thɛɛr, man ye cɔɔl Durieth ku Catan, medhum de tiɔp nom ebɛn; cuɛte e piny nom, ku cuɛte malaikaike piny kene yen. 
REV.12.10	Ku piɛŋ ror dit pan nhial, jiɛm, Ye luak ee bɛn emane kene riɛr, ku ceŋ de Nhialinyda, ku rir de Krithode: ne ke cene durienh de watmathkuɔ cuat piny, yen man ye ke riɛth ne Nhialinyda nom ne akol yic ku wer yic. 
REV.12.11	Ku kee tiamki ne riɛm de Nyɔk ku ne wɛt de lekden; ku cik piirden ye nhiar agut thou. 
REV.12.12	Yen yaka piɔth lɔyum, we kanhial, ku we ka ye ceŋ thin. Piny abi naŋ dhieu, ku bar, ne ke cii durieth lɔ piny enɔŋ we ke cii tɔŋ thiɔŋic, ne ke nyic en e ke akolke ci lik.
REV.12.13	Na ɣɔn ci darakon rɔt ŋem ne ci cuat piny, ke ŋet tiŋ ɣɔn dhieth mɛnh moc. 
REV.12.14	Ku tiik ee ci yiɛn wuɔk keerou ke cuɔr dit, benke pɛɛr roor, ler tede, te yene yen miɛɛth thin ne kaam de run, ke ne kɛm ke run, ku ne nhunh de kaam, te mec ke keroor. 
REV.12.15	Go keroor piau ŋak ne tiik cok ci ciir, bi cɔk nyiɛie piu. 
REV.12.16	Go piny go tiik kony, ku liep rɔt, ku liek wɛr cii darakon ŋɔk bei ne yethok. 
REV.12.17	Go darakon go ɣok kene tiik, ku jiɛl bi lɔ ɣeet kene mith ke tiik, mith ye looŋ ke Nhialic muk, ku lek de Kritho:
REV.13.1	go kɔɔc ne liɛt de bar nom.
REV.13.1	Guɔ lɛi ŋem ne bɔ bei bɛɛr, lan nɔŋ tuŋ keethiɛr ku nhiim keedherou, ku ceŋ gol keethiɛr ne yetuŋ, ku ceŋ rin ke lɛɛt de Nhialic ne yenhiim. 
REV.13.2	Ku yelan ca ŋeme ee cit kuac, ku cit cok bear, ku cit thok cuɛr: go darakon yiɛn aŋoŋde, ku thonyde, ku riɛr dit. 
REV.13.3	Ku ŋɛm nom toŋde ne cit ke ci yup a bi thou; go yuɔm thonde cɔk dem: go tiɔp nom ebɛn go gai ne yelane; 
REV.13.4	ku dorki darakon, ne ke cen riɛrde yiɛn lɛi; ku yiki lɛi door, yiki jam, Yi yeŋa cit yelane? ku yeŋa ye thɔr leu kene yen? 
REV.13.5	go yiɛn thoŋ ye kadit luel ku ye Nhialic laat; ku ci yiɛn riɛr ben dhiac ne pɛi keethiɛrŋuan ku rou. 
REV.13.6	Go yethok kuek bi Nhialic ya laat, bi rinke ya laat, ku akemade, agut kɔc ceŋ pan nhial. 
REV.13.7	Go taau bi ya cɔk thaar kene kɔc cithiei, ku bi ke ya tiam: ku yine riɛr ne dhien nom ebɛn ku ne juɔr nom ebɛn ku thok ebɛn ku ne wel nom ebɛn. 
REV.13.8	Ku kabii raan ebɛn ya door ran ceŋ tiɔp nom, raan ebɛn ran kene rinke gaar ne kitapic kitam de piir de Nyɔŋ e nɛk ɣɔn gɔɔce piny. 
REV.13.9	Na nɔŋ ran nɔŋ yith, ke ne ye piŋ. 
REV.13.10	Na nɔŋ raan piɔu pɛc, ke ne lɔ ne pɛcic: na nɔŋ ran bi ya nak ne theep, e kabi ya dhiɛl piny ne theep. Liɛr de piɔu eke kene gam de kɔc cithiei.
REV.13.11	Ku ŋɛm lan dɛ ne tuk tiɔɔp; ku nɔŋ tuŋ keerou ka cit ka ke nyɔk, ku jiɛm ci darakon. 
REV.13.12	Ku ye riɛr de lan tueŋ loi ebɛn ne yenyin. Ku cɔk tiɔp kene kɔc ceŋ enom cɔk ke ye lan tueŋ door, lan cene yuɔm thonde cɔk dem. 
REV.13.13	Ku ye ciit dit loi, agut te yen mac cɔk bɔ piny nhial ke ŋem ne kɔc nyin. 
REV.13.14	Ku ye kɔc ceŋ tiɔp nom ye ke dhoom ne ciit cike yiɛn en bi ke ya loi ne lɛi nyin; ku ye kɔc ceŋ tiɔp nom yɔɔk, Ye bik lɛi bik luɔi kecithɔɔŋ, lan nɔŋ kep de theep, ku ye piir. 
REV.13.15	Ku ci taau bi kecithɔɔŋ kuɔthic wei, kecithɔɔŋ de lɛi, bi kecithɔɔŋ de lɛi bi ya jam, ku bi kɔc ce kecithɔɔŋ de lɛi ye door ya cɔk nɛk. 
REV.13.16	Ku cɔk kɔc kedhia, kɔc thii ku kɔc dit, ku kɔc nɔŋ kaŋ kene aŋaaŋ gup, ku kɔc laau kene kɔc mac, cɔk ke ye yiɛn ciit ne ciin cuec, ka ne kenhiim thook; 
REV.13.17	ku cin ran bi ya ɣooc ku ye ɣɛɛc, ye ya ran nɔŋ ciit yetok, ye ya rin ke lɛi ka cin de rinke. 
REV.13.18	Nyiny de kaŋ eke. Ne ran nɔŋ adot, ne kuen ciin de lai, ne ke yen ciin de raan: ku ciinde ee Thiɛrnyɛny dhetem ku thiɛrdhetem ku dhetem.
REV.14.1	Guɔ anyin jɔt, ku ŋɛmka, Nyɔk ee kaac ne kuur e Dhiɔn nom, ku ŋɛm bianabur thiɛrnyɛny ku thiɛrŋuan ku ŋuan, e ke kaac e ke ci gar nhiim thook rinke ku rin ke Wun. 
REV.14.2	Ku piɛŋ ror nhial, ci man de apuɔu de piau, ku ci man de mar diit de deŋ: ku yeror e piɛŋe ee cit man de ror ke kɔc ye thom gut: 
REV.14.3	ku ketki din cit din jot ne thooc nom, ku ne lai ye piir nhiim keeŋuan, ku ne roordit nhiim: ku cin ran leu dit ne nyic, aye bianbur thiɛrnyɛny ku thiɛrŋuan ku ŋuan, keek kek ka ci ɣɔɔc bei ne piny nom. 
REV.14.4	Kek ka ken yuik ne diar; ne ke ken kek thɔny kene diar. Keekake keeka ye Nyɔk biɔɔth ne ɣan kedhia ɣɔn yen ke lɔ thin. Aake ɣɔɔcke ne kɔc yic, bik ya akɔŋ enɔŋ Nhialic ku tenɔŋ Nyɔk. 
REV.14.5	Ku kee cin luenh e ye yok ne kethook: ne ke cin kek awac ne thony de Nhialic nom.
REV.14.6	Guɔ malaika dɛ ŋem ne gɔr ne nhial ciɛlic, ku muk welpiɛth ke awɛdɛ bi ke ya lɔ lɛk kɔc ceŋ tiɔp nom, ku wel ebɛn, ku dhien ebɛn, ku thok ebɛn kene juɔr ebɛn; 
REV.14.7	ku jiɛm ne ror gok, Ye yaka riɔc ne Nhialic, ku yaka noom; kol de luŋde ee ɣeet: ku yaka door ye ke e cak nhial ku piny ku bar ku awaŋɛɛk ke piu.
REV.14.8	Ku biɔth malaika dɛ, ke de rou, ke lɔ ke jam, Ye kee yuik, Babulon dit ee yuik, pan ci wel ebɛn cɔk dek ne piukeabiɛi ke ɣok de balde.
REV.14.9	Ku biɔth malaika dɛ keek, ke de diak, ke jam ne ror gok, Ye na nɔŋ ran ye lɛi kene kecithɔɔŋde door, ku loom ciit ne yenom thok, ka ne yeciin, 
REV.14.10	ke kabi dek eya ne piukeabiɛi ke ɣok de Nhialic, ci juir ke kene liap ne abinyden de tɔŋdeic; ku kabi lɛɛrwei ne mac ku thulpur ne malaikai lajik nhiim, ku ne Nyɔk nom: 
REV.14.11	ku tol de leerden de wei abi ya lɔ nhial athɛɛr wada; ku kaabi ya ciɛn lɔŋ ne akɔl ku wɛɛr, kek kɔc ye lɛi door kene kecithɔɔŋde, ku kɔc ye cin de rinke loom. 
REV.14.12	Liɛr de piɔu de kɔc cithiei eke, kɔc ye looŋ ke Nhialic muk, ku gam de Yecu.
REV.14.13	Guɔ ror piŋ nhial ne jam, Ye gar, Wu ya kɔc aaye thiei kɔc ye thou ne Bɛnyditic ne yemane alɔgut: ee yic, aluel Jɔŋdit, ye ne ke ye lɔŋ ne luɔiden; luɔiden ee ke biɔɔth.
REV.14.14	Guɔ anyin jɔt, ku ŋɛmka, nɔŋ piool ɣer; ku tɔ ke cit wen de raan rɛɛr ne pioolic, ke ceŋ gol de wɛnhjini ne yenom, ku muk wɛl moth ne yeciin. 
REV.14.15	Ku bɔ malaika dɛ bei luaak, ku cɔɔl ke rɛɛr ne pioolic ne ror dit, Ye bɛie wɛldu bei, ku tɛme: kol de tem ee bɛn; rɛp piiny aa luɔk. 
REV.14.16	Go ke rɛɛr ne pioolic go wɛlde cuat piny, go piny tem.
REV.14.17	Ku bɔ malaika dɛ bei luaŋ de pan nhial, ke muk wɛl moth eya. 
REV.14.18	Go malaika dɛ go bɛn bei te de kan de koc, ke nɔŋ riɛr ne mac; ku cɔɔl ke nɔŋ wɛl moth ne ror dit, jiɛm, Ye bɛie wɛl mothdu bei, ku tɛme nɔl de abiɛi de tiɔp nom; aa thok ne luɔk. 
REV.14.19	Go malaika go wɛlde cuat piny, ku tem abiny de tiɔp nomic, ku cuɛt ke ne ke de nhiecic, ke diit de nhieny de piukeabiɛi, de ɣok de Nhialic. 
REV.14.20	Go lɔ nhiac biyic ne baai thok, go riɛm bɛn bei ne ke de nhiecic, go riɛm cɔp a bi pek ajɔŋkoor thok, thiɛŋ piny agut mail keethiɛrnyɛny rou.
REV.15.1	Guɔ cin dɛ ŋem pan nhial, kediit gɛiye, nɔŋ malaikai keedherou ku nɔŋki anuan ye yic dherou, ke ye keciɛn, ku kek e ye thok de ɣok de Nhialic.
REV.15.2	Ku ŋɛm ke cit bar de mandar ci liap ke mac; ku kɔc ci lɛi tiam, kene kecithɔɔŋde, ku cin de rinke, ke kek kaac ne bar de mandar lɔɔm, e ke muk thoom ke Nhialic. 
REV.15.3	Ku yiki din de Mothe aluaŋ de Nhialic yiki ket, ku din de Nyɔk, yiki jam, Yi ka yeke loi aadit ku kaayeneke gai, Yin Bɛnydit Nhialic, Nɔŋ Riɛr Ebɛn; dhɔlku aalajik ku kaaye yith, yin Meleŋ de run. 
REV.15.4	Yeŋa ci bi ya riɔc, Yin Bɛnydit, ku ye rinku noom? ne ke yen yin yitok yin e lajik, ne ke bii wel ebɛn ya bɛn bi ya duur ne yinom; ne ke cene luɔi lajiŋdu cɔk tiɛc.
REV.15.5	Ana ye keekake yi cik thok, ka ŋem luaŋ de akema de lek tɔ pan nhial ne ci liep: 
REV.15.6	ku bɔ malaikai keedherou nɔŋ anuan ye yic dherou bei thin, e ke ceŋ alɛth linon ɣeer lɔcar, ka lɔcar ku ɣerki, ku cik keyoth duut ne lɛk ke wɛnhjini. 
REV.15.7	Go toŋ de lai ye piir keeŋuan go malaikai keedherou yiɛn aduuk ke wɛnhjini keedherou ne thiaŋ ne ɣok de Nhialic, man ye piir athɛɛr wada. 
REV.15.8	Go luak go thiaŋ ne tol de nuɔm de Nhialic, ku de riɛrde; ku cin ran leu lɔ luɛɛk, agut te cii anuan ye yic dherou de malaikai keedherou kan thok.
REV.16.1	Guɔ ror dit piŋ luaak, ne yook malaikai keedherou, Ye laka, ku walka ɣok de Nhialic tɔ ne aduuk keedherou yic walka piny.
REV.16.2	Go ketueŋ lɔ, ku wɛl aduŋdeic piny; go ya tɔɔk nhiany ku lee cuei enɔŋ kɔc kɔc nɔŋ cin de lɛi, ku yiki kecithɔɔŋde door.
REV.16.3	Go ke de rou aduŋde walic bɛɛr; go ya riɛm cit riɛm de ran ci thou, go kepiir ebɛn go thou, ka eke ceŋ bar.
REV.16.4	Go ke de diak aduŋde walic ne ciir yic ku ne awaŋgɛk yic, goki ya riɛm. 
REV.16.5	Ku piɛŋ malaika de piau ne jam, Ye yin eka lajik, yin man ye tɔ ku ne yin ye tɔ, Yin Toŋ ye Lajik, ne ke cin e luk wula: 
REV.16.6	aake ci rim ke kɔc cithiei ku nebii kuɛɛr wei, ku riɛm eka ca yiɛn keek bik dek: ee rɔt tiiŋ ke keek. 
REV.16.7	Ku piɛŋ kan de koc ne jam, Ye kee yic, Yin Bɛnydit Nhialic, Nɔŋ Riɛr Ebɛn, luɔkku aalajik ku kaaye yith.
REV.16.8	Go ke de ŋuan aduŋde walic ne akɔl nyin; go yiɛn nyum de kɔc ne mac. 
REV.16.9	Go kɔc go ke nyop ne alɛɛth dit: goki rin ke Nhialic laat Nhialiny nɔŋ riɛr de keeanuɛnke; ku cik kepiɔth kɔn wel bik ya noom.
REV.16.10	Go ke de dhiec aduŋde walic ne thony de lɛi nom; go ceŋde cɔk col ecut; ku nyiyi keliep ne ke de tɔɔk, 
REV.16.11	goki Nhialiny de pan nhial laat ne ke de tɔɔkden ku ɣɔntok; ku cik kepiɔth kɔn wel ne luɔiden.
REV.16.12	Go ke de dhetem aduŋde walic ciir diit cɔl Euparate; go piuke deu, bi dhol juɛr meleek ye bɛn ciɛɛn. 
REV.16.13	Ku ŋɛm jak rac keediak, ne bɔ bei ne darakon thok, ku ne lɛi thok, ku ne nebii ke adhuɔɔm thook, e kee cit agueek: 
REV.16.14	aaye tip ke jak rac, ye ciit loi; ka ye lɔ enɔŋ meleek ke tiɔp nom ebɛn, bik ke lɔ kuɔt yic bik thɔr ne tɔŋ de kol diit de Nhialic, Nɔŋ Riɛr Ebɛn. 
REV.16.15	(Ŋɛmka, ɣan ye bɛn ci rueeny. Raan ee thiei ran ye tiit, ku ye alɛthke muk, kɛlke bi tat, ku bi yicliɛrde ŋem.) 
REV.16.16	Goki ke kuɔt tetok te cɔl Armagedon ne thoŋ de Eberu.
REV.16.17	Go ke de dherou aduŋde walic ne kaam nhial ke ke piny; go ror dit go bɛn bei luaak, te de thooc, jiɛm, Ye kee jal loi: 
REV.16.18	ku nɔŋ yuil, ku rot, ku mar e deŋ; ku nɔŋ aluɛkluɛk dit, ke e ken kan bɛn ɣɔn ceŋe kɔc piny nom, aluɛkluɛk diit lɔwai, ke rir etor. 
REV.16.19	Go pan dit go yic puɔk ne diak, ku yuɛk bɛi ke wɛl: ku tak Babulon dit ne Nhialic nyin, bi yiɛn abiny de piukeabiɛi de lɛth de ɣokde. 
REV.16.20	Go tuur kat ebɛn, ku ce kur yok keek. 
REV.16.21	Ku ye kɔi dit, kɔi ye them de tok ke thoŋ kene them de talantɔn, yiki bɛn nhial loonyki ne kɔc nhiim: go kɔc goki Nhialic laat ne anuan de kɔɔi; ne dit dite yeanuane.
REV.17.1	Go toŋ de malaikai keedherou eke nɔŋ aduuk keedherou go bɛn, ku jiɛm kene ɣɛn, yook ɣa. Ye bar eene, yin ba nyuɔth luŋ de abal diit rɛɛr ne piau nom; 
REV.17.2	yen man cii meleek ke tiɔp nom roth mat ne baldeic, ku ci kɔc ceŋ tiɔp nom ya cɔk miɔl ne piukeabiɛikeek ke balde. 
REV.17.3	Go ɣa jat roor ne Jɔŋdit: guɔ tiik ŋem, ne rɛɛr ne lan thiith de ciit kɔu, lan ci thiaŋ ne rin ke lɛɛt de Nhialic, ku nɔŋ nhiim keedherou ku tuŋ keethiɛr. 
REV.17.4	Ku ci tiik pioth ne alanh alian ku thith, ku ci rɔt yuɔp ne luɔŋ ke jini ku kur ke weu juec, ku margariti, ku muk abiny de wɛnhjini ne yeciin ci thiaŋ ne karac, agut ka coolkeek ke bal, 
REV.17.5	ku ci gar nomthok rin, YA KECIKUM, BABULON DIT, MAN ABƐƐL KU DE KARƐC KE TIƆP NOM. 
REV.17.6	Guɔ tiik ŋem ne ci miɔl ne rim ke kɔc cithiei, ku ne rin ke duleek cike nɔk ke Yecu. Ana wen ya ŋɛm yen, ka gɛi ne gai dit. 
REV.17.7	Go malaika ɣa yɔɔk, Ye yeŋo yin gai? Yin ba lɛk kecikum de tiik, ku ke de lan ɣɛɛc en, nɔŋ nhiim keedherou ku tuŋ keethiɛr. 
REV.17.8	Yelan ca ŋeme ee tɔ, ku kaliu, ku kalɔ ke bɔ bei ne abithic, ku kalɔ ne maaric. Ku kɔc ceŋ tiɔp nom aabi gai, kɔc keneke rinken gaar ne kitap de piiric elan e gɔɔce piny, te ye kek lɛi ŋem, lan e yen tɔ, ku ci liu, ku bi tɔ. 
REV.17.9	Yetɛŋe eka nɔŋ nyiny de kaŋ. Nhiim keedherou aaye kurdit keedherou, ka ye tiik ke reer ne kenhiim: 
REV.17.10	ku kaaye meleek keedherou; dhiec ee yuik, ku tok atɔ, ku kene kaken guɔ bɛn; ku na bii, e kabi yuul emaath. 
REV.17.11	Ku lan e ye tɔ, ku ci liu, ee ke de bɛt, ku kee mat ke dherou, ku kee lɔ ne maaric. 
REV.17.12	Ka tuŋ keethiɛr cake ŋem aaye meleek keethiɛr, ka ken ceeŋken guɔ yok, ku kaariɛr ye kek meleek yok, kene lɛi, ne thaa tok. 
REV.17.13	Keekake aanɔŋ tɛŋ tok; ku kaaye aŋoŋden ku riɛr yiɛn lɛi. 
REV.17.14	Keekake aabi thɔr kene Nyɔk, ku kaabii Nyɔk ke tiam, ne ke yen Bɛnydiit de bany, ku ye Meleŋ de meleek; ku kɔc rɛɛr kene yen aabi ya tiam eya, kɔc ci cɔɔl ku cike lɔc ku yiki naŋ adot. 
REV.17.15	Ku yook ɣa, Ye piu cake ŋem, reer abal ke ne kenhiim, aaye juɔr, ku kaaye duut, ku kaaye wɛl, ku kaaye thook. 
REV.17.16	Ku keetuŋ cake ŋem keethiɛrka, ku lɛi, aabi abal ya maan, ku kabik riɔk ku cɔkki tat, ku kabik cuet, ku nyopki piny ne mac. 
REV.17.17	Nhialic ee tɛŋde taau ne kepiɔth bik ya loi, ku bik ya tok ne tɛŋ tok, ku yinki ceŋden lɛi, agut te cii wɛt de Nhialic tuɔm. 
REV.17.18	Ku tiŋ ca ŋem yenekee pan dit, pan ye meleek ke tiɔp nom dɔk.
REV.18.1	Ana ci keekake thok ka ŋem malaika dɛ ne bɔ piny nhial, ke nɔŋ riɛr gok; go piny mer nom ne nuɔmde. 
REV.18.2	Go coot ne ror rir, jiɛm, Ye kee yuik, kee yuik yen Babulon dit, ku kee ya panom de jak rac, ku kee ya te de jaak col ebɛn, ku ye te de diɛt coot man ke. 
REV.18.3	Wel ebɛn ee yuik ne ke de piukeabiɛi ke ɣok de balde, ku meleek ke tiɔp nom aa mat ne balde, ku thujaar ke tiɔp nom aa bany ne riɛr de kuɛthde.
REV.18.4	Guɔ ror dɛ piŋ nhial, ne jam, Ye baka bei, we kɔccie, baka bei ne yeyic, bak ya ciɛn mɛt wene rɛɛcde, ku bi anuaande we cuɔk yok: 
REV.18.5	rɛɛcde ee ɣeet nhial, ku Nhialic ee yenom ciɛt ne aciwuɔɔcke. 
REV.18.6	Yaka cuɔl ke ci ya gam, ku yaka bɛɛric ci man de luɔide: abiny ci liaap, ke yaka liaap naarou ne yen. 
REV.18.7	Nuɔm yen rɔt noom, ku kuɛth yen kuɛth, yaka ke thɔŋ en ne leer de wei ku dhieu: ne ke yen jam ne yepiɔu, Ye ɣan ye reer ci tiɛŋ melek, ku ɣan cie tiŋjɔɔk, ku dhieu acaa bi kɔn ŋem. 
REV.18.8	Yen anuɛnke aabi roth rɔm ne kol tok, go ya thou, ku dhieu, ku pawɛɛr; ku kabi nyuɔp piny ne mac; ne riɛr de Bɛnydit Nhialic man ci e luk. 
REV.18.9	Ku meleek ke tiɔp nom, ci ya mat ne balde, ku yiki ceŋ ne kuɛthic kene yen, aabi dhiau ku wuiki ne yen, te ŋem kek tol nyop en, 
REV.18.10	e ke kaac temec ne riɔc leere wei, ku yiki jam, Yi dhieu, dhieu, enɔŋ pan dit, Babulon, pan rir! Lukweidu ee bɛn ne thaa tok. 
REV.18.11	Ku thujaar ke tiɔp nom aabi dhiau ku wuiki ne yen, ne ke de ciɛn ran ber kaken ya ɣɔɔc, 
REV.18.12	kaken ke wɛnhjini, ku rial, ku kur ke weu juec, ku margaritii, ku alɛth linon lɔ nip, ku alɛth aliɛn, ku alɛth ariir, ku alɛth thith; ku tiɛm anyiɛr ebɛn, ku tɔɔny de tuuŋ akɔɔn ebɛn, ku tɔɔny ci guaŋ ne tiim piath, ku melɛŋ, ku luŋcol, ku kuur cɔl marmaro; 
REV.18.13	ku kinamomon, ku wal nyir, ku wal nyiire tol, ku miok, ku libano, ku piukeabiɛi, ku miok de olip, ku abiik lɔ nip, ku rap, ku ɣɔk, ku amɛl; ku kaken ke ajɔŋkor, ku arabiyai ke tɔŋ, ku aluɛk, ku piir de kɔc. 
REV.18.14	Ku ka ci luɔk ye piɔndu ke kɔɔr aa jaal enɔŋ yin, ku ka eke piath ku leki yum aa nyaai enɔŋ yin kedhia, ku kaacii kɔc ke beer kan ya yok kedhia. 
REV.18.15	Ku thujaar ke keekake, ka eke ci cɔk bany, aabi kɔɔc temec ne riɔc de leerweide, e ke dhiau ku wuiki: 
REV.18.16	jamki, Yi dhieu, dhieu, pan dit, pan e ye pioth ne alanh linon lɔ nip, ku alanh aliɛn, ku alanh thith, ku ye rɔt yuɔp ne wɛnhjini ku kur ke weu juec, ku margaritii! 
REV.18.17	bany diit gok ee riɔk ne thaa tok. Ku reeth ebɛn, ku kɔc ye tai ne riɛth, ku baarii, kene kɔc ye piir ne kabɛɛr kedhia, aake kaac temec, 
REV.18.18	ku cotki e ke daai ne tol nyop en, jamki, Yi ye pano cit yepan diite? 
REV.18.19	Ku potki kenhiim ne liɛt, ku dotki, ku dhiauki ku cɔlki wuɔi, jamki, Ye dhieu, dhieu, pan dit, pan e yen ee ye kɔc ke riɛth cɔk nɔŋ kaŋ ne ke de juec de weu ke! ne ke cene ye riɔk ne thaa tok. 
REV.18.20	Lɔ piɔu yum ne yen, yin pan nhial, ku laka piɔth yum, we kɔc cithiei, ku we dutuuc, ku we nebii; Nhialic ee luŋduɔn luk enɔŋ en.
REV.18.21	Go malaika rir go kuur cit kuur diit de guɛr go kuany, ku cuɛt bɛɛr, jiɛm, Ye yenekee cɔɔk de yuik thiekic de Babulon, pan dit, bene e cuat piny, ku kace beere kan yok. 
REV.18.22	Ku thoom kene madhikaai ku ka ke looc ku ka ye kooth aace beere kan piŋ yic ne yiyic; ku kacin ateet ke luɔi ebɛn, bike bɛɛr kan ya yok ne yiyic, ku kuur de guɛr ace beere kan piŋic ne yiyic; 
REV.18.23	ku lamba ace nyin beer kan tic ne yiyic; ku ror de ran thiek kene nyan thiak aace beere kan piŋ ne yiyic: thujaarku kek eka eke ye bany ke tiɔp nom; ku wel ebɛn ee dhoom ne tiitdu. 
REV.18.24	Ku riɛm de nebii kene kɔc cithiei ee ci yok ne yeyic, ku de raan ebɛn ran ci nɔk ne tiɔp nom.
REV.19.1	Ana ci keekake thok ka piŋ ror diit cit ror de dun dit pan nhial, ne jam, Ye Aleluya; Luak, ku nuɔm, ku riɛr, aaye ka ke Nhialinyda: 
REV.19.2	luɔkke aalajik ku kaaye yith; ne ke cen abal dit luk, ke ci piny riɔk ne balde, ku kee riɛm de aluɛkke ci dhiɔm ne cinke guɔɔr ne yceiin. 
REV.19.3	Ku berki jam ne ke de rou, Yi Aleluya. Ku tolde ee lɔ nhial athɛɛr wada. 
REV.19.4	Ku cuɛt roordit keethiɛrou ku ŋuan roth piny kene lai ye piir keŋuan, ku dorki Nhialic man ye reer ne thooc nom, jamki, Yi Amen; Aleluya. 
REV.19.5	Go ror tuɔl ne thoocic, jiɛm, Ye yaka Nhialinyda piɔny, we aluɛkke wedhia, we kɔc ye ye riɛu, we kɔc thii ku kɔc dit. 
REV.19.6	Ku piɛŋ ror cit ror de dun dit, ku cit apuɔu de piau, ku mar diit riir de deŋ, ne jam, Ye Aleluya: ne ke ye Bɛnydit Nhialinyda, Nɔŋ Riɛr Ebɛn, yen dɔk. 
REV.19.7	Mitku piɔth ku cɔkku wɔpiɔth cɔk lɔyum, ku yuku yiɛn nuɔm: ne ke cii thieŋ de Nyɔk ɣeet, ku ci tiŋde ci rɔt juir. 
REV.19.8	Ku kee ci pal bi rɔt piɔth ne alanh linon lɔ nip, ke ɣer ku le car: alanh linon lɔ nip yenekee luɔi lajiŋ de kɔc cithiei. 
REV.19.9	Ku yook ɣa, Ye gar, Wu ya kɔc aathiei kɔc ci cɔɔl te de miɛth de thieŋ de Nyɔk. Ku yook ɣa, Ye keekake eka ye wel yith ke Nhialic. 
REV.19.10	A guɔ rɔt cuat piny ne yenom ba door. Go ɣa yɔɔk, Ye duk loi wuya: an ye aluaŋ mɛt wɔ yin ku mɛɛthkuk ye lek de Yecu dot: Nhialic yene door: lek de Yecu yenekee wei ke nyooth.
REV.19.11	Guɔ nhial ŋem ne ci liepic; ku ŋɛmka, nɔŋ ajɔŋkoor ɣer, ku ke ci nyuc ne yekɔu, ee cɔl Kenɔŋadot ku ye Kanyic; ku ye luk ku ye thɔr ne lajik. 
REV.19.12	Ku ye nyinke liem de mac, ku ceŋ gool juec ne yenom; ku nɔŋ rinkeek ci gɔɔr, rin cin ran nyic keek aye yen ne guɔpde. 
REV.19.13	Ku ci pioth ne alanh ci weer ne riɛm, ku cɔl rinke Wɛt de Nhialic. 
REV.19.14	Ku biɔɔth rɛm ke pan nhial ne ajɔŋkor ɣer kɔth, ku cik roth piɔth ne alɛth linon lɔ nip, ka ɣer ku le car. 
REV.19.15	Ku ye them moth ye rɔt cuɔk bei ne yethok, ben wɛl nɔk: ku bi ke ya dɔk ne wanweeth: ku ye ke de nhieny de piukeabiɛi de lɛth de ɣok de Nhialiny Nɔŋ Riɛr Ebɛn ye dum. 
REV.19.16	Ku ci alanhde gɔɔr kɔu ne rin kene yeɣam, YA MELED DE MELEEK, KU BƐNYDIIT DE BANYDIT.
REV.19.17	Guɔ malaika ŋem ne kaac ne akɔl nyin; ku coot ne ror dit, yook diɛt ye gor ne nhial ciɛlic kedhia, Ye baka ku kuɔtka wenhiim ne miɛth diit de Nhialic; 
REV.19.18	bak meleek ŋueet, ku bany ke rɛm, ku kɔc rir, ku bak ajɔŋkor ŋueet kene kɔc ye ke nyuɔc kɔth, ku bak raan ebɛn ŋueet, ran laau ku ran mac, ku ran thi ku ran dit.
REV.19.19	Guɔ lɛi ŋem, kene meleek ke tiɔp nom, ku rɛmken, e ke ci gueer bik thɔr kene ke ye reer ne ajɔŋkoor kɔu, ku rɛmke. 
REV.19.20	Go lɛi kuakpiny, kene nebii ke adhuɔm eke ye ciit loi ne yenyin ka eke yen ke kɔc dhoom kɔc ci cin de lɛi loom, ku kɔc eke ye kecithɔɔŋ de lɛi door: keek keerou aake cuat bɛɛr bar de many ye dep ne thulpur: 
REV.19.21	ku nɛk biakne ne them de ke ye reer ne ajɔŋkoor kɔu, them e cuuk rɔt bei ne yethok: a go dit ebɛn jal kuɛth ne gupken.
REV.20.1	Guɔ malaika ŋem ne bɔ bei nhial, ke muk muktar de abith ku jonh dit ne yeciin. 
REV.20.2	Ku kuɛk darakon piny, keroor thɛɛr, man ye Durieth ku Catan, ku rek ne run keebianabur, 
REV.20.3	ku cuɛt ne abithic, ku thiek, ku nuet thok, bi wɛl cuɔk beer ya dhoom, agut te cii ruɔn bianabur thok: na re e kabi jal lony ku bi yuul.
REV.20.4	Guɔ thoc ŋem, ku kɔc rɛɛr ne kenhiim, ku ci ke yiɛn luɔk: ku ŋem tip ke kɔc ci tɛɛm nhiim wei ne lek de Yecu, ku ne wɛt de Nhialic, ka ken lɛi ya door, ku kecithɔɔŋde, ku kenki ciit loom ne kenhiim thook ku ne kecin; goki ya ceŋ, ku yiki dɔk kene Kritho ne run keebianabur. 
REV.20.5	Ku ci biak dɛ ci thoune cii go piir agut thok de run keebianabur. Yekene yenekee jon de rɔt tueŋ. 
REV.20.6	Raan ee thiei ku ye lajik ran nɔŋ biakde ne jon de rɔt tueŋic: keekake acine thon de rou ke riɛr; aabi ya bany ke ka ke Nhialic ku ka ke Kritho, ku kaabi ya dɔk kene yen ne run keebianabur.
REV.20.7	Ku na ci run keebianabur thok, ke Catan abi jal lony ne macic, 
REV.20.8	ku bi bɛn bei bi wɛl ya dhoom ne ŋep keeŋuan ke tiɔp nom, Gɔk ku Magɔk, aabi kuɔt tɔɔŋ: kɔc cite ciinden ke liɛt de bar. 
REV.20.9	Goki piny tebaar teek, ku yuilki pan de kɔc cithiei, ku pan nhiar: go mac go bɛn piny pan nhial ku liek keek. 
REV.20.10	Ku cuɛte durienh ye keek dhoom cuɛte ne baric bar de mac ku thulpur, te tɔe lɛi thin eya kene nebii ke adhuɔm; ku kaabi ya lɛɛrwei ne akɔl ku wɛɛr athɛɛr wada.
REV.20.11	Guɔ thony diit ɣer ŋem, ku ke rɛɛr ne yenom, ke cii tiɔp nom kene pan nhial kɛt wei ne yenyin; ku cin teden de reer beere yok. 
REV.20.12	Guɔ kɔc ci thou ŋem, kɔc thii ku kɔc dit, e kee kaac ne thooc nom; ku ci kitaap liep yic: go kitam dɛ liepic, kitam de piir: ku luuke kɔc ci thou ne ka ci gaar ne kitaap yic, ci man de luɔiden. 
REV.20.13	Ku gɛm bar kɔc ci thou ne yeyic; ku gɛm thou kene pan de atip ke kɔc gɛmki ka tɔ ne keyic, go ke luɔɔk ŋɛk ci man de ke e ye loi. 
REV.20.14	Ku cuɛte thou kene pan de atip ke kɔc cuɛteke bar de mac. Yekene yenekee thon de rou, ye bar de mac. 
REV.20.15	Ku ran kene yok rin ne kitam de piiric ee ci cuat bar de mac.
REV.21.1	Guɔ nhial jot ŋem kene piny jot; ne ke cene nhial tueŋ kene piny tueŋ ɣooc; ku cin bar beer tɔ. 
REV.21.2	Guɔ pan lajik ŋem, Jeruthalem jot, ne bɔ bei nhial enɔŋ Nhialic, ke ci juir ci nyan lɔ pan de monyde. 
REV.21.3	Ku piɛŋ ror dit ne thoocic ne jam, Ye ŋɛmka, akema de Nhialic atɔ ke kɔc, ku kabi ya ceŋ kene keek, ku kaabi ya ya kɔcke, ku Nhialic ne guɔpde abi ya tɔ kene keek, bi ya ya Nhialinyden: 
REV.21.4	ku kabi piau ebɛn ya wɛɛc wei ne kenyin; ku kaci bi kan bɛɛr naŋ thou; ku kaci bi kan bɛɛr naŋ dhieu, ku duɔt, ku tɔɔk, alɔgut: katueŋ aa wɛn wei. 
REV.21.5	Go ke rɛɛr ne thooc nom go jam, Ye ŋɛmka, ɣan ye keriɛc ebɛn cɔk ye jɔt. Ku jiɛm, Ye gar, ne ke ye keewelka wel adoc ku yiki yith. 
REV.21.6	Ku yook ɣa, Ye kaa tuɔm. Ɣan ye Alpa ku ya Omega, ya gɔc ku ya thok. Ran ye yal aba ya yiɛn awaŋgaak de piu ke piir ne nompaal. 
REV.21.7	Ran ye tiam abi ya ya dit de keekake; ku ɣan bi ya ya Nhialinyde, ku ye ya wendie. 
REV.21.8	Ku ariɔc, kene kɔc cie gam, ku kɔc rac, ku atiir, ku abɛɛl, ku tit, ku kɔc ke eidool, ku kɔc ye alueth kedhia, aabi naŋ biak de bar ye dep ne mac ku thulpur; ke ye thon de rou.
REV.21.9	Go toŋ de malaikai keedherou nɔŋ aduuk keedherou go bɛn, ka ekee ɣɛɛc anuɛn ciɛn keedherou; ku yook ɣa, jiɛm, Ye bar eene, Yin ba nyuɔth nya, nyan ye tiŋ de Nyɔk. 
REV.21.10	Go ɣa jat ne kuur diit baar nom ne Jɔŋdit, ku nyuth ɣa Jeruthalem pan lajik, ke bɔ piny pan nhial enɔŋ Nhialic, 
REV.21.11	ke nɔŋ nuɔm de Nhialic: ku cit ɣɛrde kuur piath areet, cit kuur de jathpi, le car ci kuruthalo: 
REV.21.12	ku nɔŋ pany diit baar; ku nɔŋ thook keethiɛr ku rou, ku tɔ malaikai keethiɛr ku rou ne thook, ku ci ke gar thook rin, rin ke dhiɛn ke Yithrael keethiɛr ku rou: 
REV.21.13	ye thook diak ciɛɛn; ku diak cuec; ku diak ciɛm; ku diak tueŋ. 
REV.21.14	Ku ci pany de baai wɛc ne cok keethiɛr ku rou, ku gar rin ne kekɔth rin ke dutuuc ke Nyɔk keethiɛr ku rou. 
REV.21.15	Ku ke e jam kene ɣan ee nɔŋ aruɔr de wɛnhjini ben baai them, kene thookke, ku panyde. 
REV.21.16	Ku ye baai ŋep keeŋuan, ku thoŋ them de cam lɔ cuec kene them de can lɔ tueŋ: go baai them ne aruɔr, go themde ya mail bianabur ku thiɛrnyɛny dhiec: ku thoŋ bɛɛrde kene them ciɛn lɔ tueŋ ku them ciɛm lɔ cuec. 
REV.21.17	Ku them panyde, go ya kubiit keethiɛrnyɛny ku thiɛrŋuan ku ŋuan, ci man de them de raan, man ye malaika. 
REV.21.18	Ku pany ee ci buth ne jathpi: ku ye baai ye wɛnhjini lɔcar, cit mandar lɔcar. 
REV.21.19	Ku ci cok ke pany ci ke kuɛm ne kuur piɛth de weu juec ebɛn. Cook tueŋ ee ye jathpi; ku ye ke de rou, ye thapeiro; ku ye ke de diak, ye kalkedon; ku ye ke de ŋuan, ye thamaragdo; 
REV.21.20	ku ye ke de dhiec, ye thardonuk; ku ye ke de dhetem, ye thardiɔn; ku ye ke de dherou, ye kurutholitho; ku ye ke de bɛt, ye berilo; ku ye ke de dheŋuan, ye topadhiɔn; ku ye ke de thiɛr, ye kuruparatho; ku ye ke de thiɛr ku tok, ye wakintho; ku ye ke de thiɛr ku rou, ye amethuthuto. 
REV.21.21	Ku ye thook keethiɛr ku rou, yiki margaritii keethiɛr ku rou; toŋ de keek ee ye ya margariti tok: ku ye dhol baai ye wɛnhjini lɔcar, ye ciɛt mandar yene kaŋ ŋem. 
REV.21.22	Ku cin luaŋ ŋɛm thin: ne ke yen ya Bɛnydit Nhialiny Nɔŋ Riɛr Ebɛn, ku Nyɔk, kek ye ya luak thin. 
REV.21.23	Ku ci baai akɔl beer ŋaŋ, ku pɛɛi, bik ya ruɛr: ne ke ye nuɔm de Nhialic ye meer, ku ye Nyɔk ye lambade. 
REV.21.24	Ku wɛl aabi ya cath ne ɣɛrde ciɛlic; ku ye meleek ke tiɔp nom nuɔmden bɛi thin. 
REV.21.25	Ku thookke aaci bi ya thiɛk akol (ne ke ben ya ciɛn wɛɛr eeti): 
REV.21.26	ku kaabi nuɔm ku rieu de wɛl ya bɛi thin: 
REV.21.27	ku kacin ke thin cool bi kan ya lɔ thin, ku ran ye karac loi ku ye lueth toor: ye ya kɔc ci gaar ne kitam de Nyɔk de piiric.
REV.22.1	Go ɣa nyuɔth ciir de piu ke piir, keɣer ci kuruthalo, ne bɔ bei ne thony de Nhialicic ku de Nyɔkic, 
REV.22.2	ne dholde ciɛlic. Ku nɔŋ tim de piir ne agore ku agorti, ke ye luɔk ne ka ye yic thiɛr ku rou, ku ye luɔk ne pɛɛi ebɛn: ku ye yith ke tim ya ka yeneke kɔc cɔk dem. 
REV.22.3	Ace beer kan ya naŋ aciɛn, ku thony de Nhialic kene thony de Nyɔk aabi ya tɔ thin: ku kabii aluɛkke ya luɔi; 
REV.22.4	ku kabik ya ŋem nyin, ku rinke aabi ya tɔ ne kenhiim thook. 
REV.22.5	Ku kaci bi bɛɛr kan ya naŋ kau; ku kaace ɣɛɛr de lamba beer ya ŋaŋ, ku ruɛr de akɔl; ne ke bii Bɛnydit Nhialic ke ya yiɛn ɣɛɛr: ku kaabi ya dɔk athɛɛr wada.
REV.22.6	Go ɣa yɔɔk, Ye keewelke aaye wel adoc ku kaaye yith: ku Bɛnydit, Nhialiny de tiip ke nebii, ee malaikade tuɔɔc bi aluɛkke lɔ nyuɔth ka bi dai bɛn. 
REV.22.7	Ŋɛmka, ɣan bi dai bɛn. Raan ee thiei ran ye wel ke nyooth tɔ ne yekitameic muk.
REV.22.8	Ku ɣɛn, an Jɔn, ɣan ekee piŋ keekake ku ŋɛm keek. Ana wen cake piŋ ku ŋɛm ke, ka cuɛt rɔt piny ne malaika ci ɣa nyuɔth keekake nom ba door. 
REV.22.9	Go ɣa yɔɔk, Ye duk loi wuya: ɣan ye aluaŋ mɛt wɔne yin ku mɛɛthkuk ye nebii, ku kɔc ye wel ke yekitame dot: Nhialic yene dor.
REV.22.10	Go ɣa yɔɔk, Ye duɔne wel ke nyooth ke yekitame duɔne ke nuet thook; akɔl ee ɣeet. 
REV.22.11	Ne ran ce lajik, ne ye dhiac ke ce lajik; ku ne ran col, ne ye dhiac ke cɔk col: ku ne ran lajik, ye dhiac ke loi lajik: ku ne ran lɔcar, ne ye dhiac ke cɔk lɔcar. 
REV.22.12	Ŋɛmka, ɣan bi dai bɛn; ku ariɔmdie atɔ kene ɣɛn, ŋɛk aba riɔp ci man de luɔide. 
REV.22.13	Ɣan ye Alpa ku ya Omega, ya tueŋ ku ya can, ya gɔc ku ya thok. 
REV.22.14	Kɔc aaye thiei kɔc ye alɛthken waak, bik ya naŋ bɛn te de tim de piir, ku bik lɔ bei ne thook. 
REV.22.15	Ku kɔc biyic aaye jɔk, ku tit, ku abɛɛl, ku atiir, ku kɔc ye duur ne eidool, ku kɔc nhiar lueth yikike toor.
REV.22.16	Ɣan Yecu ɣan ekee toc malaikadie bi keekake lɔ lɛk week ne kanithaai yic. Ɣan ye meei de Dabid ku ɣan ye kuande, ɣan ye ɣɛɛr, ku ya ciɛr de run de piny.
REV.22.17	Ku Jɔŋdit kene nyan thiak aaye jam, Yi baka. Ku ne ran ye piŋ, ne ye jam, Ye baka. Ku ne ran ci yal, ne ye bɛn: ku ne raan ebɛn, ran tɔ en ne yepiɔu, ye piu ke piir loom ne nompaal.
REV.22.18	Ɣan lek raan ebɛn ran ye wel ke nyooth ke yekitame piŋ, Ya na ye naŋ ran ye dɛ mat thin, e kabii Nhialic mat anuɛn cike gɔɔr ne yekitameic: 
REV.22.19	ku na nɔŋ ran nɔŋ ke nyiɛɛi ne wel ke kitam de yenyoothe, ke Nhialic abi biakde nyaai ne tim de piiric, ku ne pan lajikic, ka ci gɔɔr ne yekitameic.
REV.22.20	Ke ye lek ne keekake ee jam, Ye neyic, ɣan dɔc bɛn. Amen: bar, Bɛnydit Yecu.
REV.22.21	Eeyabi athiɛi de Bɛnydit Yecu bi ya tɔ kene kɔc cithiei. Amen.
