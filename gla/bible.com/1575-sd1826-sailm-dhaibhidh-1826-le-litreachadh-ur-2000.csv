PSA.1.1	'S beannaicht' an duine sin nach gluais
PSA.1.1	an comhairle nan daoi,
PSA.1.1	An slighe fhiair nam peacach baoth
PSA.1.1	na sheasamh fòs nach bi;
PSA.1.1	An cathair fanaid luchd an spòrs
PSA.1.1	nach togair suidh' gu bràth,
PSA.1.2	Ach ga bheil toil do naomh-reachd Dhè,
PSA.1.2	ga smaoineach' oidhch' is là.
PSA.1.3	Mar chraoibh is amhlaidh bithidh e
PSA.1.3	'n cois aibhne fàs a tha,
PSA.1.3	A bheir na h‑aimsir toradh trom,
PSA.1.3	gun duilleach chall no blàth.
PSA.1.3	Soirbhichidh leis gach nì dan dèan:
PSA.1.4	ni h‑amhlaidh sin do bhi
PSA.1.4	Na daoine peacach, ach mar mholl
PSA.1.4	air fhuadachadh le gaoith.
PSA.1.5	Is uime sin cha seas a suas
PSA.1.5	na h‑aingidh anns a' bhreith,
PSA.1.5	No peacaich ann an comann naomh
PSA.1.5	nam fìreanach air leth.
PSA.1.6	Oir 's fiosrach Dia air slighe ghloin
PSA.1.6	nam fìreanach air fad;
PSA.1.6	Ach slighe fhiar nam peacach baoth,
PSA.1.6	dì‑mhilltear i gu grad.
PSA.2.1	Carson a ghabh na cinnich boil',
PSA.2.1	's na slòigh le chèile cruinn,
PSA.2.1	A' smaoineachadh beairt dhìomhanaich,
PSA.2.1	nach faodar chur an suim?
PSA.2.2	Rìghrean na talmhainn dh'èirich suas,
PSA.2.2	's na h‑uachdarain gu lèir:
PSA.2.2	'N aghaidh Iehòbhah chruinnich iad;
PSA.2.2	's 'n aghaidh aon ungte Dhè.
PSA.2.3	Nis briseamaid an cuibhreach dhinn,
PSA.2.3	(siud thubhairt iad air fad,)
PSA.2.3	Na boinn a b'àill leo iadhadh oirnn,
PSA.2.3	dhinn tilgeamaid gu grad.
PSA.2.4	An Tì air nèamh na shuidhe tha,
PSA.2.4	nì esan gàire riu;
PSA.2.4	Is mar chùis-mhagaidh bithidh iad
PSA.2.4	do Thighearn àrd nan dùl.
PSA.2.5	'N sin labhraidh e am briathraibh borb
PSA.2.5	na chorraich riu gu garg;
PSA.2.5	Is cuiridh e gu cabhaig iad,
PSA.2.5	le lasan is le feirg.
PSA.2.6	Gidheadh do dh'ungadh leam mo Rìgh
PSA.2.6	gu fìor air Sion caomh;
PSA.2.6	Is chuir mi e na uachdaran
PSA.2.6	suas air mo thulaich naoimh.
PSA.2.7	Cuiridh mi 'n cèill an t‑òrdagh ud;
PSA.2.7	thubhairt Iehòbhah rium,
PSA.2.7	Is tu mo mhac-sa; 's ann an‑diugh
PSA.2.7	a ghineadh thusa leam.
PSA.2.8	Iarr orm, 's mar oighreachd bheir mi dhut
PSA.2.8	na fineachan gu lèir;
PSA.2.8	'S mar sheilbh ro‑dhìleas bheir mi dhut
PSA.2.8	fad iomall crìoch gach tìr.
PSA.2.9	Nìthear le slait den iarann chruaidh
PSA.2.9	gu luath am briseadh leat;
PSA.2.9	Nam bloighdibh beaga pronnar iad,
PSA.2.9	mar phota crè led neart.
PSA.2.10	O rìghrean, uime sin, a‑nis,
PSA.2.10	gabhaibh-se ciall gu lèir;
PSA.2.10	A bhritheamhan na talmhainn fòs,
PSA.2.10	grad-fhoghlaimibh deagh bheus.
PSA.2.11	Don Tighearna Iehòbhah mòr
PSA.2.11	adhraibh-se sìos gu ceart,
PSA.2.11	Le eagal dèanaibh seirbhis mhath
PSA.2.11	do Thighearna nam feart,
PSA.2.11	'S le ball-chrith dèanaibh gàirdeachas.
PSA.2.12	Don mhac grad-thugaibh pòg,
PSA.2.12	Air eagal gun las fhearg-san ribh
PSA.2.12	gur milleadh anns an ròd,
PSA.2.12	An uair a bhitheas corraich air
PSA.2.12	a' lasadh ach gu beag.
PSA.2.12	Is beannaicht' iad, gach uile neach,
PSA.2.12	an dòchas air a leag.
PSA.3.1	Nach lìonmhor iad mo naimhdean, Dhia,
PSA.3.1	sìor dhol am meud gach là?
PSA.3.1	Is luchd mo thrioblaid iomadh iad,
PSA.3.1	ag èirigh rium a‑ghnàth.
PSA.3.2	Rim anam iomadh their nach eil
PSA.3.2	aon fhurtachd aig' an Dia:
PSA.3.3	Ach 's tu fear-togalach mo chinn,
PSA.3.3	mo ghlòir, is tu mo sgiath.
PSA.3.4	Air Dia do ghairm mi fhèin lem ghuth,
PSA.3.4	dh'èisd as a thulaich naoimh:
PSA.3.5	Laigh, chaidil, agus mhosgail mi,
PSA.3.5	chùm Dia mi suas gu caomh.
PSA.3.6	Chan eagal leam deich mìle sluagh,
PSA.3.6	ged chuartaicheadh iad mi.
PSA.3.7	Mo Thighearn, èirich suas gu luath,
PSA.3.7	is cuidich leam, a Dhè:
PSA.3.7	Mo naimhdean bhuail thu air an giall;
PSA.3.7	bhris fiaclan fòs nan daoi.
PSA.3.8	'S le Dia an fhurtachd: air do shluagh
PSA.3.8	do bheannachd tha gun dìth.
PSA.4.1	O thusa Dhia ud m'ionracais,
PSA.4.1	èisd rium tràth èigheam riut;
PSA.4.1	'S tu dh'fhuasgail orm 's mi ann an teinn;
PSA.4.1	fòir orm, is èisd mo sgread.
PSA.4.2	Mo ghlòir cia fhad, a chlann nan daoin',
PSA.4.2	gu nàire chaochlas sibh,
PSA.4.2	A' tabhairt gràidh do dhìomhanas,
PSA.4.2	is leanas breugan ribh?
PSA.4.3	Biodh agaibh fios gun d'roghnaich Dia
PSA.4.3	dha fhèin an duine naomh;
PSA.4.3	Nuair dh'èigheas mi, bheir e gu beachd
PSA.4.3	sàr-èisdeachd do mo ghlaodh.
PSA.4.4	Biodh eagal oirbh 's na dèanaibh lochd:
PSA.4.4	labhraibh ri ur cridh' fhèin,
PSA.4.4	Gu h‑uaigneach air ur leapaichibh
PSA.4.4	bibh tosdach mar an ceudn'.
PSA.4.5	Deagh ìobairt thaitneach thugaibh uaibh,
PSA.4.5	don ionracas a‑ghnàth;
PSA.4.5	'S ur dòchas cuiribh ann an Dia,
PSA.4.5	ag earbsa as gach là.
PSA.4.6	Nì math cò nochdas dhuinn a‑nis?
PSA.4.6	tha mòran ac' ag ràdh:
PSA.4.6	Ach dealradh glan do ghnùise, Dhè,
PSA.4.6	tog oirnne suas a‑ghnàth.
PSA.4.7	'S mò chuir thu dh'aoibhneas ann am chridh'
PSA.4.7	na 'n uair as lìonmhoir' coirc,
PSA.4.7	No, aca siud, as saoibhre fìon
PSA.4.7	a' cinneachdainn gun airc.
PSA.4.8	An sìth-shàimh laighidh mi faraon,
PSA.4.8	is caidlidh mi le suain:
PSA.4.8	Oir 's tusa mhàin bheir dhomh, a Dhè,
PSA.4.8	fo dhìdean, còmhnaidh bhuan.
PSA.5.1	Dom bhriathraibh tabhair aire, Dhè,
PSA.5.1	is beachdaich air mo smuain.
PSA.5.2	Eisd guth mo ghlaoidh, mo Rìgh 's mo Dhia,
PSA.5.2	oir guidheam ort gu dian.
PSA.5.3	Mo ghuth do chluinnear leat, a Dhè,
PSA.5.3	air madainn gach aoin là:
PSA.5.3	Gu moch do dhèanam ùrnaigh riut,
PSA.5.3	is dearcam ort a‑ghnàth.
PSA.5.4	Cha tus' an Dia lem miann an t‑olc;
PSA.5.4	is lochd cha chaidir thu:
PSA.5.5	Cha seas an t‑amadan ad làth'r;
PSA.5.5	's fuath leat luchd-uilc nach fiù.
PSA.5.6	Do sgriosar leat luchd-labhairt bhreug:
PSA.5.6	is gràin le Dia faraon
PSA.5.6	An duine fuileachdach, 's an tì
PSA.5.6	chum cealgaireachd a chlaon;
PSA.5.7	Ach mise, thig mi chum do theach,
PSA.5.7	thaobh meud do ghràsan caomh':
PSA.5.7	Is ann ad eagal adhraidh mi,
PSA.5.7	m'aghaidh rid theampall naomh.
PSA.5.8	Fa chùis mo naimhdean, treòraich mi,
PSA.5.8	ad cheartas naomh, a Dhè,
PSA.5.8	Is dèan-sa romham, air gach ball,
PSA.5.8	do shlighe dìreach rèidh.
PSA.5.9	Oir chan eil cinnt no ceart nam beul,
PSA.5.9	fìor aing'eachd annta tha;
PSA.5.9	An sgòrnan fosgailt' tha mar uaigh,
PSA.5.9	le miodal teangaidh tlàth.
PSA.5.10	Len comhairlibh leig tuiteam dhaibh;
PSA.5.10	sgrios iad, a Dhè, nan lochd:
PSA.5.10	Nam peacaibh lìonmhor fuadaich iad,
PSA.5.10	oir rinn iad ceannairc ort.
PSA.5.11	Ach aoibhneas air gach neach gu robh
PSA.5.11	nì barrant dhìot nan airc:
PSA.5.11	Is dèanadh iad buan-ghàirdeachas,
PSA.5.11	oir nì thu dhaibh cùl-taic:
PSA.5.11	Biodh annad ait, len ionmhainn d'ainm,
PSA.5.12	oir beannaichidh tu, Dhè,
PSA.5.12	am fìrean: nì thu le do ghràs
PSA.5.12	a chuartach', mar le sgèith.
PSA.6.1	A Thighearn, ann ad chorraich mhòir
PSA.6.1	na cronaich mi gu garg;
PSA.6.1	Na dèan mo smachdachadh gu geur,
PSA.6.1	an uair a lasas d'fhearg.
PSA.6.2	Dèan tròcair orm, a Dhia nan gràs,
PSA.6.2	oir lag tha mi gun cheist;
PSA.6.2	Dhia, slànaich mi a‑nis am fheum,
PSA.6.2	oir tha mo chnàmhan brist'.
PSA.6.3	Tha m'anam air a chràdh gu geur:
PSA.6.3	ach thusa, Dhè, cia fhad?
PSA.6.4	Till, fuasgail m'anam; agus fòir
PSA.6.4	le tròcair orm gu grad.
PSA.6.5	Oir ort, a Thighearna, sa bhàs,
PSA.6.5	cha chuimhnichear gun cheist:
PSA.6.5	Cò bheir dhut buidheachas san uaigh,
PSA.6.5	no bheir ort luaidh am feasd?
PSA.6.6	Lem osnaich tha mi sgìth; san oidhch'
PSA.6.6	a' cur mo leap' air snàmh;
PSA.6.6	Lem dheuraibh m'uirigh uisgicheam
PSA.6.6	san àm bu chòir dhomh tàmh.
PSA.6.7	Mo shùil a ta air fàilneachadh
PSA.6.7	fa chùis mo bhròin gach tràth;
PSA.6.7	Is tha i dol gu aois airson
PSA.6.7	m'uil' eascairdean a‑ghnàth.
PSA.6.8	A luchd na h‑aingidheachd gu lèir,
PSA.6.8	imichibh uam am fad:
PSA.6.8	Oir chuala Dia gu tròcaireach
PSA.6.8	àrd-ghuth mo chaoidh gun stad.
PSA.6.9	An athchuinge a chuir mi suas,
PSA.6.9	chuala Iehòbhah i;
PSA.6.9	Is gabhaidh e gu toileach uam
PSA.6.9	an ùrnaigh a nì mi.
PSA.6.10	Air m'eascairdibh gu robh air fad
PSA.6.10	nàir' agus cùradh geur:
PSA.6.10	Is tilleadh iad air ais gu luath
PSA.6.10	le masladh mòr gu lèir.
PSA.7.1	O Dhia, mo Thighearn, earbam riut:
PSA.7.1	orm furtaich agus fòir,
PSA.7.1	Is saor mi fòs o shàrachadh
PSA.7.1	mo nàmh tha orm an tòir.
PSA.7.2	Air eagal, mar nì leòmhann treun,
PSA.7.2	gun reubar m'anam leis:
PSA.7.2	A' dèanamh liodairt air gu mìn,
PSA.7.2	gun neach gam fhuasgladh as.
PSA.7.3	Iehòbhah Dhè, ma rinn mi seo,
PSA.7.3	ma tha lochd air mo làimh:
PSA.7.4	Ma dh'ìoc mi olc don fhear a bha
PSA.7.4	an sìochaint dhomh, 's an dàimh;
PSA.7.4	(Ni h‑amhlaidh sin, ach rinn mi 'n tì
PSA.7.4	a theasairginn gu blàth,
PSA.7.4	A bha gun adhbhar is gun chùis
PSA.7.4	na nàmhaid dhomh gach là.)
PSA.7.5	Leanadh an nàmhaid m'anam fhèin,
PSA.7.5	glacadh e e, 's gu làr
PSA.7.5	Saltradh mo bheatha, leagadh fòs
PSA.7.5	m'urram san dus le tàir.
PSA.7.6	Eirich, ad fheirg, tog suas thu fhèin
PSA.7.6	fa chorraich m'eascair thrèin,
PSA.7.6	Is chum na breith a dh'òrdaich thu
PSA.7.6	mosgail fam chùis, a Dhè.
PSA.7.7	Mar sin nì coitheanal an t‑sluaigh
PSA.7.7	do chuartachadh gun tàmh;
PSA.7.7	Is uime sin fan cùis, a Dhè,
PSA.7.7	till fhèin gu ionad àrd.
PSA.7.8	Breith air an t‑sluagh gu lèir bheir Dia:
PSA.7.8	rèir m'ionracais dèan breith,
PSA.7.8	A rèir mo neoichiont fhèin, a Dhè,
PSA.7.8	gu teann cuir as mo leth.
PSA.7.9	O, thigeadh crìoch air olc nan daoi,
PSA.7.9	ach daingnich daoine còir':
PSA.7.9	'S fear-sgrùdaidh cridh' is rannsaich àirn'
PSA.7.9	Dia cothromach na glòir'.
PSA.7.10	'S e Dia mo sgiath, 's e dh'fhurtaicheas
PSA.7.10	air luchd a' chridhe cheirt.
PSA.7.11	Britheamh luchd-còrach Dia, gach là
PSA.7.11	am feirg ri luchd-droch-bheairt.
PSA.7.12	Mas e 's nach till an daoi air ais,
PSA.7.12	a chlaidheamh lìomhaidh Dia:
PSA.7.12	Air lagh a bhogha chuir gu teann,
PSA.7.12	gu caitheamh ullamh dian.
PSA.7.13	Fìor-acfhainn agus innil bàis
PSA.7.13	sin dheasaich e dha fhèin;
PSA.7.13	'S a shaighdean guineach leig e mach
PSA.7.13	an aghaidh luchd dhroch bheus.
PSA.7.14	Mar mhnaoi ri saothair is amhlaidh sin,
PSA.7.14	an daoi ri olc a tha;
PSA.7.14	Feuch, aimhleas ghabh mar thorachas,
PSA.7.14	breug rugadh leis gun stàth.
PSA.7.15	Chladhaich e sloc, is threachail e,
PSA.7.15	is thuit sa chlais a rinn:
PSA.7.16	Thig 'aimhleas air a chlaigeann fhèin,
PSA.7.16	is fhòirneart air a cheann.
PSA.7.17	A rèir a cheartais molaidh mi
PSA.7.17	an Tighearn air gach àm:
PSA.7.17	Do ainm Iehòbhah seinnidh mi,
PSA.7.17	oir 's e as àirde th'ann.
PSA.8.1	Iehòbhah Dhia, cia mòr tha d'ainm
PSA.8.1	air feadh gach uile thìr!
PSA.8.1	Do ghlòir do shocraich thu os cionn
PSA.8.1	nam flaitheas is nan speur.
PSA.8.2	A beul nan naoidh 's nan cìochran maoth'
PSA.8.2	bhrìgh d'eascair dh'òrdaich neart,
PSA.8.2	An nàmhaid chum gun coisgeadh tu,
PSA.8.2	's an dìoghaltach mì‑cheart.
PSA.8.3	Do speuran tràth thug mi fa‑near,
PSA.8.3	obair do mheuran fhèin;
PSA.8.3	A' ghealach is na reultan glan',
PSA.8.3	a dh'òrdaich thu le chèil';
PSA.8.4	Duine ciod e, gun cuimhnichte,
PSA.8.4	no mhac gum fiosraicht' leat?
PSA.8.5	Den inbhe, 's beag a chùm thu uaith'
PSA.8.5	air 'n d'fhuair na h‑aingil ceart;
PSA.8.5	Oir chuir thu coron àlainn air,
PSA.8.5	le maise 's glòir thar chàch.
PSA.8.6	Air oibribh fòs do làmh thug thu
PSA.8.6	dha uachdranachd air fad.
PSA.8.6	Gach dùile chuir fo chasaibh dha,
PSA.8.6	a chruthaich thusa riamh:
PSA.8.7	Caoraich, is buar, 's gach ainmhidh fòs,
PSA.8.7	tha 'g imeachd air an t‑sliabh.
PSA.8.8	An eunlaith tha san adhar shuas,
PSA.8.8	an t‑iasg a tha sa chuan,
PSA.8.8	'S na shiùbhlas fòs air slighe tuinn,
PSA.8.8	sin thug thu dha gu buan.
PSA.8.9	A Dhia, ar Tighearn is ar Dia,
PSA.8.9	d'ainm-sa cia h‑uasal e!
PSA.8.9	Air feadh gach talmhainn agus tìr
PSA.8.9	is mòr e siud, a Dhè.
PSA.9.1	Lem uile chridhe bheir mi dhut
PSA.9.1	àrd-mholadh binn, a Dhè;
PSA.9.1	Is d'oibrean mìorbhaileach air fad
PSA.9.1	sìor chuiridh mi an cèill.
PSA.9.2	Fòs nì mi annad aoibhneas ait,
PSA.9.2	is gàirdeachas gu mòr:
PSA.9.2	Dod ainm-sa seinnidh mise cliù,
PSA.9.2	O Thì as àirde glòir.
PSA.9.3	A‑rìs tràth thillear air an ais
PSA.9.3	mo naimhdean, thèid gu làr;
PSA.9.3	Oir tuitidh iad is thèid dhaibh as,
PSA.9.3	ad fhianais fhèin gun dàil.
PSA.9.4	Mo chòir rinn thusa sheasamh dhomh,
PSA.9.4	gu daingeann is gu treun:
PSA.9.4	Ad chathair chothroim shuidh thu shuas,
PSA.9.4	mar bhritheamh ceart am binn.
PSA.9.5	Is thug thu air na cinnich smachd,
PSA.9.5	sgrios thu na daoine daoi:
PSA.9.5	An ainm do chuir thu as gu glan,
PSA.9.5	o linn gu linn a‑chaoidh.
PSA.9.6	(Air sgrios an nàmh chaidh crìoch am feasd:)
PSA.9.6	leag thu am bailtean treun';
PSA.9.6	An iomradh-san 's an cuimhne fòs
PSA.9.6	do theirig sin leo fhèin.
PSA.9.7	Ach mairidh Dia gu bunaiteach;
PSA.9.7	chuir cathair suas chum breith.
PSA.9.8	Bheir air an domhan cothrom ceart,
PSA.9.8	le còir don t‑sluagh fa leth.
PSA.9.9	Mar dhaingneach bithidh Dia nam feart
PSA.9.9	don tì a tha fo leòn;
PSA.9.9	An trioblaid, tèarmann dìleas e,
PSA.9.9	ri faicinn neach fo bhròn.
PSA.9.10	Gach neach ga bheil air d'ainm-sa fios
PSA.9.10	nì dòchas dhìot, is bun;
PSA.9.10	Oir mheud 's a tha gad iarraidh, Dhè,
PSA.9.10	cha trèig thu iad gu tur.
PSA.9.11	Don Triath don còmhnaidh Sion naomh,
PSA.9.11	seinnibh-se cliù gu binn;
PSA.9.11	Aithrisibh fòs am measg an t‑sluaigh
PSA.9.11	na gnìomharan a rinn.
PSA.9.12	Tràth nì e rannsachadh air fuil,
PSA.9.12	'n sin cuimhneach orra tha;
PSA.9.12	Cha leig air dearmad glaodh nam bochd,
PSA.9.12	a ghairmeas air a‑ghnàth.
PSA.9.13	Fòir orm, a Dhè, is amhairc air
PSA.9.13	mo thrioblaid o luchd m'fhuath';
PSA.9.13	A Dhè, a tha gam thogail suas
PSA.9.13	o dhorsaibh bàis gu luath.
PSA.9.14	An dorsan nighean Shioin chaoimh
PSA.9.14	gun sgaoilinn d'uile chliù:
PSA.9.14	Is nì mi gàirdeachas air sgàth
PSA.9.14	na slàinte dheònaich thu.
PSA.9.15	Thuit sìos na cinnich anns an t‑sloc
PSA.9.15	a chladhaich iad do chàch;
PSA.9.15	Is anns an lìon a dh'fhalaich iad,
PSA.9.15	tha 'n casan fhèin an sàs.
PSA.9.16	Aithnichear Dia sa bhreith a nì,
PSA.9.16	nuair thuiteas daoi san drip;
PSA.9.16	Is ann an gnìomh a làmhan fhèin
PSA.9.16	teann-ghlacar e san rib'.
PSA.9.17	Tillear luchd-uilc is aingidheachd
PSA.9.17	gu ifrinn sìos gu lèir;
PSA.9.17	'S na fineachan nach cuimhnich Dia,
PSA.9.17	tillear iad sìos le chèil'.
PSA.9.18	An t‑ainnis truagh cha tèid am feasd,
PSA.9.18	air dearmad no air dìth;
PSA.9.18	Air dòchas fòs an duine bhochd
PSA.9.18	gu bràth chan fhaicear claoidh.
PSA.9.19	A Thighearn, èirich, 's na leig buaidh
PSA.9.19	le neach don dual am bàs;
PSA.9.19	Breith thugar air na cinneachaibh
PSA.9.19	ad fhianais anns gach càs.
PSA.9.20	Cuir eagal orrasan gu mòr,
PSA.9.20	Iehòbhah Dhia nam feart;
PSA.9.20	Gun aithnicheadh na slòigh gu lèir
PSA.9.20	iad fhèin nan daoine meat'.
PSA.10.1	Ciod uime 'n seas thu fad o làimh,
PSA.10.1	Iehòbhah làidir thrèin?
PSA.10.1	An aimsir teinn is trioblaid mhòir
PSA.10.1	an dèan thu d'fhalach fhèin?
PSA.10.2	An droch dhuin' tha na àrdan borb
PSA.10.2	gu dian air tòir a' bhochd;
PSA.10.2	Ach glacar iad sna h‑innleachdaibh
PSA.10.2	a dhealbh iad fhèin chum lochd.
PSA.10.3	Oir nì an droch dhuin' ràiteachas
PSA.10.3	à miann a chridhe fhèin;
PSA.10.3	'S na daoine sanntach molaidh e,
PSA.10.3	ge beag air Dia am mèin.
PSA.10.4	An droch dhuin' am fìor-àrdan gruaidh
PSA.10.4	cha ghoir e air an Triath;
PSA.10.4	Na chridhe chan eil uair air bith
PSA.10.4	gnè smaoineachaidh air Dia.
PSA.10.5	Tha 'uile shlighe doilgheasach,
PSA.10.5	o shealladh 's àrd do bhreith;
PSA.10.5	A' sèideadh pluic gu fanaideach,
PSA.10.5	mu 'eascairdibh gach leth.
PSA.10.6	Na chridhe fhèin do labhair e,
PSA.10.6	am feasd cha ghluaisear mi:
PSA.10.6	Oir cha tig àmhghar orm gu bràth,
PSA.10.6	no trioblaid fòs gam chlaoidh.
PSA.10.7	Den ìogan, mhallachadh, 's de ghò,
PSA.10.7	a bheul-san làn a ta:
PSA.10.7	Tha aimhleas mòr is dìomhanas
PSA.10.7	fo theangaidh-san a‑ghnàth.
PSA.10.8	An diamhaireachd nam bailtean beag'
PSA.10.8	gnàth-shuidhidh e gun fhios;
PSA.10.8	Tha shùil air bochd 's air neoichiontach,
PSA.10.8	gam mort an uaignidheas.
PSA.10.8	Tha shùilean nimhneach mar an ceudn',
PSA.10.8	ro‑ghuineach geur gu lochd,
PSA.10.8	A' dearcadh ann an diamhaireachd
PSA.10.8	chum sgrios an fhìrein bhochd.
PSA.10.9	Mar leòmhann laigh' am foill a ta,
PSA.10.9	na thàmh an garaidh dìon,
PSA.10.9	Ghabhail nam bochd: is ghlac e iad
PSA.10.9	gan tarraing ann a lìon.
PSA.10.10	Crùbaidh is cromaidh e gu làr,
PSA.10.10	chum dha nach mothaich neach:
PSA.10.10	Le laochraidh chum gun leagadh e
PSA.10.10	am bochd a' gabhail seach.
PSA.10.11	Is thubhairt e na chridhe fhèin,
PSA.10.11	Dhìochuimhnich Dia gun cheist:
PSA.10.11	Seadh, dh'fhalaich e a ghnùis an cèin,
PSA.10.11	cha lèir dha siud am feasd.
PSA.10.12	Iehòbhah, èirich suas an àird,
PSA.10.12	a Dhia tha neartmhor treun,
PSA.10.12	Tog suas do làmh: 's na dearmaid chaoidh
PSA.10.12	na deòraidh bhochd' nam feum.
PSA.10.13	Na daoine dona, cuim' an dèan
PSA.10.13	iad tarcais ort, a Dhè?
PSA.10.13	An neach ud thubhairt na chridh' fhèin,
PSA.10.13	chan fhiosraichear leat e.
PSA.10.14	Chunnaic thu sin, oir dhut is lèir
PSA.10.14	gach dochair is gach spìd,
PSA.10.14	A‑chum led làimh gun toir thu dhaibh
PSA.10.14	comain an uilc a nì 'd:
PSA.10.14	'S ann ortsa dh'fhàg an duine bochd
PSA.10.14	e fhèin a chur fo dhìon,
PSA.10.14	O 's tu fear-cuidich agus neart
PSA.10.14	nan dìlleachdan gun mhaoin.
PSA.10.15	Gàirdean an droch dhuin' is an daoi
PSA.10.15	leòn thus', is bhris, a Dhè;
PSA.10.15	Is rannsaich 'uile lochd gu geur,
PSA.10.15	gu ruig nach faighear e.
PSA.10.16	Gu suthainn is gu sìorraidh fòs,
PSA.10.16	Iehòbhah tha na Rìgh:
PSA.10.16	Sgriosadh na cinnich as gu tur,
PSA.10.16	is ghlanadh as a thìr.
PSA.10.17	Miann nan daoin' umhail chual' tu, Dhè;
PSA.10.17	an cridhe nì thu gleusd';
PSA.10.17	Is bheir thu air do chluais gu beachd
PSA.10.17	an gearan-san gun èisd:
PSA.10.18	A chumail ceirt ri dìlleachdain,
PSA.10.18	's ri daoinibh brùite truagh',
PSA.10.18	A‑chum nach tugadh duin' on ùir
PSA.10.18	nas mò air fòirneart luaidh.
PSA.11.1	Mo dhòchas chuir mi ann an Dia;
PSA.11.1	ciod uime 'n abradh sibh
PSA.11.1	Rim anam, chum mo chur air gheilt,
PSA.11.1	Teich as mar eun gud shliabh?
PSA.11.2	Feuch chuir na h‑aingidh bogh' air lagh,
PSA.11.2	air sreing an saighead ghleus,
PSA.11.2	Thilgeadh san dòrch' an tì tha ceart
PSA.11.2	na chridhe fòs 's na bheus.
PSA.11.3	Ma thèid na bunaitean air dhìth,
PSA.11.3	ciod nì an duine còir?
PSA.11.4	Tha Dia na theampall naomh, air nèamh,
PSA.11.4	tha chathair làn de ghlòir:
PSA.11.4	Is lèir da shùilibh-san gach dùil
PSA.11.4	san domhan mhòr a tha:
PSA.11.4	Le 'rosgaibh clann nan daoin' air fad
PSA.11.4	rannsaichidh e a‑ghnàth.
PSA.11.5	Rannsaichidh Dia na fìreanaich;
PSA.11.5	ach luchd na h‑aingidheachd
PSA.11.5	Is fuath le 'anam, is gach neach
PSA.11.5	thug spèis do ragaireachd.
PSA.11.6	Air daoinibh droch-mhuint' dòirtidh Dia
PSA.11.6	nuas ribeachan gun dìth;
PSA.11.6	Is teine, pronnasg, 's doineann gharbh,
PSA.11.6	cuibhreann an cup' do nì.
PSA.11.7	Oir Dia tha cothromach is ceart,
PSA.11.7	is ionmhainn leis a' chòir:
PSA.11.7	Ag amharc air na fìreanaibh
PSA.11.7	le deagh ghnùis làn de ghlòir.
PSA.12.1	Nis fòir, is cuidich leam, a Dhè,
PSA.12.1	's gun deagh dhuin' idir ann:
PSA.12.1	Na treibhdhirich measg chloinn nan daoin'
PSA.12.1	rim faghail tha ro‑ghann.
PSA.12.2	Labhraidh gach neach ra choimhearsnach
PSA.12.2	a' bhreug le miodal bèil;
PSA.12.2	Le cridhe dùbailt' làn de cheilg,
PSA.12.2	sìor labhraidh iad ri chèil'.
PSA.12.3	Gach beul tha làn de ghabhann tlàth,
PSA.12.3	don gnàth bhith leam is leat;
PSA.12.3	An teanga bhruidhneach àrdanach
PSA.12.3	sgathar le Dia nam feart;
PSA.12.4	A thubhairt, Orra bheir sinn buaidh
PSA.12.4	ler teangaidh fhèin a‑mach;
PSA.12.4	'S leinn fhèin ar beul: cò e an Triath
PSA.12.4	a chuireas sinn fo smachd?
PSA.12.5	Ri sàrachadh nan deòradh truagh',
PSA.12.5	ri osnaich dhaoine bochd',
PSA.12.5	Nis èiridh mi, ars' Dia, gan dìon,
PSA.12.5	on dream tha bagradh lochd.
PSA.12.6	Is fìorghlan facal Dhè gu dearbh;
PSA.12.6	amhlaidh mar airgead e,
PSA.12.6	A leaghadh is a ghlanadh fòs
PSA.12.6	seachd cuairt an suacan crè.
PSA.12.7	Coimheadaidh tus' iad uile, Dhè,
PSA.12.7	dìonaidh tu iad a‑ghnàth.
PSA.12.7	On ghinealach seo nis a th'ann,
PSA.12.7	's o sin a‑mach gu bràth.
PSA.12.8	Gluaisidh gach aon taobh luchd an uilc,
PSA.12.8	is togaidh iad an ceann;
PSA.12.8	An t‑àm san cuirear suas gu h‑àrd
PSA.12.8	na daoin' as suaraich' th'ann.
PSA.13.1	Cia fhad a dhearmadar mi leat,
PSA.13.1	a Dhia, an ann gu bràth?
PSA.13.1	Cia fhad a cheileas tu do ghnùis
PSA.13.1	om anam truagh gach tràth?
PSA.13.2	Cia fhad bhios imcheist ann am chom,
PSA.13.2	le cridhe trom gach là?
PSA.13.2	Cia fhad a chuirear tharam suas
PSA.13.2	an tì bha dhomh na nàmh?
PSA.13.3	Tabhair fa‑near, is freagair mi,
PSA.13.3	a Thighearna mo Dhia;
PSA.13.3	Soillsich mo shùilean, cadal trom
PSA.13.3	chum bàis nach caidil mi.
PSA.13.4	Eagal gun abair rium mo nàmh,
PSA.13.4	chaidh agam air a‑nis;
PSA.13.4	'S gun dèan mo naimhdean gàirdeachas,
PSA.13.4	an uair a dh'aomar mis'.
PSA.13.5	Ach dh'earb mi à do ghràs; is bidh
PSA.13.5	mo spiorad ait ad shlàint':
PSA.13.6	Is seinnidh mi gu binn do Dhia
PSA.13.6	airson a phailteis ghnàthaicht'.
PSA.14.1	Na chridhe deir an t‑amadan,
PSA.14.1	chan eil ann Dia air bith:
PSA.14.1	Tàid truaillidh, 's oillteil, fòs an gnìomh;
PSA.14.1	chan eil ann neach nì math.
PSA.14.2	An Tighearn dh'amhairc e o nèamh,
PSA.14.2	air cloinn nan daoine nuas;
PSA.14.2	A dh'fheuchainn an robh tuigs' aig neach
PSA.14.2	na dh'iarradh Dia nan gràs.
PSA.14.3	Ach chlaon an t‑iomlan dhiubh a thaobh,
PSA.14.3	ro‑shalach tàid gu lèir;
PSA.14.3	Chan eil aon neach a' dèanamh maith,
PSA.14.3	chan eil fiù aon fon speur.
PSA.14.4	A bheil aig droch dhaoin' tuigs' air bith
PSA.14.4	tha 'g ithe suas gu dian
PSA.14.4	Mo phobaill-sa, mar aran blasd',
PSA.14.4	's nach eil a' gairm air Dia?
PSA.14.5	An sin do ghabh iad eagal mòr,
PSA.14.5	airson gu bheil gu fìor
PSA.14.5	Dia ann an ginealach is linn
PSA.14.5	nam fìreanach do shìor.
PSA.14.6	Comhairl' an truaghain nàraich sibh,
PSA.14.6	chionn Dia na thèarmann dha:
PSA.14.7	A Sion, O gun tigeadh mach
PSA.14.7	slàint' Israeil gach là!
PSA.14.7	An uair bheir Dia air ais o bhruid
PSA.14.7	a phoball fhèin le chèil',
PSA.14.7	Air Iàcob bithidh aoibhneas mòr,
PSA.14.7	's aiteas air Israèl.
PSA.15.1	Cò dh'fhanas ann ad phàillean shuas?
PSA.15.1	a Thighearna, cò e?
PSA.15.1	Air do chnoc naomh cò 'n tì sin leat
PSA.15.1	a chòmhnaicheas gach rè?
PSA.15.2	An tì a ghluais gu treibhdhireach,
PSA.15.2	is ionracas a chleachd,
PSA.15.2	Labhras an fhìrinn sin a‑mach
PSA.15.2	a tha na chridhe steach.
PSA.15.3	An tì nach dèan air neach air bith,
PSA.15.3	cùl-chàineadh 'm feasd le bheul,
PSA.15.3	Nach dèan aon lochd da choimhearsnach,
PSA.15.3	's nach tog air fòs droch sgeul;
PSA.15.4	A nì trom-thailceas air an daoi:
PSA.15.4	ach urram dhaibh a bheir
PSA.15.4	Don eagal Dia; 's nach caochail mionn
PSA.15.4	ged thigeadh calldach air.
PSA.15.5	Airgead air ocar nach do chuir;
PSA.15.5	an aghaidh fòs nan saoi
PSA.15.5	Duais nach do ghabh: cha ghluaisear e
PSA.15.5	gu bràth mar sin a nì.
PSA.16.1	Dhia, coimhead mi, oir annad fhèin
PSA.16.1	a tha mo dhòigh gu fìor;
PSA.16.2	O m'anam, thubhairt thu ri Dia,
PSA.16.2	is tu mo Thriath gu sìor.
PSA.16.3	Mo mhaitheas ort gu dearbh cha ruig;
PSA.16.3	ach air na naoimh a tha
PSA.16.3	Air thalamh, 's air na flaithibh fìor
PSA.16.3	ga bheil mo ghean 's mo ghràdh.
PSA.16.4	Mòr-mheudaichear an doilgheas dhaibh,
PSA.16.4	a dheifricheas gu luath
PSA.16.4	Air lorg dhè eile choimheach bhrèig',
PSA.16.4	a' cur ri cràbhadh truagh:
PSA.16.4	An ìobairt-dhibhe tha de fhuil
PSA.16.4	chan ofrail mi gun cheist,
PSA.16.4	Is air an ainmibh ann am bheul
PSA.16.4	cha toir mi luaidh am feasd.
PSA.16.5	Cuibhreann mo chup' is m'oighreachd Dia:
PSA.16.5	's tu sheasas dhomh mo chrann.
PSA.16.6	An àitibh aoibhneach thuit mo lìon:
PSA.16.6	's leam oighreachd bhrèagh' nach gann.
PSA.16.7	Bheir mise buidheachas do Dhia,
PSA.16.7	thug comhairl' orm am fheum:
PSA.16.7	Tha m'àirnean fòs an àm na h‑oidhch'
PSA.16.7	gam theagasg mar an ceudn'.
PSA.16.8	Do chuir mi romham, anns gach cùis,
PSA.16.8	an Tighearn mòr a‑ghnàth;
PSA.16.8	Chionn air mo dheaslàimh gu bheil e,
PSA.16.8	cha ghluaisear mi gu bràth.
PSA.16.9	Mo chridh' nì aoibhneas uime sin,
PSA.16.9	nì gàirdeachas mo ghlòir;
PSA.16.9	Nì m'fheòil fòs còmhnaidh fhoistinneach
PSA.16.9	le dìon an dòchas mòr.
PSA.16.10	Oir anns an uaigh chan fhàgar leat
PSA.16.10	shìos m'anam, air aon achd:
PSA.16.10	'S cha leig thu fòs dod sheircean naomh
PSA.16.10	gum faic e truaillidheachd.
PSA.16.11	Dhomh sligh' na beatha nochdaidh tu:
PSA.16.11	ad làthair làn aoibhneas tha,
PSA.16.11	Is aig do dheaslàimh fhèin, a Dhè,
PSA.16.11	mòr-shubhachas gu bràth.
PSA.17.1	Eisd thus', a Thighearn, ris a' chòir,
PSA.17.1	mo ghlaodh thoir aire dha;
PSA.17.1	Is cluinn an ùrnaigh thig a‑mach
PSA.17.1	om bheul gun bhreug, gun ghò.
PSA.17.2	Mo bhreith od fhianais thigeadh i:
PSA.17.2	led shùilibh lèirsinneach,
PSA.17.2	Seall air na nithibh sin, a Dhè,
PSA.17.2	tha ceart is cothromach.
PSA.17.3	Dhearbh thu mo chridh', is dh'fhiosraich thu
PSA.17.3	san oidhche; dh'fhionn gu geur;
PSA.17.3	Cha d'fhuair thu maoin: oir b'e mo rùn
PSA.17.3	nach peacaichinn lem bheul.
PSA.17.4	Mu thimcheall oibrean dhaoine fòs,
PSA.17.4	ghlèidh mi mi fhèin gu beachd,
PSA.17.4	Le guth do bhèil, o cheumannaibh
PSA.17.4	luchd-braid is ragaireachd.
PSA.17.5	Cùm m'imeachd suas, a Dhia nam feart,
PSA.17.5	ad shlighibh ceart gu treun:
PSA.17.5	Ad ròidibh dìreach cùm mi suas,
PSA.17.5	nach sleamhnaich uam mo cheum.
PSA.17.6	Oir ghairm mi ort, a Dhè, a chionn
PSA.17.6	gun èisdear leatsa rium;
PSA.17.6	Do chluas am ionnsaigh crom a‑nuas,
PSA.17.6	is fòs mo ghearan cluinn.
PSA.17.7	Taisbein do choibhneas iongantach,
PSA.17.7	tha gràdhach làn de chliù;
PSA.17.7	O thus' a shaoras led dheaslàimh
PSA.17.7	an droing don dòchas thu,
PSA.17.7	On dream nan aghaidh thogas ceann.
PSA.17.8	O coimhead mi gu treun,
PSA.17.8	Mar chloich do shùl: dèan falach orm
PSA.17.8	fo sgàil do sgiathan fhèin.
PSA.17.9	On droch dhuin' tha ri fòirneart orm,
PSA.17.9	o naimhdibh sgriosach treun,
PSA.17.9	A tha gam chuartachadh gach taobh,
PSA.17.9	mo choimhead uapa dèan.
PSA.17.10	Nan saill a ta iad druidte suas,
PSA.17.10	cainnt uaibhreach tha nam beul;
PSA.17.11	Chrom iad gu làr, is dhearc len sùil;
PSA.17.11	is chuartaich iad ar ceum;
PSA.17.12	Mar leòmhann gionach togarrach
PSA.17.12	chum cobhartaich a‑ghnàth;
PSA.17.12	Mar leòmhann òg an diamhaireachd
PSA.17.12	a' laigh' am plaid a tha.
PSA.17.13	Eirich, a Dhè, is caisg mo nàmh,
PSA.17.13	leag sìos gu talamh e:
PSA.17.13	On droch dhuin', tha na chlaidheamh dhut,
PSA.17.13	saor m'anam uaith', a Dhè;
PSA.17.14	On dream tha dhutsa, Dhè, mar làimh,
PSA.17.14	o dhaoinibh saoghalt' dàn',
PSA.17.14	Ga bheil an cuibhreann is an cuid
PSA.17.14	sa bheatha seo a‑mhàin;
PSA.17.14	Dom bheil thu tabhairt làn am bronn
PSA.17.14	à d'ionmhas diamhair fòs:
PSA.17.14	Tha 'n gineal lìonmhor, is am maoin
PSA.17.14	fàgaidh dan leanbaibh òg'.
PSA.17.15	Ach air mo shon-sa, dearcam air
PSA.17.15	do ghnùis am fìreantachd:
PSA.17.15	Air mosgladh dhomh làn-dhìolar mi,
PSA.17.15	a Dhè, led chosamhlachd.
PSA.18.1	Mo chion ort fhèin, a Dhia, mo threis.
PSA.18.2	Mo charraig Dia gu ceart,
PSA.18.2	Mo dhaingneach, is mo Shlànaighear:
PSA.18.2	mo Thighearn, is mo neart:
PSA.18.2	An tì san cuir mi dòchas fòs,
PSA.18.2	mo thargaid is mo sgiath,
PSA.18.2	Adharc mo shlàinte e gu beachd,
PSA.18.2	mo bhaideal àrd 's e Dia.
PSA.18.3	Nis goiream air an Tighearna,
PSA.18.3	don dlighear moladh sìor:
PSA.18.3	Mar sin om eascairdibh gu lèir
PSA.18.3	coimheadar mi gu fìor.
PSA.18.4	Chuir tuiltean dhroch dhaoin' eagal orm,
PSA.18.4	chaidh umam guin an èig.
PSA.18.5	Pian ifrinn agus lìontan bàis,
PSA.18.5	romham 's gach àite feuch.
PSA.18.6	Am èiginn ghoir mi air mo Thriath,
PSA.18.6	dh'èigh mi gu h‑àrd lem ghlaodh:
PSA.18.6	Is as a theampall naomha fhèin
PSA.18.6	dh'èisd e mo ghuth gu caomh.
PSA.18.6	Na fhianais is na èisdeachd fhèin,
PSA.18.6	mo ghlaodh do ràinig suas;
PSA.18.7	An talamh air gach ceum an sin
PSA.18.7	do chriothnaich, chrathadh, ghluais:
PSA.18.7	Bunaitean nan cnoc 's nam beann,
PSA.18.7	do ghluaiseadh sin gu garg,
PSA.18.7	Do chriothnaicheadh is chrathadh iad,
PSA.18.7	a chionn gu robh air fearg.
PSA.18.8	Chaidh deatach as a shròin a‑mach,
PSA.18.8	is teine loisgeach mòr
PSA.18.8	Chaidh as a bheul, is lasadh leis
PSA.18.8	de èibhlibh na bu leòr.
PSA.18.9	Is lùb e fòs na nèamhan foidh',
PSA.18.9	's a‑nuas do thuirling e:
PSA.18.9	Fìor dhorchadas is dubh-aigean
PSA.18.9	bha sin fo chasaibh Dhè.
PSA.18.10	Air cherub mharcaich e gu h‑àrd,
PSA.18.10	air iteig fòs do chaidh;
PSA.18.10	Is bha e luath ag itealaich,
PSA.18.10	air bharraibh sgiath na gaoith'.
PSA.18.11	Dubh-dhorchadas mar dhiamhaireachd
PSA.18.11	do chuir e uime fhèin:
PSA.18.11	Bu phàillean dha na h‑uisgean dorch',
PSA.18.11	is neultan tiugh' nan speur.
PSA.18.12	Do chaidh a neultan tiugh' le chèil',
PSA.18.12	is clachan-meallain fòs,
PSA.18.12	Is eibhlean tein' air thoiseach air,
PSA.18.12	on dealradh bha na ghnùis.
PSA.18.13	Rinn Dia sna speuraibh tàirneanach,
PSA.18.13	is leig an Tì as àird
PSA.18.13	A ghuth a‑mach, le cloich-shneachd chruaidh,
PSA.18.13	is èibhlibh teth 's gach àit.
PSA.18.14	A shaighdean leig e uaith' a‑mach,
PSA.18.14	is sgaoil e iad air fad,
PSA.18.14	Tein-adhair orra thilg gu mòr,
PSA.18.14	is chlaoidheadh iad gu grad.
PSA.18.15	Aigean an uisge chunnacas ris,
PSA.18.15	bha stèidh an domhain nochdt',
PSA.18.15	Le sèideadh anail d'fheirge, Dhè,
PSA.18.15	led achmhasan 's do smachd.
PSA.18.16	As 'ionad àrd do chuir e nuas,
PSA.18.16	is bhuin e mise mach,
PSA.18.16	Is rinn mo tharraing mar an ceudn'
PSA.18.16	à uisgibh iomarcach.
PSA.18.17	Om eascar thulchuiseach is threun
PSA.18.17	thug e dhomh fuasgladh deas,
PSA.18.17	'S o luchd mo mhìoruin agus m'fhuath,
PSA.18.17	bu treis' gu mòr na mis';
PSA.18.18	An là mo thrioblaid is mo theinn,
PSA.18.18	thug ionnsaigh orm gun fhios:
PSA.18.18	Ach bha mo Dhia na thaice dhomh,
PSA.18.18	cha sleamhnaich uam mo chos.
PSA.18.19	Gu ionad farsaing agus rèidh
PSA.18.19	thug esan mi a‑mach:
PSA.18.19	Mo theasairginn do rinneadh leis,
PSA.18.19	oir ghabh e annam tlachd.
PSA.18.20	Rèir m'ionracais, is glaine làmh,
PSA.18.20	do chuitich Dia math rium:
PSA.18.21	Air seachran uaith' cha deachaidh mi:
PSA.18.21	a shlighe choimhdeadh leam.
PSA.18.22	Oir 'uile bhreith am fhianais tha:
PSA.18.22	a statuin uam nìor chuir.
PSA.18.23	Bu treibhdhireach na làthair mi:
PSA.18.23	om aingidheachd fhèin do sguir.
PSA.18.24	Rèir m'ionracais is glaine làmh,
PSA.18.24	an sealladh beachd a shùl,
PSA.18.24	Do rinneadh mise chuiteachadh
PSA.18.24	gu caomh le Dia nan dùl.
PSA.18.25	Don duine ghràsail, gràsmhor thu,
PSA.18.25	dìreach don treibhdhireach.
PSA.18.26	Glan thu don duine ghlan, is fiat'
PSA.18.26	don duine fhiat' fa seach.
PSA.18.27	Na daoine tha fo thrioblaid mhòir,
PSA.18.27	làn-shaoraidh tu 's gach àit;
PSA.18.27	Ach bheir thu nuas a' mhuinntir sin
PSA.18.27	ga bheil an sealladh àrd.
PSA.18.28	Oir lasaidh tu mo choinneal dhomh,
PSA.18.28	is nì mo Dhia 's mo Rìgh
PSA.18.28	Mo dhorchadas a shoillseachadh,
PSA.18.28	chum soilleir glan gum bi.
PSA.18.29	Mòr-bhuidheann sluaigh, led threis, a Dhè,
PSA.18.29	do bhriseadh leam air fad:
PSA.18.29	Le neart mo Dhia thar balla leum,
PSA.18.29	is chaidh mi fhèin gun stad.
PSA.18.30	Ach Dia, a ta a shlighe ceart,
PSA.18.30	is dhearbhadh facal Dhè;
PSA.18.30	Don uile dhream a dh'earbas as,
PSA.18.30	gan dìon is targaid e.
PSA.18.31	Oir cò as Dia, ach thusa, Dhè?
PSA.18.31	cò 's carraig ach ar Triath?
PSA.18.32	An neach a nì mo shlighe ceart,
PSA.18.32	's a bheir dhomh neart, 's e Dia.
PSA.18.33	Mar chasaibh fèidh tha luath chum ruith,
PSA.18.33	mo chasan do rinn e,
PSA.18.33	Air m'àitibh àrd' gam shocrachadh,
PSA.18.33	a‑chum nach gluaiste mi.
PSA.18.34	Gu còmhrag theagaisg e mo làmh,
PSA.18.34	ionnas gun tug mi buaidh,
PSA.18.34	A' briseadh le mo ghàirdeanaibh
PSA.18.34	bogha den stàilinn chruaidh.
PSA.18.35	Thug thusa sgiath do shlàinte dhomh,
PSA.18.35	do dheaslàmh chùm mi suas;
PSA.18.35	Thug orm do choibhneas is do ghràdh
PSA.18.35	gu inbhe mhòir gun d'fhàs.
PSA.18.36	Mo cheuman rinn thu farsaing fo'm;
PSA.18.36	sin dhomh mar fhuaradh thus';
PSA.18.36	Ionnas gur socrach sheasas mi,
PSA.18.36	cha sleamhnaich uam mo chos.
PSA.18.37	Lean mi mo naimhdean anns an ruaig,
PSA.18.37	is orra rug gu cas:
PSA.18.37	Is gus 'n do chlaoidheadh iad gu lèir,
PSA.18.37	nìor thill mi fhèin air m'ais.
PSA.18.38	Gun chomas èirigh lot mi iad,
PSA.18.38	is thuit iad sìos fom chois.
PSA.18.39	Le neart chum cath' 's tu chrioslaich mi;
PSA.18.39	na dh'èirich rium leag thus'.
PSA.18.40	Air mhuineal thug thu dhomh mo nàmh;
PSA.18.40	luchd m'fhuath' gan claoidh gu lèir.
PSA.18.41	Ghlaodh iad, 's dam furtachd cha robh neach:
PSA.18.41	air Dia, 's cha d'fhreagair e.
PSA.18.42	Amhlaidh mar dhus a' dol le gaoith,
PSA.18.42	gu mìn do phronn mi iad;
PSA.18.42	Is thilg mi iad a‑mach a‑rìs
PSA.18.42	mar chlàbar air an t‑sràid.
PSA.18.43	O strì nan daoine shaor thu mi;
PSA.18.43	rinn ceann nan cinneach dhìom;
PSA.18.43	Na daoine riamh nach b'aithne dhomh,
PSA.18.43	ri seirbhis dhomh do chìm.
PSA.18.44	Air cluinntinn dhaibhsan iomradh orm,
PSA.18.44	gèillidh iad dhomh gun stad;
PSA.18.44	Is nì dhomh coigrich mar an ceudn'
PSA.18.44	an ìsleachadh air fad.
PSA.18.45	Làn-sheargaidh is dubh-chrìonaidh as
PSA.18.45	na coigrich ud gu lèir,
PSA.18.45	A' teachd le eagal 's uamhann mhòr
PSA.18.45	a‑mach on garaidh fhèin.
PSA.18.46	Dia beò a ta, beannaicht' gu robh
PSA.18.46	mo charraig fhèin gu bràth:
PSA.18.46	Is Dia mo shlàinte; bitheadh e
PSA.18.46	air àrdachadh a‑ghnàth.
PSA.18.47	Mo dhìoghaltas, 's mo leasachadh,
PSA.18.47	's e Dia a bheir a‑mach;
PSA.18.47	'S e fòs a chuireas dhomh fo smachd
PSA.18.47	na slòigh gu h‑iomadach.
PSA.18.48	'S e dh'fhuasglas mi om eascairdibh:
PSA.18.48	's tu thog mi thar gach neach
PSA.18.48	A dh'èirich rium; is thug mi saor
PSA.18.48	o fhear na h‑eucorach.
PSA.18.49	Am measg nan cinneach, uime sin,
PSA.18.49	bheir mise dhut, a Dhè,
PSA.18.49	Mòr-bhuidheachas; dod ainm-sa fòs
PSA.18.49	àrd-mholadh seinnidh mi.
PSA.18.50	Bheir esan fuasgladh mòr da rìgh:
PSA.18.50	le pailteas nì e gràs
PSA.18.50	Air Daibhidh, neach a dh'ungadh leis,
PSA.18.50	is air a shliochd gu bràth.
PSA.19.1	Glòir Dhè làn-fhoillsichidh na nèamh,
PSA.19.1	's na speuran gnìomh a làmh.
PSA.19.2	Tha là a' dèanamh sgèil do là,
PSA.19.2	is oidhche dh'oidhch' gun tàmh
PSA.19.2	A' teagasg eòlais, anns gach àit.
PSA.19.3	Oir chan eil ionad ann,
PSA.19.3	No cainnt, no uirghioll fòs air bith,
PSA.19.3	nach cual' an guth gach àm.
PSA.19.4	Chaidh 'm fuaim air feadh gach tìre mach,
PSA.19.4	am facal chaidh an cèin
PSA.19.4	Gu crìch na cruinne; chuir e annt'
PSA.19.4	buan-phàillean àrd don ghrèin:
PSA.19.5	Neach tha mar nuadh fhear-pòsda teachd
PSA.19.5	o sheòmar fhèin a‑mach,
PSA.19.5	Tha ait, mar ghaisgeach treun a' ruith
PSA.19.5	a rèis gu togarrach;
PSA.19.6	A' dol a‑mach o chrìch nan speur,
PSA.19.6	mun cuairt gan crìch a‑ghnàth:
PSA.19.6	'S chan fhalaichear o theas na grèin',
PSA.19.6	aon nì sa chruinne tha.
PSA.19.7	Is iomlan lagh Iehòbhah mhòir;
PSA.19.7	an t‑anam iomp'chidh e.
PSA.19.7	Teisteas an Tighearna tha dearbh;
PSA.19.7	an sìmplidh glic 's e nì.
PSA.19.8	Tha statuin fòs an Tighearn ceart,
PSA.19.8	cur aoibhneis anns a' chridh';
PSA.19.8	Glan-àithntean Dhè a' soillseachadh,
PSA.19.8	nan sùl nach math a chì.
PSA.19.9	Eagal an Tighearn fìorghlan e,
PSA.19.9	buan-mhaireannach a‑ghnàth:
PSA.19.9	Fìor agus cothromach air fad,
PSA.19.9	a bhreitheanais a ta.
PSA.19.10	Is fheàrr rin iarraidh iad na 'n t‑òr,
PSA.19.10	an t‑òr as fheàrr air bith:
PSA.19.10	Nas mìlse na a' mhil tha iad,
PSA.19.10	no cìr mheala ra h‑ith.
PSA.19.11	A' faotainn rabhaidh fòs a ta
PSA.19.11	d'òglach-sa uap' a‑ghnàth,
PSA.19.11	'S nan coimhead cùramach gu dearbh
PSA.19.11	mòr-thuarasdal a ta.
PSA.19.12	Cò thuigeas uile sheachrain fhèin?
PSA.19.12	glan o lochd diamhair mi.
PSA.19.13	O pheacaibh dànadais air ais
PSA.19.13	cùm d'òglach fhèin, a Dhè;
PSA.19.13	Na bitheadh ac' àrd-cheannas orm:
PSA.19.13	an sin biom treibhdhireach,
PSA.19.13	Is fòs on pheacadh mhòr bidh mi,
PSA.19.13	fìor-ionraic neoichiontach.
PSA.19.14	O Dhia, mo neart, 's mo shlànaighear,
PSA.19.14	an deagh thoil gabh uam fhèin,
PSA.19.14	Na smuaintean tha am chridhe staigh,
PSA.19.14	is briathran glan mo bhèil.
PSA.20.1	Gum freagradh Dia thu ann an là
PSA.20.1	do thrioblaid, is do phèin!
PSA.20.1	Gun dèanadh ainm Dhè Iàcoib fòs
PSA.20.1	sìor-choimhead ort ad fheum:
PSA.20.2	Gun cuireadh thugad cuideachadh,
PSA.20.2	tràth, as a theampall naomh:
PSA.20.2	Is dèanadh e do neartachadh
PSA.20.2	à Sion fhèin gu caomh.
PSA.20.3	Cuimhnicheadh e gu gràsmhor dhut
PSA.20.3	d'uil' ofrailean gu grad,
PSA.20.3	Is gabhadh e gu taitneach uat
PSA.20.3	d'ìobairtean loisgt' air fad.
PSA.20.4	A rèir deagh rùin do chridhe fhèin,
PSA.20.4	tiùbhradh e dhut gu math;
PSA.20.4	Coileanadh e gach comhairle
PSA.20.4	tha ann ad chridhe staigh.
PSA.20.5	Nì sinne aoibhneas ann ad shlàint',
PSA.20.5	is ann an ainm ar Dia,
PSA.20.5	Suas togaidh sinn ar brataichean:
PSA.20.5	Dia dheònaich' d'uile mhiann!
PSA.20.6	Nis 's fiosrach mi gun teasairg e
PSA.20.6	an tì a dh'ungadh leis:
PSA.20.6	Is le neart-saoraidh deaslàimh' Dhè
PSA.20.6	o nèamh gun èisdear ris.
PSA.20.7	Tha cuid ag earbs' à carbadaibh,
PSA.20.7	is cuid à eachaibh àrd';
PSA.20.7	Ach ainm an Tighearna ar Dia
PSA.20.7	cuimhnichidh sinn 's gach àit.
PSA.20.8	Dh'ìslicheadh iadsan, 's thuit iad sìos:
PSA.20.8	ach dh'èirich sinn is sheas.
PSA.20.9	Dhia, fòir, is èisdeadh rinn an Rìgh,
PSA.20.9	tràth nì sinn gearan ris.
PSA.21.1	Am meud do neirt-sa, Dhè nan dùl,
PSA.21.1	bidh aoibhneas air an rìgh:
PSA.21.1	Is ann ad shlàinte thròcairich
PSA.21.1	sòlas cia mòr do nì?
PSA.21.2	Làn mhiann is rùn a chridhe fhèin
PSA.21.2	thug thusa dha gu seth:
PSA.21.2	Aon athchuinge a dh'iarr a bheul
PSA.21.2	cha d'rinn thu air a cleith.
PSA.21.3	Oir beannachadh do mhaitheis mhòir
PSA.21.3	sin thug thu dha gu moch:
PSA.21.3	Is chuir thu coron àrd ma cheann,
PSA.21.3	den òr as deirge dreach.
PSA.21.4	Do dh'iarr e ortsa beatha bhuan,
PSA.21.4	sin thug thu dha gu fìor:
PSA.21.4	Is thug thu sìneadh saoghail dha,
PSA.21.4	a‑chum bhith beò gu sìor.
PSA.21.5	A‑thaobh na slàinte thug thu dha,
PSA.21.5	is mòr a ghlòir gach àm;
PSA.21.5	Ard-urram agus mòralachd
PSA.21.5	chuir thusa air a cheann.
PSA.21.6	Oir rinneadh leat ro‑bheannaicht' e
PSA.21.6	air feadh gach rè gu beachd;
PSA.21.6	Is rinn thu e làn-aoibhneach fòs
PSA.21.6	led ghnùis an tròcaireachd.
PSA.21.7	Oir ann an Dia Iehòbhah mòr
PSA.21.7	earbaidh an rìgh a‑ghnàth:
PSA.21.7	Tre thròcair fòs an Tì as àird',
PSA.21.7	cha ghluaisear e gu bràth.
PSA.21.8	Aimsidh do ghlac air d'uile nàmh:
PSA.21.8	air d'eascar do làmh dheas.
PSA.21.9	Mar àmhainn theinntich nì thu iad,
PSA.21.9	an aimsir d'fheirg' gan sgrios:
PSA.21.9	Na chorraich mhòr nì Dia gu fìor,
PSA.21.9	an slugadh sìos air fad.
PSA.21.9	Is nìthear orra milleadh fòs
PSA.21.9	le teine mòr gu grad.
PSA.21.10	An toradh sgriosaidh tu on tìr,
PSA.21.10	's an sìol o dhaoinibh as.
PSA.21.11	Oir rinn iad feall ad aghaidh: 's dhealbh
PSA.21.11	dòbheairt nach d'fhaod' cur leis:
PSA.21.12	Bheir thusa orra, uime sin,
PSA.21.12	gun tionndaidh iad an cùl,
PSA.21.12	Oir saighdean geur do bhogh' air sreing
PSA.21.12	rin aghaidh gleusaidh tu.
PSA.21.13	Ardaich thu fhèin, ad chumhachdaibh,
PSA.21.13	a Thighearna nam feart:
PSA.21.13	Mar sin sìor chanaidh sinn do chliù,
PSA.21.13	is molaidh sinn do neart.
PSA.22.1	Mo Dhia, mo Dhia cuim' thrèig thu mi
PSA.22.1	led fhurtachd uam an cèin;
PSA.22.1	O bhriathraibh goirt mo bhùiridh àird,
PSA.22.1	gun fhuasgladh orm am fheum?
PSA.22.2	Mo Dhia, cha tug thu freagradh dhomh,
PSA.22.2	san là 'n do ghairm mi ort:
PSA.22.2	An uair bu chòir dhomh tàmh san oidhch',
PSA.22.2	chan eil mi fhèin am thosd.
PSA.22.3	Gidheadh tha thusa fìorghlan naomh',
PSA.22.3	a Dhè, os cionn gach sgèil,
PSA.22.3	Ad chòmhnaidh anns an àros sin,
PSA.22.3	sa bheil cliù Israèil.
PSA.22.4	Do rinn ar sinnsir dhìotsa bun;
PSA.22.4	Is shaor thu iad mar dh'earb.
PSA.22.5	Do ghlaodh iad riut, is shaoradh iad:
PSA.22.5	dh'earb riut, gun aghaidh dhearg.
PSA.22.6	Ach mise fòs cha duin', ach cnuimh:
PSA.22.6	gràin dhaoin', is tàir nan slògh.
PSA.22.7	Cùis crathadh cinn, is casadh bhèil,
PSA.22.7	spòrs do na chì mo dhòigh.
PSA.22.8	Ag ràdh, Do rinn e bun à Dia,
PSA.22.8	chum fuasgladh air na fheum:
PSA.22.8	Nis dèanadh e a theasairginn,
PSA.22.8	o thug e dha làn-spèis.
PSA.22.9	Ach 's tus' an tì a bhuin a‑mach
PSA.22.9	à broinn mo mhàthar mi;
PSA.22.9	Is tu bu bharrant dòchais dhomh,
PSA.22.9	nuair bha mi air a' chìch.
PSA.22.10	On bhroinn do thilgeadh ortsa mi,
PSA.22.10	air bhith dhomh òg is maoth;
PSA.22.10	O thàinig mi on bhroinn a‑mach,
PSA.22.10	is tu mo Dhia ro‑chaomh.
PSA.22.11	A Dhè na bi‑sa fada uam,
PSA.22.11	Oir 's dlùth dhomh trioblaid theann;
PSA.22.11	'S gun agam neach gum chuideachadh,
PSA.22.11	no aon a chuireas leam.
PSA.22.12	Do chuartaich umam mòran tharbh,
PSA.22.12	mum thimcheall air gach làimh;
PSA.22.12	Dh'iadh umam tairbh ro‑làidir bhorb'
PSA.22.12	am Basan bha nan tàmh.
PSA.22.13	Gu farsaing dh'fhosgail iad am beul,
PSA.22.13	mar leòmhann allta garg;
PSA.22.13	A' tabhairt sitheadh reubaidh orm
PSA.22.13	le bùireadh fiadhaich borb.
PSA.22.14	Mar uisge dhòirteadh mise mach,
PSA.22.14	mo chnàmhan sgàint' o chèil':
PSA.22.14	Mo chridh' am chom an taobh a‑staigh,
PSA.22.14	air leaghadh tha mar chèir.
PSA.22.15	Air tiormachadh mar phota crè
PSA.22.15	a ta mo neart, a Dhè;
PSA.22.15	Mo theanga leantainn tha rim ghiall,
PSA.22.15	gu ùir-bhàis thug thu mi.
PSA.22.16	Oir dh'iadh mun cuairt orm madraidh gharg',
PSA.22.16	bhuail umam thall 's a‑bhos
PSA.22.16	Mòr-bhuidheann luchd na h‑aingidheachd;
PSA.22.16	lot iad mo làmh 's mo chos.
PSA.22.17	Mo chnàmhan uile faodaidh mi
PSA.22.17	an àireamh aon is aon:
PSA.22.17	Gu geur tha iad ag amharc orm,
PSA.22.17	a' dearcadh orm gach taobh.
PSA.22.18	Mo thrusgan eatorra do roinn,
PSA.22.18	croinn thilg iad air mo bhrat.
PSA.22.19	Ach fad om chobhair, Dhia mo neirt,
PSA.22.19	na fan, ach deifrich ort.
PSA.22.20	Dom anam tabhair fuasgladh deas
PSA.22.20	on chlaidheamh sgaiteach gheur;
PSA.22.20	Is m'aon-ghràdh caomh gun saorar leat,
PSA.22.20	o neart nam madradh treun'.
PSA.22.21	O bheul nan leòmhann làidir borb'
PSA.22.21	Dhè, fuasgail orm gun stad:
PSA.22.21	O adharcaibh nam buabhall treun';
PSA.22.21	oir chual' thu mi gu grad.
PSA.22.22	Dom bhràithribh cuiream d'ainm-s' an cèill;
PSA.22.22	san eireachd molam thu.
PSA.22.23	Shìl Iàcoib, 's a luchd eagail Dè,
PSA.22.23	glòir thugaibh dha is cliù:
PSA.22.23	Oirbhs', Iarmad Israeil air fad,
PSA.22.23	biodh 'eagal-san gu mòr:
PSA.22.24	Oir tarcais riamh cha d'rinn air bochd,
PSA.22.24	's nìor ghabh e gràin da leòn:
PSA.22.24	Cha d'fhalaich, 's cha do cheil a ghnùis,
PSA.22.24	ga thrèigsinn ann a theinn;
PSA.22.24	Nuair rinn e glaodh is gearan ris,
PSA.22.24	thug èisdeachd dha gu binn.
PSA.22.25	'S ann ortsa bhios mo mholadh àrd
PSA.22.25	san eireachdas, a Dhè:
PSA.22.25	Mo bhòidean ìocam fòs an làth'r
PSA.22.25	na dream don eagal e.
PSA.22.26	Na daoine sin tha macanta
PSA.22.26	ithidh, is gheibh an sàth:
PSA.22.26	Na dh'iarras Dia àrd-mholaidh e;
PSA.22.26	bhur cridh' bidh beò gu bràth.
PSA.22.27	Tillidh ri Dia gach iomall tìr',
PSA.22.27	is cuimhnichidh iad air:
PSA.22.27	Seadh, sluagh nam fineachan gu lèir
PSA.22.27	dhut gèill is urram bheir.
PSA.22.28	Airson gur le Iehòbhah mòr
PSA.22.28	an rìoghachd le còir cheart:
PSA.22.28	'S am measg nam fineachan air fad
PSA.22.28	's leis uachdranachd is neart.
PSA.22.29	Na daoine reamhar anns gach tìr,
PSA.22.29	ithidh, is gèillidh dha:
PSA.22.29	Dha cromaidh sìos na thèid san uaigh,
PSA.22.29	cha chùm neach anam beò.
PSA.22.30	Thig sliochd is seirbhis nì do Dhia,
PSA.22.30	dha measar iad mar linn.
PSA.22.31	Innsidh a cheart don àl ri teachd,
PSA.22.31	gum b'esan siud a rinn.
PSA.23.1	Is e Dia fhèin as buachaill dhomh,
PSA.23.1	cha bhi mi ann an dìth.
PSA.23.2	Bheir e fa‑near gun laighinn sìos
PSA.23.2	air cluainibh glas' le sìth:
PSA.23.2	Is fòs ri taobh nan aibhnichean
PSA.23.2	thèid seachad sìos gu mall,
PSA.23.2	A ta e ga mo threòrachadh,
PSA.23.2	gu mìn rèidh anns gach ball.
PSA.23.3	Tha 'g aiseag m'anam dhomh air ais:
PSA.23.3	's a' treòrachadh mo cheum
PSA.23.3	Air slighibh glan' na fìreantachd,
PSA.23.3	air sgàth dheagh ainme fhèin.
PSA.23.4	Seadh, fòs ged ghluaisinn eadhon trìd
PSA.23.4	ghlinn dorcha sgàil' a' bhàis,
PSA.23.4	Aon olc no urchuid a theachd orm
PSA.23.4	chan eagal leam 's cha chàs;
PSA.23.4	Airson gu bheil thu leam a‑ghnàth,
PSA.23.4	do lorg, 's do bhata treun,
PSA.23.4	Tha iad a' tabhairt comhfhurtachd
PSA.23.4	is fuasglaidh dhomh am fheum.
PSA.23.5	Dhomh dheasaich bòrd air beul mo nàmh:
PSA.23.5	le ola dh'ung mo cheann;
PSA.23.5	Cur thairis tha mo chupan fòs,
PSA.23.5	aig meud an làin a th'ann.
PSA.23.6	Ach leanaidh math is tròcair rium,
PSA.23.6	an cian a bhios mi beò;
PSA.23.6	Is còmhnaicheam an àros Dhè,
PSA.23.6	ri fad mo rè 's mo lò.
PSA.24.1	'S le Dia an talamh, is a làn:
PSA.24.1	an domhan, 's na bheil ann.
PSA.24.2	Oir shocraich e air cuantaibh e,
PSA.24.2	air sruthaibh leag gu teann.
PSA.24.3	Cò e am fear sin a thèid suas
PSA.24.3	gu tulaich naomha Dhè?
PSA.24.3	Is fòs na ionad naomha-san,
PSA.24.3	cò sheasas ann gu rèidh?
PSA.24.4	An tì ga bheil na làmhan glan',
PSA.24.4	is cridhe neoichiontach;
PSA.24.4	Anam nìor thog ri dìomhanas,
PSA.24.4	's nìor lùgh mionn ìoganach.
PSA.24.5	An tì sin beannachadh o Dhia
PSA.24.5	gheibh e gu saoibhir pailt,
PSA.24.5	Is ionracas faraon on Dia
PSA.24.5	's bun slàinte dha na airc.
PSA.24.6	'S e sin an ginealach 's an dream
PSA.24.6	a dh'iarras e gu mòr;
PSA.24.6	Tha 'g iarraidh d'aghaidh is do ghnùis,
PSA.24.6	O Iàcoib, mar as còir.
PSA.24.7	Togaibh, O gheatachan, ur cinn,
PSA.24.7	is èiribh suas gu h‑àrd,
PSA.24.7	O dhorsan sìorraidh; Rìgh na glòir'
PSA.24.7	gun tigeadh e ga àit.
PSA.24.8	Cò e sin fhèin Ard-Rìgh na glòir'?
PSA.24.8	an Tighearn làidir treun,
PSA.24.8	Iehòbhah neartmhor, cruaidh an cath,
PSA.24.8	bheir buaidh a‑mach dha fhèin.
PSA.24.9	Togaibh, O gheatachan, ur cinn,
PSA.24.9	is èiribh suas gu h‑àrd,
PSA.24.9	O dhorsan sìorraidh: Rìgh na glòir'
PSA.24.9	gun tigeadh e ga àit.
PSA.24.10	Cò e sin fhèin Ard-Rìgh na glòir'?
PSA.24.10	Iehòbhah mòr nan slògh,
PSA.24.10	'S e fhèin as Rìgh na glòir' a th'ann,
PSA.24.10	gun choimeas idir dha.
PSA.25.1	Dhia, togam m'anam riutsa suas.
PSA.25.2	Mo Dhia, mo mhuinghinn dheas;
PSA.25.2	Am ionnsaigh na leig adhbhar nàir';
PSA.25.2	dom eascar gàirdeachas.
PSA.25.3	Fo nàir' is mhasladh na leig neach
PSA.25.3	don gnàth bhith feitheamh ort:
PSA.25.3	Ach nàire gu robh air an dream
PSA.25.3	a nì gun adhbhar lochd.
PSA.25.4	Foillsich do shlighe dhomh, a Dhè,
PSA.25.4	ad cheumaibh teagaisg mi:
PSA.25.5	Is treòraich mi ad fhìrinn ghloin,
PSA.25.5	's mo theagasg dèan, a Dhè:
PSA.25.5	Oir 's tu as Tighearn ann gu dearbh,
PSA.25.5	's tu 's slàinte dhomh a‑ghnàth,
PSA.25.5	Is ort a tha mi feitheamh fòs
PSA.25.5	le foighid mhòir gach là.
PSA.25.6	Cuimhnich, a Dhè, do thròcair chaomh,
PSA.25.6	do choibhneas làn de ghràdh:
PSA.25.6	O chian nan cian a ta iad ann,
PSA.25.6	san aimsir fad on là.
PSA.25.7	Na cuimhnich peacaidh m'òige dhomh
PSA.25.7	's na lochdan a rinn mi;
PSA.25.7	A rèir do thròcair cuimhnich orm,
PSA.25.7	air sgàth do ghràis, a Dhè.
PSA.25.8	Is math 's is dìreach Dia nan dùl:
PSA.25.8	is air an adhbhar ud
PSA.25.8	Do nìthear leis na peacaich thruagh'
PSA.25.8	a theagasg anns an ròd.
PSA.25.9	Treòraichidh e na daoine ciùin'
PSA.25.9	am breitheanas gu ceart:
PSA.25.9	'S na daoine mìne teagaisgidh
PSA.25.9	na shlighe, Dia nam feart.
PSA.25.10	An tròcair is an fhìrinn rèidh
PSA.25.10	siud sligh' ar Dè 's gach ball;
PSA.25.10	Don dream a chumas gealladh ris,
PSA.25.10	's nach leig a theist air chall.
PSA.25.11	Sgàth d'ainme, lagh mo chionta fòs,
PSA.25.11	oir tha siud mòr, a Dhè.
PSA.25.12	Cò 'm fear don eagal Dia? San t‑sligh'
PSA.25.12	's ion-roghnaidh seòlaidh e.
PSA.25.13	An seasgaireachd nì anam tàmh,
PSA.25.13	's le shliochd le ceart an tìr.
PSA.25.14	Tha rùn an Tighearn aig an dream
PSA.25.14	don eagal e gu fìor:
PSA.25.14	Is nìthear leis a chùmhnant fòs
PSA.25.14	fhoillseachadh dhaibh gu ceart.
PSA.25.15	A ta mo shùilean fhèin a‑ghnàth
PSA.25.15	ri Tighearna nam feart,
PSA.25.15	Airson gun spìonar leis mo chos
PSA.25.15	gu h‑aithghearr as an rib'.
PSA.25.16	Till thugam, is dèan tròcair orm:
PSA.25.16	am aonar tàim, 's fo dhrip.
PSA.25.17	Tha teinn mo chridh' a' dol am meud;
PSA.25.17	saor mi om àmhghar geur.
PSA.25.18	Seall air mo phèin, is m'anshocair,
PSA.25.18	's mo pheacaidh lagh gu lèir.
PSA.25.19	Mo naimhdean guineach thoir fa‑near,
PSA.25.19	oir tha iad lìonmhor ann;
PSA.25.19	Fuath nimhneach agus mìorunach
PSA.25.19	tha aca dhomh nach gann.
PSA.25.20	Dhia, coimhead m'anam, 's furtaich orm:
PSA.25.20	na leig fo nàire mi;
PSA.25.20	Mo dhòchas uile leig mi ort,
PSA.25.20	airson gur tu mo Rìgh.
PSA.25.21	Nis dèanadh ionracas is còir
PSA.25.21	mo dhìon, 's mi feitheamh ort.
PSA.25.22	Dhia, fuasgail air cloinn Israeil,
PSA.25.22	on uile àmhghar goirt.
PSA.26.1	Thoir ormsa breith, a Dhia nan dùl;
PSA.26.1	am neoichiont ghluais mi fhèin;
PSA.26.1	Oir rinn mi dòchas math à Dia,
PSA.26.1	cha sleamhnaich uam mo cheum.
PSA.26.2	Dhia, fionn mo chridh', is m'àirnean fòs,
PSA.26.2	fidir is ceasnaich mi.
PSA.26.3	Oir dhearc mi air do choibhneas gràidh:
PSA.26.3	ad fhìrinn ghluais mi, Dhè.
PSA.26.4	Le cuideachd dhìomhain riamh nìor shuidh;
PSA.26.4	cha siùbhlam le luchd-saoibh.
PSA.26.5	Is beag orm coitheanal an uilc:
PSA.26.5	's cha suidh mi sìos le bao'ibh.
PSA.26.6	An neoichiont glanaidh mi mo làmh,
PSA.26.6	is cuairtcheam d'altair, Dhè;
PSA.26.7	Gum foillsichinn le moladh àrd
PSA.26.7	do mhìorbhailean gu lèir.
PSA.26.8	Còmhnaidh do theach is ionmhainn leam,
PSA.26.8	a Thighearn is a Dhè,
PSA.26.8	Gnàth-àite bunaidh d'onorach,
PSA.26.8	is leam ro‑ionmhainn e.
PSA.26.9	Le peacaichibh, luchd-dèanamh uilc,
PSA.26.9	na cruinnich m'anam bochd;
PSA.26.9	Na cuir mo bheath' nan cuideachd siud
PSA.26.9	tha fuileachdach gu lochd;
PSA.26.10	Ga bheil an t‑aimhleas mòr nan glaic;
PSA.26.10	duais-bhratha nan làimh dheis;
PSA.26.11	Ach gluaisidh mi am neoichiont fhèin;
PSA.26.11	ad thròcair saor-sa mis'.
PSA.26.12	Na seasamh tha mo chas gu beachd
PSA.26.12	air ionad còmhnard rèidh:
PSA.26.12	Is ann an coitheanal nan naomh,
PSA.26.12	beannaicheam thus', a Dhè.
PSA.27.1	'S e Dia mo sholas, is mo shlàint',
PSA.27.1	cò chuireas eagal orm?
PSA.27.1	'S e neart mo bheatha Dia nan dùl,
PSA.27.1	cò chuireas faitcheas fo'm?
PSA.27.2	Mo naimhdean, m'eascairdean, luchd-uilc,
PSA.27.2	tràth thàinig orm gu bras,
PSA.27.2	Gu gionach dh'itheadh m'fheòla suas,
PSA.27.2	fhuair tuisleadh, thuit gu cas.
PSA.27.3	Ged champaicheadh am aghaidh feachd,
PSA.27.3	chan eagal le mo chridh':
PSA.27.3	Ged èireadh cogadh 'm aghaidh fòs,
PSA.27.3	à seo mo bhun do nì.
PSA.27.4	Aon nì a mhiannaich mi o Dhia,
PSA.27.4	gu minig iarram e;
PSA.27.4	A bhith am chòmhnaidh feadh mo là
PSA.27.4	an taigh 's an àros Dhè:
PSA.27.4	A‑chum gum faicinn fhèin gu glan
PSA.27.4	maise Iehòbhah mhòir,
PSA.27.4	Gum fiosraichinn 's gum faighinn sgeul,
PSA.27.4	na theampall mar as còir.
PSA.27.5	Oir nì e m'fhalach 'n àm na h‑airc'
PSA.27.5	na phàillean: dìon do nì
PSA.27.5	An diamhaireachd a phàillein dhomh;
PSA.27.5	air carraig cuiridh mi.
PSA.27.6	Os cionn mo naimhdean tha mum chuairt,
PSA.27.6	nis togar suas mo cheann:
PSA.27.6	Glan ìobairt aoibhneis uime sin
PSA.27.6	da phàillean bheirear leam:
PSA.27.6	Is seinnidh mi gu togarrach,
PSA.27.6	seadh, canaidh mi gu binn
PSA.27.6	Ceòl agus moladh àrd do Dhia
PSA.27.6	air feadh mo rè 's mo linn.
PSA.27.7	Le guth mo bheòil tràth èigheam riut,
PSA.27.7	thoir èisdeachd dhomh, a Dhè:
PSA.27.7	Le iochd dèan tròcair orm, is fòir,
PSA.27.7	gu gràsmhor freagair mi.
PSA.27.8	Iarr m'aghaidh, nuair a thubhairt thu rium,
PSA.27.8	an sin thuirt m'anam leat,
PSA.27.8	Do ghnùis, is d'aghaidh fhèin, a Dhè,
PSA.27.8	sin iarraidh mi gu h‑ait.
PSA.27.9	Na falaich uam do ghnùis, am feirg
PSA.27.9	na dìobair d'òglach fhèin:
PSA.27.9	'S tu chuidich leam: a Dhè mo shlàint',
PSA.27.9	na fàg-sa mi 's na trèig.
PSA.27.10	Nuair thrèigeas m'athair mi gu tur,
PSA.27.10	's mo mhàthair fòs faraon,
PSA.27.10	Do nì an Tighearna an sin
PSA.27.10	mo thogail suas gu caoin.
PSA.27.11	Dhia, teagaisg dhomh do shlighe fhèin,
PSA.27.11	is treòraich mise, Dhè,
PSA.27.11	Fa chùis mo naimhdean mìorunach,
PSA.27.11	air ceumaibh dìreach rèidh.
PSA.27.12	Do mhìorun m'eascairdean ro‑gheur
PSA.27.12	na tabhair thairis mi:
PSA.27.12	Oir dh'èirich rium luchd-fianais-bhrèig',
PSA.27.12	is dream a bhrùchdas nimh.
PSA.27.13	Rachadh mo mhisneach uil' air cùl,
PSA.27.13	mur creidinn maitheas Dhè,
PSA.27.13	Gum faicinn sin an tìr nam beò,
PSA.27.13	gam fhuasgladh ann am fheum.
PSA.27.14	Fuirich gu foighidneach ri Dia,
PSA.27.14	glac thugad misneach mhòr,
PSA.27.14	Is bheir e spionnadh cridhe dhut:
PSA.27.14	fuirich ri Dia na glòir'.
PSA.28.1	A Dhia, mo charraig, èigheam riut,
PSA.28.1	ad thosd na bi‑sa uam:
PSA.28.1	Eagal, led thosd, gur cosmhail mi
PSA.28.1	ri dream thèid sìos don uaigh.
PSA.28.2	Guth m'athchuinge, tràth èigheam riut,
PSA.28.2	èisd thus' an sin, a Dhè:
PSA.28.2	Nuair thogas mi mo làmhan suas
PSA.28.2	gud theampall naomha fhèin.
PSA.28.3	Le luchd an uilc 's na h‑eucorach,
PSA.28.3	na tarraing mi gu bràth;
PSA.28.3	Rin coimhearsnaich a labhras sìth,
PSA.28.3	ach olc nan cridhe tha.
PSA.28.4	A rèir an oibrean, tabhair dhaibh,
PSA.28.4	a rèir an rùin chum lochd:
PSA.28.4	Is dìol-sa riu droch ghnìomh an làmh,
PSA.28.4	amhlaidh mar thoill iad ort.
PSA.28.5	Do bhrìgh nach tuig iad oibrean Dhè,
PSA.28.5	no gnìomh a làmhan fòs,
PSA.28.5	Do nì e milleadh orr' is claoidh,
PSA.28.5	's cha dèan an togail suas.
PSA.28.6	Airson guth m'athchuinge gun d'èisd,
PSA.28.6	mòr-bheannaicht' gu robh Dia.
PSA.28.7	Do chuir mo chridh' a dhòchas ann;
PSA.28.7	's e Dia mo neart 's mo sgiath.
PSA.28.7	Tha mi a' faghail cuideach' uaith',
PSA.28.7	mar sin le aoibhneas ait
PSA.28.7	Mo chridhe tha; 's lem òran binn
PSA.28.7	sìor mholam e gu pailt.
PSA.28.8	'S e Dia as neart 's as treise dhaibh,
PSA.28.8	oir tha e fhèin gu deas
PSA.28.8	Na neart, 's na spionnadh slàinte dlùth
PSA.28.8	don tì a dh'ungadh leis.
PSA.28.9	Dhia, furtaich air do phoball caomh,
PSA.28.9	is beannaich d'oighreachd fhèin:
PSA.28.9	Dhaibh tabhair beath', is teachd-an‑tìr;
PSA.28.9	tog iad am feasd, a Dhè.
PSA.29.1	Thugaibh, a laochraidh làidir threun,
PSA.29.1	do Thighearna nam feart,
PSA.29.1	Thugaibh don Tighearn ud faraon
PSA.29.1	glòir, urram, agus neart.
PSA.29.2	A' ghlòir as cubhaidh fòs da ainm,
PSA.29.2	thugaibh don Dia ro‑threun:
PSA.29.2	Sleuchdaibh don Tighearna faraon
PSA.29.2	am mais' a naomhachd fhèin.
PSA.29.3	Tha guth Dhè air na h‑uisgeachaibh;
PSA.29.3	is fòs nì Dia na glòir'
PSA.29.3	Ard-thàirneanach, is suidhidh e
PSA.29.3	air uisgibh làidir mòr'.
PSA.29.4	Tha guth an Tighearna gu beachd
PSA.29.4	mòr-chumhachdach is treun:
PSA.29.4	Tha guth an Tighearna faraon
PSA.29.4	làn mòralachd ann fhèin.
PSA.29.5	Brisidh an Tighearna le ghuth
PSA.29.5	na seudair a tha fàs;
PSA.29.5	is brisear seudair Lebanoin
PSA.29.5	le ghuth-san aig a chruas.
PSA.29.6	Is bheir e orra leum gu clist',
PSA.29.6	amhlaidh mar ghamhainn bò:
PSA.29.6	Sliabh Shirioin is Lebanoin,
PSA.29.6	mar bhuabhall meargant' òg.
PSA.29.7	Sgoiltidh guth Dhè an dealanach;
PSA.29.7	am fàsach crathaidh e;
PSA.29.8	Seadh, fàsach Chadeis mar an ceudn'
PSA.29.8	's e Dia a chrathas e.
PSA.29.9	Bheir guth Dhè fòs air aighibh allt'
PSA.29.9	grad-sgarachdainn rin laoigh;
PSA.29.9	Is lomaidh siud na coilltean dlùth',
PSA.29.9	a' rùsgadh bhàrr nan craobh:
PSA.29.9	Is ann a theampall naomha-san,
PSA.29.9	cuiridh gach neach an cèill
PSA.29.9	Glòir agus urram mòr ar Dia,
PSA.29.9	ga mholadh-san da rèir.
PSA.29.10	Tha Dia na chòmhnaidh air an tuil,
PSA.29.10	's na shuidh' am feasd na Rìgh.
PSA.29.11	Bheir Dia da phoball neart; is bheir
PSA.29.11	dhaibh beannachadh le sìth.
PSA.30.1	Dhia, molam thu, oir thog thu mi,
PSA.30.1	gàir' m'eascair cha d'rinn dhìom.
PSA.30.2	A Dhia mo Thighearn, ghlaodh mi riut,
PSA.30.2	is dh'fhurtaich orm am fheum.
PSA.30.3	Do thogadh m'anam leatsa, Dhè,
PSA.30.3	glan as an uaigh a‑nìos;
PSA.30.3	Is ghlèidh thu mi gu tèaraint' beò,
PSA.30.3	don t‑sloc nach rachainn sìos.
PSA.30.4	Don Tighearn àrd gu ceòlmhor binn
PSA.30.4	seinnibh, a naomh-shluagh fhèin,
PSA.30.4	Ri cuimhneach' air a naomhachd-san,
PSA.30.4	sgaoilibh a chliù an cèin.
PSA.30.5	Oir fhearg cha mhair ach mionaid bheag,
PSA.30.5	na dheagh-ghean beatha tha:
PSA.30.5	Tràth feasgair fòs ged robh ann bròn,
PSA.30.5	thig aoibhneas leis an là.
PSA.30.6	Am shocair thubhairt mi mar seo,
PSA.30.6	cha ghluaisear mis' am feasd:
PSA.30.7	Led thròcair thug thu air mo chnoc
PSA.30.7	gu daingeann suas gun sheas:
PSA.30.7	A Dhè, do cheil thu orm do ghnùis,
PSA.30.7	chuir sin gu trioblaid mi.
PSA.30.8	Dhia, riut do ghlaodh: is rinn ri Dia
PSA.30.8	mo ghearan is mo chaoidh:
PSA.30.9	Ciod i an tairbh' am fhuil-sa tha,
PSA.30.9	an dèidh mo chur san uaigh?
PSA.30.9	Am molar thusa leis an ùir?
PSA.30.9	an toir air d'fhìrinn luaidh?
PSA.30.10	Eisd rium a‑nis, a Dhia nan dùl,
PSA.30.10	dèan tròcair orm is gràs;
PSA.30.10	Is bi‑sa, Dhè, 'd fhear-cuidich leam,
PSA.30.10	nuair thàrlas dhomh bhith 'n sàs.
PSA.30.11	Mo bhròn gu dannsa chaochail thu,
PSA.30.11	is m'aodach saic faraon
PSA.30.11	Do sgaoil thu dhìom, is chrioslaich mi
PSA.30.11	le aoibhneas air gach taobh:
PSA.30.12	Mo ghlòir gun seinneadh dhutsa cliù,
PSA.30.12	gun idir bhith na tosd:
PSA.30.12	A Dhia mo Thighearn, bheir mi dhut
PSA.30.12	mòr-bhuidheachas am feasd.
PSA.31.1	Asadsa, Dhè, nì mise bun;
PSA.31.1	nàir' orm na leig am feasd:
PSA.31.1	Dèan fuasgladh dhomh ad ionracas,
PSA.31.1	o thrioblaid is o cheist.
PSA.31.2	Do chluas am ionnsaigh crom a‑nuas,
PSA.31.2	is furtaich orm gu dian:
PSA.31.2	Ad charraig dhaingeann bi‑sa dhomh,
PSA.31.2	taigh-tèarmainn chum mo dhìon.
PSA.31.3	Oir 's tu as carraig dhìleas dhomh
PSA.31.3	's mo dhaingneach làidir treun,
PSA.31.3	Is uime sin, sgàth d'ainme, Dhè,
PSA.31.3	treòraich, is stiùir mo cheum.
PSA.31.4	Saor as an rib' a dh'fhalaich iad
PSA.31.4	buin mise mach, a Dhè:
PSA.31.4	Airson gur tus' an tì a‑mhàin
PSA.31.4	as neart, 's as treòir dhomh fhèin.
PSA.31.5	Ad làimh-sa mhàin, a Dhia nan dùl,
PSA.31.5	mo spiorad tiomnam suas:
PSA.31.5	A Dhia na fìrinn, is mo Thriath,
PSA.31.5	's tu dh'fhuasgail air mo chruas.
PSA.31.6	Is fuath leam iad a bheir fa‑near
PSA.31.6	na breugan dìomhanach:
PSA.31.6	Ach dòchas ann an Dia nan gràs
PSA.31.6	chuir mi gu muinghineach.
PSA.31.7	Ad thròcair biom gu h‑aoibhneach ait:
PSA.31.7	oir thug thu, Dhè, fa‑near
PSA.31.7	Mo thrioblaid; 's m'anam ann an teinn
PSA.31.7	bha thusa fiosrach air.
PSA.31.8	Cha d'rinneadh leat mo dhruideadh suas
PSA.31.8	an làimh mo nàmhaid thrèin:
PSA.31.8	An àite farsaing shocraich thu
PSA.31.8	mo chasan is mo cheum.
PSA.31.9	O tha mi, Dhè, an trioblaid mhòir,
PSA.31.9	dèan tròcair orm gu cas:
PSA.31.9	Mo shùilean, m'anam, is mo bholg,
PSA.31.9	le bròn air seargadh as.
PSA.31.10	Oir chlaoidheadh m'anam as le bròn,
PSA.31.10	's mo bhliadhnachan le caoidh:
PSA.31.10	Do bhrìgh mo lochd chaidh as dom neart,
PSA.31.10	mo chnàmhan air an claoidh.
PSA.31.11	Mar adhbhar fanaid tha mi fòs
PSA.31.11	dom eascairdibh gu lèir,
PSA.31.11	Gu h‑àraidh do mo choimhearsnaich,
PSA.31.11	mar mhasladh tha mi fhèin:
PSA.31.11	Is do luchd m'eòlais fòs a tàim
PSA.31.11	am adhbhar geilt is fuath':
PSA.31.11	Gach neach a chì mi air an t‑sràid,
PSA.31.11	a' teicheadh uam gu luath.
PSA.31.12	Mar dhuine marbh air dol à cuimhn';
PSA.31.12	mar shoitheach briste mi:
PSA.31.13	Oir chualas toibheum mòran dhaoin';
PSA.31.13	eagal gach taobh do bhi:
PSA.31.13	Am aghaidh nuair a chruinnich iad,
PSA.31.13	dhealbh iad mo bheath' a sgrios:
PSA.31.14	Ach dhìotsa, Dhè, rinn mise bun;
PSA.31.14	is tu mo Dhia, deir mis'.
PSA.31.15	Tha m'aimsirean ad làimh-sa, Dhè;
PSA.31.15	orm furtaich agus fòir
PSA.31.15	O làimh mo naimhdean, is on dream
PSA.31.15	tha leantainn orm an tòir.
PSA.31.16	Do ghnùis is d'aghaidh dealraicheadh
PSA.31.16	air d'òglach dìleas fhèin:
PSA.31.16	Air sgàth do ghràsa carthannach,
PSA.31.16	mo shaoradh dèan gu treun.
PSA.31.17	Na leig fo nàire mhaslaidh mi,
PSA.31.17	a Dhia, oir ghairm mi ort:
PSA.31.17	Ach nàire biodh air luchd an uilc;
PSA.31.17	san uaigh biodh iad nan tosd.
PSA.31.18	Cuir bèil nam breug, a Dhè, nan tàmh,
PSA.31.18	labhras gu h‑àrdanach,
PSA.31.18	'N aghaidh nam fìrean spreigeadh cruaidh,
PSA.31.18	gu spìdeil tarcaiseach.
PSA.31.19	Cia mheud de mhaith a thaisg thu dhaibh,
PSA.31.19	don eagal thu faraon;
PSA.31.19	'S a rinn thu do na dh'earbas riut,
PSA.31.19	am fianais chloinn nan daoin'!
PSA.31.20	O àilgheas dhaoine nì thu 'n dìon,
PSA.31.20	fo dhiamhaireachd do ghnùis';
PSA.31.20	'S am pàillean fòs, o strì nan teang',
PSA.31.20	nì dìdean dhaibh nan cùis.
PSA.31.21	Dia guma beannaichte gu bràth;
PSA.31.21	oir dh'fhoillsich e dhomh fhèin
PSA.31.21	A choibhneas càirdeil iongantach,
PSA.31.21	an cathair làidir thrèin.
PSA.31.22	Thuirt mi am dheifir, Sgatht' tha mi
PSA.31.22	o bheachd do shùl a‑mach:
PSA.31.22	Ach chual' thu nuair a ghlaodh mi riut
PSA.31.22	guth m'aslaich ghearanaich.
PSA.31.23	Gràdhaichibh Dia, O naoimh, air fad:
PSA.31.23	oir Dia don treibhdhireach
PSA.31.23	Do nì sàr-dhìon, is dìol gu pailt
PSA.31.23	don uaibhreach àilgheasach.
PSA.31.24	Sibhse a chuir an Dia nan gràs
PSA.31.24	ur dòchas mar as còir,
PSA.31.24	Bibh misneachail, is cuiridh e
PSA.31.24	neart ann ur cridh' is treòir.
PSA.32.1	'S beannaicht' an duine sin a fhuair
PSA.32.1	na pheacadh maitheanas;
PSA.32.1	A fhuair le tròcair falach air
PSA.32.1	a chiont' is easaontas.
PSA.32.2	'S beannaicht' an tì nach agair Dia
PSA.32.2	na sheachranaibh nas mò;
PSA.32.2	Is ann a spiorad fòs nach eil
PSA.32.2	claon-chealgaireachd no gò.
PSA.32.3	A' fantainn dhomh gu fad am thàmh,
PSA.32.3	laigh air mo chnàmhan aois,
PSA.32.3	Is b'amhlaidh sin gach là mo chor,
PSA.32.3	le dol dom bhùireadh suas.
PSA.32.4	Oir ormsa bha do làmh gu trom,
PSA.32.4	air feadh gach oidhch' is là:
PSA.32.4	Mo bhrìgh gu tart an t‑samhraidh theith
PSA.32.4	air atharrachadh a ta.
PSA.32.5	Làn-fhoillsich mi mo pheacadh dhut,
PSA.32.5	nìor cheil mi m'aingidheachd:
PSA.32.5	Aidmheil (thuirt mi) do Dhia nì mis',
PSA.32.5	is mhaith thu cron mo lochd.
PSA.32.6	Seo fàth mun guidhe riut gach naomh,
PSA.32.6	san àm am faighear thu:
PSA.32.6	Gu dearbh an tuil nan uisgean mòr',
PSA.32.6	cha ruig iad air gu dlùth.
PSA.32.7	Tha thu ad ionad-falaich dhomh,
PSA.32.7	nì coimhead orm o theinn;
PSA.32.7	Is nìthear leat mo chuartachadh
PSA.32.7	le òran saorsa binn.
PSA.32.8	Dhut teagaisgidh is seòlaidh mi
PSA.32.8	am bealach is an t‑iùil,
PSA.32.8	San tigeadh dhutsa triall gu ceart;
PSA.32.8	sin seòlam dhut lem shùil.
PSA.32.9	Na bi mar mhuileid, no mar each,
PSA.32.9	na h‑ainmhidhean gun chèill:
PSA.32.9	Rin cuirear, chum nach tig iad ort,
PSA.32.9	teann-sparrag srèin nam beul.
PSA.32.10	Is lìonmhor bròn aig luchd an uilc:
PSA.32.10	ach neach dom barrant Dia,
PSA.32.10	Tha thròcair dol ma thimcheall-san
PSA.32.10	ga dhìonadh mar nì sgiath.
PSA.32.11	A dhaoine treibhdhireach, an Dia
PSA.32.11	bibh aoibhneach agus ait:
PSA.32.11	Is dèanaibh gàirdeachas, gach neach
PSA.32.11	ga bheil an cridhe ceart.
PSA.33.1	O sibhse tha nur fìreanaibh,
PSA.33.1	biodh aiteas oirbh an Dia:
PSA.33.1	Oir 's cubhaidh do na daoinibh còir,
PSA.33.1	bhith tabhairt cliù don Triath.
PSA.33.2	Air clàrsaich thugaibh moladh dha;
PSA.33.2	is air an t‑saltair ghrinn,
PSA.33.2	Air inneal-ciùil nan teudan deich,
PSA.33.2	seinnibh do Dhia gu binn.
PSA.33.3	Is canaibh dhàsan òran nuadh:
PSA.33.3	àrd-sheinnibh fonn gun stad.
PSA.33.4	Oir 's ceart a reachd: am fìrinn fòs
PSA.33.4	tha oibrean dèant' air fad.
PSA.33.5	Is ionmhainn leis-san còir is ceart:
PSA.33.5	lìon maitheas Dhè gach tìr.
PSA.33.6	Rinn facal Dhè na nèamh, 's an sluagh
PSA.33.6	rinn guth a bheòil gu lèir.
PSA.33.7	Mar thòrr a ta e càrnadh suas
PSA.33.7	uisge na fairge mòir':
PSA.33.7	A' coimhead fòs na doimhne suas,
PSA.33.7	gu dìleas an taigh-stòir.
PSA.33.8	Nis ro an Tighearna gu mòr
PSA.33.8	biodh eagal air gach tìr:
PSA.33.8	Is air na dh'àiticheas an saoghal
PSA.33.8	biodh fiamh ro ainm gu lèir.
PSA.33.9	Oir labhair Dia, is rinneadh e;
PSA.33.9	dh'òrdaich, is chuir air chois:
PSA.33.10	Chuir comhairle nan sluagh air cùl:
PSA.33.10	is innleachd dhaoin' air ais.
PSA.33.11	Tha comhairle Iehòbhah mhòir
PSA.33.11	gu seasmhach buan am feasd:
PSA.33.11	Smaointean a chridhe mar an ceudn'
PSA.33.11	o linn gu linn gun cheist.
PSA.33.12	'S beannaicht' an cinneach sin ga bheil
PSA.33.12	mar Dhia Iehòbhah treun:
PSA.33.12	'S am poball fòs a roghnaich e
PSA.33.12	mar oighreachd bhuan dha fhèin.
PSA.33.13	Air cloinn nan daoine seallaidh Dia,
PSA.33.13	o nèamh nan speur a‑nuas;
PSA.33.14	'S lèir dha gach neach sa chruinne-chè,
PSA.33.14	o 'ionad-còmhnaidh shuas.
PSA.33.15	An cridh' air aon dòigh chumadh leis;
PSA.33.15	thug e fa‑near an gnìomh.
PSA.33.16	Cha tèarainn rìgh le meud a shluaigh;
PSA.33.16	don laoch, neart mòr cha dìon.
PSA.33.17	An t‑each an còmhraig 's dìomhain e,
PSA.33.17	a dhèanamh furtachd leis;
PSA.33.17	No dhèanamh fuasglaidh ri àm fèim,
PSA.33.17	ge mòr a lùth 's a threis'.
PSA.33.18	Feuch, sùilean Dè gu furachair
PSA.33.18	air a luchd eagail fhèin,
PSA.33.18	Is air an dream sin as a ghràs
PSA.33.18	nì muinghinn làidir threun:
PSA.33.19	An anam chum a dhìon on bhàs,
PSA.33.19	's on ghort an cumail beò.
PSA.33.20	Ar n‑anam feithidh e air Dia;
PSA.33.20	ar neart, 's ar sgiath gach lò.
PSA.33.21	Oir annsan nì ar cridh' a‑staigh
PSA.33.21	ùr‑ghàirdeachas gun dìth:
PSA.33.21	Is cuiridh sinn na ainm ro‑naomh
PSA.33.21	ar muinghinn fòs a‑chaoidh.
PSA.33.22	Do thròcair gu robh oirnn gu caomh,
PSA.33.22	a Thighearna, gach là,
PSA.33.22	A rèir mar chuir sinn annad fhèin
PSA.33.22	ar dòchas treun a‑ghnàth.
PSA.34.1	Iehòbhah beannaicheam gu h‑àrd,
PSA.34.1	gach aimsir is gach tràth:
PSA.34.1	A chliù 's a mholadh ann am bheul
PSA.34.1	gu h‑iomraiteach a‑ghnàth.
PSA.34.2	Is anns an Tighearna ro‑threun
PSA.34.2	nì m'anam uaill is glòir:
PSA.34.2	Na daoine sèimh', tràth chluinneas siud,
PSA.34.2	nì gàirdeachas gu mòr.
PSA.34.3	Ardaichibh leamsa Dia nam feart,
PSA.34.3	molamaid ainm le chèil':
PSA.34.4	Dh'iarr mise Dia, chual' e, is bhuin
PSA.34.4	mi as gach gàbhadh geur.
PSA.34.5	Dh'amhairc iad air, is dhealraich iad;
PSA.34.5	gun nàire air an gruaidh.
PSA.34.6	Do ghlaodh am bochd, is dh'èisd ris Dia,
PSA.34.6	is dh'fhuasgail as gach truaigh'.
PSA.34.7	Tha aingeal Dhè a' campachadh
PSA.34.7	mun dream don eagal e,
PSA.34.7	Gam fuasgladh is gan teasairginn
PSA.34.7	on trioblaidibh gu lèir.
PSA.34.8	O blaisibh agus faicibh seo,
PSA.34.8	gur math 's gur milis Dia:
PSA.34.8	Am fear sin 's beannaicht' e gu beachd
PSA.34.8	a dh'earbas as an Triath.
PSA.34.9	Fìor eagal Dhè, biodh oirbh, a naoimh;
PSA.34.9	oir uireasbhaidh no dìth
PSA.34.9	Cha bhi air a luchd eagail-san,
PSA.34.9	fìor-chràbhadh dha a nì.
PSA.34.10	Bidh easbhaidh air na leòmhnaibh òg',
PSA.34.10	is acras orr' air leth;
PSA.34.10	Ach air an dream a dh'iarras Dia
PSA.34.10	cha cheilear aon nì math.
PSA.34.11	Thigibh, a chlann, is èisdibh rium:
PSA.34.11	dhuibh nochdam eagal Dhè.
PSA.34.12	Cò 'm fear lem b'àill bhith fada beò,
PSA.34.12	chum math gum faiceadh e?
PSA.34.13	Coimhead do theanga fhèin on olc,
PSA.34.13	's o labhairt ceilg' do bheul.
PSA.34.14	Seachain an t‑olc, is dèan am math:
PSA.34.14	iarr sìochaint, 's lean gu geur.
PSA.34.15	Tha sùilean Dhè air fìreanaibh,
PSA.34.15	's a chluas rin glaodh gu fìor.
PSA.34.16	Tha gnùis Dhè 'n aghaidh daoi, a‑chum
PSA.34.16	an cuimhne sgrios à tìr.
PSA.34.17	Do ghlaodh na fìreanan ri Dia,
PSA.34.17	is dh'èisd e riu gu grad;
PSA.34.17	Thug furtachd agus fuasgladh dhaibh
PSA.34.17	on àmhgharaibh air fad.
PSA.34.18	Don mhuinntir ga bheil cridhe brùit'
PSA.34.18	is dlùth dhaibh Dia gun cheist:
PSA.34.18	Nì esan furtachd fòs don dream
PSA.34.18	ga bheil an spiorad brist'.
PSA.34.19	Is lìonmhor trioblaid agus teinn
PSA.34.19	thig air an fhìrean chòir;
PSA.34.19	Ach asd' air fad nì Dia nan gràs
PSA.34.19	a theasairginn fa‑dheòidh.
PSA.34.20	A chnàmhan uile coimhdidh e:
PSA.34.20	chan eil a h‑aon dhiubh brist'.
PSA.34.21	Ach marbhaidh olc an duine daoi,
PSA.34.21	is claoidhear e gun cheist:
PSA.34.21	Is luchd an fharmaid, a bheir fuath
PSA.34.21	do dhaoinibh còir is ceart,
PSA.34.21	Mòr-chiontach fàgar iad nan lochd,
PSA.34.21	dì‑mhilltear iad gu beachd.
PSA.34.22	Anam a sheirbhiseach gu lèir
PSA.34.22	saor-fhuasglaidh Dia gach àm;
PSA.34.22	Cha mhillear idir neach dhiubh siud
PSA.34.22	chuireas an dòchas ann.
PSA.35.1	Tagair, a Dhia, ri luchd mo strì;
PSA.35.1	cuir cath ri luchd mo chath'.
PSA.35.2	Glac fhèin do thargaid, is do sgiath,
PSA.35.2	èirich, dèan còmhnadh math.
PSA.35.3	Glac fòs do shleagh, 's air luchd mo thòir
PSA.35.3	am bealach druid gu teann:
PSA.35.3	Rim anam abair fhèin mar seo,
PSA.35.3	Is mi do chòmhnadh ann.
PSA.35.4	Trom-nàir' is masladh gu robh dhaibh
PSA.35.4	tha 'g iarraidh m'anam bochd:
PSA.35.4	Is tilleadh iad le amhluadh geur,
PSA.35.4	tha smaoineachadh dhomh lochd.
PSA.35.5	Biodh iad mar mhuilnean dol le gaoith:
PSA.35.5	nan tòir biodh aingeal Dhè:
PSA.35.6	Biodh aingeal Dhè gan ruith gu teann;
PSA.35.6	dorch sleamhainn biodh an ceum.
PSA.35.7	Oir lìontan leag iad air mo shon,
PSA.35.7	gun adhbhar no cion-fàth:
PSA.35.7	Is sloc gun adhbhar chladhaich iad,
PSA.35.7	chum m'anam chur an sàs.
PSA.35.8	Gun fhios da, thigeadh dòrainn air,
PSA.35.8	is glacar e san lìon
PSA.35.8	A dh'fhalaich e: san dòrainn cheudn'
PSA.35.8	tuiteadh e fhèin gu dian.
PSA.35.9	Nì m'anam gàirdeachas an Dia;
PSA.35.9	's na fhurtachd sòlas mòr.
PSA.35.10	Is their mo chnàmhan uile, Dhè,
PSA.35.10	cò choimeas riuts' as còir?
PSA.35.10	Nì teasairginn don duine bhochd
PSA.35.10	on neach tha air ro‑threun,
PSA.35.10	An t‑ainnis is am bochd on tì
PSA.35.10	lem b'àill a chlaoidh gu lèir.
PSA.35.11	Luchd fianais bhrèige dh'èirich rium,
PSA.35.11	is chuir iad as mo leth
PSA.35.11	Na nithean sin gu h‑eucorach,
PSA.35.11	nach b'fhiosrach mi am bith.
PSA.35.12	Olc dhìol iad rium an èirig maith,
PSA.35.12	chum m'anam chur fo leòn.
PSA.35.13	Ach mis', air bhith dhaibh siud gu tinn,
PSA.35.13	ghabh umam culaidh bhròin:
PSA.35.13	M'anam le trasgadh dh'ùmhlaich mi,
PSA.35.13	's thill m'ùrnaigh ann am chrios.
PSA.35.14	Mar charaid, bràth'r no fear-caoidh màth'r
PSA.35.14	gu brònach crom ghluais mis'.
PSA.35.15	Ach chruinnich iad, is bha iad ait,
PSA.35.15	air bhith dhomh ann an teinn:
PSA.35.15	Gun fhios dhomh, chruinnich cuideachd thàir,
PSA.35.15	gun tàmh mo reubadh rinn.
PSA.35.16	Le cealgairibh gu fanaideach,
PSA.35.16	nam fèisd rinn spòrsa dhìom,
PSA.35.16	Do chasadh leo am fiaclan rium,
PSA.35.16	ri magadh orm gu dian.
PSA.35.17	Cia fhad as lèir dhut seo, a Dhè?
PSA.35.17	saor m'anam fhèin gu cas
PSA.35.17	Om milleadh-san: mo sheircean fòs,
PSA.35.17	tèarainn o leòmhnaibh bras'.
PSA.35.18	Làn-bhuidheachas do bheir mi dhut
PSA.35.18	am measg an tionail mhòir;
PSA.35.18	'S am measg an t‑sluaigh tràth 's lìonmhor iad,
PSA.35.18	àrd-mholam thu le glòir.
PSA.35.19	Mo naimhdean tha gun adhbhar rium,
PSA.35.19	na biodh ac' aoibhneas dhìom:
PSA.35.19	Don dream a thug dhomh fuath gun chùis
PSA.35.19	am chaogadh sùl na bìom.
PSA.35.20	Oir ann an sìth chan eil an tlachd,
PSA.35.20	ach ann am beartaibh claon,
PSA.35.20	An aghaidh dhaoine ciùin na tìr',
PSA.35.20	gam buaireadh air gach taobh.
PSA.35.21	Gu farsaing dh'fhosgail iad am beul,
PSA.35.21	is rium, Hà, hà, a deir,
PSA.35.21	Chunnaic a‑nis ar sùil an nì
PSA.35.21	bu mhiannach leinn teachd air.
PSA.35.22	Ach chunnaic thusa seo, a Dhia;
PSA.35.22	na bi ad thosd am fheum:
PSA.35.22	A Thighearn is a Dhia nam feart,
PSA.35.22	na fuirich uam an cèin.
PSA.35.23	Tog ort, is mosgail chum mo cheirt,
PSA.35.23	fam chùis, mo Dhia, 's mo Rìgh.
PSA.35.24	Dhia, dèan a rèir do cheartais breith,
PSA.35.24	is dhaibh na b'aoibhneas mi.
PSA.35.25	Nan cridh' na abradh iad riu fhèin,
PSA.35.25	Hà, hà, 's e siud ar miann:
PSA.35.25	Is fòs na abradh iad a‑chaoidh,
PSA.35.25	Do shluig sinn e gu dian.
PSA.35.26	Biodh orra nàir', is tàirngear iad
PSA.35.26	gu amhluadh mòr le chèil',
PSA.35.26	A tha gu suilbhir is gu h‑ait,
PSA.35.26	ri faicinn m'àmhghair ghèir:
PSA.35.26	Is biodh iad air an sgeadachadh
PSA.35.26	le masladh is le nàir',
PSA.35.26	Tha 'g iarraidh urraim mhòir dhaibh fhèin
PSA.35.26	am aghaidh-sa gun tàmh.
PSA.35.27	Biodh aoibhneas orra, 's gàirdeachas,
PSA.35.27	a sheasas dhomh mo chòir:
PSA.35.27	Is abradh iad, Mòr-chliù gu robh
PSA.35.27	do Thighearna na glòir',
PSA.35.27	Tha gabhail tlachd do shonas buan
PSA.35.27	a sheirbhisich a‑ghnàth.
PSA.35.28	Is air do cheartas thig mo bheul,
PSA.35.28	is air do chliù gach là.
PSA.36.1	Deir easaontas an droch dhuin' seo
PSA.36.1	na chridhe staigh 's na chliabh;
PSA.36.1	Fìor-eagal Dhè am beachd a shùl
PSA.36.1	chan eil, is cha robh riamh.
PSA.36.2	Oir nì e brionnal baoth ris fhèin
PSA.36.2	a rèir mar thaitneas ris;
PSA.36.2	A chionta gus am foillsichear
PSA.36.2	mar adhbhar fuath da sgrios.
PSA.36.3	Fìor-chluaintearachd is eucoir mhòr,
PSA.36.3	siud cainnt a bheòil gu tric:
PSA.36.3	Is sguir e fòs o dhèanamh maith,
PSA.36.3	is leig e dheth bhith glic.
PSA.36.4	Aimhleas na leabaidh tha e dealbh;
PSA.36.4	san t‑slighe nach eil ceart
PSA.36.4	Shuidhich is shocraich e e fhèin;
PSA.36.4	chan oillteil leis droch bheairt.
PSA.36.5	Do thròcair tha sna nèamhaibh shuas,
PSA.36.5	a Thighearn is a Dhè:
PSA.36.5	Gu ruig na neòil, is àird nan speur,
PSA.36.5	làn-ruigidh d'fhìrinn rèidh.
PSA.36.6	Do cheartas mar na slèibhtibh àrd',
PSA.36.6	do bhreith mar dhoimhneachd mhòir;
PSA.36.6	Air duine 's ainmhidh nì thu, Dhè,
PSA.36.6	deagh choimhead agus fòir.
PSA.36.7	O Dhia! is prìseil urramach
PSA.36.7	do choibhneas gràdhach caoin;
PSA.36.7	Fo sgàil do sgèith nì uime sin,
PSA.36.7	làn dòchas clann nan daoin'.
PSA.36.8	Le saill do theach is d'àrois phailt
PSA.36.8	sàsaichear iad gu mòr;
PSA.36.8	A d'abhainn làn de shòlasaibh
PSA.36.8	deoch bheir thu dhaibh ra h‑òl.
PSA.36.9	Tobar na beatha tha gu dearbh
PSA.36.9	agadsa, Dhia nan dùl;
PSA.36.9	Is ann ad sholas dealrach glan,
PSA.36.9	chì sinne solas iùil.
PSA.36.10	Maireadh do choibhneas gràidh, a Dhè,
PSA.36.10	don dream chuir eòlas ort:
PSA.36.10	Is buanaich d'fhìreantachd faraon
PSA.36.10	do luchd a' chridhe cheirt.
PSA.36.11	Na leig do chois an àrdain bhuirb
PSA.36.11	am aghaidh teachd, a Dhè:
PSA.36.11	Is làmh an droch dhuin' aingidh fòs
PSA.36.11	gu bràth na gluaiseadh mi.
PSA.36.12	An sin do thuit luchd-dèanamh uilc,
PSA.36.12	is leagadh iad a sìos;
PSA.36.12	Aig dìobhail lùith chan fhaodar leo,
PSA.36.12	gun èirich iad a‑nìos.
PSA.37.1	Lasan no campar na biodh ort
PSA.37.1	mu dhaoinibh aingidh olc,
PSA.37.1	Is na gabh farmad ris an dream
PSA.37.1	a bhios a' dèanamh lochd.
PSA.37.2	Oir amhlaidh mar as dual don fheur,
PSA.37.2	glan-sgathar iad gu grad,
PSA.37.2	Is amhlaidh mar na lusan maoth'
PSA.37.2	crìon-seargaidh iad air fad.
PSA.37.3	Cuir-sa do dhòchas ann an Dia,
PSA.37.3	is dèanar maitheas leat,
PSA.37.3	Mar sin sìor mhealaidh tu an tìr,
PSA.37.3	's beathaichear thu gu beachd.
PSA.37.4	Gabh tlachd an Dia, is bheir e dhut
PSA.37.4	làn rùn do chridh' a‑chaoidh.
PSA.37.5	Do shlighe tabhair suas do Dhia;
PSA.37.5	earb ris, is bheir gu crìch.
PSA.37.6	Foillsichidh e do chòir 's do cheart,
PSA.37.6	mar sholas glan nan tràth;
PSA.37.6	Is amhlaidh mar àrd-mheadhon-là
PSA.37.6	do bhreitheanas a‑ghnàth.
PSA.37.7	Gu sàmhach fan ri Dia nan dùl,
PSA.37.7	is feith le foighid leis;
PSA.37.7	An tì na shligh' a shoirbhicheas,
PSA.37.7	na gabh-sa farmad ris:
PSA.37.7	Fa chùis an fhir a bheir gu buil
PSA.37.7	a dhroch-bheairt innleachdach.
PSA.37.8	Leig corraich dhìot, trèig fearg: chum uilc
PSA.37.8	na bi‑sa frionasach.
PSA.37.9	Oir droch dhaoin' is luchd-dèanamh uilc
PSA.37.9	glan sgathar as gu lèir:
PSA.37.9	Ach lìon ga bheil an sùil ri Dia,
PSA.37.9	buan-mhealaidh iad an tìr.
PSA.37.10	Oir feith gu fòil rè tamaill bhig,
PSA.37.10	's an droch dhuin' cha bhi ann:
PSA.37.10	'S na ionad fòs, ma bheir fa‑near,
PSA.37.10	cha bhi e fhèin no 'chlann.
PSA.37.11	Ach mealaidh daoine sèimh' am feasd
PSA.37.11	am fearann is an tìr:
PSA.37.11	Lan-shòlas bheirear dhaibh faraon,
PSA.37.11	an saoibhireachd na sìth'.
PSA.37.12	Tha 'n t‑aingidh cumadh lochd don t‑saoi,
PSA.37.12	's a' casadh fhiaclan ris.
PSA.37.13	Nì Dia air fanaid: oir dha 's lèir
PSA.37.13	gur dlùth air là a sgrios.
PSA.37.14	Na h‑aingidh tharraing iad an lann;
PSA.37.14	is chuir am bogh' air ghleus,
PSA.37.14	A leagadh aimbeartach is bhochd,
PSA.37.14	's a mharbhadh luchd deagh bheus.
PSA.37.15	An claidheamh thèid nan cridhe fhèin,
PSA.37.15	thèid air am bogha claoidh.
PSA.37.16	'S fheàrr beagan aig an duine chòir,
PSA.37.16	na saoibhreas mòr nan daoi.
PSA.37.17	Oir gàirdeanan luchd aingidheachd
PSA.37.17	mìn-bhrisear air an cruas;
PSA.37.17	Ach daoine còir is fìreanach
PSA.37.17	nì Dia an cumail suas.
PSA.37.18	Air aimsiribh nam fìreanach
PSA.37.18	is fiosrach Dia gun cheist:
PSA.37.18	An oighreachd is an seilbh faraon,
PSA.37.18	dhaibh 's maireannach am feasd.
PSA.37.19	Cha chuirear iad gu rudhadh gruaidh,
PSA.37.19	san aimsir ghàbhaidh olc:
PSA.37.19	Oir gheibh iad uil' an sàth gu leòr
PSA.37.19	an làithibh gainne 's gort'.
PSA.37.20	Ach sgriosar droch dhaoin', naimhdean Dhè,
PSA.37.20	bidh iad mar shaill nan uan:
PSA.37.20	Làn-mhillear iad, is thèid dhaibh as,
PSA.37.20	mar dheataich nach eil buan.
PSA.37.21	An iasachd gabhaidh daoine daoi,
PSA.37.21	's cha dìol a‑rìs air ais;
PSA.37.21	Am fìrean tha e tròcaireach,
PSA.37.21	is nìthear pailteas leis.
PSA.37.22	Oir meud 's a fhuair a bheannachd-san,
PSA.37.22	sìor mhealaidh iad an tìr:
PSA.37.22	'S an dream a gheibh a mhallachd-san,
PSA.37.22	lom-sgriosar iad gu lèir.
PSA.37.23	Tha Dia a' stiùradh cheumannan
PSA.37.23	an duine naomha chòir:
PSA.37.23	Is tha e gabhail tlachd is toil
PSA.37.23	da shlighe-san gu mòr.
PSA.37.24	Nan tàrladh dha gun tuiteadh e,
PSA.37.24	cha tilgear tur e sìos:
PSA.37.24	Oir tha an Tighearna le 'làimh
PSA.37.24	ga chumail suas a‑rìs.
PSA.37.25	Bha mise òg, 's a‑nis an aois:
PSA.37.25	is riamh chan fhaca mi
PSA.37.25	Na dhìobrachan an duine còir,
PSA.37.25	No shliochd ag iarraidh bìdh.
PSA.37.26	Sìor-thruacant' e, is coingheallach:
PSA.37.26	beannaicht' a shliochd a ta.
PSA.37.27	Seachain an t‑olc, is dèan am math,
PSA.37.27	is còmhnaidh gabh gu bràth.
PSA.37.28	Is toigh le Dia ceart-bhreitheanas,
PSA.37.28	a naoimh cha trèig e chaoidh;
PSA.37.28	Sìor choimhdear iad: ach sgathar sìos
PSA.37.28	droch shliochd nan daoine daoi.
PSA.37.29	Mealaidh na fìreanan an tìr;
PSA.37.29	buan-chòmhnaidh nì iad innt'.
PSA.37.30	Thig beul an t‑saoi air gliocas glan,
PSA.37.30	a theang' air rogha cainnt.
PSA.37.31	Tha lagh a Dhè na chridh' a‑staigh:
PSA.37.31	cha sleamhnaich uaith' a cheum.
PSA.37.32	Tha 'n droch dhuin' feitheamh air an t‑saoi,
PSA.37.32	ga mharbhadh is ga theum.
PSA.37.33	Chan fhàg an Tighearn e na làimh,
PSA.37.33	a dhèanamh air droch-bheairt;
PSA.37.33	Chan fhàgar ris e ann am binn,
PSA.37.33	tràth chuirear e fo cheirt.
PSA.37.34	Feith thus' air Dia, 's na shligh' gluais
PSA.37.34	is àrdaichear leis thu,
PSA.37.34	An tìr gum meal thu; is droch dhaoin'
PSA.37.34	gam milleadh chì do shùil.
PSA.37.35	An duine mallaicht' chunnaic mi
PSA.37.35	an neart, 's an inbhe mhòir,
PSA.37.35	Ga sgaoileadh fhèin a‑mach mar chraoibh,
PSA.37.35	a' fàs gu dosrach ùr;
PSA.37.36	Ach chaidh e seach, is feuch cha robh;
PSA.37.36	dh'iarr, is cha d'fhuaras e.
PSA.37.37	Amhairc is feuch gur sìth as crìoch
PSA.37.37	don duine dhìreach rèidh.
PSA.37.38	Ach sgriosar luchd an easaontais,
PSA.37.38	is thèid dhaibh as faraon:
PSA.37.38	Dì‑mhilltear agus sgathar sìos
PSA.37.38	crìoch dheireannach dhroch dhaoin'.
PSA.37.39	Ach furtachd fhìor nam fìrean fòs,
PSA.37.39	thig sin o Dhia nan dùl:
PSA.37.39	Is anns an aimsir thrioblaidich,
PSA.37.39	's e 's barrant air an cùl.
PSA.37.40	Thig treis is furtachd thuc' o Dhia,
PSA.37.40	le fuasgladh an deagh àm;
PSA.37.40	Saorar iad leis o dhaoinibh olc,
PSA.37.40	oir chuir iad muinghinn ann.
PSA.38.1	A Thighearn, ann ad chorraich mhòir
PSA.38.1	na cronaich mi gu garg;
PSA.38.1	Na dèan mo smachdachadh gu geur,
PSA.38.1	an uair a lasas d'fhearg.
PSA.38.2	Oir tha do shaighdean guineach geur
PSA.38.2	sàitht' annam fhèin gu teann:
PSA.38.2	Is orm a tha do làmh gu trom,
PSA.38.2	gam chumail sìos gach àm.
PSA.38.3	Chan eil maoin fhallaineachd am fheòil,
PSA.38.3	airson do chorraich ghèir;
PSA.38.3	Am chnàmhaibh chan eil tàmh no fois,
PSA.38.3	airson mo pheacaidh fhèin.
PSA.38.4	Oir chaidh mo pheacaidh os mo chionn;
PSA.38.4	tàid orm nan èire thruim.
PSA.38.5	Mo chreuchdan tha ro‑lobhta, 's breun;
PSA.38.5	mo ghòraich 's coireach rium.
PSA.38.6	Tha mi gu cràiteach, easlan, crom,
PSA.38.6	a' triall gach là le bròn.
PSA.38.7	Mo leasraidh làn de ghalar breun:
PSA.38.7	gun fhallaineachd am fheòil.
PSA.38.8	Tàim lag is brùit': a' bùireadh fòs
PSA.38.8	trìd an‑shocair mo chridh'.
PSA.38.9	Ad làth'r, a Dhè, tha m'uile mhiann:
PSA.38.9	chan fhalaicht' ort mo chaoidh.
PSA.38.10	Mo chridhe tha sìor phlosgartaich,
PSA.38.10	mo neart chaidh uam gu glan;
PSA.38.10	An taic ri fradharc geur mo shùl,
PSA.38.10	sin agam fòs cha d'fhan.
PSA.38.11	Tha luchd mo ghaoil 's mo chàirdean caomh
PSA.38.11	a' seasamh fad om bheum,
PSA.38.11	Mo choimhearsnaich is luchd mo phàirt,
PSA.38.11	a' teicheadh uam an cèin.
PSA.38.12	Sealg orm a tha luchd-iarraidh m'anm':
PSA.38.12	luchd-iarraidh m'uilc a‑ghnàth,
PSA.38.12	A' labhairt nithean aimhleasach,
PSA.38.12	's a' smaoineach' ceilg' gach là.
PSA.38.13	Ach mise fòs mar bhodhar mi,
PSA.38.13	nach cluinneadh guth no sgeul:
PSA.38.13	Is cosmhail mi ri duine balbh,
PSA.38.13	gun chomas fosgladh bèil.
PSA.38.14	Mar sin mar dhuine mi nach cluinn,
PSA.38.14	gun achmhasan na bheul.
PSA.38.15	Oir dh'earb mi riut, a Dhè, mo Thriath:
PSA.38.15	Dhia, freagraidh tus' am fheum.
PSA.38.16	Thubhairt mi, Chum nach maoidheadh iad,
PSA.38.16	thoir freagradh dhomh gu cas;
PSA.38.16	Is chum nach dèan iad gàirdeachas
PSA.38.16	'n tràth shleamhnaicheas mo chas.
PSA.38.17	Oir 's dlùth chum claonaidh mi, 's mo bhròn
PSA.38.17	am fhianais tha do ghnàth.
PSA.38.18	Mo lochd do innseam, is fom chiont',
PSA.38.18	mòr-aimheal ormsa tha.
PSA.38.19	Ach mheud 's a tha nan naimhdean dhomh,
PSA.38.19	's ro‑bheothail iad 's is treun;
PSA.38.19	Is luchd mo mhìoruin eucorach,
PSA.38.19	tàid lìonmhor mar an ceudn'.
PSA.38.20	'S iad sin as naimhdean dhomh gu fìor,
PSA.38.20	luchd-dìolaidh maith le olc;
PSA.38.20	Airson gu bheil mi leantainn air
PSA.38.20	an nì tha math gun lochd.
PSA.38.21	Na trèig mi, Thighearna: mo Dhia,
PSA.38.21	na bi‑sa uam an cèin.
PSA.38.22	Dhia, greas a‑chum mo chuideachaidh,
PSA.38.22	oir 's tu mo shlàinte fhèin.
PSA.39.1	Thubhairt mi, Bheir mi fhèin fa‑near
PSA.39.1	mo shlighe; 's nì mi fòs
PSA.39.1	Mo theanga choimhead mar le srèin,
PSA.39.1	air bhith don daoi am chòir.
PSA.39.2	Dh'fhan mi gu tosdach balbh am thàmh,
PSA.39.2	on nì sin fhèin bu mhaith;
PSA.39.2	Mhosgail mo thrioblaid is mo bhròn
PSA.39.2	annam gu mòr a‑staigh.
PSA.39.3	Air bhith dhomh smaoineachadh mar seo,
PSA.39.3	do ghabh mo chridhe teas:
PSA.39.3	Is las an teine: is mar seo
PSA.39.3	lem theangaidh labhair mis':
PSA.39.4	Thoir fios, a Dhè, dhomh air mo chrìch,
PSA.39.4	tomhas mo là ciod e:
PSA.39.4	Gum faighinn eòlas agus fios
PSA.39.4	cia anfhann geàrr mo rè.
PSA.39.5	Feuch rinn thu mar leud bois' mo làith',
PSA.39.5	mar neoni agad m'aois:
PSA.39.5	Gach neach da fheabhas, e gu fìor
PSA.39.5	's nì dìomhanach gun phrìs.
PSA.39.6	An samhladh brèig' a' siubhal fòs
PSA.39.6	gach duine tha gu dearbh:
PSA.39.6	Gun suaimhneas fòs gam buaireadh fhèin,
PSA.39.6	an dìomhanas gun tairbh':
PSA.39.6	A' torradh nithean, 's cur ri chèil'
PSA.39.6	mòr-bheartais air gach dòigh,
PSA.39.6	Gun fhios cò 'n t‑oighre chruinnicheas,
PSA.39.6	no mhealas iad fa‑dheòidh.
PSA.39.7	Ciod nis rim feitheam fhèin, a Dhè?
PSA.39.7	mo dhòchas dhìot do nì m'.
PSA.39.8	Saor mi om uile lochd; 's na dèan
PSA.39.8	ball-maslaidh an‑daoin' dhìom.
PSA.39.9	Dh'fhan mi am thosd, gun fhosgladh bèil,
PSA.39.9	oir leatsa rinneadh e.
PSA.39.10	Tog dhìom do bhuille, Dhè: le beum
PSA.39.10	do làimhe chlaoidheadh mi.
PSA.39.11	Tràth chronaichear leat neach ma lochd,
PSA.39.11	mar chnuimh thèid as da shnuadh:
PSA.39.11	Gu deimhinn fhèin 's fìor-dhìomhanas
PSA.39.11	gach duin' air bith den t‑sluagh.
PSA.39.12	Dhia èisd rim ùrnaigh, is rim ghlaodh;
PSA.39.12	rim dheòir ad thosd na bi;
PSA.39.12	Oir coigreach agad, is fear-cuairt,
PSA.39.12	mar m'athraichibh tha mi.
PSA.39.13	Dhia, coigil agus caomhain mi,
PSA.39.13	gum faighinn neart rim bheò
PSA.39.13	Mun siubhail mi, a' dol don eug,
PSA.39.13	's nach bi mi ann nas mò.
PSA.40.1	Dh'fheith mi le foighid mhaith ri Dia,
PSA.40.1	chrom thugam, dh'èisd mo ghuth:
PSA.40.2	Is thug e à sloc uamhainn mi,
PSA.40.2	à clàbar criadha tiugh:
PSA.40.2	Air carraig chòmhnaird chuir mo chos;
PSA.40.2	mo cheuman shocraich e;
PSA.40.3	Is òran nuadh chuir e am bheul,
PSA.40.3	gum b'e siud moladh Dhè.
PSA.40.3	Chì mòran e, 's fo eagal bi'd,
PSA.40.3	is earbaidh iad à Dia.
PSA.40.4	'S beannaicht' an duine sin gu dearbh
PSA.40.4	nì dòchas as an Triath,
PSA.40.4	Is nach gabh tlachd no toil air bith
PSA.40.4	do luchd an àrdain mhòir,
PSA.40.4	No fòs don dream a thèid a thaobh
PSA.40.4	gu ceilg, le saobhadh glòir'.
PSA.40.5	Is lìonmhor d'oibrean iongantach,
PSA.40.5	a Thighearn is a Dhè,
PSA.40.5	'S do smaointean oirnn: chan àirmhear iad
PSA.40.5	an òrdagh dhut gu rèidh:
PSA.40.5	Nan cuirinn iad an cèill gu mìn,
PSA.40.5	no fòs nan innsinn iad,
PSA.40.5	An àireamh rachadh thar mo neirt,
PSA.40.5	aig lìonmhorachd is meud.
PSA.40.6	Ofrail no ìobairt leat cha mhiann,
PSA.40.6	dh'fhosgail thu fhèin mo chluas:
PSA.40.6	Lochd-ìobairt agus ìobairt-loisgt'
PSA.40.6	cha d'iarr thu dhut chur suas.
PSA.40.7	An sin do labhair mise, feuch,
PSA.40.7	a‑nis a ta mi teachd:
PSA.40.7	An ròl' an leabhair ormsa fòs
PSA.40.7	siud sgrìobhte tha gu beachd.
PSA.40.8	'S e siud mo thlachd 's mo mhiann, a Dhè,
PSA.40.8	do thoil gun dèante leam:
PSA.40.8	Do reachd gu dearbh a tha gu buan
PSA.40.8	am chridhe staigh, 's am chom.
PSA.40.9	Air d'fhìreantachd sa choinneimh mhòir,
PSA.40.9	a Dhè, rinn mise sgeul:
PSA.40.9	Oir feuch, a Dhè, mar 's aithne dhut,
PSA.40.9	nìor chaisg mi fhèin mo bheul.
PSA.40.10	Am chridhe d'fhìreantachd nìor cheil;
PSA.40.10	ach d'fhìrinn chuir mi 'n cèill:
PSA.40.10	Do shlàint', 's do choibhneas gràdhach caomh
PSA.40.10	on t‑sluagh nìor cheil mi fhèin.
PSA.40.11	Do thròcair chaomh na cùm-sa uam,
PSA.40.11	a Thighearna gu bràth;
PSA.40.11	Do choibhneas gràdhach, d'fhìrinn fòs
PSA.40.11	gleidheadh iad mi a‑ghnàth.
PSA.40.12	Oir is do‑àireamh iad na h‑uilc
PSA.40.12	tha 'g iadhadh orm mun cuairt:
PSA.40.12	Do ghlac mo pheacaidh mi cho teann
PSA.40.12	's nach faod mi sealltainn suas:
PSA.40.12	O 's lìonmhoir' iad na falt mo chinn,
PSA.40.12	is thrèig mo chridhe mi.
PSA.40.13	Dhia, guma toil leat furtachd orm,
PSA.40.13	grad-chuidich leam, a Dhè.
PSA.40.14	Biodh nàir' is amhluadh dhaibh faraon
PSA.40.14	dom anam dh'iarras claoidh:
PSA.40.14	Ruaig orr' air ais, is rudhadh gruaidh,
PSA.40.14	lem b'àill mo chur gu dìth.
PSA.40.15	Gun àird, gun àiteach gu robh iad,
PSA.40.15	mar thuarasdal dan nàir',
PSA.40.15	A thubhairt rium gu fanaideach,
PSA.40.15	Ahà, ahà, le gàir'.
PSA.40.16	Aoibhneas is aighear do gach neach,
PSA.40.16	gad iarraidh fhèin a tha:
PSA.40.16	Is abradh iad len toigh do shlàint'
PSA.40.16	Dia guma mòr a‑ghnàth.
PSA.40.17	Ach mis', ged tha mi ainnis bochd,
PSA.40.17	smaoinichidh orm an Triath:
PSA.40.17	M'fhear-cobhair thu 's mo Shlànaighear:
PSA.40.17	moille na dèan, a Dhia.
PSA.41.1	'S beannaicht' am fear a bheir gu glic
PSA.41.1	fa‑near an duine bochd:
PSA.41.1	An uair a thrioblaid is a theinn,
PSA.41.1	bheir Dia e saor on olc.
PSA.41.2	Nì Dia a dhìon, 's a chumail beò,
PSA.41.2	is beannaicht' e san tìr:
PSA.41.2	Gu toil a naimhdean mìorunach
PSA.41.2	na tabhair e gu sìor.
PSA.41.3	Air leabaidh 'thinneis iarganaich
PSA.41.3	bheir Dia dha neart is treòir:
PSA.41.3	A leabaidh nì thu dha air fad
PSA.41.3	ri àm a thinneis mhòir.
PSA.41.4	Thubhairt mi, Dèan-sa tròcair orm,
PSA.41.4	a Thighearn is a Dhè;
PSA.41.4	Is leighis m'anam easlan bochd,
PSA.41.4	oir 'd aghaidh pheacaich mi.
PSA.41.5	Tha an dream sin as fìor-naimhdean dhomh
PSA.41.5	a' labhairt orm le beum:
PSA.41.5	O cuin a sgriosar ainm-san as,
PSA.41.5	's a thèid e sìos don eug?
PSA.41.6	Ma thig e 'm amharc, labhraidh e
PSA.41.6	cainnt dhìomhanach le bheul:
PSA.41.6	Tha chridh' a' torradh nimh a‑staigh,
PSA.41.6	's a‑muigh a' dèanamh sgèil.
PSA.41.7	Sìor-chagarsaich an cluais a chèil',
PSA.41.7	luchd m'fhuath' a ta air fad:
PSA.41.7	A' smaoineachadh 's a' cumadh lochd
PSA.41.7	am aghaidh fhèin gun stad.
PSA.41.8	Droch thinneas (deir iad) tha gu dlùth
PSA.41.8	a' leantainn ris ra bheò;
PSA.41.8	Air bhith dha nis na laigh' gu tinn,
PSA.41.8	chan èirich e nas mò.
PSA.41.9	Am fear bu charaid dìleas dhomh,
PSA.41.9	rin earbainn gach nì b'àill,
PSA.41.9	'S a dh'ith dem aran air mo bhòrd,
PSA.41.9	am aghaidh thog e shàil.
PSA.41.10	Ach thusa, Dhè, dèan tròcair orm,
PSA.41.10	is tog mi rìs an àird,
PSA.41.10	A‑chum gun tugainn luigheachd dhaibh,
PSA.41.10	is comain cheart gun dàil.
PSA.41.11	Tre seo is fiosrach mi gu beachd
PSA.41.11	gur ionmhainn leatsa mi;
PSA.41.11	Airson nach tug mo naimhdean buaidh
PSA.41.11	's nach d'rinneadh leo mo chlaoidh.
PSA.41.12	Ach mise, ann am ionracas,
PSA.41.12	's tu sheasas mi a‑ghnàth:
PSA.41.12	Am fianais fòs do ghnùise, Dhè,
PSA.41.12	gam shocrachadh gu bràth.
PSA.41.13	Iehòbhah, Dia chloinn Israeil,
PSA.41.13	beannaicht' gu robh e fhèin,
PSA.41.13	O aois gu aois gu suthainn sìor,
PSA.41.13	Amen, agus Amen.
PSA.42.1	Mar thogras fiadh na sruthan uisg'
PSA.42.1	le bùireadh àrd gu geur,
PSA.42.1	Mar sin tha m'anam plosgartaich,
PSA.42.1	ag èigheach riutsa, Dhè.
PSA.42.2	Tha tart air m'anam 'n geall air Dia,
PSA.42.2	'n geall air an Dia tha beò:
PSA.42.2	O cuin a thig 's a nochdar mi
PSA.42.2	am fianais Dhia na glòir'?
PSA.42.3	Gach là is oidhch' is iad mo dheòir
PSA.42.3	as cuibhreann dhomh 's as biadh:
PSA.42.3	An uair a their iad rium a‑ghnàth,
PSA.42.3	Càit bheil a‑nis do Dhia?
PSA.42.4	Tha m'anam air a dhòrtadh mach,
PSA.42.4	a' cuimhneachadh gach nì;
PSA.42.4	Oir chaidh mi leis a' chuideachd mhòir,
PSA.42.4	dol leo gu teampall Dè;
PSA.42.4	Seadh, chaidh mi leo le gàirdeachas,
PSA.42.4	is moladh fòs le chèil',
PSA.42.4	Seadh, leis a' chuideachd sin a bha
PSA.42.4	a' coimhead làithean fèill'.
PSA.42.5	O m'anam! cuim' a leagadh thu
PSA.42.5	le dìobhail misnich sìos?
PSA.42.5	Is cuim' a bheil thu 'n taobh staigh dhìom
PSA.42.5	fo thrioblaid is fo sgìos?
PSA.42.5	Cuir dòchas daingeann ann an Dia,
PSA.42.5	oir fhathast molam e,
PSA.42.5	Airson na furtachd is na slàint'
PSA.42.5	thig dhomh o aodann rèidh.
PSA.42.6	Thuit m'anam annam sìos, a Dhè,
PSA.42.6	ghrad-chuimhnich mi 'n sin ort;
PSA.42.6	O thalamh Iòrdain, Hermoin àird,
PSA.42.6	o Mhitsar fòs nan cnoc.
PSA.42.7	Le fuaim do shruthan uisge fhèin,
PSA.42.7	tha doimhn' air dhoimhne gairm:
PSA.42.7	Do stuaighean, is do thonnan àrd'
PSA.42.7	dol tharam tha le toirm.
PSA.42.8	Ordaichidh Dia de ghràsaibh dhomh
PSA.42.8	a choibhneas anns an lò:
PSA.42.8	San oidhche nì mi guidhe 's ceòl
PSA.42.8	ri Dia a chùm mi beò.
PSA.42.9	Mo charraig, cuim' a thrèig thu mi?
PSA.42.9	ri Dia a deir mi fhèin:
PSA.42.9	Is cuim' a bheil mi triall fo bhròn,
PSA.42.9	bhrìgh fòirneart m'eascair thrèin?
PSA.42.10	Mar lann am chnàmhaibh, m'eascairdean
PSA.42.10	toirt toibheim dhomh a ta:
PSA.42.10	Tràth their iad rium gu fanaideach,
PSA.42.10	Càit bheil do Dhia? gach là.
PSA.42.11	O m'anam, cuim' a leagadh thu,
PSA.42.11	le dìobhail misnich sìos?
PSA.42.11	Is cuim' a bheil thu 'n taobh staigh dhìom
PSA.42.11	fo aimheal is fo sgìos?
PSA.42.11	Cuir dòchas daingeann ann an Dia:
PSA.42.11	oir molam e a‑ghnàth.
PSA.42.11	O 's e as slàinte do mo ghnùis,
PSA.42.11	is e mo Dhia gu bràth.
PSA.43.1	Cùm cothrom rium, is tagair fhèin
PSA.43.1	mo chùis, on fhineach olc,
PSA.43.1	On eucorach, 's o fhear na ceilg';
PSA.43.1	Dhè, saor-sa mi on lochd.
PSA.43.2	Carson a thilg thu mise uat,
PSA.43.2	's gur tu mo Dhia 's mo threòir?
PSA.43.2	Carson bhrìgh fòirneart m'eascairde,
PSA.43.2	an siùbhlam fhèin fo bhròn?
PSA.43.3	Dhia, d'fhìrinn is do sholas glan
PSA.43.3	leig thugam iad a‑mach:
PSA.43.3	Gam sheòladh chum do thulaich naoimh,
PSA.43.3	's mo thabhairt chum do theach.
PSA.43.4	'N sin racham dh'ionnsaigh altair Dhè,
PSA.43.4	an Dè sin m'aoibhneis mhòir:
PSA.43.4	Air clàrsaich bhinn do mholam thu
PSA.43.4	O Dhia, mo Dhia na glòir'.
PSA.43.5	O m'anam, cuim' a leagadh thu,
PSA.43.5	le dìobhail misnich sìos?
PSA.43.5	Is cuim' a bheil thu 'n taobh staigh dhìom
PSA.43.5	fo aimheal is fo sgìos?
PSA.43.5	Cuir dòchas daingeann ann an Dia;
PSA.43.5	oir molam e a‑ghnàth;
PSA.43.5	O 's e as slàinte do mo ghnùis,
PSA.43.5	is e mo Dhia gu bràth.
PSA.44.1	Ler cluasaibh chuala sinn, a Dhè;
PSA.44.1	ar sinnsir chuir an cèill
PSA.44.1	Na gnìomharan a rinneadh leat,
PSA.44.1	nan aimsir, fad o chèin.
PSA.44.2	Led làimh mar thilg thu mach na slòigh,
PSA.44.2	is iadsan chuir nan àit:
PSA.44.2	Mar rinn thu air na cinnich claoidh,
PSA.44.2	ach dhaibhsan thug an sàth.
PSA.44.3	Oir sealbh san tìr cha d'fhuaireadh leo
PSA.44.3	len claidheamh no len loinn;
PSA.44.3	Cha mhò a rinn an gàirdean fhèin
PSA.44.3	an teasairginn nan teinn:
PSA.44.3	Ach do làmh dheas thug dhaibh a' bhuaidh,
PSA.44.3	do ghàirdean neartmhor treun,
PSA.44.3	Is solas glan do ghnùis', a chionn
PSA.44.3	gun tug thu dhaibhsan spèis.
PSA.44.4	Oir 's tusa fhèin, a Dhia nam feart,
PSA.44.4	mo Thighearn is mo Rìgh:
PSA.44.4	Furtachd do Iàcob òrdaich uat,
PSA.44.4	is fuasgail air gun dìth.
PSA.44.5	'S ann tre do neart-sa leagar sìos
PSA.44.5	na h‑uile 's naimhdean dhuinn:
PSA.44.5	Tre d'ainm-sa saltraidh sinn gu làr
PSA.44.5	an dream a dh'èireas rinn.
PSA.44.6	Oir as mo bhogh' cha dèan mi bun,
PSA.44.6	chan fhurtachd dhomh mo lann.
PSA.44.7	Ach 's tusa nàraich luchd ar fuath',
PSA.44.7	or naimhdibh shaor thu sinn.
PSA.44.8	Air feadh an là 's ann ann an Dia
PSA.44.8	a nì sinn uaill is glòir:
PSA.44.8	Is d'ainm-sa fòs air feadh gach linn,
PSA.44.8	àrd-mholaidh sinn gu mòr.
PSA.44.9	Ach rinn thu nis ar tilgeadh dhìot,
PSA.44.9	is nàraich thusa sinn:
PSA.44.9	'S a‑mach ler n‑armailtibh 's ler feachd
PSA.44.9	chan eil thu fhèin dol leinn.
PSA.44.10	Gu teicheadh chuir thu sinn air ais,
PSA.44.10	on nàmhaid gheur sa chath:
PSA.44.10	Is luchd ar mìoruin tha dhaibh fhèin
PSA.44.10	a' dèanamh creich' is sgath'.
PSA.44.11	Mar chaoraich thug thu sinn nar biadh;
PSA.44.11	measg chinneach sgaoileadh sinn.
PSA.44.12	Reic thu do phoball fhèin gun fhiach,
PSA.44.12	's gun mheud air maoin dan cinn.
PSA.44.13	Do rinn thu toibheum dhinn gu truagh
PSA.44.13	dar coimhearsnaich gu lèir;
PSA.44.13	Ball-fanaid do na bheil mun cuairt,
PSA.44.13	's ball-magaidh mar an ceudn'.
PSA.44.14	Am measg nan Geintileach air fad,
PSA.44.14	gnàth-fhacal rinn thu dhinn;
PSA.44.14	'S am measg a' phobaill anns gach àit
PSA.44.14	nar n‑adhbhar crathadh cinn.
PSA.44.15	Tha m'amhluadh is mo mhasladh geur
PSA.44.15	am fhianais fhèin a‑ghnàth,
PSA.44.15	Rinn nàir' is rudhadh fòs mo ghruaidh
PSA.44.15	m'fhalach gu truagh gach là.
PSA.44.16	'S e sin mo chor thaobh guth an fhir
PSA.44.16	a chàineas mi gu h‑olc,
PSA.44.16	'S a spreigeas mi; 's a‑thaobh an nàmh,
PSA.44.16	's an dìoghaltaich gu lochd.
PSA.44.17	Siud uile ge do thàinig oirnn,
PSA.44.17	nìor dhearmaid sinne thu;
PSA.44.17	Cha d'rinn sinn breug no briseadh claon
PSA.44.17	'n aghaidh do chùmhnaint dhlùth.
PSA.44.18	Cha d'aom ar n‑aigne uatsa riamh,
PSA.44.18	ar cridh' cha deach air cùl:
PSA.44.18	Od shlighe cha do chlaon ar cos
PSA.44.18	's cha deach air seachran iùil;
PSA.44.19	An ionad-dhràgon ge do phronn
PSA.44.19	thu sinne sìos gu làr,
PSA.44.19	Is ge do dh'fhalaich thusa sinn
PSA.44.19	le sgàil is dubhar bàis.
PSA.44.20	Mas e gun leig sinn as ar cuimhn'
PSA.44.20	ainm uasal àrd ar Dia,
PSA.44.20	No gu dia eile coimheach brèig'
PSA.44.20	ar làmh ma shìn sinn riamh:
PSA.44.21	Nach rannsaich Dia seo fhèin a‑mach?
PSA.44.21	oir aige tha làn-fhios
PSA.44.21	Air diamhaireachd a' chridhe staigh,
PSA.44.21	gach car a th'ann is cleas.
PSA.44.22	Oir, air do shon-sa mharbhadh sinn,
PSA.44.22	air feadh an là gu lèir,
PSA.44.22	'S mar chaoraich tha sinn air ar meas,
PSA.44.22	a chasgaireadh gu geur.
PSA.44.23	Mosgail; carson a chaidleas tu?
PSA.44.23	Dhia, fairich as do shuain;
PSA.44.23	gu bràth na tilg-sa sinn a‑mach,
PSA.44.23	na triall-sa fada uainn.
PSA.44.24	Ciod uim' am falaich thu do ghnùis?
PSA.44.24	ciod uim' an dearmaid thu
PSA.44.24	Ar n‑àmhghar, is ar n‑èiginn mhòr
PSA.44.24	tha 'g iadhadh oirnn gu dlùth?
PSA.44.25	Oir chrom ar n‑anam sìos don ùir,
PSA.44.25	ar brù ri talamh theann.
PSA.44.26	Ad thròcair èirich, cuidich leinn,
PSA.44.26	is furtaich oirnn san àm.
PSA.45.1	Deagh adhbhar òrain naoimh is ciùil
PSA.45.1	a' deachdadh tha mo chridh':
PSA.45.1	Is labhram air na nithibh sin
PSA.45.1	a rinn mi fhèin don Rìgh:
PSA.45.1	Mar pheann an làimh fir-sgrìobhaidh dheis
PSA.45.1	a chuireas sìos gu luath,
PSA.45.1	Is amhlaidh sin, mo theanga tha
PSA.45.1	air d'urram àrd a' luaidh.
PSA.45.2	Is maisich' thu na clann nan daoin';
PSA.45.2	gràs dhòirteadh ann ad bheul:
PSA.45.2	Is air an adhbhar sin rinn Dia
PSA.45.2	do bheannachadh gach ial.
PSA.45.3	Deasaich do chlaidheamh air do leis,
PSA.45.3	O thus', a ghaisgich mhòir:
PSA.45.3	Led chumhachd is led mhòralachd,
PSA.45.3	le greadhnachas is glòir.
PSA.45.4	Bhrìgh fìrinn, suairceis, agus ceirt,
PSA.45.4	marcaich gu buadhach àrd,
PSA.45.4	Is nithean uamhar teagaisgidh
PSA.45.4	do dheaslàmh dhut 's gach àit.
PSA.45.5	Rachadh do shaighdean geur' gu cridh'
PSA.45.5	gach eascaraid an Rìgh:
PSA.45.5	Tre sin am poball tuitidh fo'd,
PSA.45.5	is nìthear leat an claoidh.
PSA.45.6	Gu suthainn is gu sìorraidh tha
PSA.45.6	do chathair àrd, a Dhè:
PSA.45.6	Slat-shuaicheantais do rìoghachd-sa
PSA.45.6	is slat ro‑chothrom i.
PSA.45.7	O 's ionmhainn leatsa còir is ceart,
PSA.45.7	is thug thu fuath don olc;
PSA.45.7	Os cionn do chompanach chuir Dia,
PSA.45.7	do Dhia-s', ol' aoibhneis ort.
PSA.45.8	Den alos, mhirr, is chasia,
PSA.45.8	od aodach fàile thèid:
PSA.45.8	Leo siud do chuir iad aoibhneas ort,
PSA.45.8	od lùchairt geal mar dheud.
PSA.45.9	Am measg do mhnathan urramach
PSA.45.9	tha nigheanan nan rìgh:
PSA.45.9	'S an òr na h‑Ophir, air do dheis,
PSA.45.9	do bhan-rìgh seasaidh i.
PSA.45.10	A nighean, èisd is amhairc fòs,
PSA.45.10	is crom-sa sìos do chluas;
PSA.45.10	Taigh d'athar, is do mhuinntir fhèin
PSA.45.10	na cuimhnich à seo suas.
PSA.45.11	Gabhaidh mar sin an rìgh làn-toil
PSA.45.11	dod àille thlachdmhor fhèin:
PSA.45.11	Oir 's e do Thighearn is do Thriath,
PSA.45.11	thoir urram dha is gèill.
PSA.45.12	Thig nighean Thìruis thugad fòs,
PSA.45.12	le tìodhlacaibh gu tric;
PSA.45.12	'S na daoine saoibhir tha nam measg
PSA.45.12	ag aslach gràis is iochd.
PSA.45.13	Nighean an rìgh gu dearbh a‑staigh,
PSA.45.13	tha uile làn de ghlòir:
PSA.45.13	Tha 'culaidh aodaich uimpe fòs,
PSA.45.13	air obrachadh le òr.
PSA.45.14	Am brat de obair ghrèis le snàth'd,
PSA.45.14	bheirear i gus an rìgh:
PSA.45.14	Thig thugad luchd a coimheadachd,
PSA.45.14	's a maighdeannan na dèidh.
PSA.45.15	Thèid iad gu cùirt an rìgh a‑steach,
PSA.45.15	ait, aoibhneach bheirear iad.
PSA.45.16	Airson do shinnsir bidh do chlann
PSA.45.16	mar phrionnsaibh anns gach àit.
PSA.45.17	D'ainm glòrmhor do gach linn a thig,
PSA.45.17	air chuimhne cuiridh mi:
PSA.45.17	Is bheir mar sin am poball dhut
PSA.45.17	àrd-mholadh feadh gach rè.
PSA.46.1	'S e Dia as tèarmann dhuinn gu beachd,
PSA.46.1	ar spionnadh e 's ar treis:
PSA.46.1	An aimsir carraid agus teinn,
PSA.46.1	ar cobhair e ro‑dheas.
PSA.46.2	Mar sin ged ghluaist' an talamh trom,
PSA.46.2	chan adhbhar eagail dhuinn:
PSA.46.2	Ged thilgeadh fòs na slèibhtean mòr'
PSA.46.2	am buillsgean fairg' is tuinn.
PSA.46.3	Na h‑uisgeachan le beucaich bhuirb,
PSA.46.3	ged rachadh thar a chèil':
PSA.46.3	Len ataireachd ged bhiodh air chrith
PSA.46.3	na beanntan àrd' gu lèir.
PSA.46.4	Tha abhainn ann, le 'sruthaibh sèimh',
PSA.46.4	nì cathair Dhè ro‑ait;
PSA.46.4	Fìor àite naomh an tì as àird',
PSA.46.4	am bheil sìor-chòmhnaidh aig'.
PSA.46.5	Tha Dia na meadhon innte staigh;
PSA.46.5	mar sin cha ghluaisear i;
PSA.46.5	Oir cuideachadh is còmhnadh leath'
PSA.46.5	's e Dia gu moch a nì.
PSA.46.6	Do ghabh na cinnich boil', is ghluais
PSA.46.6	na rìoghachdan gu cas:
PSA.46.6	Air cur do Dhia a ghuth a‑mach,
PSA.46.6	do leagh an talamh as.
PSA.46.7	Tha Dia nan sluagh leinn fhèin a‑ghnàth;
PSA.46.7	Dia Iàcoib 's tèarmann dhuinn.
PSA.46.8	Thigibh, is faicibh oibrean Dhè,
PSA.46.8	gach sgrios air talamh rinn.
PSA.46.9	Gu iomall fòs an domhain mhòir
PSA.46.9	an cogadh nì e chosg:
PSA.46.9	Am bogha bhris, an t‑sleagh do gheàrr,
PSA.46.9	an carbad-cogaidh loisg.
PSA.46.10	Bibh sàmhach, 's tuigibh gur mi Dia:
PSA.46.10	àrdaichear mi gu sìor
PSA.46.10	Am measg nan sluagh, biodh urram dhomh
PSA.46.10	air feadh gach uile thìr.
PSA.46.11	Tha Dia nan sluagh ri còmhnadh leinn,
PSA.46.11	's an còmhnaidh air ar crann:
PSA.46.11	Is e Dia Iàcoib 's tèarmann dhuinn,
PSA.46.11	dar furtachd anns gach àm.
PSA.47.1	Buailibh ur basan, uile shlòigh,
PSA.47.1	tha chòmhnaidh anns gach àit;
PSA.47.1	Le guth 's le gàirdeachas do Dhia,
PSA.47.1	suas togaibh iolach àrd:
PSA.47.2	Oir Dia ro‑àrd is uamhann e;
PSA.47.2	Rìgh mòr os cionn gach tìr'.
PSA.47.3	Am poball cuiridh e for smachd,
PSA.47.3	for cois na slòigh gu lèir.
PSA.47.4	Mòrachd Iàcoib don tug e gràdh,
PSA.47.4	mar oighreachd dhuinne thagh:
PSA.47.5	Chaidh Dia le caithreim àrd a‑suas,
PSA.47.5	le trompaid 's fuaimneach bladh.
PSA.47.6	Seinnibh do Dhia, seinn moladh: seinn
PSA.47.6	dar Rìgh, seinn moladh binn:
PSA.47.7	Oir 's Rìgh Dia mòr os cionn gach tìr',
PSA.47.7	seinn dha gu h‑eòlach grinn.
PSA.47.8	Tha Dia na shuidh' na chathair naoimh;
PSA.47.8	's e 's Rìgh air cinnich ann.
PSA.47.9	Prionnsan nan sluagh do chruinnich iad,
PSA.47.9	poball Dhè Abrahàim;
PSA.47.9	Airson gur le Iehòbhah mhàin
PSA.47.9	sgiath dhìdein do gach tìr:
PSA.47.9	'S e fhèin as àird' 's as urramaich',
PSA.47.9	's dha dlighear moladh sìor.
PSA.48.1	Is mòr Iehòbhah, Dia nam feart,
PSA.48.1	an cathair àird ar Dia;
PSA.48.1	Is air sliabh àrd a naomhachd fhèin,
PSA.48.1	ionmholta chaoidh an Triath.
PSA.48.2	Beinn Shioin 's brèagh' a suidheachadh,
PSA.48.2	aoibhneas gach fearainn i;
PSA.48.2	Is dlùth dhi air an taobh mu thuath,
PSA.48.2	tha cathair an Ard-Rìgh.
PSA.48.3	Aithnichear Dia na lùchairtibh,
PSA.48.3	mar thèarmann anns gach airc.
PSA.48.4	Oir feuch, tràth bha na rìghrean cruinn,
PSA.48.4	le chèile ghabh iad thart'.
PSA.48.5	Chunnaic iad siud, is b'ioghnadh leo,
PSA.48.5	le cabhaig dheifrich as.
PSA.48.6	Ghlac eagal iad an sin, is pian,
PSA.48.6	mar mhnaoi ri saoth'r gu cas.
PSA.48.7	Cabhlach Tharsis le gaoith an ear,
PSA.48.7	mìn-bhrisear leat gu luath.
PSA.48.8	Mar chual', is amhlaidh chunnaic sinn,
PSA.48.8	am baile Rìgh nan sluagh.
PSA.48.8	Am bail' ar Dè; 's e Dia gu bràth
PSA.48.8	nì daingeann e le neart.
PSA.48.9	Ad theampall, air do choibhneas caomh,
PSA.48.9	Dhia, smaoinich sinn gu ceart.
PSA.48.10	Mar d'ainm, is amhlaidh sin do chliù,
PSA.48.10	gu crìch na talmhainn tha:
PSA.48.10	Do dheaslàmh làn de fhìreantachd,
PSA.48.10	Dhia, anns gach beairt a‑ghnàth.
PSA.48.11	Beinn Shioin guma aoibhinn i,
PSA.48.11	is Nighean Iùdah ait,
PSA.48.11	Airson do bhreitheanas, a Dhè,
PSA.48.11	tha cothromach is ceart.
PSA.48.12	Siùbhlaibh mu thimcheall Shioin naoimh,
PSA.48.12	is cuairtchibh i maraon:
PSA.48.12	Airmhibh a baidealan gu dlùth,
PSA.48.12	's a turaidean, gach aon.
PSA.48.13	Thugaibh fa‑near a bàbhain bhrèagh',
PSA.48.13	's a caisteil àrd' le beachd:
PSA.48.13	Chum sin gun cuireadh sibh an cèill
PSA.48.13	don àl a tha ri teachd.
PSA.48.14	Oir 's e an Dia seo fhèin ar Dia
PSA.48.14	gu sìorraidh is gu bràth:
PSA.48.14	'S e fòs a stiùras sinn gu ceart
PSA.48.14	gu uair is àm ar bàis.
PSA.49.1	Eisdibh-se seo, gach uile shluagh,
PSA.49.1	na bheil sa chruinne-chè:
PSA.49.2	Is cluinnibh eadar mhòr is bheag,
PSA.49.2	mas bochd no beartach e.
PSA.49.3	Air tuigse smaoinichidh mo chridh',
PSA.49.3	air gliocas thig mo bheul.
PSA.49.4	Aomaidh mo chluas gu samhlachaibh:
PSA.49.4	nochdam cainnt dhorch air teud.
PSA.49.5	Droch làithean cuim' am b'eagal leam
PSA.49.5	gun cuirinn iad an suim,
PSA.49.5	Mòr-aingidheachd is lochd mo shal
PSA.49.5	tràth dh'iadh iad orm gu cruinn?
PSA.49.6	Na daoine sin 'n saoibhreas mòr
PSA.49.6	tha dèanamh dòigh is treis',
PSA.49.6	Is ann an lìonmhorachd an stòir
PSA.49.6	a tha ro‑bhòsdail leis.
PSA.49.7	A bhràth'r chan fhuasgail neach dhiubh siud
PSA.49.7	à gàbhadh no à pèin,
PSA.49.7	A thabhairt èirig as do Dhia,
PSA.49.7	chan fhaodar leis na fheum:
PSA.49.8	(Oir saors' an anma 's prìseil e,
PSA.49.8	sguiridh e 'm feasd gu beachd:)
PSA.49.9	Gum maireadh e gu sìorraidh beò,
PSA.49.9	's nach faiceadh truaillidheachd.
PSA.49.10	Oir chì e fòs na daoine glic',
PSA.49.10	's an dream air dhìobhail cèill;
PSA.49.10	'S na h‑ùmaidh, fàgail toic do chàch,
PSA.49.10	is faghail bàis iad fhèin.
PSA.49.11	'S e 'n smaoineachadh gum mair an taigh,
PSA.49.11	's an còmhnaidh feadh gach rè,
PSA.49.11	A' tabhairt air am fearann ainm,
PSA.49.11	a rèir an ainme fhèin.
PSA.49.12	Gidheadh, an duin' an urram mòr
PSA.49.12	cha mhair e ann gu buan:
PSA.49.12	Ach amhlaidh mar an t‑ainmhidh truagh
PSA.49.12	chum bàis a shiùbhlas uainn.
PSA.49.13	An slighe siud ge gòrach i,
PSA.49.13	taitnidh an cainnt rin sliochd.
PSA.49.14	Mar chaoraich dol san uaigh tha iad,
PSA.49.14	nam biadh don bhàs gun iochd:
PSA.49.14	Na fìreanaich gheibh os an cionn
PSA.49.14	làn-uachdranachd gu moch,
PSA.49.14	'S nan ionad-còmhnaidh anns an uaigh,
PSA.49.14	seargaidh an àill' 's an dreach.
PSA.49.15	Bheir Dia dom anam fuasgladh saor
PSA.49.15	o chumhachd bàis is uaigh',
PSA.49.15	Oir gabhaidh e mi thuige fhèin,
PSA.49.15	gam theasairginn le buaidh.
PSA.49.16	An uair a nìthear saoibhir neach,
PSA.49.16	na glacadh faitcheas thu;
PSA.49.16	'S an t‑àm a chinneas glòir a theach,
PSA.49.16	na cuireadh siud ort tnù.
PSA.49.17	Oir nuair a shiùbhlas e don eug,
PSA.49.17	aon nì cha toir e leis:
PSA.49.17	'S an uair a thèid e sìos don uaigh,
PSA.49.17	a ghlòir cha lean i ris.
PSA.49.18	Seadh anam ge do bheannaich e
PSA.49.18	am feadh a bha e beò;
PSA.49.18	'S thusa, ma nì thu math dhut fhèin,
PSA.49.18	o dhaoinibh gheibh thu glòir.
PSA.49.19	Gu àl a shinnsir siùbhlaidh e,
PSA.49.19	solas chan fhaic gu bràth.
PSA.49.20	An duin' an urram, 's e gun chèill,
PSA.49.20	mar ainmhidh gheibh e bàs.
PSA.50.1	Labhair an Dia Iehòbhah treun,
PSA.50.1	an talamh ghairm gu lèir,
PSA.50.1	On àird an ear gu àird an iar,
PSA.50.1	o èirigh gu laigh' grèin';
PSA.50.2	A Sion àrd, as foirfe mais',
PSA.50.2	do dhealraich Dia nam feart.
PSA.50.3	Oir thig ar Dia 's cha bhi na thosd,
PSA.50.3	ach labhraidh e le neart:
PSA.50.3	Thèid teine millteach ro a ghnùis,
PSA.50.3	a' lasadh suas gu garg:
PSA.50.3	'S ma thimcheall-san gu doineannach,
PSA.50.3	bidh e na chaoiribh dearg'.
PSA.50.4	Air talamh, is air nèamh nan neul,
PSA.50.4	àrd-ghairmidh e gu treun,
PSA.50.4	Gun tugadh e ceart-bhreitheanas
PSA.50.4	air uile phoball fhèin.
PSA.50.5	Am ionnsaigh cruinnichibh mo naoimh,
PSA.50.5	is tionailibh an dream
PSA.50.5	A rinn gu dìleas is gu dlùth,
PSA.50.5	le ìobairt, cùmhnant leam.
PSA.50.6	A cheartas-san nì nèamh nan neul
PSA.50.6	a chur an cèill na àm:
PSA.50.6	Oir 's e Iehòbhah fhèin gu beachd
PSA.50.6	as aon àrd-bhritheamh ann.
PSA.50.7	Mo phoball Isra'l èisdibh rium,
PSA.50.7	is labhraidh mi gu ceart;
PSA.50.7	Ad aghaidh togam fianais fhìor,
PSA.50.7	's mi Dia, do Dhia gu beachd.
PSA.50.8	Mud ofrailibh chan agram thu,
PSA.50.8	no fòs mud ìobairt-loisgt',
PSA.50.8	Oir 'm fhianais thug thu iad a‑ghnàth,
PSA.50.8	is fhuaras iad gun fhois.
PSA.50.9	Oir as do thaigh cha ghabhainn uat
PSA.50.9	mar ìobairt biorach bò;
PSA.50.9	'S cha ghabhainn gobhar fhireann fòs
PSA.50.9	mar ofrail as do chrò.
PSA.50.10	Gach ainmhidh beò a tha an coill'
PSA.50.10	is leamsa sin gu lèir,
PSA.50.10	'S na h‑uile sprèidh air mìle cnoc,
PSA.50.10	tha 'g ionaltradh air feur.
PSA.50.11	An eunlaith 's aithne dhomh air fad,
PSA.50.11	tha 'g itealaich feadh bheann:
PSA.50.11	'S leam gach fiadh-bheathach uile fòs,
PSA.50.11	feadh gharbhlaich agus ghleann.
PSA.50.12	Geur-acras nam biodh orm, no gort,
PSA.50.12	cha chuirinn dhuts' an cèill,
PSA.50.12	Oir 's leam an domhan mun iadh grian,
PSA.50.12	is na bheil ann gu lèir.
PSA.50.13	Fuil ghobhar 'n e gun òlainn uat?
PSA.50.13	feòil tharbh an ithinn i?
PSA.50.14	Ioc ìobairt-bhuidheachais do Dhia,
PSA.50.14	's do bhòidean don Ard-Rìgh.
PSA.50.15	An là do thrioblaid is do theinn,
PSA.50.15	goir orm an sin gu ceart:
PSA.50.15	Ort fuasglam, is bheir thusa glòir
PSA.50.15	dom ainm-s' a chuidich leat.
PSA.50.16	Ach ris an droch dhuin' labhraidh Dia,
PSA.50.16	Mo statuin chur an cèill
PSA.50.16	Am buineadh dhut, no ghabhail fòs
PSA.50.16	mo chùmhnaint ann ad bheul;
PSA.50.17	Dom achmhasan o thug thu fuath,
PSA.50.17	's an spèis riamh e nìor chuir;
PSA.50.17	Ach thilg mo bhriathran air do chùl,
PSA.50.17	gan diùltadh uat gu tur?
PSA.50.18	Tràth chunnaic thu an gadaich' dàn,
PSA.50.18	dh'aontaich thu leis na olc:
PSA.50.18	'S le luchd an adhaltranais a‑rìs,
PSA.50.18	b'fhear-comainn thu nan lochd.
PSA.50.19	Do theanga thug thu chumadh brèig',
PSA.50.19	chum uilc thug thu do bheul.
PSA.50.20	Dod bhràthair shuidh thu thabhairt guth;
PSA.50.20	's do mhac do mhàthar beum'.
PSA.50.21	Na nithean seo do rinneadh leat,
PSA.50.21	is dh'fhan mi dhìot am thosd;
PSA.50.21	Is shaoil thu mar a tha thu fhèin,
PSA.50.21	gum b'amhlaidh mi gach achd:
PSA.50.21	Ach cronaicheam do pheacaidh dhut,
PSA.50.21	ad amharc cuiream iad;
PSA.50.21	A‑chum gum faiceadh do dhà shùil,
PSA.50.21	nach fal'chear ormsa beud.
PSA.50.22	O sibhs', a dhream nach cuimhnich Dia,
PSA.50.22	nis tuigibh seo na àm;
PSA.50.22	Mun dèan mi liodart oirbh gu cas,
PSA.50.22	gun neach dur furtachd ann.
PSA.50.23	An tì bheir ìobairt-mholaidh uaith',
PSA.50.23	's e sin bheir dhòmhsa glòir:
PSA.50.23	Oir nochdam slàinte Dhè don fhear
PSA.50.23	a ghluaiseas mar as còir.
PSA.51.1	Dèan tròcair orm, a Dhia nan gràs,
PSA.51.1	gu h‑iochdmhor saor-sa mis';
PSA.51.1	Rèir lìonmhorachd do thròcair chaoimh,
PSA.51.1	glan as m'uil' easaontas.
PSA.51.2	Gu h‑iomlan ionnail mi om lochd,
PSA.51.2	glan mi om chiont' ad ghràdh:
PSA.51.3	Oir tha mi 'g aidmheil m'easaontais,
PSA.51.3	's lèir dhomh mo lochd a‑ghnàth.
PSA.51.4	Ad aghaidh, 'd aghaidh fhèin a‑mhàin;
PSA.51.4	do pheacaich mi gu trom,
PSA.51.4	Is ann ad fhianais fhèin, a Dhè,
PSA.51.4	an t‑olc seo rinneadh leam:
PSA.51.4	Do chum air labhairt dhut a‑mach,
PSA.51.4	gum biodh tu cothromach:
PSA.51.4	'S gum biodh tu glan tràth bheir thu breith,
PSA.51.4	is ceart neo-eucorach.
PSA.51.5	Am peacadh, feuch, do dhealbhadh mi,
PSA.51.5	is ann an cionta fòs
PSA.51.5	Do ghabh mo mhàthair mi na broinn,
PSA.51.5	tràth ghineadh mi o thòs.
PSA.51.6	An taobh a‑staigh don chridhe, feuch,
PSA.51.6	an fhìrinn 's ionmhainn leat:
PSA.51.6	San ionad fhalaicht' bheir thu orm
PSA.51.6	gun tuig mi gliocas ceart.
PSA.51.7	Le hiosop dèan-sa mise glan,
PSA.51.7	is bitheam glan gu beachd;
PSA.51.7	Dèan m'ionnlad fòs, mar sin bidh mi
PSA.51.7	nas gile dhut na sneachd.
PSA.51.8	Guth subhachais thoir orm gun cluinn,
PSA.51.8	is fonn an aoibhneis ait;
PSA.51.8	Mar sin nì gàirdeachas gu mòr
PSA.51.8	na cnàmhan bhriseadh leat.
PSA.51.9	Om pheacaibh is o m'easaontais
PSA.51.9	falaich do ghnùis, a Dhè;
PSA.51.9	Mo sheachrain is m'uil' eucoir fòs
PSA.51.9	glan thusa uam gu rèidh.
PSA.51.10	Dhia, cruthaich annam cridhe glan;
PSA.51.10	ath-nuadhaich spiorad ceart.
PSA.51.11	Na tilg od shealladh mi; 's na buin
PSA.51.11	do spiorad naomha leat.
PSA.51.12	Is aisig dhomh ùr‑ghàirdeachas
PSA.51.12	do shlàinte chàirdeil fhèin;
PSA.51.12	Is dèan-sa fòs mo chumail suas,
PSA.51.12	led spiorad saor gu treun.
PSA.51.13	'N sin teagaisgeam do shlighe, Dhè,
PSA.51.13	don dream a bhris do reachd;
PSA.51.13	Is tillear riut le aithreachas
PSA.51.13	na peacaich thruagh' gu beachd.
PSA.51.14	O chionta fola saor-sa mi,
PSA.51.14	O Dhia, a Dhè mo shlàint':
PSA.51.14	Seinnidh gu h‑àrd air d'fhìreantachd
PSA.51.14	mo theanga anns gach àit.
PSA.51.15	Mo bhilean, tha air druideadh suas,
PSA.51.15	fosgail, a Dhè nan gràs;
PSA.51.15	An sin do mholadh le mo bheul
PSA.51.15	cuiridh mi 'n cèill gu h‑àrd.
PSA.51.16	Oir ìobairtean chan iarrar leat,
PSA.51.16	no bheirinn dhut gach rè:
PSA.51.16	An ofrail-loisgte fòs air bith
PSA.51.16	chan eil do thlachd, a Dhè.
PSA.51.17	An spiorad briste, tùirseach, trom,
PSA.51.17	siud ìobairt Dhè nan dùl:
PSA.51.17	Ri cridhe briste brùit', a Dhè,
PSA.51.17	gu bràth cha chuir thu cùl.
PSA.51.18	Ad dheagh-ghean dèan-sa math, a Dhia,
PSA.51.18	air Sion do chnoc fhèin:
PSA.51.18	Ballan Ierusaleim gu luath,
PSA.51.18	tog suas led làimh gu treun.
PSA.51.19	'N sin taitnidh ìobairt cheartais riut,
PSA.51.19	ofrail, 's làn ofrail-loisgt';
PSA.51.19	'N sin bheirear colpaich dhutsa suas,
PSA.51.19	air d'altair naomh gun fhois.
PSA.52.1	Ciod uime 'n dèan thu, ghaisgich thrèin,
PSA.52.1	uaill as an olc gu mòr?
PSA.52.1	Mairidh am feasd gun cheann, gun chrìch,
PSA.52.1	deagh mhaitheas Rìgh na glòir'.
PSA.52.2	Do theang' a' dealbh an aimhleis chlaoin;
PSA.52.2	chum ceilg' mar ealtainn ghèir.
PSA.52.3	Is annsa leat an t‑olc na math,
PSA.52.3	is breug na briathran fìor.
PSA.52.4	A theanga chealgach, 's ionmhainn leat
PSA.52.4	gach facal millteach olc.
PSA.52.5	Nì Dia gu sìorraidh mar an ceudn'
PSA.52.5	làn-sgrios a tharraing ort:
PSA.52.5	Glan-sgathar thu, is as do theach
PSA.52.5	grad-spìonar thu gu tur,
PSA.52.5	A talamh is à tìr nam beò
PSA.52.5	buainear do fhreumh à bun.
PSA.52.6	Siud chì am fìrean, gabhaidh fiamh,
PSA.52.6	is nì e gàire fòs:
PSA.52.7	Feuch, seo am fear nach d'earb à Dia,
PSA.52.7	mar dhaingneach is mar threòir:
PSA.52.7	Ach ann an lìonmhorachd a stòir
PSA.52.7	a dhòchas chuir gu treun,
PSA.52.7	Na shaoibhreas is na aingidheachd,
PSA.52.7	do neartaich e e fhèin.
PSA.52.8	Ach mis' mar ùr‑chrann ola tha
PSA.52.8	an àros Dhè a‑ghnàth:
PSA.52.8	A' cur mo dhòchais ann a ghràs,
PSA.52.8	ri fad mo rè 's mo là.
PSA.52.9	Gu sìorraidh suthainn molam thu,
PSA.52.9	chionn siud gun d'rinneadh leat:
PSA.52.9	Feitheam air d'ainm, oir tha e math,
PSA.52.9	an làth'r do naomh gu beachd.
PSA.53.1	Na chridhe deir an t‑amadan,
PSA.53.1	Chan eil ann Dia air bith:
PSA.53.1	Tàid truaillidh, 's gràineil fòs an lochd:
PSA.53.1	chan eil ann neach nì math.
PSA.53.2	Dh'amhairc an Tighearna o nèamh
PSA.53.2	air cloinn nan daoine nuas,
PSA.53.2	A dh'fheuchainn an robh tuigs' aig neach,
PSA.53.2	a dh'iarradh Dia nan gràs.
PSA.53.3	An t‑iomlan dhiubh chaidh air an ais,
PSA.53.3	ro‑shalach iad gu lèir:
PSA.53.3	Chan eil aon neach a' dèanamh maith,
PSA.53.3	chan eil fiù aon fo speur.
PSA.53.4	A bheil aig droch dhaoin' tuigs' air bith
PSA.53.4	tha 'g ithe suas gu dian
PSA.53.4	Mo phobaill-sa, mar aran blasd',
PSA.53.4	's nach eil a' gairm air Dia?
PSA.53.5	An sin do ghabh iad eagal mòr,
PSA.53.5	gun adhbhar eagail ann:
PSA.53.5	Sgaoil Dia a chnàmhan-san o chèil',
PSA.53.5	chuir sèisdeadh ort gu teann;
PSA.53.5	Is mar an ceudna chuir thu iad
PSA.53.5	gu rudhadh gruaidh is nàir',
PSA.53.5	Do bhrìgh gun d'rinneadh orr' le Dia
PSA.53.5	trom-tharcais agus tàir.
PSA.53.6	'S e seo mo ghuidh' is m'athchuinge,
PSA.53.6	gun tugadh Dia nam feart
PSA.53.6	Cobhair da phoball Israel,
PSA.53.6	à Sion fhèin le neart!
PSA.53.6	An uair bheir Dia air ais o bhruid
PSA.53.6	a phoball fhèin le chèil',
PSA.53.6	Air Iàcob bithidh aoibhneas mòr,
PSA.53.6	's aiteas air Israèl.
PSA.54.1	Tre d'ainm-sa teasairg mise, Dhè,
PSA.54.1	cùm cothrom rium led neart.
PSA.54.2	Eisd m'ùrnaigh, thoir fa‑near, a Dhè,
PSA.54.2	briathran mo bhèil gu ceart.
PSA.54.3	Oir dh'èirich coigrich riumsa suas,
PSA.54.3	luchd-fòirneirt tha gu dian
PSA.54.3	An tòir air m'anam; 's cha do chuir
PSA.54.3	iad Dia fan comhair riamh.
PSA.54.4	Ach feuch, 's e Dia m'fhear-cuideachaidh,
PSA.54.4	gum sheasamh anns gach cruas:
PSA.54.4	Bithidh Iehòbhah leis an dream
PSA.54.4	a chumas m'anam suas.
PSA.54.5	Aimhleas dom naimhdibh dìolaidh Dia:
PSA.54.5	ad fhìrinn dèan an sgath'.
PSA.54.6	Gu toileach bheir mi ìobairt dhut:
PSA.54.6	Dhè, molam d'ainm, tha math.
PSA.54.7	Oir rinn e saors' is fuasgladh dhomh
PSA.54.7	om uile theinn gu treun:
PSA.54.7	Ionnas gum faca mi mo mhiann
PSA.54.7	air m'eascairdibh gu lèir.
PSA.55.1	Rim ùrnaigh èisd; 's om ghuidhe, Dhè,
PSA.55.1	na falaich thus' thu fhèin.
PSA.55.2	Thoir aire 's freagradh dhomh, tha caoidh
PSA.55.2	le bròn 's le bùireadh geur:
PSA.55.3	Airson guth m'eascairdean gu lèir,
PSA.55.3	is fòirneart fòs nan daoi:
PSA.55.3	Oir euceart thilg iad orm, am feirg
PSA.55.3	dhomh thug iad fuath gun dìth.
PSA.55.4	Mo chridh' am chom tha cràiteach goirt;
PSA.55.4	thuit ormsa uamhann bàis.
PSA.55.5	Crith, oillt, is uamhann thàinig orm,
PSA.55.5	gam shlugadh is mi 'n sàs.
PSA.55.6	'N sin thubhairt mi, Is truagh nach robh
PSA.55.6	sgiath calmain agam nis!
PSA.55.6	'N sin theichinn as ag itealaich,
PSA.55.6	is gheibhinn tàmh is fois.
PSA.55.7	Feuch, shiùbhlainn fòs air ànradh fad,
PSA.55.7	chum tàimh am fàsach cruaidh;
PSA.55.8	Is dhèanainn deifir gu dol as
PSA.55.8	o dhoineann gharbh na gaoith'.
PSA.55.9	Dhia, roinn is sgrios an teang'; sa bhail'
PSA.55.9	bha fòirneart agus strì.
PSA.55.10	Tàid dol ma bhallaibh oidhch' is là:
PSA.55.10	tha aimhleas ann is caoidh.
PSA.55.11	Eucoir ro‑mhòr is olc a ta
PSA.55.11	na mheadhon siud gun cheist:
PSA.55.11	Seadh, feall ra shràidibh agus cealg
PSA.55.11	cha dealaich siud am feasd.
PSA.55.12	Cha b'e mo nàmh thug masladh dhomh
PSA.55.12	oir dh'fhuiling siud gu rèidh:
PSA.55.12	Cha b'e fear m'fhuath' a dh'èirich rium,
PSA.55.12	oir dhìonainn uaith' mi fhèin.
PSA.55.13	Ach thusa, fear bu choimpir dhomh,
PSA.55.13	fear m'eòlais, is fear m'iùil;
PSA.55.14	Bu bhlasd' ar comhairl', dol le càch,
PSA.55.14	gu àros Dhè nan dùl.
PSA.55.15	Sealbh gabhadh orr' am bàs gu grad,
PSA.55.15	's gu ifrinn thèid iad beò:
PSA.55.15	Oir aingidheachd nan còmhnaidh ghnàth,
PSA.55.15	's nam buillsgean, tha gach lò.
PSA.55.16	Ach mise, glaodham suas ri Dia,
PSA.55.16	saoraidh Iehòbhah mi.
PSA.55.17	Glaodh àrd, is ùrnaigh nì mi ris,
PSA.55.17	moch, feasgar, 's meadhon-là;
PSA.55.17	Is èisdidh e gu grad rim ghlaodh:
PSA.55.18	M'anam 's e shaor an sìth,
PSA.55.18	On chath 's on chòmhraig dh'èirich rium,
PSA.55.18	is mòran rium ri strì.
PSA.55.19	Cluinnidh an Dia tha làidir beò,
PSA.55.19	's bheir dòrainn orra 's pian:
PSA.55.19	Seadh fòs an Dia air maireann tha,
PSA.55.19	's a bha o chian nan cian.
PSA.55.19	Is air an adhbhar fòs nach eil
PSA.55.19	caochladh air bith nan staid,
PSA.55.19	Eagal an Tighearn uime
PSA.55.19	sin do thilg iad dhiubh air fad.
PSA.55.20	A làmh do shìn nan aghaidh siud,
PSA.55.20	a bha an sìochaint ris:
PSA.55.20	A chùmhnant is a nasgadh dlùth,
PSA.55.20	gu fealltach orra bhris.
PSA.55.21	Bu shleamhna briathran bhèil na 'n t‑ìm,
PSA.55.21	ach cogadh cruaidh na rùn:
PSA.55.21	Bu bhuige chainnt na oladh thlàth,
PSA.55.21	's i ghnàth mar chlaidheamh rùisgt'.
PSA.55.22	Ach tilg-sa d'eallach trom air Dia,
PSA.55.22	's e nì do chumail suas:
PSA.55.22	Cha leig e 'm feasd don fhìrean chòir
PSA.55.22	o shocair fhèin gun gluais;
PSA.55.23	Ach thus', a Thighearna nam feart,
PSA.55.23	ad chorraich cheirt gu geur,
PSA.55.23	An sloc dam milleadh tilgidh tu
PSA.55.23	an aitim ud gu lèir:
PSA.55.23	Na daoine sligheach fuileachdach,
PSA.55.23	cha mhair iad leth an làith':
PSA.55.23	Ach annad cuiridh mis', a Dhè,
PSA.55.23	mo dhòchas is mo dhòigh.
PSA.56.1	Ormsa dèan iochd, a Dhè, oir b'àill,
PSA.56.1	le duin' mo shlugadh suas:
PSA.56.1	Esan a tha gam shàrachadh
PSA.56.1	gach là le cogadh cruaidh.
PSA.56.2	Seadh b'àill lem eascairdibh gun iochd
PSA.56.2	mo shlugadh suas gach là:
PSA.56.2	Oir 's lìonmhor iad tha cogadh rium
PSA.56.2	gun adhbhar no cion-fàth.
PSA.56.3	An làithibh m'eagail earbam riut:
PSA.56.3	an Dia, a bhriathar fhèin
PSA.56.4	Ard-mholaidh mi, is ann an Dia
PSA.56.4	chuir mi mo dhòigh gu treun.
PSA.56.4	Cha ghabh mi gealtachd uime sin,
PSA.56.4	's am feasd chan eagal leam,
PSA.56.4	Na dh'fhaodas feòil a dhèanamh orm
PSA.56.4	de lochd, le iomairt theann.
PSA.56.5	Mo bhriathar tha iad fiaradh fòs,
PSA.56.5	gach là mar 's toileach leo:
PSA.56.5	Chum doilgheis agus dochair dhomh
PSA.56.5	tha 'n smaointean-san gach lò.
PSA.56.6	Tha iad le chèil' a' cruinneachadh,
PSA.56.6	is iad gam falach fhèin,
PSA.56.6	A' feitheamh m'anam', air bhith dhaibh
PSA.56.6	ro‑fhurachair mum cheum.
PSA.56.7	Gu saor an tèid iad as mar sin,
PSA.56.7	len eucoir mhòir gun tàmh?
PSA.56.7	Ad fheirg-sa leig am poball sìos,
PSA.56.7	a Thighearna, led làimh.
PSA.56.8	Mo sheachrain air an àireamh leat,
PSA.56.8	ad shearraig taisg mo dheòir:
PSA.56.8	Nach eil iad ann ad leabhar shìos,
PSA.56.8	air chuimhne sgrìobht' gach uair?
PSA.56.9	Mo naimhdean tillidh air an ais,
PSA.56.9	tràth ghaiream ort gu teann:
PSA.56.9	Is aithne dhòmhsa seo gu beachd,
PSA.56.9	oir tha Iehòbhah leam.
PSA.56.10	An Dia, a bhriathar molaidh mi:
PSA.56.10	molam an Dia a reachd;
PSA.56.11	An Dia do chuireadh leam gu treun
PSA.56.11	mo dhòchas fhèin gu beachd.
PSA.56.11	Is air an adhbhar ud, a Dhè,
PSA.56.11	chan eagal idir leam
PSA.56.11	Na dh'fhaodas duin' a dhèanamh orm,
PSA.56.11	nach eil dheth fhèin ach fann.
PSA.56.12	Do bhòidean tha iad ormsa, Dhè:
PSA.56.12	is ìocam dhutsa cliù.
PSA.56.13	Oir m'anam bochd gu saor on bhàs,
PSA.56.13	gu gràsmhor dh'fhuasgail thu:
PSA.56.13	Is choimhead thu mo chasan fòs
PSA.56.13	o shleamhnachadh nas mò,
PSA.56.13	A‑chum gun gluaisinn ann ad làth'r
PSA.56.13	an solas dhaoine beò.
PSA.57.1	Dèan tròcair orm, a Dhia nan gràs,
PSA.57.1	dèan tròcair orm gach rè,
PSA.57.1	Oir annadsa tha m'anam truagh
PSA.57.1	a' cur a dhòigh gu lèir:
PSA.57.1	Is gabhaidh mi fo sgàil do sgèith
PSA.57.1	mo thèarmann is mo neart,
PSA.57.1	Gu ruig an uair sin anns an tèid
PSA.57.1	na h‑uilc ud uile thart'.
PSA.57.2	Eighidh mi ris an Dia as àird';
PSA.57.2	ri Dia tha làidir treun,
PSA.57.2	A chuireas leam gach cùis gu crìch,
PSA.57.2	mar chì e ormsa feum.
PSA.57.3	Cuiridh e neart o nèamh, dom dhìon
PSA.57.3	o bheum an fhir lem b'àill
PSA.57.3	Mo shlugadh; cuiridh Dia a‑mach
PSA.57.3	fhìrinn 's a ghràs gun dàil.
PSA.57.4	Tha m'anam bochd an còmhnaidh fòs
PSA.57.4	am buillsgean leòmhann garg',
PSA.57.4	Am measg na dream am laigh' a tàim
PSA.57.4	air lasadh tha le feirg:
PSA.57.4	Daoine, ga bheil am fiaclan fòs
PSA.57.4	mar shleagh 's mar shaighdean geur;
PSA.57.4	Mar chlaidheamh guineach, 's amhlaidh sin
PSA.57.4	an teanga-san gu lèir.
PSA.57.5	Os cionn nan nèamh, Dhia, tog thu fhèin;
PSA.57.5	os cionn gach tìr do ghlòir.
PSA.57.6	Airson mo cheuman ghleus iad lìon,
PSA.57.6	chrom m'anam sìos gu làr:
PSA.57.6	Sloc romham chladhaich iad, is thuit
PSA.57.6	iad fhèin san t‑sloc a rinn.
PSA.57.7	'S gleusda mo chridhe, 's gleusd', a Dhè,
PSA.57.7	dhut canam moladh binn.
PSA.57.8	Mosgail mo ghlòir, 's a shaltair fòs,
PSA.57.8	a chlàrsaich dùisg an àird:
PSA.57.8	Air madainn mosglam fhèin gu moch,
PSA.57.8	is seinneam ceòl gu h‑àrd.
PSA.57.9	Dhia, measg a' phobaill, molam thu;
PSA.57.9	dhut seinneam measg an t‑sluaigh:
PSA.57.10	Oir d'fhìrinn is do thròcair mhòr,
PSA.57.10	gu nèamh nan neul chaidh suas.
PSA.57.11	Ardaichear thus', a Dhia nam feart,
PSA.57.11	os cionn àrd-nèamh nan speur:
PSA.57.11	Is togar suas do ghlòir gu h‑àrd,
PSA.57.11	os cionn gach tìr gu lèir.
PSA.58.1	An labhair sibhs', a choitheanail,
PSA.58.1	an fhìrinn cheart neo-chlaon?
PSA.58.1	'S an tabhair sibh gu cothromach
PSA.58.1	breith cheart, a chlann nan daoin'?
PSA.58.2	Is ann ur cridh' tha sibh a' dealbh
PSA.58.2	mòr-aingidheachd gun tàmh:
PSA.58.2	'S air talamh tha sibh tomhas fòs,
PSA.58.2	foireigin chruaidh ur làmh.
PSA.58.3	Luchd-uilc, o thig iad as a' bhroinn,
PSA.58.3	siùbhlaidh air slighe fhiair:
PSA.58.3	Tràth bheirear iad, air seachran thèid,
PSA.58.3	a' labhairt bhreug gach ial.
PSA.58.4	An nimh mar nimh na nathrach tha:
PSA.58.4	mar nathair dhruid a cluas;
PSA.58.5	Ri guth nan draoidh tha eagnaidh seòlt',
PSA.58.5	nach èisd, is fòs nach gluais.
PSA.58.6	Am fiaclan bris, a Dhè, nam beul;
PSA.58.6	a Thighearn làidir thrèin,
PSA.58.6	Pronn fiaclan agus tuisg ro‑mhòr
PSA.58.6	nan leòmhann òg' gu lèir.
PSA.58.7	Gun leaghadh iad, a' sileadh sìos,
PSA.58.7	mar uisge ruith le gleann:
PSA.58.7	'S a shaighdean bris, tràth chuireas e
PSA.58.7	a bhogh' air lagh gu teann.
PSA.58.8	Mar sheilcheig bhios a' leaghadh as,
PSA.58.8	rachadh iad as gu dian;
PSA.58.8	Mar thoraicheas an‑abaich mnà
PSA.58.8	na faiceadh iad a' ghrian.
PSA.58.9	Mum mothaich seadh ur coireachan
PSA.58.9	o choille chrìonaich teas,
PSA.58.9	Nì Dia, 's iad beò, na chorraich ghèir
PSA.58.9	le cuairt-ghaoith dhian an sgrios.
PSA.58.10	Bidh aoibhneas air an fhìrean chòir,
PSA.58.10	nuair chì e 'n dìoghaltas:
PSA.58.10	Is ann am fuil luchd-aingidheachd
PSA.58.10	nighidh e fòs a chas.
PSA.58.11	Their duine 'n sin gu bheil gun cheist
PSA.58.11	deagh dhuais aig daoine còir;
PSA.58.11	'S gu bheil air talamh fòs gu beachd
PSA.58.11	na bhritheamh Dia na glòir'.
PSA.59.1	Teasairg, is saor mi, O mo Dhia,
PSA.59.1	om naimhdibh dh'èireas rium.
PSA.59.2	O luchd an uilc tha fuileachdach,
PSA.59.2	dìon mis', is cuidich leam.
PSA.59.3	Feuch 'n aghaidh m'anam' laigh am fàth
PSA.59.3	is chruinnich daoine treun:
PSA.59.3	Chan ann, a Dhia, airson mo lochd,
PSA.59.3	no cron a rinn mi fhèin.
PSA.59.4	A' ruith tha iad, gun chron am thaobh,
PSA.59.4	's gu h‑ullamh dol air ghleus:
PSA.59.4	Chum teachd dom fhurtachd mosgail tràth,
PSA.59.4	is thoir fa‑near am beus.
PSA.59.5	O Dhè nan sluagh, Dhè Israeil,
PSA.59.5	mosgail 's gum fiosraicht' leat
PSA.59.5	Na cinnich: 's na dèan iochd air neach
PSA.59.5	gu h‑aingidh bhris do reachd.
PSA.59.6	Air teachd don fheasgar tillidh iad:
PSA.59.6	a' donnalaich gu h‑àrd,
PSA.59.6	Mar choin, mun bhail' a' cuartachadh,
PSA.59.6	is amhlaidh sin tha iad.
PSA.59.7	Feuch, brùchdaidh iad a‑mach lem beul;
PSA.59.7	nam bilibh claidheamh geur;
PSA.59.7	Cò chluinneas sin, no bheir fa‑near?
PSA.59.7	's e siud as cainnt dhaibh fhèin.
PSA.59.8	Ach thusa, Dhia Iehòbhah mhòir,
PSA.59.8	nì gàire fanaid riu;
PSA.59.8	Is mar bhall-magaidh bithidh fòs
PSA.59.8	na cinnich ann ad shùil.
PSA.59.9	Airson gur mòr 's gur math do neart,
PSA.59.9	sìor fheitheam ort a‑ghnàth:
PSA.59.9	Do bhrìgh gu bheil dhomh Dia nan dùl
PSA.59.9	na dhìdean dlùth gu bràth.
PSA.59.10	Bidh Dia on tig mo thròcair chaomh
PSA.59.10	dol romham air gach ceum:
PSA.59.10	'S e Dia bheir dhomh air m' eascairdibh
PSA.59.10	mo rùn gum faic mi fhèin.
PSA.59.11	Mum bi mo phoball dìochuimhneach,
PSA.59.11	na marbh an aitim ud:
PSA.59.11	O Dhia ar sgiath, sgaoil iad led neart
PSA.59.11	is leag gu h‑ìosal fo'd.
PSA.59.12	Fa lochd an teangaidh, 's cainnt am bèil,
PSA.59.12	nan àrdan glacar iad:
PSA.59.12	Fa chùis nam mallachd, is nam breug
PSA.59.12	a labhair iad os àird.
PSA.59.13	Sgrios iad ad fheirg, sgrios iad gu tur,
PSA.59.13	is thèid iad as gu dian:
PSA.59.13	Is tuigidh 'n sin gach uile thìr,
PSA.59.13	Rìgh Iàcoib gur e Dia.
PSA.59.14	'S air teachd don fheasgar tilleadh iad,
PSA.59.14	a' donnalaich gu h‑àrd,
PSA.59.14	Mar choin, mun bhail' a' cuartachadh,
PSA.59.14	is amhlaidh bitheadh iad,
PSA.59.15	Ag iarraidh bìdh gu seachranach,
PSA.59.15	's gu luaineach ann an teinn;
PSA.59.15	A' dèanamh gearain anns an oidhch',
PSA.59.15	mur bi an sàth nam broinn.
PSA.59.16	Ach mise molar leam do neart;
PSA.59.16	gu moch a' seinn do ghràis,
PSA.59.16	Airson gur tu mo thèarmann treun,
PSA.59.16	's mo dhaingneach fhèin 's gach càs.
PSA.59.17	'S tu fhèin mo neart, dhut canam fonn,
PSA.59.17	's e Dia mo dhìdean treun:
PSA.59.17	'S e 'n Dia sin fhèin rinn tròcair orm,
PSA.59.17	's a chuidich leam am fheum.
PSA.60.1	A Dhè, do thilg thu sinne uat,
PSA.60.1	dh'fhuadaich thu sinn air fad,
PSA.60.1	Oir bha thu rinn an corraich ghèir;
PSA.60.1	till rinn thu fhèin gu grad.
PSA.60.2	Chuir thus' an talamh trom air chrith;
PSA.60.2	is fòs do bhris thu e;
PSA.60.2	Slànaich a bhriseadh, oir gu beachd
PSA.60.2	air criothnachadh tha e.
PSA.60.3	Do thaisbein thusa nithean cruaidh
PSA.60.3	don t‑sluagh as leat le còir:
PSA.60.3	Fìon buaireasach chuir uamhann oirnn,
PSA.60.3	thug thusa dhuinn ra òl.
PSA.60.4	Ach thug thu bratach àrd, a Dhè,
PSA.60.4	don dream don eagal thu:
PSA.60.4	A‑chum gun sgaoilte siud a‑mach,
PSA.60.4	bhrìgh fìrinn dhut le cliù.
PSA.60.5	O dhaorsa chum gun saorar leat
PSA.60.5	do phoball ionmhainn fhèin:
PSA.60.5	Eisd rium, is slànaich mi gu grad
PSA.60.5	led dheaslàimh làidir thrèin.
PSA.60.6	Na naomhachd labhair Dia nam feart,
PSA.60.6	Bidh aoibhneas orm nach gann:
PSA.60.6	Air Sechem nì mi roinn gu ceart,
PSA.60.6	gleann Shucoit tòimhsear leam.
PSA.60.7	'S leam Gilead le dlighe cheirt,
PSA.60.7	Manaseh 's leam gu beachd;
PSA.60.7	'S i treubh Ephraim neart mo chinn,
PSA.60.7	bheir Iùdah mach mo reachd.
PSA.60.8	Is soitheach-ionnlaid Mòab dhomh;
PSA.60.8	tilgeam thar Edoim thruaigh
PSA.60.8	Mo bhròg; is nì mi caithreim binn
PSA.60.8	thar Palestin le buaidh.
PSA.60.9	Cò bheir don chathair dhainginn mi,
PSA.60.9	's gu Edom bheir gu ceart?
PSA.60.10	Nach tusa, Dhia, len d'thrèigeadh sinn,
PSA.60.10	's nach deachaidh mach ler feachd?
PSA.60.11	O thrioblaid tabhair còmhnadh dhuinn,
PSA.60.11	oir 's dìomhain furtachd dhaoin'.
PSA.60.12	Tre Dhia nì sinne treubhantas;
PSA.60.12	's e shaltras naimhdean fodh'nn.
PSA.61.1	Ri glaodh mo ghearain èisd, a Dhè,
PSA.61.1	is m'ùrnaigh thoir fa‑near.
PSA.61.2	O iomall talmhainn èigheam riut,
PSA.61.2	's mo chridhe trom fo smal:
PSA.61.2	Dhia, treòraich chum na carraig mi
PSA.61.2	as àirde na mi fhèin.
PSA.61.3	Bu thèarmann thu, 's bu chaisteal dhomh
PSA.61.3	om eascairdibh gu lèir.
PSA.61.4	Ad phàillean naomh nì mise tàmh
PSA.61.4	gach aimsir is gach tràth:
PSA.61.4	Mo dhòigh fo dhubhar sgàil do sgèith,
PSA.61.4	cuiridh mi fhèin gu bràth.
PSA.61.5	Oir chuala tu mo bhòidean naomh',
PSA.61.5	's an gealladh a thug mi:
PSA.61.5	Oighreachd na muinntir thug thu dhomh
PSA.61.5	don eagal d'ainm, a Dhè.
PSA.61.6	Saogh'l maireann agus aimsir chian
PSA.61.6	bheir thusa, Dhia, don rìgh:
PSA.61.6	Mar iomadh ginealach is linn,
PSA.61.6	a bhliadhnachan 's tu nì.
PSA.61.7	Mairidh e buan am fianais Dhè,
PSA.61.7	gu bunaiteach 's gu bràth:
PSA.61.7	Tròcair is fìrinn deasaich dha,
PSA.61.7	ga choimhead-san gach tràth.
PSA.61.8	Mar sin gu sìorraidh seinneam cliù
PSA.61.8	dod ainm ro‑uasal àrd,
PSA.61.8	'S mo bhòidean naomha dìolam dhut,
PSA.61.8	o là gu là gu bràth.
PSA.62.1	Le foighidinn tha m'anam bochd
PSA.62.1	feitheamh air Dia gu beachd:
PSA.62.1	'S ann uaith' tha furtachd agus fòir
PSA.62.1	orm air gach taobh a' teachd.
PSA.62.2	'S e mhàin as carraig dhìdein dhomh,
PSA.62.2	is m'fhurtachd e ro‑dheas:
PSA.62.2	Mo thèarmann dìleas e faraon,
PSA.62.2	gu mòr cha ghluaisear mis'.
PSA.62.3	Cia fhad a dhealbhar aimhleas leibh?
PSA.62.3	Làn-mharbhar sibh gu beachd,
PSA.62.3	Mar bhall' air chrith, 's mar ghàrradh dh'aom
PSA.62.3	tha leagadh oirbh a' teachd.
PSA.62.4	O urram àrd ga thilgeadh sìos
PSA.62.4	tha 'n comhairlean a' ruith:
PSA.62.4	'S i 's miann leo breug: beannachd nam beul,
PSA.62.4	ach mallachd an taobh staigh.
PSA.62.5	O m'anam, feith gu foighidneach
PSA.62.5	ri Dia a‑mhàin mar chleachd:
PSA.62.5	Oir annsan tha mo mhuinghinn threun,
PSA.62.5	's mo dhòchas fhèin gu beachd.
PSA.62.6	'S e mhàin as carraig dhìleas dhomh,
PSA.62.6	's e mhàin mo shlàinte dheas:
PSA.62.6	Mo thèarmann daingeann e faraon,
PSA.62.6	mar sin cha ghluaisear mis'.
PSA.62.7	Mo shlàinte tha 's mo ghlòir an Dia,
PSA.62.7	ris earbam fhèin a‑ghnàth:
PSA.62.7	Carraig mo neirt, 's mo thèarmann treun,
PSA.62.7	's e Dia, gu buan 's gu bràth.
PSA.62.8	O phoball, cuiribh ann an Dia
PSA.62.8	ur dòchas anns gach àm;
PSA.62.8	Na fhianais dòirtibh mach ur cridh';
PSA.62.8	's e Dia ar tèarmann ann.
PSA.62.9	'S nì dìomhain daoine beag' gu fìor,
PSA.62.9	tha daoine mòr' nam brèig:
PSA.62.9	Air meidh rin tomhas, 's aotroim' iad
PSA.62.9	na dìomhanas gu lèir.
PSA.62.10	Na earb à fòirneart, 's na dèan uaill
PSA.62.10	à reubainn no droch-bheairt:
PSA.62.10	Na socraich fòs do chridh' air stòr,
PSA.62.10	'n tràth chinneas saoibhreas leat.
PSA.62.11	Do labhair Dia aon uair a‑mach:
PSA.62.11	siud chualas uair no dhà,
PSA.62.11	Gur leis an Dia tha cumhachdach
PSA.62.11	treis agus neart gach là.
PSA.62.12	Tròcair, a Thighearn, buinidh dhut,
PSA.62.12	is gràsan mòr faraon:
PSA.62.12	Oir bheir thu rèir a ghnìomharan,
PSA.62.12	a luigheachd do gach aon.
PSA.63.1	O Dhia, is tu mo Dhia; gu moch
PSA.63.1	iarraidh mi thu gach là:
PSA.63.1	Ro‑thartmhor a ta m'anam bochd,
PSA.63.1	an geall ort fhèin a‑ghnàth;
PSA.63.1	Tha miann is cìocras mòr air m'fheòil,
PSA.63.1	an geall ort fhèin gach àm,
PSA.63.1	An tìr ro‑thioraim, thartmhoir, theith
PSA.63.1	gun uisg' air bith bhith ann.
PSA.63.2	Do chumhachd chum gum faicinn fhèin,
PSA.63.2	's do ghlòir a tha ro‑chaomh:
PSA.63.2	A rèir mar chunn'cas roimhe thu,
PSA.63.2	le cliù ad àros naomh.
PSA.63.3	Airson gur feàrr na beatha fòs
PSA.63.3	do choibhneas gràdhach caoin,
PSA.63.3	Ard-mholadh dhut le iomadh cliù
PSA.63.3	mo bhilean bheir faraon.
PSA.63.4	Mar sin an cian a bhios mi beò,
PSA.63.4	beannaicheam thu a‑ghnàth:
PSA.63.4	Is ann ad naomh-ainm togam suas
PSA.63.4	mo làmhan riut gach tràth.
PSA.63.5	Sàsaichear m'anam mar le smior,
PSA.63.5	's le saill ro‑reamhar rèidh:
PSA.63.5	Is bheir mo bheul 's mo bhilean dhut
PSA.63.5	àrd-mholadh ait, a Dhè:
PSA.63.6	'N tràth nì mi air mo leabaidh fòs
PSA.63.6	do chuimhneachadh le tlachd,
PSA.63.6	'S an àm na faire smaoineach' ort,
PSA.63.6	a' dol don oidhche thart'.
PSA.63.7	Airson gur tu b'fhear-cobhair dhomh,
PSA.63.7	a Thighearn is a Dhè;
PSA.63.7	Bidh aoibhneas agus aiteas orm,
PSA.63.7	fo dhubhar sgàil do sgèith.
PSA.63.8	Tha m'anam leantainn riut gu dlùth:
PSA.63.8	do dheaslàmh chùm mi suas.
PSA.63.9	Luchd-iarraidh m'anam' bhochd ga sgrios,
PSA.63.9	thèid iadsan sìos don uaigh.
PSA.63.10	Le faobhar claidheimh agus arm
PSA.63.10	sìos tuitidh iad gu làr:
PSA.63.10	Mar chuibhreann do na sionnachaibh
PSA.63.10	do nìthear iad le tàir.
PSA.63.11	Ach aoibhneach bidh an rìgh an Dia:
PSA.63.11	na lùghas e gun bheud
PSA.63.11	Nì iadsan uaill: ach druidear beul
PSA.63.11	gach neach a labhras breug.
PSA.64.1	Tràth nì mi ùrnaigh riut, a Dhè,
PSA.64.1	thoir èisdeachd dhomh gu luath;
PSA.64.1	O eagal nàmhaid coimhead fòs,
PSA.64.1	gu tèaraint' m'anam truagh.
PSA.64.2	O chomhairl' dhiamhair dhaoine daoi,
PSA.64.2	o ionnsaigh ghairbh faraon,
PSA.64.2	Luchd-dèanamh uilc is aingidheachd,
PSA.64.2	cuir falach orm gu caoin.
PSA.64.3	An teanga fhèin do gheuraich iad,
PSA.64.3	mar chlaidheamh guineach geur;
PSA.64.3	Tha 'm bogh' air lagh, 's an saighdean deas,
PSA.64.3	's iad briathran searbh am bèil;
PSA.64.4	Gun caitheadh iad an diamhaireachd
PSA.64.4	an neach sin foirfe tha;
PSA.64.4	Gu h‑obann tàid ga chaitheamh fòs,
PSA.64.4	gun eagal is gun sgàth.
PSA.64.5	A' gabhail misnich tàid san olc,
PSA.64.5	's a labhairt tric le chèil'
PSA.64.5	Mu leagadh lìon an uaignidheas,
PSA.64.5	ag ràdh, Cò 'n tì don lèir?
PSA.64.6	Gach olc do rannsaich iad a‑mach;
PSA.64.6	seadh rinn iad sgrùdadh geur,
PSA.64.6	An rùn a‑staigh 's ro‑dhomhain e,
PSA.64.6	's an cridhe mar an ceudn'.
PSA.64.7	Ach saighead tilgidh orra Dia,
PSA.64.7	bhios guineach agus geur;
PSA.64.7	Grad-bhuailear agus lotar iad,
PSA.64.7	gan gortachadh gu lèir.
PSA.64.8	Mar sin bheir iadsan orra fhèin
PSA.64.8	toradh an teang' gu grad:
PSA.64.8	Gach uile neach don lèir an dòigh
PSA.64.8	teichidh iad uap' am fad.
PSA.64.9	Mòr-eagal bithidh air gach neach
PSA.64.9	is nochdaidh obair Dhè:
PSA.64.9	Oir bheirear leo gu glic fa‑near
PSA.64.9	an gnìomh ud a rinn e.
PSA.64.10	Nì 'm fìrean aoibhneas mòr an Dia,
PSA.64.10	a' cur a dhòchais ann:
PSA.64.10	'S gach neach ga bheil an cridhe ceart
PSA.64.10	nì gàirdeachas nach gann.
PSA.65.1	Tha ann an Sion feitheamh ort
PSA.65.1	moladh, a Dhè, gun dìth:
PSA.65.1	'S ann dhut a dhìolar fòs gu pailt
PSA.65.1	a' bhòid mar gheallar i.
PSA.65.2	O thus' a dh'èisdeas ùrnaigh ghlan,
PSA.65.2	's ann thugad thig gach aon.
PSA.65.3	Mo sheachrain tha an uachdar orm:
PSA.65.3	glan thus' ar peacaidh uainn.
PSA.65.4	'S beannaicht' an duine sin a‑chaoidh
PSA.65.4	a thaghar leatsa, Dhè,
PSA.65.4	'S a bheir thu fòs am fagas dhut:
PSA.65.4	còmhnaidh ad chùirt gheibh e.
PSA.65.4	Sàsaichear sinn le maitheas mòr
PSA.65.4	do theach, 's do theampaill naoimh.
PSA.65.5	Le nithean uamhasach, bheir dhuinn,
PSA.65.5	ad cheartas, freagradh caomh:
PSA.65.5	A Dhia ar slàinte, 's tu gu dearbh
PSA.65.5	làn dòchas crìoch gach tìr';
PSA.65.5	'S na bheil san fhairge fada uainn,
PSA.65.5	an dòchas 's tu do shìor.
PSA.65.6	Le 'neart-san shocraich slèibhtean mòr',
PSA.65.6	e crioslaicht' fòs le treis.
PSA.65.7	'S e chaisgeas fuaim gach mara 's tuinn,
PSA.65.7	is còmhstri dhaoine leis.
PSA.65.8	Na daoine tha an còmhnaidh thall,
PSA.65.8	sna tìribh fad a‑mach,
PSA.65.8	Na uamhann orra tha gu mòr,
PSA.65.8	do chomhar' mìorbhaileach:
PSA.65.8	Is tusa bheir air dol a‑mach
PSA.65.8	na maidne gach aon là,
PSA.65.8	'S air dol an fheasgair mar an ceudn',
PSA.65.8	bhith aoibhinn ait a‑ghnàth.
PSA.65.9	An talamh tha thu fiosrachadh,
PSA.65.9	's ga uisgeachadh gu rèidh:
PSA.65.9	Le abhainn Dhè tha làn den uisg',
PSA.65.9	trom beartach nì thu e.
PSA.65.9	Dhaibh arbhar tha thu deasachadh,
PSA.65.9	led fhreasdal caomha fhèin;
PSA.65.10	'S ag uisgeachadh le pailteas mòr,
PSA.65.10	nan iomairean gu mìn:
PSA.65.10	A sgrìoban leagaidh tu a sìos,
PSA.65.10	le frasaibh nì thu tais;
PSA.65.10	A chinneas agus fhochann fòs,
PSA.65.10	beannaichidh tu le mais'.
PSA.65.11	Mun bhliadhna coron tha thu cur,
PSA.65.11	led mhaitheas fhèin, a Dhè;
PSA.65.11	Tha saill a' sileadh anns gach àit,
PSA.65.11	od cheumannaibh gu rèidh.
PSA.65.12	Air cluainibh glas' an fhàsaich luim,
PSA.65.12	nuas silidh iad gu mìn;
PSA.65.12	Na tulaich bheag', gach taobh a ta
PSA.65.12	làn aoibhneis agus gean;
PSA.65.13	Na cluainean air an sgeadachadh
PSA.65.13	le treudaibh anns gach àit;
PSA.65.13	Na glinn, le arbhar falaichte,
PSA.65.13	a' seinn le iolaich àird.
PSA.66.1	Togaibh, gach uile thìr, gu h‑àrd
PSA.66.1	iolach do Dhia nan dùl.
PSA.66.2	Da ainm ro‑uasal seinnibh glòir,
PSA.66.2	a' tabhairt dhàsan cliù.
PSA.66.3	Abraibh ri Dia, Cia uamhasach
PSA.66.3	gach beairt do nìthear leat!
PSA.66.3	Oir gèillidh dhut do naimhdean borb',
PSA.66.3	airson gur mòr do neart.
PSA.66.4	Sleuchdaidh gach uile thalamh dhut,
PSA.66.4	ag iomradh ort gu binn:
PSA.66.4	Dod ainm ro‑uasal iongantach
PSA.66.4	Nì 'd moladh mòr a sheinn.
PSA.66.5	Thigibh an seo is amhaircibh
PSA.66.5	air oibribh Dhè gu geur,
PSA.66.5	Tha uamhasach na ghnìomharaibh
PSA.66.5	air cloinn nan daoin' gu lèir.
PSA.66.6	Mar thalamh tioram rinn e 'n cuan:
PSA.66.6	is trìd nan sruth bu luath
PSA.66.6	Dan cois chaidh daoine, nuair a bha
PSA.66.6	sinn annsan ait le buaidh.
PSA.66.7	Le threun-neart riaghlaidh e a‑chaoidh;
PSA.66.7	na slòigh da shùilibh 's lèir:
PSA.66.7	'S na h‑àrdaicheadh luchd-easaontais
PSA.66.7	gu h‑amaideach iad fhèin.
PSA.66.8	O dhaoine, beannaichibh ar Dia,
PSA.66.8	àrd-mholaibh e gun chlos.
PSA.66.9	'S e chùm ar n‑anam beò, 's e bheir
PSA.66.9	nach caraichear ar cos.
PSA.66.10	Mar airgead leaghte ghlan thu sinn:
PSA.66.10	's tu dh'fhidir sinn, a Dhè:
PSA.66.11	Chuir umainn lìon; ar leasraidh chuir
PSA.66.11	fo dhòrainn is fo phèin.
PSA.66.12	Thug thu air daoinibh marcachd oirnn,
PSA.66.12	tre theine 's uisge chaidh;
PSA.66.12	A‑rìs gu ionad saoibhir rèidh,
PSA.66.12	's tu fhèin thug sinn le buaidh.
PSA.66.13	Racham dod thaigh le ofrail-loisgt':
PSA.66.13	dhut coileanam mo bhòid,
PSA.66.14	A ghealladh leam le fosgladh bèil,
PSA.66.14	tràth bha mi 'n èiginn mhòir.
PSA.66.15	Den fheudail reamhair, ìobairt-loisgt'
PSA.66.15	le tùis is saill nan reith';
PSA.66.15	Ofrail nam bò, 's nan gobhar fòs
PSA.66.15	siud bheir mi dhut fa leth.
PSA.66.16	Thigibh, is èisdibh seo, gach neach
PSA.66.16	air a bheil eagal Dhè,
PSA.66.16	Gach math do rinn air m'anam bochd,
PSA.66.16	siud aithriseam gu rèidh.
PSA.66.17	Do ghlaodh mi ris gu h‑àrd lem bheul:
PSA.66.17	lem theangaidh dh'àrdaich e.
PSA.66.18	Am chridh' ma bheir mi spèis don olc,
PSA.66.18	chan èisd an Tighearn mi.
PSA.66.19	Gu dearbh dh'èisd Dia rium: thug fa‑near
PSA.66.19	guth m'ùrnaigh Rìgh nan dùl.
PSA.66.20	Moladh do Dhia, nìor cheil a ghràs,
PSA.66.20	's mo ghuidh' nìor chuir air cùl.
PSA.67.1	Gun dèanadh Dia mòr-thròcair oirnn,
PSA.67.1	's ar beannachadh a‑ghnàth:
PSA.67.1	Is togadh e gu gràsmhor oirnn
PSA.67.1	dealradh a ghnùis' gu bràth.
PSA.67.2	Chum fios do shlighe bhith gu fìor
PSA.67.2	's gach uile thìr air bith:
PSA.67.2	Is iomradh air do shlàinte chaoimh
PSA.67.2	measg fhineachan fa leth.
PSA.67.3	Moladh am poball thus', a Dhè:
PSA.67.3	moladh gach poball thu.
PSA.67.4	Biodh gàirdeachas air fineachaibh,
PSA.67.4	gu h‑ait a' seinn do chliù:
PSA.67.4	Oir ceart-bhreith bheir thu air an t‑sluagh,
PSA.67.4	riaghlaidh air thalamh iad.
PSA.67.5	Moladh gach poball thus', a Dhè:
PSA.67.5	moladh iad thu 's gach àit.
PSA.67.6	'N sin bheir gach talamh is gach fonn
PSA.67.6	deagh thoradh trom gu pailt:
PSA.67.6	Is cuiridh Dia ar Tighearn oirnn
PSA.67.6	a bheannachadh gun airc.
PSA.67.7	Nì Dia ar beannachadh gun cheist,
PSA.67.7	's bidh 'eagal-san gu fìor
PSA.67.7	Air gach aon neach a dh'àiticheas
PSA.67.7	fad iomall crìoch gach tìr'.
PSA.68.1	Eireadh ar Dia, is sgaoilear leis
PSA.68.1	an dream as naimhdean dha:
PSA.68.1	'S an aitim sin thug dhàsan fuath,
PSA.68.1	teicheadh o ghnùis gu bràth.
PSA.68.2	Mar sgapar deatach, fuadaich iad:
PSA.68.2	mar leaghas teine cèir,
PSA.68.2	Mar sin gun sgriosar droch dhaoin' as
PSA.68.2	à fianais Dhè gu lèir.
PSA.68.3	Ach gàirdeachas air daoinibh còir,
PSA.68.3	is aoibhneas gu robh ac'
PSA.68.3	Am fianais Dhè, le luathghair mhòir,
PSA.68.3	's iad suilbhir agus ait.
PSA.68.4	Seinnibh do Dhia, sìor mholaibh ainm:
PSA.68.4	àrdaichibh 'n Tì a tha
PSA.68.4	Marcachd air nèamh, tre ainm-san IAH,
PSA.68.4	bibh ait na làth'r a‑ghnàth.
PSA.68.5	Do dhìlleachdain is athair Dia;
PSA.68.5	do bhantraichibh gun neart,
PSA.68.5	An taigh a naomhachd tha e ghnàth
PSA.68.5	na bhritheamh dìreach ceart.
PSA.68.6	Suidhichidh Dia an teaghlaichibh
PSA.68.6	an dream tha uaigneach truagh:
PSA.68.6	Is saoraidh e gu tròcaireach
PSA.68.6	na bheil fo chuibhrich chruaidh;
PSA.68.6	Ach meud 's a bhios gu h‑eucorach
PSA.68.6	ri ceannairc is ri lochd,
PSA.68.6	Nì iadsan còmhnaidh bhunaiteach
PSA.68.6	am fearann tioram bochd.
PSA.68.7	Air ceann do shluaigh tràth dh'imich thu,
PSA.68.7	a Dhè, san fhàsach chruaidh,
PSA.68.8	Chriothnaich an talamh, shil an speur,
PSA.68.8	an làthair Dhè nan sluagh:
PSA.68.8	Sliabh Shinài fhèin tha daingeann àrd,
PSA.68.8	chriothnaich is luaisg gu mòr,
PSA.68.8	An làthair Dhè, Dia Israeil,
PSA.68.8	tha urramach an glòir.
PSA.68.9	Shil thusa, Thighearna, gu pailt
PSA.68.9	frasan a‑nuas gun dìth;
PSA.68.9	Is shuidhich agus dh'fhurtaich thu
PSA.68.9	air d'oighreachd, is i sgìth.
PSA.68.10	Bha fòs do choitheanal 's do shluagh
PSA.68.10	nan còmhnaidh innt', a Dhè,
PSA.68.10	Ded mhaitheas rinn thu deasachadh
PSA.68.10	dod dhaoinibh bochda fhèin.
PSA.68.11	An Tighearna tha làidir treun,
PSA.68.11	leig e a ghuth a‑mach,
PSA.68.11	'S a' chuideachd sin a dh'fhoillsich e
PSA.68.11	bu lìonmhor iomarcach.
PSA.68.12	Rìghrean nan armailtean 's nam feachd,
PSA.68.12	an sin le deifir theich:
PSA.68.12	'S ise a dh'fhuirich aig an taigh,
PSA.68.12	bha i a' roinn na creich'.
PSA.68.13	Measg phota laigh sibh, ach bidh sibh
PSA.68.13	mar sgiath nan calman luath,
PSA.68.13	Falaicht' le airgead, is an cleit'
PSA.68.13	le òr as deirge snuadh.
PSA.68.14	Tràth sgaoil Dia uile-chumhachdach
PSA.68.14	na rìghrean innt' a‑steach:
PSA.68.14	'N sin bha i geal mar Shalmon àrd,
PSA.68.14	's i uile làn de shneachd.
PSA.68.15	An sliabh ud, Dhè, is cosmhail e,
PSA.68.15	ri Basan measg nam beann,
PSA.68.15	Mar Bhasan mòr is amhlaidh e,
PSA.68.15	gu h‑àrd a thog a cheann.
PSA.68.16	Carson a leum sibh, bheanntan àrd?
PSA.68.16	's e seo àrd-thulach Dhè,
PSA.68.16	Am miann leis tàmh, is bithidh e
PSA.68.16	na chòmhnaidh ann gach rè.
PSA.68.17	Tha carbaid Dhè nam fichead mìl';
PSA.68.17	mìltean de ainglibh treun':
PSA.68.17	Na theampall naomh tha Dia nam measg
PSA.68.17	ionann 's na Shinài fhèin.
PSA.68.18	Is chaidh thu suas air ionad àrd,
PSA.68.18	thug bruid am braighdeanas,
PSA.68.18	Do dhaoinibh fhuair thu tìodhlacan,
PSA.68.18	len dèan thu toirbheartas:
PSA.68.18	'S ann cheana fòs don mhuinntir ud
PSA.68.18	ro‑cheannairceach a tha,
PSA.68.18	A‑chum gum biodh Iehòbhah Dia
PSA.68.18	na chòmhnaidh ac' a‑ghnàth.
PSA.68.19	Dia guma beannaicht' gu robh e,
PSA.68.19	tha dòrtadh oirnn gach lò
PSA.68.19	A thìodhlacan; 's e Dia ar slàint',
PSA.68.19	an Dia a chùm sinn beò.
PSA.68.20	Is leinn an Dia tha làidir treun,
PSA.68.20	nì cobhair anns gach càs:
PSA.68.20	Do Dhia Iehòbhah buinidh fòs
PSA.68.20	làn-teasairginn on bhàs.
PSA.68.21	Ach ceann a naimhdean brisidh Dia,
PSA.68.21	is claigeann greannach cruaidh
PSA.68.21	An fhir a dh'imicheas gu dàn
PSA.68.21	na chionta fhèin gach uair.
PSA.68.22	Deir Dia, Bheir mise air an ais
PSA.68.22	mo shluagh o Bhasan àrd;
PSA.68.22	'S o dhoimhneachd fairge bheir mi rìs,
PSA.68.22	a‑nìos iad le mòr-bhàidh.
PSA.68.23	Chum ann am fuil do naimhdean dian,
PSA.68.23	do chos gun dèanar dearg,
PSA.68.23	'S gun tumar fòs nam fuil-san fhèin
PSA.68.23	teanga do mhadradh garg'.
PSA.68.24	Do thriall-sa chunnaic iad, a Dhè,
PSA.68.24	a Thighearna ro‑chaoimh,
PSA.68.24	'S e triall mo Thighearn is mo Rìgh,
PSA.68.24	's ann anns an àros naomh.
PSA.68.25	Luchd-òrain dh'imich iad air tùs,
PSA.68.25	luchd inneil-ciùil a ris:
PSA.68.25	Nam measg a' bualadh thiompan fòs
PSA.68.25	na maighdeannan gu mìn.
PSA.68.26	Dèanaibh-se Dia a bheannachadh,
PSA.68.26	nur coitheanal le chèil',
PSA.68.26	Eadhon Iehòbhah Dia nam feart,
PSA.68.26	o thobar Israèil.
PSA.68.27	Beniàmin beag len triath an siud,
PSA.68.27	bha prionnsan Iùdah ann,
PSA.68.27	Len comhairl', prionnsan Naphtali,
PSA.68.27	is prionnsan Shebuluin.
PSA.68.28	Do Dhia 's e dh'àithn is dh'òrdaich dhut
PSA.68.28	do neart is fòs do threòir:
PSA.68.28	An gnìomh a rinn thu air ar son
PSA.68.28	neartaich, a Dhè na glòir'.
PSA.68.29	Airson do theampaill naoimh, a Dhè,
PSA.68.29	tha aig Ierusalem,
PSA.68.29	Do bheir na rìghrean tha mun cuairt
PSA.68.29	deagh thìodhlacan dhut fhèin.
PSA.68.30	Thoir achmhasan do luchd nan sleagh,
PSA.68.30	's do chuideachd mhòir nan tarbh,
PSA.68.30	Do laoghaibh fòs a' phobaill ud,
PSA.68.30	thoir achmhasan gu garbh.
PSA.68.30	Le mìribh airgid gus an gèill
PSA.68.30	iad siud gu lèir dod smachd:
PSA.68.30	Sgaoil thus' am poball ud, a Dhè,
PSA.68.30	a ghabh don chogadh tlachd.
PSA.68.31	Thig prionnsan mòr' on Eiphit mach,
PSA.68.31	's nì Etiopia fòs
PSA.68.31	A làmhan shìneadh mach gu luath
PSA.68.31	suas ri Ard-Rìgh na glòir'.
PSA.68.32	O rìoghachdan an domhain mhòir,
PSA.68.32	seinnibh do Dhia gu grinn;
PSA.68.32	Don dia as Rìgh 's as Tighearn ann,
PSA.68.32	seinnibh-se moladh binn;
PSA.68.33	Don mharcach àrd air nèamh nan nèamh,
PSA.68.33	tha ann on aimsir chèin:
PSA.68.33	Feuch, tha e cur a‑mach a ghuth',
PSA.68.33	a ghuth tha làidir treun.
PSA.68.34	Sìor thugaibh neart do Dhia: oir tha
PSA.68.34	a ghlòir thar Israel,
PSA.68.34	'S a threis a ta 's na nèamhaibh àrd',
PSA.68.34	's an neulaibh tiugh' nan speur.
PSA.68.35	Od naomh-thaigh 's uamhasach thu, Dhè:
PSA.68.35	Dia Israeil gu beachd,
PSA.68.35	Da phoball bheir sàr-neart is treòir:
PSA.68.35	's beannaichte Dia nam feart.
PSA.69.1	O teasairg mise, Dhè mo neart,
PSA.69.1	oir dhòirt na tuiltean orm
PSA.69.1	Is thàinig fòs air m'anam bochd
PSA.69.1	na h‑uisgeachan le toirm.
PSA.69.2	An làthaich dhomhain tha mi 'n sàs,
PSA.69.2	gun àit an seasainn ann;
PSA.69.2	Le uisgibh domhain ghlacadh mi,
PSA.69.2	is sruth dol thar mo cheann.
PSA.69.3	Tàim sgìth lem ghlaodhaich; agus tha
PSA.69.3	mo sgòrnan loisgt' le tart:
PSA.69.3	Mo shùilean tha air fàilneachadh,
PSA.69.3	feitheamh air Dia nam feart.
PSA.69.4	Is lìonmhoire na falt mo chinn
PSA.69.4	mo naimhdean gun chion-fàth,
PSA.69.4	'S an dream ud fòs lem b'àill mo chlaoidh
PSA.69.4	ro‑ghuineach làidir tha.
PSA.69.4	An sin an nì nach tug mi leam,
PSA.69.4	dh'aisig mi uam gu beachd.
PSA.69.5	Dhia, 's fiosrach thu air m'amaideachd,
PSA.69.5	chan fhalaicht' ort mo lochd.
PSA.69.6	Nàir' air mo sgàth-sa, Dhè, na leig,
PSA.69.6	O Thighearna nan sluagh,
PSA.69.6	Air neach air bith den aitim ud
PSA.69.6	tha feitheamh ort gach uair:
PSA.69.6	An dream sin, O Dhia Israeil,
PSA.69.6	gad iarraidh fhèin a tha,
PSA.69.6	Na leig gu bràth fo nàire iad,
PSA.69.6	no masladh air mo sgàth.
PSA.69.7	Oir masladh dh'fhuiling air do sgàth;
PSA.69.7	lìonadh mo ghnùis le nàir'.
PSA.69.8	Dom bhràthraibh is fear coigreach mi,
PSA.69.8	coimheach aig cloinn mo mhàth'r.
PSA.69.9	Le eud do theach-sa shluigeadh mi;
PSA.69.9	meud 's a bheir masladh dhut,
PSA.69.9	'S ann orms' an toibheum siud gu lèir
PSA.69.9	gu leth-tromach a thuit.
PSA.69.10	M'anam tràth thraisg, 's a rinn mi gul,
PSA.69.10	'n sin mhaslaich iad mo ghnìomh.
PSA.69.11	'S nuair chuir mi umam aodach saic,
PSA.69.11	ball-magaidh rinn iad dhìom.
PSA.69.12	Dhaibhsan a shuidheas anns a' gheat',
PSA.69.12	's cùis chòmhraidh mi gach là:
PSA.69.12	'S do luchd na misg' ri àm am pòit',
PSA.69.12	am òran tha mi ghnàth.
PSA.69.13	Ach mise, Dhè, nì ùrnaigh riut,
PSA.69.13	san uair as taitneach leat:
PSA.69.13	Eisd rium, a Dhè, rèir meud do ghràis,
PSA.69.13	led chobhair fhìor thoir neart.
PSA.69.14	On làthaich saor mi, O mo Dhia!
PSA.69.14	chum foidh' nach rachainn sìos:
PSA.69.14	O luchd mo mhìoruin teasairg mi,
PSA.69.14	's o dhoimhneachd uisge nìos.
PSA.69.15	Na rachadh tharam tuilteach uisg',
PSA.69.15	na sluigeadh doimhneachd mi,
PSA.69.15	An sloc na druideadh orm a bheul
PSA.69.15	gu h‑iomlan chum mo chlaoidh.
PSA.69.16	Eisd rium, O Dhia, oir 's math do ghràs:
PSA.69.16	till rium ad thròcair phailt.
PSA.69.17	Do ghnùis na ceil air d'òglach fhèin,
PSA.69.17	èisd rium gu luath, 's mi 'n airc.
PSA.69.18	Rim anam druid, is fuasgail e:
PSA.69.18	om nàmhaid dèan mo dhìon.
PSA.69.19	Mo mhasladh, m'eas-urram, 's mo nàir',
PSA.69.19	's mo naimhdean, 's lèir dhut fhèin.
PSA.69.20	Le toibheum tha mo chridhe brist',
PSA.69.20	is mi gu h‑iarganach:
PSA.69.20	Dh'iarr mi luchd truais is comhfhurtachd,
PSA.69.20	is dhiubh cha d'fhuaras neach.
PSA.69.21	Seadh, thug iad domblas dhomh mar bhiadh,
PSA.69.21	's am ìotadh thug fìon-geur.
PSA.69.22	Mar eangach dhaibh gu robh am bòrd;
PSA.69.22	's mar rib' an àgh gu lèir.
PSA.69.23	Gun lèirsinn biodh an sùilean dall,
PSA.69.23	's an leasraidh ghnàth air chrith.
PSA.69.24	Dòirt orra d'fhearg, 's led chorraich ghèir
PSA.69.24	glac iad gach uair sam bith.
PSA.69.25	Mar fhàsach lom gun àiteachadh
PSA.69.25	gu robh an tàmh 's an teach,
PSA.69.25	Is anns na pàilleanaibh bu leo
PSA.69.25	còmhnaidh na gabhadh neach.
PSA.69.26	Oir lean iad le dian-fhoireigneadh
PSA.69.26	an tì a bhuaileadh leat;
PSA.69.26	Is labhair iad chum doilgheis mhòir,
PSA.69.26	don dream a rinn thu lot.
PSA.69.27	Cuir ciont' rin aingidheachd, 's na leig
PSA.69.27	ad cheartas iad a‑steach:
PSA.69.28	A leabhar fòs nam beò gu tur
PSA.69.28	dubhar iad siud a‑mach;
PSA.69.28	Is maille ris na fìreanaibh
PSA.69.28	a bhuineas dhut gun cheist,
PSA.69.28	Is ann an àireamh dhaoine còir
PSA.69.28	na sgrìobhar iad am feasd.
PSA.69.29	Ach mise tha gu h‑ainnis bochd,
PSA.69.29	is làn de bhròn faraon:
PSA.69.29	Togadh do shlàinte mi an àird,
PSA.69.29	a Dhè, gu gràsmhor caoin.
PSA.69.30	Le òran binn sìor mholaidh mi
PSA.69.30	deagh ainm mo Dhè gach là,
PSA.69.30	'S a chliù-san fòs sìor thogar leam
PSA.69.30	le buidheachas gu h‑àrd.
PSA.69.31	'S fheàrr leis an Tighearn siud gu mòr
PSA.69.31	na damh tha adhairceach,
PSA.69.31	No ìobairt fòs a bheireadh neach
PSA.69.31	de bhiorach crobhanach.
PSA.69.32	Na daoine sèimh' tràth chì iad seo,
PSA.69.32	bidh aoibhneach ait gu leòr;
PSA.69.32	Is bidh ur cridh'-se beò gu bràth
PSA.69.32	tha 'g iarraidh Dhè na glòir'.
PSA.69.33	Ri bochdaibh èisdidh Dia, 's cha dèan
PSA.69.33	tàir air a phrìosanaich.
PSA.69.34	Nèamh, muir, is tìr, gum moladh e,
PSA.69.34	's gach nì tha gluasadach.
PSA.69.35	Oir bailtean Iùdah togaidh Dia,
PSA.69.35	is saorar Sion leis,
PSA.69.35	A‑chum gum meal iad i gu buan,
PSA.69.35	ga h‑àiteachadh am feasd.
PSA.69.36	Do shliochd a sheirbhiseach gu fìor,
PSA.69.36	is sealbh ro‑dhìleas i;
PSA.69.36	'S an dream a bheir da ainm-san gràdh,
PSA.69.36	sìor-chòmhnaidh innte nì.
PSA.70.1	Iehòbhah Dhia, gum theasairginn
PSA.70.1	's gum chòmhnadh, deifrich ort.
PSA.70.2	Biodh nàir' is amhluadh air an dream
PSA.70.2	tha 'g iarraidh m'anam' bhochd:
PSA.70.2	Tillear an dream ud air an ais,
PSA.70.2	lem miann mo lochd a‑ghnàth,
PSA.70.2	Mòr-amhluadh gu robh orra siud,
PSA.70.2	is rudhadh gruaidh gach là.
PSA.70.3	Gun tillear iadsan air an ais,
PSA.70.3	mar thuarasdal dan nàir',
PSA.70.3	An dream a their gu fanaideach,
PSA.70.3	Ahà, ahà, le tàir.
PSA.70.4	Aoibhneas is aighear do gach neach,
PSA.70.4	gad iarraidh fhèin a tha:
PSA.70.4	Is abradh iad len toigh do shlàint',
PSA.70.4	Dia guma mòr, a‑ghnàth.
PSA.70.5	Ach mise tha gu h‑ainnis bochd,
PSA.70.5	am ionnsaigh greas, a Dhia:
PSA.70.5	Mo chobhair thu, 's mo shlànaighear;
PSA.70.5	moille na dèan, mo Thriath.
PSA.71.1	'S ann riut a tha mi 'g earbsa, Dhè;
PSA.71.1	nàir' orm am feasd na biodh;
PSA.71.2	Ad cheartas fòir, thoir orm dol as:
PSA.71.2	aom rium do chluas, saor mi.
PSA.71.3	Ad charraig còmhnaidh bi‑sa dhomh,
PSA.71.3	don tathaicheam do shìor:
PSA.71.3	Mo chaisteal, is mo dhaingneach thu,
PSA.71.3	thug àithne chum mo dhìon.
PSA.71.4	A làimh nan aingidh, O mo Dhia,
PSA.71.4	dèan fuasgladh dhomh am chruas,
PSA.71.4	A làimh na muinntir eucoraich
PSA.71.4	a tha gun iochd, gun truas.
PSA.71.5	Oir 's tusa, Thighearna mo Dhia,
PSA.71.5	mo dhòchas ann am fheum;
PSA.71.5	O aois is aimsir m'òige nuas,
PSA.71.5	mo mhuinghinn thu ro‑threun.
PSA.71.6	'S ann leatsa chumadh mise suas,
PSA.71.6	o thàingeas as a' bhroinn;
PSA.71.6	A bolg mo mhàthar bhuin thu mi;
PSA.71.6	sìor mholam thu gu binn.
PSA.71.7	Mar adhbhar iongantais, a Dhè,
PSA.71.7	aig mòran a ta mi;
PSA.71.7	Ach 's tusa 's tèarmann dìleas dhomh,
PSA.71.7	's mo spionnadh mòr gun dìth.
PSA.71.8	Lìonar mo bheul led mholadh-sa,
PSA.71.8	's led urram fhèin gach lò.
PSA.71.9	Na tilg mi dhìot am aois; 's na trèig
PSA.71.9	'n tràth dh'fhàilnicheas mo threòir.
PSA.71.10	Oir 'm aghaidh mheud 's is naimhdean dhomh
PSA.71.10	labhair gu sgaiteach geur:
PSA.71.10	'S an dream tha brath air m'anam bochd,
PSA.71.10	ghabh comhairle le chèil',
PSA.71.11	Ag ràdh, Do thrèigeadh e le Dia,
PSA.71.11	leanaibh e nis gu teann,
PSA.71.11	Is glacaibh, oir ga theasairginn
PSA.71.11	chan eil neach idir ann.
PSA.71.12	A Dhè, na bi‑sa fada uam;
PSA.71.12	fòir orm, mo Dhia, gu luath.
PSA.71.13	Biodh nàir' is claoidh air m'eascairdibh,
PSA.71.13	ga bheil dom anam fuath:
PSA.71.13	Masladh is nàire falaicheadh iad,
PSA.71.13	tha 'g iarraidh m'uilc gach lò.
PSA.71.14	Sìor earbam riut, is seinnidh mi
PSA.71.14	do chliù nas mò 's nas mò.
PSA.71.15	Labhraidh mo bheul air d'fhìreantachd,
PSA.71.15	's do shlàint' gach là gun sgìos:
PSA.71.15	An àireamh siud aig lìonmhorachd
PSA.71.15	chan fhaodar leam chur sìos.
PSA.71.16	Tre neart an Tighearna mo Dhia,
PSA.71.16	fòs gluaisidh mi a‑ghnàth:
PSA.71.16	Is nì mi sgeul air d'fhìreantachd,
PSA.71.16	d'fhìreantachd fhèin a‑mhàin.
PSA.71.17	Om òige rinn thu teagasg dhomh,
PSA.71.17	a Thighearn is a Dhè:
PSA.71.17	Is chuir mi d'oibrean iongantach
PSA.71.17	gu ruige seo an cèill.
PSA.71.18	A‑nis air bhith dhomh aosmhor liath,
PSA.71.18	na trèig mi, Dhia nam feart:
PSA.71.18	Gun taisbeanainn do neart 's do threis,
PSA.71.18	don àl a th'ann, 's ri teachd.
PSA.71.19	'S ro‑àrd do cheartas fhèin, a Dhè,
PSA.71.19	is rinn thu beairtean mòr':
PSA.71.19	O Dhia, cò e as cosmhail riut,
PSA.71.19	no choimeas riut as còir?
PSA.71.20	Trioblaid ro‑mhòr is an‑shocair,
PSA.71.20	's tu thaisbein dhomh, a Dhè;
PSA.71.20	Ath-bheothaichidh, is bheir thu rìs
PSA.71.20	o dhoimhneachd talmhainn mi.
PSA.71.21	Mo mhòrachd cuiridh tus' am meud,
PSA.71.21	's bheir sòlas air gach taobh.
PSA.71.22	Air saltair molam thu, mo Dhia,
PSA.71.22	seadh d'fhìrinn tha ro‑chaomh.
PSA.71.22	Is seinneam dhut air clàrsaich bhinn,
PSA.71.22	O Aoin naoimh Israèil.
PSA.71.23	Mo bhilean nì mòr-ghàirdeachas,
PSA.71.23	tràth sheinneam dhut lem bheul:
PSA.71.23	Bidh subhachas is aoibhneas mòr
PSA.71.23	air m'anam fhèin, a Dhè,
PSA.71.23	A shaoradh leat gu tròcaireach
PSA.71.23	o thrioblaidibh gu lèir.
PSA.71.24	Is bidh mo theang' air d'fhìreantachd
PSA.71.24	ag iomradh feadh an là:
PSA.71.24	Oir nàir' is amhluadh fhuair an dream
PSA.71.24	'g iarraidh mo lochd a tha.
PSA.72.1	Dhia, thoir do bhreitheanas don rìgh,
PSA.72.1	is d'fhìreantachd da mhac.
PSA.72.2	Bheir esan ceart bhreith air do shluagh,
PSA.72.2	's dod bhochdaibh còir nan airc.
PSA.72.3	Na slèibhtean àrda bheir a‑mach
PSA.72.3	sìochaint don t‑sluagh gu pailt;
PSA.72.3	Is bheir na tulaich bheaga sìth
PSA.72.3	le fìreantachd gun airc.
PSA.72.4	Air daoinibh bochd' a' phobaill fòs,
PSA.72.4	bheir esan breith gu ceart;
PSA.72.4	Is clann nan ainnis saoraidh e,
PSA.72.4	mìn-bhrisidh luchd ain-neart.
PSA.72.5	Am feadh bhios grian is gealach ann,
PSA.72.5	freasdal don là 's don oidhch',
PSA.72.5	Bidh d'eagal orrasan gu mòr,
PSA.72.5	o linn gu linn a‑chaoidh.
PSA.72.6	Mar uisge air an fhaiche bhuaint',
PSA.72.6	is amhlaidh thig e nuas:
PSA.72.6	Mar fhrasaibh dh'uisgicheas am fonn,
PSA.72.6	is ionann sin a ghràs.
PSA.72.7	Ra linn-san bidh na fìreanaich
PSA.72.7	gu h‑ùr a' fàs le blàth:
PSA.72.7	'S am feadh a bhios a' ghealach ann,
PSA.72.7	bidh sìochaint pailt a‑ghnàth.
PSA.72.8	Bidh uachdranachd aig' mar an ceudn'
PSA.72.8	o thuinn gu tuinn gu sìor,
PSA.72.8	Is ruigidh siud on abhainn mhòir,
PSA.72.8	gu iomall crìoch gach tìr'.
PSA.72.9	Luchd-còmhnaidh fòs an fhàsaich chruaidh
PSA.72.9	sleuchdaidh iad sìos na làth'r;
PSA.72.9	A naimhdean imlichidh an ùir,
PSA.72.9	a' tabhairt ùmhlachd dha.
PSA.72.10	Rìgh Tharsis, is nan eileanan,
PSA.72.10	tìodhlacan bheir iad uap',
PSA.72.10	Bheir rìghrean Shèba, Shaba fòs,
PSA.72.10	tabhartais dha gu luath.
PSA.72.11	Seadh, fòs na fhianais sleuchdaidh sìos
PSA.72.11	gach rìgh air thalamh tha:
PSA.72.11	'S gach ginealach air feadh gach tìr,
PSA.72.11	dha seirbhis nì a‑ghnàth.
PSA.72.12	An t‑ainnis bochd gun chuideachadh,
PSA.72.12	saoraidh tràth dh'èigheas ris.
PSA.72.13	'S nì acarachd ri truaghan bochd',
PSA.72.13	is dìonar 'anam leis.
PSA.72.14	'S e theasairgeas an anam fòs
PSA.72.14	o fhoill 's o fhòirneart gheur:
PSA.72.14	Is fòs na shùilibh-san gun cheist,
PSA.72.14	's prìseil am fuil gu lèir.
PSA.72.15	Bithidh e beò gu maireannach,
PSA.72.15	òr Shèba bheirear dha:
PSA.72.15	Gnàth-ùrnaigh nìthear air a shon,
PSA.72.15	is molar e gach là.
PSA.72.16	San talamh cuirear dòrlach sìl,
PSA.72.16	air mullach àrd nam beann;
PSA.72.16	Is bidh a thoradh trom air chrith,
PSA.72.16	mar Lebanon nan crann.
PSA.72.16	An dream a tha sa chathair mhòir,
PSA.72.16	bidh toradh orr' is blàth
PSA.72.16	Gu lìonmhor, mar as dual don fheur
PSA.72.16	air thalamh fàs a tha.
PSA.72.17	Bidh 'ainm-san buan gu suthainn sìor,
PSA.72.17	co‑mhaireann ris a' ghrèin;
PSA.72.17	Is annsan beannaichear gach sluagh;
PSA.72.17	's beannaichear leo e fhèin.
PSA.72.18	Beannaicht' gu robh an Tighearn Dia
PSA.72.18	Dia Israeil a‑ghnàth,
PSA.72.18	An tì a‑mhàin nì mìorbhailean
PSA.72.18	le treis is neart a làimh.
PSA.72.19	Beannaicht' gu robh gu sìorraidh buan
PSA.72.19	ainm glòrmhor uasal fhèin;
PSA.72.19	Lìonadh a ghlòir gach uile thìr,
PSA.72.19	Amen, agus Amen!
PSA.73.1	Gu fìrinneach tha Dia ro‑mhath
PSA.73.1	do phoball Israèil;
PSA.73.1	Don dream ga bheil an cridhe glan,
PSA.73.1	tha Dia dhaibh math da rèir.
PSA.73.2	Ach air mo shon-sa, 's beag nach d'aom
PSA.73.2	mo chasan uam gu grad:
PSA.73.2	Cha mhòr nach d'rinn mo cheuman fòs
PSA.73.2	sleamhnachadh uam air fad.
PSA.73.3	Ri amadanaibh ghabh mi tnù,
PSA.73.3	ri faicinn soirbheas daoi.
PSA.73.4	Oir cuibhrichean chan eil nam bàs;
PSA.73.4	neart làidir 's leo gun dìth.
PSA.73.5	Mar dhaoinibh eile chan eil iad
PSA.73.5	fo thrioblaid no fo leòn:
PSA.73.5	'S chan eil iad air an sàrachadh
PSA.73.5	mar chàch le piantaibh mòr'.
PSA.73.6	Ardan mar shlabhraidh, uime sin,
PSA.73.6	gan cuartachadh a ta;
PSA.73.6	Am fòirneart fhèin gan còmhdachadh
PSA.73.6	mar aodach thart' a‑ghnàth.
PSA.73.7	An sùilean sultmhor tha le saill:
PSA.73.7	an tòic chaidh thar am miann.
PSA.73.8	Is truaillidh iad, 's air fòirneart geur
PSA.73.8	labhraidh gu h‑aingidh, dian.
PSA.73.9	An aghaidh fòs nan nèamh 's nan speur
PSA.73.9	am beul do thog iad suas;
PSA.73.9	Air feadh na talmhainn is na tìr
PSA.73.9	an teanga-san do ghluais.
PSA.73.10	Fan adhbhar ud gu ruige seo,
PSA.73.10	a shluagh-san tillidh iad;
PSA.73.10	Is fàisgear dhaibh den uisge mach,
PSA.73.10	làn cupain as leòr meud.
PSA.73.11	Is their iad, Ciamar 's lèir do Dhia?
PSA.73.11	Bheil tuigs' san Tì as àird'?
PSA.73.12	Feuch, siud na daoi, tha soirbheachadh,
PSA.73.12	a' fàs nan stòr gach là.
PSA.73.13	Mo chridh' gu dearbh ghlan mi gun stàth,
PSA.73.13	's an neoichiont nigh mo làmh;
PSA.73.14	Oir buailt' is smachdaichte tha mi
PSA.73.14	gach madainn, 's feadh gach là.
PSA.73.15	Nan abrainn, Labhraidh mi mar seo,
PSA.73.15	feuch, pheacaichinn gu beachd,
PSA.73.15	An aghaidh sliochd is ginealaich
PSA.73.15	na cloinne 's ionmhainn leat.
PSA.73.16	Tràth smaoinich mi gun tuiginn seo,
PSA.73.16	bu chruaidh-cheist orm an gnìomh.
PSA.73.17	Ach chaidh mi steach do naomh-thaigh Dhè,
PSA.73.17	is thuig mi 'n sin an crìoch.
PSA.73.18	Gu deimhinn chuir thu iad air fad
PSA.73.18	an àitibh sleamhainn lom:
PSA.73.18	Is thilg thu iad a sìos gan sgrios
PSA.73.18	le dìoghaltas gu trom.
PSA.73.19	Feuch, cionnas thàinig orra claoidh,
PSA.73.19	am mionaid bhig na h‑uair'?
PSA.73.19	Oir tha iad air an sgrios gu tur
PSA.73.19	le oillt is eagal mòr.
PSA.73.20	Mar aisling nuair a dhùisgeas neach,
PSA.73.20	mar sin, a Dhia nan sluagh,
PSA.73.20	Nì thusa dìmeas air an dealbh,
PSA.73.20	air mosgladh dhut à suain.
PSA.73.21	Mar seo bha air mo chridhe cràdh,
PSA.73.21	's am àirnibh goimh ro‑gheur;
PSA.73.22	Oir bha mi baoth is aineolach,
PSA.73.22	mar bhrùid ad làth'r, a Dhè.
PSA.73.23	Gidheadh, tha mise maille riut,
PSA.73.23	O Thighearna, a‑ghnàth:
PSA.73.23	Is air mo dheaslàimh ghlac thu mi,
PSA.73.23	gam chumail suas gach là.
PSA.73.24	Do nìthear leat mo stiùradh fòs
PSA.73.24	led chomhairle am fheum,
PSA.73.24	Is gabhaidh tu mi steach fa‑dheòidh
PSA.73.24	ad àros glòrmhor fhèin.
PSA.73.25	Cò th'agam anns na nèamhaibh shuas
PSA.73.25	ach thusa, Dhia nan dùl?
PSA.73.25	Is chan eil neach air thalamh fòs
PSA.73.25	ach thus' am bheil mo dhùil.
PSA.73.26	Mo chridh' is m'fheòil faraon a ta
PSA.73.26	air fàilneachadh gun cheist:
PSA.73.26	Gidheadh 's e neart mo chridhe Dia,
PSA.73.26	's mo chuibhreann bhuan am feasd.
PSA.73.27	Oir feuch iad sin tha fada uat,
PSA.73.27	lèir-sgriosar iad gu luath:
PSA.73.27	Oir gheàrr thu as gach uile neach
PSA.73.27	air strìopachas chaidh uat.
PSA.73.28	Ach dhòmhsa 's math teachd dlùth do Dhia;
PSA.73.28	dh'earb mi à Dia mo neart,
PSA.73.28	A‑chum gum foillsichinn gu sìor
PSA.73.28	gach gnìomh a rinneadh leat.
PSA.74.1	Carson a thilg thu sinne uat?
PSA.74.1	An ann gu bràth, a Dhè?
PSA.74.1	Carson ri caoraich d'ionaltraidh
PSA.74.1	a las do chorraich gheur?
PSA.74.2	Cuimhnich, a Dhè, do choitheanal
PSA.74.2	a cheannaich thu o chèin;
PSA.74.2	Slat d'oighreachd fòs a shaoradh leat,
PSA.74.2	Sion, do chòmhnaidh fhèin.
PSA.74.3	A‑chum nam fàsach sìorraidh buan,
PSA.74.3	do chasan tog gu grad;
PSA.74.3	Is chum gach olc a rinn do nàmh
PSA.74.3	ad theampall naomh air fad.
PSA.74.4	Do naimhdean rinn iad beucadh borb
PSA.74.4	measg coitheanal do shluaigh:
PSA.74.4	Is chuir iad suas am brataichean
PSA.74.4	mar chomhar' air am buaidh.
PSA.74.5	Bu chliùiteach neach mar dhèante leis
PSA.74.5	a thuagh a thogail suas,
PSA.74.5	Air crannaibh àrda dosrach tiugh,
PSA.74.5	a‑chum an leagadh nuas.
PSA.74.6	Ach nis an obair shnaidhte ghrinn,
PSA.74.6	le òrdaibh 's tuaghaibh bhris;
PSA.74.7	Is chuir iad suas na lasair dheirg
PSA.74.7	do theampall naomh ga sgrios:
PSA.74.7	Taigh-còmhnaidh naomha d'ainme, Dhè,
PSA.74.7	feuch, thruaill iad e le tàir,
PSA.74.7	Ga mhilleadh is ga leagadh sìos
PSA.74.7	cho ìosal ris an làr.
PSA.74.8	Nan cridhe labhair iad mar seo,
PSA.74.8	Sgriosamaid iad le chèil':
PSA.74.8	Gach sionagog th'aig Dia san tìr,
PSA.74.8	loisgeadh iad leo gu lèir.
PSA.74.9	Ar comharradh chan fhaicear leinn;
PSA.74.9	fàidh chan eil idir ann,
PSA.74.9	Cha mhò tha neach nar measg cho geur
PSA.74.9	don lèir cia fad an t‑àm.
PSA.74.10	Cia fhad a bheir, O Dhè nan dùl,
PSA.74.10	na naimhdean toibheum uap'?
PSA.74.10	An toir an nàmhaid beum am feasd
PSA.74.10	dod ainm-sa, Dhia nan sluagh?
PSA.74.11	Carson a thillear leat do làmh,
PSA.74.11	do dheaslàmh air a h‑ais?
PSA.74.11	O buin a‑mach od bhroilleach i,
PSA.74.11	chum fuasgladh oirnn gu cas.
PSA.74.12	Oir Dia na glòir' tha neartmhor àrd,
PSA.74.12	o chian is e mo Rìgh,
PSA.74.12	Am buillsgean talmhainn le mòr-neart,
PSA.74.12	ag obrach' slàint' is sìth'.
PSA.74.13	An fhairge sgaoileadh leat led neart,
PSA.74.13	is cinn ro‑làidir chruaidh
PSA.74.13	Nan dràgon bhriseadh leat san uisg',
PSA.74.13	a' tabhairt orra buaidh.
PSA.74.14	Cinn Lebhiatain àghmhoir mhòir
PSA.74.14	's tu fhèin a bhris is phronn;
PSA.74.14	Is thug thu e mar bhiadh don t‑sluagh,
PSA.74.14	a bha san fhàsach lom.
PSA.74.15	'S tu sgoilt an tobar is an tuil:
PSA.74.15	's tu thiormaich aibhnean mòr'.
PSA.74.16	'S tu dheasaich solas agus grian,
PSA.74.16	is leat an oidhch', 's an lò.
PSA.74.17	Crìochan na talmhainn shocraich thu:
PSA.74.17	rinn thu an samhradh teth,
PSA.74.17	'S an geamhradh fòs do rinneadh leat,
PSA.74.17	nan aimsiribh fa leth.
PSA.74.18	Gun tug na naimhdean toibheum uap'
PSA.74.18	cuir siud air chuimhne, Dhè,
PSA.74.18	'S gun tug am poball amaideach
PSA.74.18	dod ainm ro‑uasal beum.
PSA.74.19	Anam do chalmain na toir suas
PSA.74.19	do chuideachd mhòir nan daoi:
PSA.74.19	Is coitheanal do dheòraidh bochd
PSA.74.19	na dearmaid iad a‑chaoidh.
PSA.74.20	Do chùmhnant thoir fa‑near, a Dhè,
PSA.74.20	oir àitean dorch' na tìr',
PSA.74.20	Tha uile air an àiteachadh
PSA.74.20	le luchd an fhòirneirt ghèir:
PSA.74.21	Na tillear air an ais le nàir'
PSA.74.21	na dh'fhuiling fòirneart goirt:
PSA.74.21	An dream tha ainnis aimbeartach,
PSA.74.21	dèanadh iad moladh ort.
PSA.74.22	Tog ort is èirich suas, a Dhè;
PSA.74.22	tagair do chùis gu treun:
PSA.74.22	Cuimhnich mar tha an t‑amadan
PSA.74.22	gach là toirt dhutsa beum.
PSA.74.23	Na dearmaid guth na muinntir sin
PSA.74.23	nan naimhdibh dhut a tha:
PSA.74.23	Tha bruidhinn dhaoin' a dh'èirich riut
PSA.74.23	sìor dhol am meud a‑ghnàth.
PSA.75.1	Dhut bheir sinn buidheachas, a Dhè,
PSA.75.1	dhut buidheachas a‑ghnàth:
PSA.75.1	Oir foillsichidh do mhìorbhailean,
PSA.75.1	gur fagas d'ainm gach là.
PSA.75.2	Tràth gheibh mi is a ghlacar leam
PSA.75.2	coitheanal mòr na tìr',
PSA.75.2	Do nì mi dhaibh deagh bhreitheanas,
PSA.75.2	gu cothromach 's gu fìor.
PSA.75.3	Sgaoileadh an dùthaich, is an sluagh
PSA.75.3	ga h‑àiteachadh a tha:
PSA.75.3	Ach mise cumaidh suas gu treun
PSA.75.3	postan na tìr a‑ghnàth.
PSA.75.4	Thubhairt mi ris gach amadan,
PSA.75.4	Na gluais gu h‑amaideach:
PSA.75.4	'S ri luchd an uilc, Na togaibh suas
PSA.75.4	ur n‑adharc àrdanach.
PSA.75.5	Ur n‑adharc fòs na togaibh suas,
PSA.75.5	ri cainnt le muineal cruaidh.
PSA.75.6	Chan ann on ear, no 'n iar, no deas,
PSA.75.6	thig urram mòr no buaidh.
PSA.75.7	Ach 's britheamh Dia, a leagas aon,
PSA.75.7	's a thogas aon fa seach.
PSA.75.8	Oir cup' an làimh an Tighearn tha
PSA.75.8	den fhìon as deirge dreach:
PSA.75.8	Làn coimeisg tha e, dòirtidh Dia
PSA.75.8	cuid as a‑mach gu grad:
PSA.75.8	A dheasgainn fàisgidh daoine daoi,
PSA.75.8	is òlaidh iad air fad.
PSA.75.9	Ach cuiridh mise fòs an cèill
PSA.75.9	gu suthainn is gu sìor,
PSA.75.9	Do Dhia ud Iàcoib canar leam
PSA.75.9	àrd-mholadh binn gu fìor.
PSA.75.10	Uil' adhaircean nan daoine daoi,
PSA.75.10	sgathaidh mi sìos 's gach àit;
PSA.75.10	Ach adhaircean nan saoi air fad
PSA.75.10	togar gu grad an àird.
PSA.76.1	An Iùdah aithnichear ar Dia;
PSA.76.1	's mòr ainm an Israel naomh.
PSA.76.2	An Sàlem tha a phàillean fòs,
PSA.76.2	a thàmh an Sion caomh.
PSA.76.3	Saighdean a' bhogha bhris e 'n sin,
PSA.76.3	an sgiath 's an claidheamh geur.
PSA.76.3	An còmhrag is an cath faraon,
PSA.76.3	bhriseadh iad leis gu treun.
PSA.76.4	Is mò do mhòralachd, a Dhè,
PSA.76.4	is mò gu mòr do ghlòir
PSA.76.4	Na beanntan thog an cinn gu h‑àrd,
PSA.76.4	le cobhartach ro‑mhòr.
PSA.76.5	Làn-chreachadh luchd a' chridhe chailm,
PSA.76.5	is chaidil iad le suain;
PSA.76.5	Na fir a bha nan curaidh mhòr',
PSA.76.5	an làmhan fòs cha d'fhuair.
PSA.76.6	O thus' as Dia do Iàcob ann,
PSA.76.6	led achmhasan 's led neart,
PSA.76.6	An carbad-cogaidh is an t‑each
PSA.76.6	nan suain do chuireadh leat.
PSA.76.7	'S cùis eagail thu, thu fhèin, a Dhè:
PSA.76.7	cia neach a chogas riut,
PSA.76.7	No ann ad shealladh sheasas suas
PSA.76.7	an uair bhios corraich ort?
PSA.76.8	Thug thusa air do bhreitheanas
PSA.76.8	o nèamh gun cualas e:
PSA.76.8	Bha air an talamh eagal mòr
PSA.76.8	's na thàmh ghrad dh'fhuirich e;
PSA.76.9	Tràth dh'èirich Dia chum breitheanais,
PSA.76.9	a theasairginn san àm
PSA.76.9	Gach uile dhuine ciùin is sèimh,
PSA.76.9	air talamh a bha ann.
PSA.76.10	Bheir fearg is corraich dhaoin' an sin
PSA.76.10	àrd-mholadh dhut gu beachd;
PSA.76.10	Is fuidheall fòs na feirge mòir',
PSA.76.10	làn choisgidh tu led neart.
PSA.76.11	Geallaibh ur bòid gu togarrach
PSA.76.11	dur Dia Iehòbhah àrd;
PSA.76.11	Is coileanaibh gu fìrinneach
PSA.76.11	na gheallar leibhse dha:
PSA.76.11	Gach neach a tha ma thimcheall-san
PSA.76.11	thugadh iad dha na àm
PSA.76.11	Deagh thabhartais is tìodhlacan,
PSA.76.11	don tì 's cùis eagail ann.
PSA.76.12	Is e nì spiorad phrionnsan mòr'
PSA.76.12	a sgathadh sìos le neart;
PSA.76.12	Do rìghribh fòs a' chruinne-chè
PSA.76.12	's cùis eagail e gu beachd.
PSA.77.1	Dh'èigh mi ri Dia gu h‑àrd lem ghuth,
PSA.77.1	dh'èigh mi lem ghuth gu h‑àrd;
PSA.77.1	Is thug e, nuair a ghlaodh mi ris,
PSA.77.1	sàr-èisdeachd dhomh gun dàil.
PSA.77.2	An là mo thrioblaid dh'iarr mi Dia:
PSA.77.2	is shruth mo leòn gun sgur,
PSA.77.2	Rè fad na h‑oidhch': is m'anam truagh
PSA.77.2	sòlas do dhiùlt gu tur.
PSA.77.3	Air Dia ghrad-chuimhnich mi an sin,
PSA.77.3	is mi an trioblaid ghèir:
PSA.77.3	Ris rinn mi gearan trom gun tàmh,
PSA.77.3	chlaoidheadh mo spiorad fhèin.
PSA.77.4	Chùm thu mo shùil na faireachadh:
PSA.77.4	tha mi cho iarganach,
PSA.77.4	Nach faod mi facal cainnt no sgèil
PSA.77.4	labhairt lem bheul a‑mach.
PSA.77.5	An sin air làithibh fad o chèin
PSA.77.5	smaoinich mi fhèin le beachd;
PSA.77.5	Air bliadhnaibh fòs na h‑aimsir cèin
PSA.77.5	am aire fhèin bha teachd.
PSA.77.6	Seadh, chuimhnich mi mo cheòl san oidhch',
PSA.77.6	's rinn cainnt rim chridhe fhèin,
PSA.77.6	Is rinn mo spiorad fòs gun tàmh,
PSA.77.6	le dìcheall, sgrùdadh geur.
PSA.77.7	An tilg an Tighearn uaith' gu bràth?
PSA.77.7	nach nochd e ghràdh nas mò?
PSA.77.8	'N do sguir gu tur a ghràs am feasd,
PSA.77.8	's a ghealladh fad gach lò?
PSA.77.9	'N do dhearmaid Dia gu fìrinneach
PSA.77.9	bhith gràsmhor caoin gu bràth?
PSA.77.9	'N do dhruid e suas na chorraich mhòir
PSA.77.9	a thròcair chaomh 's a ghràdh?
PSA.77.10	An sin ghrad-fhreagair mi gu dearbh,
PSA.77.10	Is i seo m'anfhainn mhòr;
PSA.77.10	Ach bliadhnaidh deaslàimh' cuimhnicheam,
PSA.77.10	an Tì as àirde glòir.
PSA.77.11	Gnìomharan Dhè sìor mheòraicheam,
PSA.77.11	mar rinneadh leis gach beairt,
PSA.77.11	Is d'iongantais on aimsir chèin
PSA.77.11	sìor chuimhnicheam gu beachd.
PSA.77.12	Air d'oibribh uile mar an ceudn'
PSA.77.12	smaoinichidh mi gu tric;
PSA.77.12	Is air gach gnìomh a rinneadh leat
PSA.77.12	sìor labhraidh mi gu glic.
PSA.77.13	Do shlighe tha san ionad naomh,
PSA.77.13	a Thighearn is a Dhè:
PSA.77.13	Cò 's coimeas ann am meud ri Dia
PSA.77.13	a tha na Dhia dhuinn fhèin?
PSA.77.14	'S tu 'n tì tha dèanamh iongantais,
PSA.77.14	a Thighearna nam feart;
PSA.77.14	Is ann am measg a' phobaill fòs
PSA.77.14	do thaisbein thu do neart.
PSA.77.15	Do shaoradh leat dan teasairginn
PSA.77.15	do phoball dìleas fhèin,
PSA.77.15	Clann Iàcoib agus Iòseiph fòs,
PSA.77.15	led ghàirdean neartmhor treun.
PSA.77.16	Chunnaic na h‑uisgeachan thu, Dhè,
PSA.77.16	chunnaic iad thu gu beachd,
PSA.77.16	Is ghabh iad geilt; 's air doimhneachd fòs
PSA.77.16	bha mòran oglaidheachd.
PSA.77.17	An uisge dhòirt na neòil a‑nuas,
PSA.77.17	bu ro‑mhòr fuaim nan speur;
PSA.77.17	Is chaidh do shaighdean corranach
PSA.77.17	a‑mach gu sgaiteach geur.
PSA.77.18	Ard-ghuth do thàirneanaich san speur,
PSA.77.18	chualas, a Dhè, gu tric;
PSA.77.18	An saoghal las led dhealanaich,
PSA.77.18	an talamh ghluais is chlisg.
PSA.77.19	Do cheuman tha san doimhneachd mhòir,
PSA.77.19	do shlighe tha sa chuan:
PSA.77.19	Ach luirg do chas chan aithnich sinn,
PSA.77.19	tha siud am falach uainn.
PSA.77.20	Is amhlaidh mar gum biodh ann treud,
PSA.77.20	do phoball stiùradh leat;
PSA.77.20	Le deagh làimh Mhaois is Aaroin fòs,
PSA.77.20	gan treòrachadh gu ceart.
PSA.78.1	Mo phoball èisdibh ri mo reachd:
PSA.78.1	is cluinnibh guth mo bhèil.
PSA.78.2	Am briathraibh filidh cuiridh mi
PSA.78.2	sean-fhacail dhorch' an cèill:
PSA.78.3	A chuala sinn or sinnsiribh,
PSA.78.3	is air am b'fhiosrach sinn,
PSA.78.4	Chan fhalaich sinn on ginealach,
PSA.78.4	's cha cheil sinn iad on cloinn;
PSA.78.4	A' foillseachadh àrd-mholadh Dhè
PSA.78.4	don àl a tha ri teachd;
PSA.78.4	'S na mìorbhailean a rinneadh leis,
PSA.78.4	a chumhachd is a neart:
PSA.78.5	Oir lagh an Iàcob dhaingnich e,
PSA.78.5	is reachd an Israèl,
PSA.78.5	A dh'òrdaich e dar n‑athraichibh,
PSA.78.5	dan cloinn an cur an cèill.
PSA.78.6	Chum fios bhith aig an àl ri teachd,
PSA.78.6	a' chlann a tha gun bhreith:
PSA.78.6	'S gun innseadh iad don linn nan dèidh
PSA.78.6	na nithean sin fa leth.
PSA.78.7	An Dia gun cuireadh iad an dòigh
PSA.78.7	's nach dèante dìochuimhn' leo
PSA.78.7	Air oibribh Dhè, 's gun gleidheadh iad
PSA.78.7	a reachdan mar as còir:
PSA.78.8	'S nach biodh iad mar an sinnsireachd,
PSA.78.8	làn ceannairc is droch-bheairt,
PSA.78.8	Gun spiorad tairis annt' do Dhia,
PSA.78.8	's an cridhe gun bhith ceart.
PSA.78.9	Clann Ephraim le armaibh gleusd',
PSA.78.9	air bogh' bu chuimseach beachd,
PSA.78.9	Ach thill iad air an ais le geilt
PSA.78.9	an làithibh cath' is feachd.
PSA.78.10	Coicheangal Dhè nìor ghleidheadh leo,
PSA.78.10	is dhiùlt iad gèill da reachd;
PSA.78.11	'S na mìorbhailean a nochd e dhaibh
PSA.78.11	à 'n cuimhne leig gu beachd.
PSA.78.12	An sealladh sùl an athraichean,
PSA.78.12	seadh fòs an tìr na h‑Eiph't,
PSA.78.12	'S air machair Shòain nochdadh leis
PSA.78.12	a mhìorbhailean ro‑threun.
PSA.78.13	Sgoilt e an fhairg', 's thug iadsan trìd;
PSA.78.13	mar thòrr na h‑uisgean sheas.
PSA.78.14	San là le neul iad stiùir, san oidhch'
PSA.78.14	le solas tein' gu deas
PSA.78.15	Sgoilt creag san fhàsach, aisde deoch
PSA.78.15	thug, mar à doimhneachd mhòir;
PSA.78.16	Bhuin sruthan à creig, thug air uisg'
PSA.78.16	ruith sìos mar thuil gu leòr.
PSA.78.17	San fhàsach pheacaich iad nas mò;
PSA.78.17	is bhrosnaich an t‑Ard-Rìgh.
PSA.78.18	Nan cridhe chuir iad cathadh air,
PSA.78.18	dem miann ag iarraidh bìdh.
PSA.78.19	Labhair iad fòs an aghaidh Dhè;
PSA.78.19	is thubhairt iad gu dian,
PSA.78.19	An urrainn Dia san fhàsach mhòr
PSA.78.19	bòrd dheasachadh dar miann?
PSA.78.20	Feuch, bhuail e chreag, bhrùchd uisge mach,
PSA.78.20	dh'èirich na tuil gu luath.
PSA.78.20	Am faod e aran thabhairt fòs?
PSA.78.20	an deasaich feòil da shluagh?
PSA.78.21	Air cluinntinn seo, ghabh corraich Dia;
PSA.78.21	ri Iàcob teine las,
PSA.78.21	Is dh'èirich fearg ro‑dhoineannach
PSA.78.21	ri Israel gu cas:
PSA.78.22	Chionn nach do chreid iad ann an Dia,
PSA.78.22	's nach d'earb iad as a shlàint';
PSA.78.23	Ged dh'fhosgail dorsan nèamha fòs,
PSA.78.23	's na neòil on àird ged dh'àithn;
PSA.78.24	Ged dhòirt e orra mana nuas,
PSA.78.24	ged fhuair iad coirc nan speur.
PSA.78.25	Biadh aingeal dh'ith iad: thug e dhaibh
PSA.78.25	de lòn an sàth gu lèir.
PSA.78.26	San speur thug e air gaoith an ear
PSA.78.26	gun d'imich i gu treun:
PSA.78.26	Is thug e fòs le neart a‑steach
PSA.78.26	a' ghaoth dheas mar an ceudn'.
PSA.78.27	Fòs dhòirt e orra nuas mar dhus,
PSA.78.27	de fheòil an uile shàth;
PSA.78.27	'S eòin iteagach bu lìonmhoire
PSA.78.27	na gaineamh air an tràigh.
PSA.78.28	Do leig e siud nan camp a‑nuas
PSA.78.28	mun cuairt nan àitean-tàimh.
PSA.78.29	Seadh dh'ith iad uile 's shàsaicheadh;
PSA.78.29	oir thug e dhaibh an sàimh.
PSA.78.30	Cha robh iad air an sgarachdainn
PSA.78.30	o mhiann an cridhe fhèin;
PSA.78.30	Ach air bhith acasan am biadh
PSA.78.30	ga chagnadh dian nam beul.
PSA.78.31	A' chuid bu shultmhoir' dhiubh 's bu trèin',
PSA.78.31	ghlac Dia na fheirg is mharbh:
PSA.78.31	'S an òigridh thaght' an Israel,
PSA.78.31	ghrad-bhuaileadh leis gu garbh.
PSA.78.32	Gidheadh an dèidh gach gnìomh dhiubh siud,
PSA.78.32	do pheacaich iad gu mòr;
PSA.78.32	Is ged a rinn e mìorbhailean,
PSA.78.32	nìor chreid iad mar bu chòir.
PSA.78.33	An làithean chaith e, uime sin,
PSA.78.33	an dìomhanas air fad;
PSA.78.33	'S am bliadhnaidh thairis chaidh gu lèir
PSA.78.33	le carraid ghèir gun stad.
PSA.78.34	An uair a mharbhadh leis-san iad,
PSA.78.34	an sin ghrad-iarr iad e,
PSA.78.34	Seadh thill iad, agus bha iad fòs
PSA.78.34	gu moch ag iarraidh Dhè.
PSA.78.35	Is chuimhnich iadsan gum b'e Dia,
PSA.78.35	an carraig threun a‑ghnàth:
PSA.78.35	Is gum b'e fòs an Dia as àird'
PSA.78.35	b'fhear-saoraidh dhaibh gach là.
PSA.78.36	Ach rinn iad miodal ris lem beul,
PSA.78.36	len teangaidh breug is gò:
PSA.78.37	Cha robh an cridhe ceart; 's cha robh
PSA.78.37	na chùmhnant dìleas dha.
PSA.78.38	Ach Dia, gu h‑iochdmhor mhaith an lochd,
PSA.78.38	's an sgrios cha d'rinn gu geur:
PSA.78.38	Bu tric a thill e chorraich uap',
PSA.78.38	's nìor dhùisg e fhearg gu lèir.
PSA.78.39	Oir annta chuimhnich e nach robh
PSA.78.39	ach feòil thèid as mar bhlàth,
PSA.78.39	Is osag ghaoith' a ghabhas seach,
PSA.78.39	's nach till a‑rìs gu bràth.
PSA.78.40	Cia tric a bhrosnaicheadh e leo
PSA.78.40	san fhàsach thartmhor chruaidh;
PSA.78.40	san dìthreabh chuireadh corraich air
PSA.78.40	le easaontas an t‑sluaigh?
PSA.78.41	Seadh thill iad uile air an ais,
PSA.78.41	bhrosnaich iad Dia le chèil':
PSA.78.41	Is chuir iad tomhas mar an ceudn'
PSA.78.41	air Tì naomh Israèil.
PSA.78.42	Dhìochuimhnich iad, 's cha tug fa‑near
PSA.78.42	a ghàirdean treun 's a làmh:
PSA.78.42	No 'n là san tug e furtachd dhaibh,
PSA.78.42	is fuasgladh deas on nàmh:
PSA.78.43	No fòs mar rinneadh anns an Eiph't,
PSA.78.43	comharradh Dhè nam feart:
PSA.78.43	Air machair Shòain mar an ceudn'
PSA.78.43	a mhìorbhailean le neart.
PSA.78.44	An sruthan chaochail e gu fuil:
PSA.78.44	's na h‑uillt nach faodte 'n òl.
PSA.78.45	Chuir losgainn thuc', is cuileagan;
PSA.78.45	's leo chlaoidheadh iad gu mòr.
PSA.78.46	An toradh thug e is am bàrr
PSA.78.46	don bhurras sgriosach bheag;
PSA.78.46	Is saothair fòs an làmh air fad,
PSA.78.46	fo àilgheas lòcast leag.
PSA.78.47	Am fìon-chroinn bhris e mar an ceudn'
PSA.78.47	le cloich-shneachd chruaidh 's gach àit;
PSA.78.47	Is amhlaidh mhill le reodhadh teann
PSA.78.47	an crannan-fìgis àrd'.
PSA.78.48	Am feudail thug e thairis fòs
PSA.78.48	don chloich-shneachd sgaitich ghèir;
PSA.78.48	'S le saighdibh teine-dealanaich,
PSA.78.48	ghrad-chuir e as dan treud.
PSA.78.49	Teas feirge, trioblaid, 's corraich mhòr,
PSA.78.49	siud thilg e orr' gu grad;
PSA.78.49	Le ainglibh olc a chur nam measg,
PSA.78.49	gan claoidh gu goirt air fad.
PSA.78.50	Da chorraich rinn e bealach rèidh:
PSA.78.50	'n anam nìor chùm on bhàs;
PSA.78.50	Am beatha thruagh thug thairis fòs
PSA.78.50	do ghalar-plàigh 's don chàs.
PSA.78.51	Throm-bhuaileadh leis-san anns an Eiph't
PSA.78.51	gach ciad-ghin a bha ann:
PSA.78.51	Toiseach an neirt sna pàilleanaibh
PSA.78.51	a bha aig gineil Ham.
PSA.78.52	Ach thug e mach a phoball caomh
PSA.78.52	mar chaoraich as an tìr:
PSA.78.52	Is rinn mar threud san fhàsach mhòr,
PSA.78.52	an treòrachadh gu fìor.
PSA.78.53	Leis stiùradh iad gu tèarainte,
PSA.78.53	gun eagal is gun sgàth:
PSA.78.53	Ach air an naimhdibh dh'iadh an cuan,
PSA.78.53	's an sluagh ud uile bhàth.
PSA.78.54	Gu crìochaibh ionaid naomha fhèin
PSA.78.54	thug e a phoball leis:
PSA.78.54	Gu ruig an cnoc seo choisinn e,
PSA.78.54	's a bhuadhaich a làmh dheas.
PSA.78.55	Thilg e na cinnich romhpa mach,
PSA.78.55	's an oighreachd roinn le crann:
PSA.78.55	Do Israel thug e 'n àite siud
PSA.78.55	gu còmhnaidh ghabhail ann.
PSA.78.56	Ach bhrosnaich agus ghràinich iad
PSA.78.56	an Dia as àirde glòir;
PSA.78.56	Is idir cha do choimhead iad
PSA.78.56	a naomh-reachd mar bu chòir.
PSA.78.57	Ach thill iad mar an sinnsirean,
PSA.78.57	's gu fealltach ghluais air fad:
PSA.78.57	Mar bhogha fiar chaidh iad a thaobh,
PSA.78.57	is chlaon iad uaith' gu grad.
PSA.78.58	Len dealbhaibh, is len àitibh àrd'
PSA.78.58	chuir iad air fearg is eud:
PSA.78.59	Tràth chuala Dia bha corraich air
PSA.78.59	is gràin ri Israel.
PSA.78.60	Ionnas a phoball gun do thrèig,
PSA.78.60	an Siloh chuir a làmh:
PSA.78.60	'S am pàillean fòs a shocraich e
PSA.78.60	measg dhaoine ghabhail tàimh.
PSA.78.61	Gu bruid thug suas an neart, 's an glòir
PSA.78.61	gu làimh nan naimhdean garg.
PSA.78.62	Don chlaidheamh thug e suas a shluagh,
PSA.78.62	ri 'oighreachd ghabh e fearg.
PSA.78.63	An teine loisg an òigridh ghleusd';
PSA.78.63	pòsadh cha d'fhuair an òigh'n.
PSA.78.64	An sagairt thuit le claidheamh geur:
PSA.78.64	's cha d'rinn am bantraich bròn.
PSA.78.65	Ghrad-mhosgail Dia an sin, mar neach
PSA.78.65	ag èirigh as a shuain;
PSA.78.65	Mar churaidh 'n dèidh bhith pòit air fìon
PSA.78.65	tràth nì e iolach chruaidh.
PSA.78.66	Nan deireadh bhuaileadh leis gu geur
PSA.78.66	a naimhdean fhèin le tàir:
PSA.78.66	Is chuir e iad o sin a‑mach
PSA.78.66	gu masladh buan is nàir'.
PSA.78.67	Is pàillean Iòseiph dhiùltadh leis:
PSA.78.67	nìor thagh treubh Ephraim fòs:
PSA.78.68	Ach thagh e Iùdah, sliabh Shioin fhèin
PSA.78.68	don tug e gràdh gu mòr.
PSA.78.69	Thog esan fhàrdach naomh an siud,
PSA.78.69	mar lùchairt àrd ro‑dheas:
PSA.78.69	'S mar ionad àrd air talamh teann
PSA.78.69	a dhaingnich e am feasd.
PSA.78.70	Is 'òglach Daibhidh thagh, is thug
PSA.78.70	o chrò nan caorach e:
PSA.78.71	'S o leantainn fòs nan caorach trom
PSA.78.71	le àl am measg an sprèidh;
PSA.78.71	Is thug e e a bheathachadh
PSA.78.71	Iàcoib, a phoball naomh,
PSA.78.71	Is gineal Israeil mar an ceudn'
PSA.78.71	a b'oighreachd dha ro‑chaomh.
PSA.78.72	Rèir ionracais a chridhe fhèin
PSA.78.72	bheathaich e iad gu beachd:
PSA.78.72	A rèir deagh sheòltachd fòs a làmh,
PSA.78.72	stiùradh leis iad gu ceart.
PSA.79.1	Thàinig, a Dhè, na fineachan
PSA.79.1	a‑steach dod oighreachd fhèin,
PSA.79.1	Thruaill iad do theampall naomh, is dh'fhàg
PSA.79.1	na tòrr Ierusalem.
PSA.79.2	Is thug iad cuirp do sheirbhiseach
PSA.79.2	mar bhiadh do eòin nan speur:
PSA.79.2	Is feòil do naomh mar chobhartach,
PSA.79.2	do bheathaichibh an t‑slèibh.
PSA.79.3	Mu thimcheall fòs Ierusaleim,
PSA.79.3	dhòirt iad am fuil mar uisg':
PSA.79.3	Is cha robh neach gan adhlacadh
PSA.79.3	's gan cur san uaigh an taisg.
PSA.79.4	Ball fanaid agus maslaidh sinn
PSA.79.4	dar coimhearsnachaibh fhèin:
PSA.79.4	Cùis spòrs' is mhagaidh do gach neach
PSA.79.4	a tha mar cuairt gu lèir.
PSA.79.5	Cia fhad a bhitheas corraich ort,
PSA.79.5	a Dhè, am bi gu bràth?
PSA.79.5	Is d'eud am bi a' losgadh rinn
PSA.79.5	mar lasair theith a‑ghnàth?
PSA.79.6	Do chorraich air na cinnich dòirt
PSA.79.6	aig nach eil eòlas ort;
PSA.79.6	Is air na rìoghachdaibh nach gairm
PSA.79.6	air d'ainm, a Dhia nam feart.
PSA.79.7	Oir mhill iad Iàcob, fhàrdach fòs
PSA.79.7	na fàsach chuir iad sìos.
PSA.79.8	Na peacaidh fòs a rinneadh leinn
PSA.79.8	na cuimhnich dhuinn a‑rìs;
PSA.79.8	Tionndadh gu luath do thruacantas,
PSA.79.8	ruigeadh e oirnn mu thràth:
PSA.79.8	Oir 's dìblidh bochd a‑nis ar staid
PSA.79.8	a' tuiteam sìos gach là.
PSA.79.9	Dèan còmhnadh leinn, O Dhè ar slàint',
PSA.79.9	air sgàth glòir d'ainme fhèin;
PSA.79.9	Sgàth d'ainme saor sinn, agus glan
PSA.79.9	ar peacaidh uainn gu lèir.
PSA.79.10	Ciod uime 'n abradh fineachan,
PSA.79.10	càit bheil a‑nis an Dia?
PSA.79.10	Measg fhineachan nar sealladh fhèin,
PSA.79.10	aithnicheadh iad an Triath,
PSA.79.10	Le dìoghaltas a ghabhail dhiubh;
PSA.79.10	oir dhòirteadh leo gun iochd
PSA.79.10	Fuil neoichiontach do sheirbhiseach,
PSA.79.10	gu saoibhir is gu tric.
PSA.79.11	Osnaidh a' phrìosanaich ad làth'r
PSA.79.11	thigeadh, a Dhè nam feart;
PSA.79.11	'S an dream a dh'òrdaicheadh chum bàis
PSA.79.11	saor-sa, rèir meud do neirt.
PSA.79.12	Riùsan tha dhuinn nan coimhearsnaich
PSA.79.12	nam broilleach, dìol am beum:
PSA.79.12	Gach masladh len do spreig iad thu,
PSA.79.12	seachd uairean till riu fhèin.
PSA.79.13	Treud d'ionaltraidh, 's do phoball sinn,
PSA.79.13	molaidh sinn thu a‑ghnàth;
PSA.79.13	Is cuiridh sinn an cèill do chliù
PSA.79.13	o linn gu linn gu bràth.
PSA.80.1	Eisd, aodhair Israeil, a stiùir
PSA.80.1	Iòseph mar threud led làimh.
PSA.80.1	Thusa tha 'd thàmh measg cheruban,
PSA.80.1	dealraich a‑mach mu thràth.
PSA.80.2	An làthair Ephraim 's Bheniàmin,
PSA.80.2	agus Mhanaseh fòs,
PSA.80.2	Dùisg-sa do chumhachd: agus thig
PSA.80.2	gar saoradh mar as nòs.
PSA.80.3	Till sinn a‑rìs, a Dhè nam feart:
PSA.80.3	tog oirnne suas gu h‑àrd
PSA.80.3	Deagh dhealradh glan do ghnùise nis,
PSA.80.3	is saorar sinn led ghràs.
PSA.80.4	Cia fhad, a Thighearna nan sluagh,
PSA.80.4	a leanas corraich riut,
PSA.80.4	Ri guidhe ghèir na muinntir sin
PSA.80.4	as poball dìleas dhut?
PSA.80.5	Oir bheathaich thu do shluagh gu lèir
PSA.80.5	le aran deur is bròin:
PSA.80.5	Is tomhas saoibhir thug thu dhaibh
PSA.80.5	de dheuraibh goirt rin òl.
PSA.80.6	Is rinn thu sinn mar adhbhar strì
PSA.80.6	dar coimhearsnachaibh fhèin:
PSA.80.6	Nar n‑adhbhar spòrs' is àbhachdais
PSA.80.6	dar n‑eascairdibh gu lèir.
PSA.80.7	Till sinn a‑rìs, O Dhè nan slògh;
PSA.80.7	tog oirnne suas gu h‑àrd
PSA.80.7	Deagh dhealradh glan do ghnùis' a‑nis,
PSA.80.7	is saorar sinn led ghràs.
PSA.80.8	Thug thu fìonain as an Eiphit:
PSA.80.8	na cinnich thilg thu mach,
PSA.80.8	Is shuidhich thus' an fhìonain ud
PSA.80.8	nan ionad siud fa seach.
PSA.80.9	Rèitich thu àite dhi; is ghabh
PSA.80.9	i freumh gu daingeann teann,
PSA.80.9	Led bheannachadh; is lìonadh leath'
PSA.80.9	an tìr o cheann gu ceann.
PSA.80.10	Na cnuic ro‑àrda dh'fhalaich i
PSA.80.10	le sgàil 's le dubhar fhèin:
PSA.80.10	A geugan bha a' cinneachdainn
PSA.80.10	mar sheudair àlainn rèidh.
PSA.80.11	An dara taobh gu ruig an cuan
PSA.80.11	chuir i a‑mach a meòir;
PSA.80.11	An taobh ud eil' a geugan shìn
PSA.80.11	gu ruig an abhainn mhòir.
PSA.80.12	A callaid cuim' a bhriseadh leat!
PSA.80.12	ionnas gu bheil gach neach
PSA.80.12	Thèid seachad air an rathad mhòr,
PSA.80.12	ga spìonadh leo fa seach.
PSA.80.13	Tha 'n torc a thig on choille mach
PSA.80.13	ga fàsachadh gu lèir,
PSA.80.13	Tha beathaich allt' na machrach fòs
PSA.80.13	ga slugadh suas le chèil'.
PSA.80.14	Till, guidhmid ort, a Dhè nan sluagh,
PSA.80.14	is seall o nèamh a‑nuas,
PSA.80.14	Feuch, agus fiosraich fhèin a‑nis
PSA.80.14	an fhìonain seo le truas:
PSA.80.15	Am fìonlios sin a shuidhich thu,
PSA.80.15	le neart do làimhe deis':
PSA.80.15	'S am meangan ud a neartaich thu,
PSA.80.15	dhut fhèin le lùth is treis.
PSA.80.16	Le lasair theine loisgeadh i,
PSA.80.16	is ghearradh i a‑nuas:
PSA.80.16	Làn-mhilleadh agus sgriosadh iad,
PSA.80.16	le achmhasan do ghnùis'.
PSA.80.17	Air fear do dheaslàimh fhèin, a Dhè,
PSA.80.17	gu robh do làmh gu treun:
PSA.80.17	Air mac an duin' a rinneadh leat
PSA.80.17	a neartachadh dhut fhèin.
PSA.80.18	Mar sin cha till sinn uat a‑rìs;
PSA.80.18	ath-bheothaich sinn gach lò,
PSA.80.18	Is gairmidh sinn air d'ainm an sin,
PSA.80.18	an cian a bhios sinn beò.
PSA.80.19	Till sinn a‑rìs, a Dhè nam feart,
PSA.80.19	is foillsich fhèin gu h‑àrd
PSA.80.19	Deagh dhealradh glan do ghnùis' a‑nis,
PSA.80.19	is saorar sinn led ghràs.
PSA.81.1	Seinnibh gu h‑ait do Dhia ar neart,
PSA.81.1	Dhia Iàcoib fòs gu binn,
PSA.81.2	Is glacaibh salm is tiompan fòs,
PSA.81.2	saltair is clàrsach ghrinn.
PSA.81.3	An trompaid sèidibh san rè nuadh:
PSA.81.3	air làithibh òrdaicht' fèill'.
PSA.81.4	Bu lagh siud aig Dia Iàcoib fòs;
PSA.81.4	's bu reachd do Israèl.
PSA.81.5	Do Iòseph dh'òrdaich siud mar theist,
PSA.81.5	air dol dha trìd na h‑Eiph't;
PSA.81.5	San cualas cainnt is uirgheall fòs
PSA.81.5	nach tuiginn as am beul.
PSA.81.6	On uallach shaor mi ghuala-san;
PSA.81.6	o obair chrè a làmh.
PSA.81.7	Ghair thusa ann ad thrioblaid orm,
PSA.81.7	is shaor mi thu gun dàil:
PSA.81.7	An ionad diamhair tàirneanaich,
PSA.81.7	do fhreagair mi do ghlaodh:
PSA.81.7	Aig uisgibh còmhstri Mheribah,
PSA.81.7	do dhearbh mi thu faraon.
PSA.81.8	Eisd, O mo shluagh, is bheir mi dhut
PSA.81.8	deagh fhianais fòs gu ceart,
PSA.81.8	Ma dh'èisdeas tu ri guth mo bhèil,
PSA.81.8	O Israeil gu beachd.
PSA.81.9	Annad na biodh aon uair air bith
PSA.81.9	dia eile coigreach brèig',
PSA.81.9	Is do dhia coimheach fòs air bith
PSA.81.9	na crom-sa sìos 's na gèill.
PSA.81.10	'S mise do Dhia Iehòbhah treun,
PSA.81.10	thug thus' on Eiph't le neart;
PSA.81.10	Gu farsaing fosgail rium do bheul,
PSA.81.10	is lìonam e gu pailt.
PSA.81.11	Gidheadh cha tug mo phoball fhèin
PSA.81.11	èisdeachd do ghuth mo bhèil,
PSA.81.11	'S cha ghabhadh rium an aitim ud
PSA.81.11	a ghin o Israel.
PSA.81.12	Mar sin do mhiann an cridhe fhèin
PSA.81.12	thug mise thairis iad:
PSA.81.12	'S ghluais iad nan comhairle neo-ghlic
PSA.81.12	a' cur an ciont' am meud.
PSA.81.13	O b'fheàrr gum biodh mo phoball fhèin
PSA.81.13	a' tabhairt gèill dom reachd:
PSA.81.13	Is fòs gun gluaiseadh Israel
PSA.81.13	am shlighibh fhèin gu ceart!
PSA.81.14	An naimhdean smachdaichinn gu luath,
PSA.81.14	le buaidh gan leagadh sìos;
PSA.81.14	Is thillinn air an eascairdibh
PSA.81.14	mo làmh, gan cur fo chìs.
PSA.81.15	Luchd-fuath an Tighearna mar sin
PSA.81.15	bheireadh làn-ùmhlachd dha;
PSA.81.15	Ach biodh an aimsir-san ro‑bhuan
PSA.81.15	is maireannach gu bràth.
PSA.81.16	Is bheireadh e gam beathachadh,
PSA.81.16	smior cruithneachd fòs da shluagh:
PSA.81.16	Do làn-dhìol bheirinn dhut faraon
PSA.81.16	don mhil on charraig chruaidh.
PSA.82.1	An coitheanal nan treun a ta
PSA.82.1	na sheasamh Dia nam feart:
PSA.82.1	Am measg nan dè bheir esan breith
PSA.82.1	le cothrom is le ceart.
PSA.82.2	Cia fhad a bheir sibh breitheanas
PSA.82.2	gu h‑eucorach 's gach cùis;
PSA.82.2	Toirt leth-bhreith air na daoinibh daoi,
PSA.82.2	gam meas a rèir an gnùis?
PSA.82.3	Do dhaoinibh bochd' 's do dhìlleachdain
PSA.82.3	dèanaibh-se dìon le ceart:
PSA.82.3	Is cumaibh còir riu siud a‑ghnàth
PSA.82.3	tha cràiteach bochd gun neart:
PSA.82.4	An t‑ainnis lag 's an deòradh truagh,
PSA.82.4	sìor theasairgibh nam feum,
PSA.82.4	Dèanaibh o làimh nan aingidh fòs
PSA.82.4	deagh fhuasgladh dhaibh gu treun.
PSA.82.5	Eòlas no tuigse chan eil ac',
PSA.82.5	a' triall san dorcha tàid;
PSA.82.5	Tha bunaitean na talmhainn fòs
PSA.82.5	air gluasad as an àit.
PSA.82.6	Is dè sibh (thuirt mi,) 's is mic
PSA.82.6	don Tì as àirde th'ann:
PSA.82.7	Ach tuitidh, 's gheibh sibh bàs mar dhaoin',
PSA.82.7	's mar aon de phrionnsaibh fann.
PSA.82.8	Dhia, èirich, air an talamh dèan
PSA.82.8	deagh bhreitheanas gu grad:
PSA.82.8	Oir gabhaidh tu mar oighreachd dhut
PSA.82.8	na fineachan air fad.
PSA.83.1	Na bi ad thosd a‑nis, na bi
PSA.83.1	ad thàmh, O Dhia ar neart,
PSA.83.1	Na bi‑sa sàmhach nis nar feum,
PSA.83.1	Dhia chumhachdaich nam feart.
PSA.83.2	Oir feuch, a ta do naimhdean treun
PSA.83.2	ri strì is buaireas àrd,
PSA.83.2	'S an dream ud leis am fuathach thu,
PSA.83.2	an cinn thog suas an àird.
PSA.83.3	Oir dhealbh iad olc gu cuilbheartach
PSA.83.3	'n aghaidh do phobaill fhèin,
PSA.83.3	'N aghaidh do mhuinntir dhiamhair fòs
PSA.83.3	ghabh comhairle le chèil'.
PSA.83.4	A deir iad, Thigibh leinn gan sgrios
PSA.83.4	o bhith nas mò nan sluagh;
PSA.83.4	A‑chum nach biodh air Israel
PSA.83.4	iomradh gu bràth no luaidh:
PSA.83.5	Oir ghabh iad comhairle le chèil':
PSA.83.5	ad aghaidh ceangal rinn.
PSA.83.6	Pàillean Edoim, 's Ismaelich,
PSA.83.6	Mòab is Hagaren;
PSA.83.7	Gebal, Amon, is Amalec.
PSA.83.7	Palestin, 's muinntir Thìr;
PSA.83.8	Dhruid Asur leo: 's bu chòmhnadh iad
PSA.83.8	do ghineil Lot gu fìor.
PSA.83.9	Mar rinneadh leat air Midian,
PSA.83.9	's air Sisera le chèil',
PSA.83.9	Air Iabin aig sruth Chisoin cas,
PSA.83.9	dèan orra siud da rèir:
PSA.83.10	Aig Endor mar a chaidh an claoidh
PSA.83.10	mar aolach air an làr.
PSA.83.11	Air Oreb mar rinn thu, 's air Seeb,
PSA.83.11	dèan air an uaislibh tàir:
PSA.83.11	Mar Sheba fòs is Shalmuna,
PSA.83.11	am prionnsan dèan gu lèir:
PSA.83.12	A thubhairt, Glacamaid dhuinn fhèin
PSA.83.12	mar oighreachd àrois Dhè.
PSA.83.13	Dèan iad mar asbhuain, O mo Dhia;
PSA.83.13	mar mholl ro ghaoith nan gleann.
PSA.83.14	Mar chlaoidheas teine coillteach chrìon,
PSA.83.14	's mar loisgeas lasair beann.
PSA.83.15	Mar sin led dhoininn orra siud,
PSA.83.15	dèan thusa tòrachd dhian;
PSA.83.15	Led iom-ghaoith is led dhoininn mhòir,
PSA.83.15	cuir orra geilt is fiamh.
PSA.83.16	An aodann lìon le masladh mòr,
PSA.83.16	's le rudhadh gruaidh gach rè,
PSA.83.16	Gu ruig an uair an iarrar leo
PSA.83.16	d'ainm glòrmhor fhèin, a Dhè.
PSA.83.17	Biodh amhluadh orra mar an ceudn',
PSA.83.17	is trioblaid mhòr a‑chaoidh:
PSA.83.17	Is glacadh nàire mhaslach iad,
PSA.83.17	gam milleadh is gan claoidh.
PSA.83.18	Gun aithnich iad gur tusa mhàin
PSA.83.18	den ainm Iehòbhah treun,
PSA.83.18	Tha d'uachdranachd os cionn gach tìr'
PSA.83.18	san domhan mhòr gu lèir.
PSA.84.1	Cia mòr an airidh-ghràidh do theach,
PSA.84.1	Iehòbhah mhòir nan sluagh!
PSA.84.1	Cia taitneach dhòmhsa d'àros naomh,
PSA.84.1	O Thighearna nam buadh!
PSA.84.2	Tha m'anam fann, aig meud a mhiann
PSA.84.2	air cùirtibh Dhè gach lò:
PSA.84.2	Mo chridh' is m'fheòil ri sgairteachd chruaidh
PSA.84.2	'n geall air an Dia tha beò.
PSA.84.3	Feuch fhuair an siud an gealbhan beag
PSA.84.3	taigh-còmhnaidh math na fheum,
PSA.84.3	'S an gobhlan-gaoithe mar an ceudn'
PSA.84.3	do sholair nead dhi fhèin.
PSA.84.3	Is taisgidh i an sin a h‑eòin,
PSA.84.3	's a h‑àlach beag gun chlì:
PSA.84.3	Aig d'altair fhèin, O Dhia nan sluagh,
PSA.84.3	mo Thighearn, is mo Rìgh.
PSA.84.4	'S beannaicht' an dream an còmhnaidh tha
PSA.84.4	ad àros naomh, a Dhè,
PSA.84.4	Oir bheir iad, (mar as cubhaidh dhaibh,)
PSA.84.4	mòr-mholadh dhut gach rè.
PSA.84.5	'S beannaicht' an duine sin ga bheil
PSA.84.5	annads' a neart gach là:
PSA.84.5	An dream ga bheil nan cridhe staigh
PSA.84.5	do shlighe fhèin a‑ghnàth.
PSA.84.6	An dream sin tre ghleann Baca thèid,
PSA.84.6	nì tobair ann, nam feum:
PSA.84.6	Is lìonaidh 'n t‑uisge thig a‑nuas
PSA.84.6	na sluic gu ruig am bèil.
PSA.84.7	Sìor ghluaisidh iad mar sin gun sgìos,
PSA.84.7	a' dol o neart gu neart:
PSA.84.7	An Sion nochdar iad fa‑dheòidh
PSA.84.7	an làthair Dhè nam feart.
PSA.84.8	O Dhia nan sluagh, cluinn m'ùrnaigh fhèin,
PSA.84.8	Dhè Iàcoib, èisd gu grad.
PSA.84.9	O Dhia ar sgiath, feuch 's amhairc air
PSA.84.9	gnùis d'ungaidh fhèin gun stad.
PSA.84.10	'S fheàrr là ad chùirt na mìle là:
PSA.84.10	b'fheàrr leam bhith dorsaireachd
PSA.84.10	An àros Dhè, na 'm chòmhnaidh fòs
PSA.84.10	am pàillean aingidheachd.
PSA.84.11	Oir 's grian 's is sgiath Iehòbhah Dia,
PSA.84.11	is bheir e gràs is glòir;
PSA.84.11	'S cha chùm e math air bith on dream
PSA.84.11	ghluaiseas gu dìreach còir.
PSA.84.12	O Thighearn is a Dhia nan sluagh
PSA.84.12	is beannaicht' e gun cheist,
PSA.84.12	An duine sin, gu muinghineach,
PSA.84.12	don dòchas thu am feasd.
PSA.85.1	Bha thusa gràsmhor fàbharach,
PSA.85.1	a Dhè, dod dhùthaich fhèin;
PSA.85.1	Bruid Iàcoib thug thu air a h‑ais
PSA.85.1	a‑rìs led ghàirdean treun.
PSA.85.2	Cionta do phobaill mhaith thu fhèin;
PSA.85.2	dh'fhalaich thu 'n uile lochd.
PSA.85.3	Choisg thu do chorraich uile, 's thill
PSA.85.3	on lasan a bha ort.
PSA.85.4	Till sinn a‑rìs, a Dhia ar slàint',
PSA.85.4	is tog do lasan dhinn.
PSA.85.5	Am bi do chorraich rinn gu bràth,
PSA.85.5	's an sìnear d'fhearg gach linn?
PSA.85.6	Nach dèanar leatsa, Dhia nan gràs,
PSA.85.6	a‑rìs ar tabhairt beò,
PSA.85.6	Gun dèanadh annad gàirdeachas
PSA.85.6	do phoball fhèin gach lò?
PSA.85.7	Taisbein do thròcair dhuinn a‑nis,
PSA.85.7	a Thighearn is a Dhè:
PSA.85.7	Is deònaich dhuinne d'fhurtachd fòs,
PSA.85.7	's do shlàinte fhèin gach rè.
PSA.85.8	Nis èisdeam ris an nì their Dia:
PSA.85.8	labhraidh e sìth gu beachd
PSA.85.8	Ra phoball naomh; 's na tilleadh iad
PSA.85.8	a‑rìs chum amaideachd.
PSA.85.9	Gu dearbh tha chobhair dlùth don dream
PSA.85.9	don eagal e gu fìor;
PSA.85.9	Chum glòir a bhith na còmhnaidh fòs,
PSA.85.9	gu bunaiteach nar tìr.
PSA.85.10	Tha tròcair agus fìrinn ghlan
PSA.85.10	air còmhlachadh a chèil':
PSA.85.10	Tha ceartas agus sìochaint mhath
PSA.85.10	a' pògadh beul ri beul.
PSA.85.11	Is fàsaidh as an talamh fòs
PSA.85.11	fìrinn a‑nìos gu pailt:
PSA.85.11	Is seallaidh ceart is fìreantachd
PSA.85.11	o nèamh a‑nuas gun airc.
PSA.85.12	Is amhlaidh bheir Iehòbhah dhuinn
PSA.85.12	nì math gu toirbheartach;
PSA.85.12	Is bheir ar fearann is ar fonn
PSA.85.12	deagh thoradh trom a‑mach.
PSA.85.13	Sìor ghluaisidh ceart is fìreantachd
PSA.85.13	na fhianais-san gu rèidh:
PSA.85.13	Is sinn air sligh' a cheumannan
PSA.85.13	gu dìreach stiùraidh e.
PSA.86.1	Aom rium do chluas is cluinn mi, Dhia,
PSA.86.1	oir tha mi ainnis truagh:
PSA.86.2	Dèan thusa, chionn gum buin mi dhut,
PSA.86.2	m'anam a dhìon gu luath:
PSA.86.2	Oir 's tu mo Dhia, saor d'òglach fhèin
PSA.86.2	tha 'g earbsa riut a‑ghnàth.
PSA.86.3	Dèan tròcair orm, a Dhia, le iochd:
PSA.86.3	oir gaiream ort gach là.
PSA.86.4	Dèan anam d'òglaich dhìleis fhèin
PSA.86.4	fìor-aoibhinn agus ait:
PSA.86.4	Airson gun togam riut, a Dhè,
PSA.86.4	m'anam gu lèir am airc.
PSA.86.5	Oir tha thu fhèin ro‑mhath, a Dhè,
PSA.86.5	làn iochd is acarachd:
PSA.86.5	Is tha thu do na ghairmeas ort,
PSA.86.5	pailt ann an tròcaireachd.
PSA.86.6	Eisd m'ùrnaigh, Dhia; is thoir fa‑near
PSA.86.6	guth gearanach mo chaoidh.
PSA.86.7	An là mo thrioblaid gaiream ort:
PSA.86.7	oir freagraidh tusa mi.
PSA.86.8	Am measg nan dè chan eil, a Dhia,
PSA.86.8	aon neach tha cosmhail riut:
PSA.86.8	No gnìomh air bith tha cosmhail ris
PSA.86.8	gach gnìomh a rinneadh leat.
PSA.86.9	Thig iad, gach cinneach rinneadh leat,
PSA.86.9	is sleuchdaidh dhut, a Dhè,
PSA.86.9	Is bheir iad glòir is moladh àrd
PSA.86.9	dod ainm-sa feadh gach rè.
PSA.86.10	Airson, a Dhè, gu bheil thu mòr,
PSA.86.10	's gun dèanar oibrean leat
PSA.86.10	Tha mìorbhaileach; 's tu fhèin a‑mhàin
PSA.86.10	Dia cumhachdach nam feart.
PSA.86.11	Do shlighe teagaisg dhomh, a Dhia,
PSA.86.11	ad fhìrinn gluaisidh mi:
PSA.86.11	Chum eagal d'ainme gum biodh orm
PSA.86.11	mo chridhe druid riut fhèin.
PSA.86.12	Lem uile chridh' àrd-mholam thu,
PSA.86.12	O Thighearna mo Dhia:
PSA.86.12	Dod ainm ro‑uasal bheir mi fòs
PSA.86.12	àrd-ghlòir air feadh gach ial.
PSA.86.13	Oir 's mòr do thròcair dhòmhsa, Dhè,
PSA.86.13	is fòs o ifrinn shìos
PSA.86.13	Thug thusa saors' dom anam bochd,
PSA.86.13	is thog thu e a‑nìos.
PSA.86.14	Luchd-àrdain dh'èirich rium, a Dhè,
PSA.86.14	is cuideachd làidir dhian,
PSA.86.14	'G iarraidh m'anam', ach thus', a Dhè,
PSA.86.14	nìor chuir iad romhpa riamh.
PSA.86.15	Ach tha thu, Dhè, mòr-thròcaireach,
PSA.86.15	ro‑iochdmhor anns gach càs;
PSA.86.15	Chum feirge mall, ach saoibhir pailt
PSA.86.15	am fìrinn is an gràs.
PSA.86.16	O till rium, is dèan tròcair orm,
PSA.86.16	thoir neart dod òglach fhèin,
PSA.86.16	Do mhac do bhanoglaich faraon
PSA.86.16	dèan fuasgladh ann a fheum.
PSA.86.17	Comhar' air math nochd dhòmhsa, Dhia,
PSA.86.17	luchd m'fhuath' gum faiceadh e,
PSA.86.17	'S gun gabhadh nàir', a chionn gur tu
PSA.86.17	mo neart, is m'fhurtachd fhèin.
PSA.87.1	Tha bhunaitean sna slèibhtibh naomh':
PSA.87.2	'S ro‑ionmhainneach le Dia
PSA.87.2	Geatachan Shioin, thar gach àit
PSA.87.2	a bha aig Iàcob riamh.
PSA.87.3	Nithean ro‑ghlòrmhor innsear ort,
PSA.87.3	a chathair àlainn Dhè.
PSA.87.4	Rahab is Bàbel cuimhnicheam
PSA.87.4	don dream don aithne mi;
PSA.87.4	Gabh beachd air Tìrus mar an ceudn',
PSA.87.4	is dùthaich Phalestin,
PSA.87.4	Maille ri Etiopia:
PSA.87.4	am fear seo rugadh 'n sin.
PSA.87.5	Mu thimcheall Shioin theirear seo,
PSA.87.5	Am fear seo rugadh fòs,
PSA.87.5	'S am fear ud innt'; an Tì as àird
PSA.87.5	socraichidh i air chòir.
PSA.87.6	Tràth sgrìobhas Dia le cuimhne mhaith
PSA.87.6	na fineachan fa leth,
PSA.87.6	'N sin àirmhidh e gum b'ann an siud
PSA.87.6	bha 'm fear seo air a bhreith.
PSA.87.7	Luchd-seinn nan òran bidh an siud,
PSA.87.7	luchd innil-ciùil dan rèir:
PSA.87.7	'S ann annad fhèin, a Dhia nan gràs,
PSA.87.7	mo thobair tha gu lèir.
PSA.88.1	Iehòbhah Dhia, mo Shlànaighear,
PSA.88.1	ort ghair mi dh'oidhch' 's a là.
PSA.88.2	Ad fhianais thigeadh m'ùrnaigh fòs:
PSA.88.2	is èisd mo ghlaodh a‑ghnàth.
PSA.88.3	Oir m'anam làn de thrioblaid tha,
PSA.88.3	's don uaigh mo bheatha dlùth.
PSA.88.4	Seadh, mheasadh mi mar neach thèid sìos
PSA.88.4	don t‑sloc, is mi gun lùth.
PSA.88.5	Saor tha mi measg nam marbh, is fòs
PSA.88.5	mar mharbh san uaigh gun deò,
PSA.88.5	A sgathadh sìos led làimh gu beachd,
PSA.88.5	's nach cuimhnichear nas mò.
PSA.88.6	Chuir thu mi 'n àite domhain, dorch,
PSA.88.6	san t‑sloc as ìsle th'ann.
PSA.88.7	Is chlaoidh thu mi led thonnaibh àrd',
PSA.88.7	laigh ormsa d'fhearg gu teann.
PSA.88.8	Chuir thu luchd m'eòlais fada uam:
PSA.88.8	's ro‑sgreataidh mise leo:
PSA.88.8	Mar neach am prìosan druidt' a tàim,
PSA.88.8	nach faigh a‑mach nas mò.
PSA.88.9	Do bhrìgh mo thrioblaid tha mo shùil
PSA.88.9	ri caoidh is bròn a‑ghnàth:
PSA.88.9	Mo làmhan shìn mi riut, a Dhè,
PSA.88.9	is ghairm mi ort gach là.
PSA.88.10	Do mhìorbhailean don dream tha marbh,
PSA.88.10	a Dhè, an taisbein thu?
PSA.88.10	An èirich iad a‑nìos a‑rìs,
PSA.88.10	a thabhairt dhutsa cliù?
PSA.88.11	Do thròcair is do choibhneas caomh,
PSA.88.11	am foillsichear san uaigh?
PSA.88.11	Air d'fhìrinn ann an sgrios a' bhàis,
PSA.88.11	le neach an toirear luaidh?
PSA.88.12	Am bi maoin eòlais anns an dorch'
PSA.88.12	air d'fheartaibh mìorbhaileach?
PSA.88.12	No 'm bi an tìr na dìochuimhn' fios,
PSA.88.12	no beachd air d'fhìreantachd?
PSA.88.13	Ach riutsa ghlaodh mi, O mo Dhia:
PSA.88.13	gu moch thèid m'ùrnaigh suas.
PSA.88.14	Dhia, cuim' an tilg thu m'anam uat?
PSA.88.14	's an cùm thu uam do ghnùis?
PSA.88.15	Om òige tha mi air mo chràdh,
PSA.88.15	ro‑dhlùth do bhàs is uaigh;
PSA.88.15	Air dhomh bhith fulang d'uamhasan,
PSA.88.15	tha mi an imcheist chruaidh:
PSA.88.16	Oir dh'imich tharam d'fhearg gu trom;
PSA.88.16	chlaoidh d'uamhais mi a‑ghnàth:
PSA.88.17	Mar uisge chaidh iad timcheall orm,
PSA.88.17	gam chuartachadh gach là.
PSA.88.18	Mo charaid chuir thu uam am fad,
PSA.88.18	's am fear thug dhòmhsa gràdh:
PSA.88.18	Luchd m'eòlais mar an ceudna tha
PSA.88.18	an dorchadas nan tàmh.
PSA.89.1	Air tròcair Dhè sìor sheinnidh mi
PSA.89.1	is nì mi oirre sgeul;
PSA.89.1	O àl gu àl gu maireannach
PSA.89.1	air d'fhìrinn thig mo bheul.
PSA.89.2	Oir thubhairt mi, Gun togar suas
PSA.89.2	do thròcair mhòr do shìor:
PSA.89.2	Is d'fhìrinn cheart sna nèamhaibh àrd'
PSA.89.2	socraichear leat gu fìor.
PSA.89.3	Coicheangal rinn mi rim Aon naomh
PSA.89.3	a roghnaich mi gu sìor:
PSA.89.3	'S do Dhaibhidh tha na òglach dhomh,
PSA.89.3	mhionnaich mi fhèin gu fìor.
PSA.89.4	Socraichidh mi gu daingeann buan
PSA.89.4	do ghinealach 's do shìol,
PSA.89.4	Do chathair rìoghail togam suas
PSA.89.4	o linn gu linn gu sìor.
PSA.89.5	Molaidh na nèamhan àrd gu binn
PSA.89.5	do mhìorbhailean, a Dhè;
PSA.89.5	Is d'fhìrinn ann an coitheanal
PSA.89.5	do chloinne naomha fhèin.
PSA.89.6	Oir cò sna nèamhaibh choimeasar
PSA.89.6	ri Dia Iehòbhah mòr?
PSA.89.6	Is cò tha measg nan cumhachdach
PSA.89.6	cosmhail ri Dia na glòir'?
PSA.89.7	An coitheanal nan naomh gu beachd
PSA.89.7	's cùis eagail Dia gun cheist:
PSA.89.7	Ard-urram o gach neach mun cuairt
PSA.89.7	dha 's dleasdanach am feasd.
PSA.89.8	O Thighearna 's a Dhia nan sluagh,
PSA.89.8	cò 'n Triath sin ann an neart
PSA.89.8	As cosmhail riut? Ad fhìrinn fòs
PSA.89.8	gad chuartachadh gu beachd?
PSA.89.9	Ard-onfhadh cuain is fairge mòir',
PSA.89.9	's tu chuireas iad fo reachd:
PSA.89.9	A tonnan àrd' tràth dh'èireas suas,
PSA.89.9	coisgidh tu iad le smachd.
PSA.89.10	Mar dhuine buailte dol don eug,
PSA.89.10	mhìn-phronnadh Rahab leat:
PSA.89.10	Do naimhdean sgaoil thu as a chèil'
PSA.89.10	led ghàirdean treun 's led neart.
PSA.89.11	Is leatsa, Dhè, na flaitheanais,
PSA.89.11	's an talamh tha for bonn:
PSA.89.11	'S tu dhaingnich fòs an cruinne-cè,
PSA.89.11	le 'làn de thoradh trom.
PSA.89.12	An àird a deas is tuath faraon,
PSA.89.12	do chruthaicheadh iad leat:
PSA.89.12	Sliabh Thaboir agus Hermoin àird
PSA.89.12	ad ainm bidh aoibhneach ait.
PSA.89.13	Tha agad gàirdean cumhachdach:
PSA.89.13	a ta do làmh ro‑threun,
PSA.89.13	A Dhè, a ta do dheaslàmh fòs
PSA.89.13	àrdaichte mar an ceudn'.
PSA.89.14	Mar àite-tàimh dod chathair rìgh
PSA.89.14	tha cothrom agus ceart:
PSA.89.14	Bidh tròcair agus fìrinn fòs
PSA.89.14	dol ro do ghnùis gu beachd.
PSA.89.15	'S beannaicht' an sluagh a thuigeas fòs
PSA.89.15	an fhuaim tha aoibhneach ait:
PSA.89.15	An solas glan do ghnùis', a Dhè,
PSA.89.15	sìor ghluaisidh iad gu ceart.
PSA.89.16	Ad ainm-s' air feadh an là bidh iad
PSA.89.16	gu h‑aoibhneach mar bu chòir:
PSA.89.16	Is ann ad fhìreantachd faraon,
PSA.89.16	àrdaichear iad gu mòr.
PSA.89.17	Oir mais' is glòir an spionnaidh siud
PSA.89.17	is tus' a‑mhàin, a Dhè:
PSA.89.17	Ar n‑adharc ann ad choibhneas caomh
PSA.89.17	àrdaichear leat gu treun.
PSA.89.18	Oir 's e Iehòbhah Dia nam feart
PSA.89.18	ar targaid is ar sgiath;
PSA.89.18	'S e 'n tì ro‑naomh sin Israeil
PSA.89.18	ar n‑Ard-Rìgh is ar Triath.
PSA.89.19	An taisbean, anns an àm sin fhèin,
PSA.89.19	labhair thu, Dhè, gu ceart
PSA.89.19	Rid dhuine naomh; is thubhairt thu,
PSA.89.19	le fìrinn, is gu beachd:
PSA.89.19	Leag mise 's chuir mi cuideachadh
PSA.89.19	air gaisgeach treun nam buadh;
PSA.89.19	Is dh'àrdaich mi gu mòr an neach
PSA.89.19	a thagh mi as an t‑sluagh.
PSA.89.20	B'e Daibhidh neach a fhuaradh leam,
PSA.89.20	mo sheirbhiseach ro‑chaomh;
PSA.89.20	'S e sin an neach a rinneadh leam
PSA.89.20	ungadh lem oladh naomh.
PSA.89.21	Is socraichear mo làmh do shìor
PSA.89.21	gu dìleas daingeann leis;
PSA.89.21	Is nì mo ghàirdean cumhachdach
PSA.89.21	a neartachadh le treis.
PSA.89.22	Le mac an uilc cha chlaoidhear e;
PSA.89.22	a nàmh cha tog dheth cìs.
PSA.89.23	Buailidh mi 'eascairdean na làth'r,
PSA.89.23	leagaidh mi 'nàmh a sìos.
PSA.89.24	Ach bidh mo thròcair maille ris,
PSA.89.24	is m'fhìrinn mar an ceudn':
PSA.89.24	Is adharc-san am ainm-sa fòs
PSA.89.24	bidh àrdaichte gu treun.
PSA.89.25	A làmh-san cuiridh mi sa chuan,
PSA.89.25	sna sruthaibh a làmh dheas.
PSA.89.26	Carraig mo shlàinte, their e rium,
PSA.89.26	m'athair, mo Dhia, 's mo threis.
PSA.89.27	Mo chiad-ghin nì mi dheth faraon,
PSA.89.27	àrdaichte thar gach rìgh.
PSA.89.28	Mo chùmhnant seasaidh daingeann leis;
PSA.89.28	mo ghràs dha gleidhidh mi.
PSA.89.29	Is bheir mi air a shliochd gum mair
PSA.89.29	iad feadh gach linn gu bràth:
PSA.89.29	'S a chathair rìoghail uasal àrd
PSA.89.29	mar làithean nèimh a‑ghnàth.
PSA.89.30	Mas e 's gun trèig a chlann mo lagh,
PSA.89.30	's nach gluais iad ann am reachd;
PSA.89.31	Gun truaill iad m'àitheantan ro‑naomh,
PSA.89.31	m'iarrtais nach cùm gu ceart:
PSA.89.32	Fiosraichidh mi an sin gu beachd
PSA.89.32	le slait, an eucoir chlaon;
PSA.89.32	Am peacaidh fiosraicheam 's an lochd,
PSA.89.32	le sgiùrsadh goirt faraon.
PSA.89.33	Gidheadh, gu tur mo choibhneas gràidh
PSA.89.33	cha bhuin mi uaith' gun cheist:
PSA.89.33	Chan fhuiling mi gum breugaichear
PSA.89.33	mo ghealladh fìor am feasd.
PSA.89.34	Mo choicheangal cha bhrisear leam,
PSA.89.34	no 'n cùmhnant rinn mi ris;
PSA.89.34	'S am facal a chaidh as mo bheul,
PSA.89.34	am feasd cha chaochail mis'.
PSA.89.35	Oir aon uair mhionnaich mi mar seo,
PSA.89.35	's ann air mo naomhachd fhèin,
PSA.89.35	Do Dhaibhidh tha na òglach dhomh,
PSA.89.35	am feasd nach dèan mi breug.
PSA.89.36	Bithidh a shliochd 's a ghinealach
PSA.89.36	sìor-mhaireannach gach ial,
PSA.89.36	'S a chathair rìoghail bithidh i
PSA.89.36	am fhianais mar a' ghrian.
PSA.89.37	Is bithidh mar a' ghealach ghlan
PSA.89.37	gu daingeann buan do shìor:
PSA.89.37	'S mar fhianais anns na nèamhaibh àrd
PSA.89.37	bhios tairis agus fìor.
PSA.89.38	Ach thilg thu uat, is thrèig gu tur,
PSA.89.38	is ghabh thu gràin a‑nis;
PSA.89.38	'S an tì dh'ung thu led ola naomh,
PSA.89.38	tha thu an corraich ris.
PSA.89.39	Coicheangal d'òglaich dhìleis fhèin,
PSA.89.39	sgaoil thusa, Dhè, le tàir:
PSA.89.39	'S a choron uasal thruailleadh leat,
PSA.89.39	ga thilgeadh air an làr.
PSA.89.40	A ghàrradh dìdein bhriseadh leat;
PSA.89.40	's a dhaingneach làidir leag.
PSA.89.41	Mar chobhartach e do luchd-ròid:
PSA.89.41	da choimhearsnaich mar sgeig.
PSA.89.42	Làmh dheas a nàmhaid thog thu suas:
PSA.89.42	uil' eascaird' rinn thu ait.
PSA.89.43	Is thill thu faobhar 'arm; sa chath
PSA.89.43	cha tug thu dhàsan neart.
PSA.89.44	Choisg thu a ghlòir, 's a chathair-rìgh
PSA.89.44	leag thusa sìos gu làr.
PSA.89.45	Is aimsir 'òige ghearradh leat;
PSA.89.45	chòmhdaich thu e le nàir'.
PSA.89.46	Cia fhad a dh'fhalaicheas tu, Dhè,
PSA.89.46	thu fhèin a‑chaoidh nan cian?
PSA.89.46	An loisg do chorraich fòs gu cas,
PSA.89.46	mar theine lasrach dian?
PSA.89.47	Tabhair fa‑near is cuimhnich fhèin
PSA.89.47	giorrad mo rè 's mo lò:
PSA.89.47	Carson a rinn thu clann nan daoin'
PSA.89.47	mar dhìomhanas no ceò?
PSA.89.48	Cò e am fear am measg nam beò,
PSA.89.48	am bàs nach faicear leis?
PSA.89.48	No anam fhèin o làimh na h‑uaigh',
PSA.89.48	an teasairg e le treis?
PSA.89.49	Càit bheil do choibhneas gràidh, a Dhè,
PSA.89.49	a thaisbein thu o thùs,
PSA.89.49	A mhionnaich thu air d'fhìrinn cheirt
PSA.89.49	do Dhaibhidh chumail suas?
PSA.89.50	Cuimhnich, a Thighearn, toibheum trom
PSA.89.50	do sheirbhiseach gu lèir:
PSA.89.50	Is mar a ghiùlain mis' am uchd
PSA.89.50	masladh a' phobaill thrèin,
PSA.89.51	Len tug do naimhdean masladh uap'
PSA.89.51	gun adhbhar, Dhè nam feart,
PSA.89.51	Oir mhaslaich iadsan ceumannan
PSA.89.51	an tì a dh'ungadh leat.
PSA.89.52	Mòr-bheannaicht' agus cliùiteach fòs
PSA.89.52	gu robh Iehòbhah treun,
PSA.89.52	Gu sìorraidh suthainn fad gach rè!
PSA.89.52	Amen, agus Amen.
PSA.90.1	'S tu b'ionad còmhnaidh dhuinn gach linn,
PSA.90.1	a Thighearna na glòir';
PSA.90.2	Cian mun do ghineadh fòs na cnuic,
PSA.90.2	's na slèibhtean beag' no mòr'.
PSA.90.2	Cian mun do dhealbh thu 'n talamh trom,
PSA.90.2	no 'n cruinne-cè led neart;
PSA.90.2	O bhith-bhuantachd gu bith-bhuantachd,
PSA.90.2	is tusa Dia gu beachd.
PSA.90.3	Gu neoni tillear leatsa rìs
PSA.90.3	an duine truagh ga sgrios;
PSA.90.3	Is their thu fòs, O chlann nan daoin',
PSA.90.3	grad-thillibh air ur n‑ais.
PSA.90.4	Oir mìle bliadhn' ad shealladh fhèin,
PSA.90.4	mar an là‑'n‑dè a ta,
PSA.90.4	'N tràth thèid e seach: is amhlaidh fòs
PSA.90.4	mar fhorair oidhch' ad làth'r.
PSA.90.5	Dh'fhuadaich thu sìos iad mar le sruth,
PSA.90.5	mar chadal iad no suain:
PSA.90.5	Sa mhadainn bidh iad mar am feur
PSA.90.5	gu moch a dh'èireas suas.
PSA.90.6	Air madainn brisidh e fo bhlàth,
PSA.90.6	is fàsaidh e gu h‑àrd:
PSA.90.6	Ri àm an fheasgair gearrar e,
PSA.90.6	is seargaidh air an làr.
PSA.90.7	Oir chaitheadh sinn led chorraich ghèir;
PSA.90.7	chlaoidh d'fhearg-sa sinn gu tur.
PSA.90.8	Ar peacaidh dhiamhair, is ar lochd,
PSA.90.8	an sealladh d'aodainn chuir.
PSA.90.9	Oir ann ad fheirg ar n‑uile làith'
PSA.90.9	tha teireachdainn fa seach:
PSA.90.9	Is chaithear leinn ar bliadhnaidh fòs,
PSA.90.9	mar sgeul a dh'innseadh neach.
PSA.90.10	'S iad làith' ar bliadhna mar an ceudn'
PSA.90.10	trì-fichead bliadhn' 's a deich,
PSA.90.10	No, faodaidh bith, le tuilleadh neirt
PSA.90.10	ceithir-fichead bliadhn' do neach:
PSA.90.10	Gidheadh chan eil nan spionnadh siud
PSA.90.10	ach cràdh is cùradh geur:
PSA.90.10	Oir sgathar sìos gu h‑ealamh e,
PSA.90.10	is siùbhlaidh sinn gu lèir.
PSA.90.11	Cò aig a bheil deagh thuigs' is fios
PSA.90.11	air neart do chorraich fhèin?
PSA.90.11	Is amhlaidh fòs mar d'eagal mòr,
PSA.90.11	tha lasair d'fheirg' da rèir.
PSA.90.12	O teagaisg dhuinn, a Dhè nam feart,
PSA.90.12	mar àirmhear leinn ar làith';
PSA.90.12	A‑chum ar cridh' a shocrachadh
PSA.90.12	air gliocas ceart gach tràth.
PSA.90.13	O Thighearna Iehòbhah mhòir,
PSA.90.13	till fhèin a‑rìs: cia fhad?
PSA.90.13	Mu thimcheall staid do sheirbhiseach
PSA.90.13	gabh aithreachas gu grad.
PSA.90.14	O dèan ar sàsachadh gu moch
PSA.90.14	led thròcair chaoimh, a Dhè,
PSA.90.14	A‑chum gum bi sinn aoibhneach ait,
PSA.90.14	ri fad ar là 's ar rè.
PSA.90.15	Dèan subhach sinn a rèir nan là
PSA.90.15	a chràidh thu sinn gu goirt:
PSA.90.15	A rèir nam bliadhna ud faraon
PSA.90.15	am faca sinn an t‑olc.
PSA.90.16	Taisbein dod sheirbhisich do ghnìomh,
PSA.90.16	faiceadh an clann do ghlòir.
PSA.90.17	Is bitheadh mais' ar Tighearn Dia
PSA.90.17	a' dealradh oirnn gu mòr.
PSA.90.17	Na gnìomharan a rinn ar làmh,
PSA.90.17	socraich iad dhuinn, a Dhè:
PSA.90.17	Na gnìomharan a rinneadh leinn,
PSA.90.17	dèan daingeann iad gu lèir.
PSA.91.1	An neach sin tha na thàmh gach uair
PSA.91.1	an ionad uaigneach Dhè,
PSA.91.1	Fo sgàil an Uile-chumhachdaich
PSA.91.1	buan-chòmhnaidh nì gach rè.
PSA.91.2	Their mi a‑nis mu thimcheall Dhè,
PSA.91.2	mo thèarmann e, 's mo neart;
PSA.91.2	Mo dhaingneach: cuiream dòchas ann:
PSA.91.2	mo Dhia, 's e Dia nam feart.
PSA.91.3	Gu dearbh o rib' an eunadair
PSA.91.3	nì esan fuasgladh ort,
PSA.91.3	Is nì do shaoradh mar an ceudn'
PSA.91.3	on phlàigh tha gràineil goirt.
PSA.91.4	Le 'itich nì e d'fhalach fòs,
PSA.91.4	bidh d'earbsa fo a sgèith;
PSA.91.4	Is fhìrinn bidh na targaid dhut,
PSA.91.4	mar sgèith dod dhìon gach rè.
PSA.91.5	Fa chùis an uamhais anns an oidhch'
PSA.91.5	cha bhi ort geilt no sgàth;
PSA.91.5	No fòs fa chùis na saighde bhios
PSA.91.5	a' ruith air feadh an là:
PSA.91.6	Cha bhi maoin eagail ort ron phlàigh
PSA.91.6	tha triall an dorchadas:
PSA.91.6	No fòs fa chùis an uilc a bhios
PSA.91.6	mu mheadhon-là ri sgrios.
PSA.91.7	Bidh mìle tuiteam sìos rid thaobh,
PSA.91.7	deich mìle fòs rid dheis;
PSA.91.7	Ach olc dhiubh siud cha tig ad chòir
PSA.91.7	no 'm fagas dhut am feasd.
PSA.91.8	A‑mhàin led shùilibh seallaidh tu,
PSA.91.8	is bheir fa‑near le beachd:
PSA.91.8	Droch dhìol is tuarasdal nan daoi,
PSA.91.8	gun cheist do chìthear leat.
PSA.91.9	A chionn gun d'roghnaich thusa Dia,
PSA.91.9	mar chòmhnaidh dhut gach àm,
PSA.91.9	An Dia ud tha na thèarmann dhomh,
PSA.91.9	's e 'n Tì as àirde th'ann:
PSA.91.10	Aon olc chan èirich dhut; is plàigh
PSA.91.10	dod fhàrdaich cha tig dlùth.
PSA.91.11	Oir bheir e àithn' da ainglibh, chum
PSA.91.11	ad ròd gun dìon iad thu.
PSA.91.12	Is togaidh iadsan thusa suas
PSA.91.12	gu h‑àrd air bhàrr am bas;
PSA.91.12	Eagal gum buailte leat air cloich,
PSA.91.12	aon uair air bith do chas.
PSA.91.13	Air leòmhann is air nathair nimh'
PSA.91.13	gun dòrainn saltrar leat:
PSA.91.13	Pronnaidh tu 'n dràgon sìos led chois,
PSA.91.13	's an leòmhann òg led neart.
PSA.91.14	A chionn gur ionmhainn leis-san mi,
PSA.91.14	sàr-fhuasgladh bheir mi dha;
PSA.91.14	Air m'ainm a chionn gur eòlach e,
PSA.91.14	àrdaicheam e gach là.
PSA.91.15	Gairidh e orm, is freagram e:
PSA.91.15	na thrioblaid bitheam leis;
PSA.91.15	Onair is urram bheir mi dha,
PSA.91.15	is fuasglam air gu deas.
PSA.91.16	Le saoghal fad is maireannach
PSA.91.16	sàsaicheam e gu leòr:
PSA.91.16	Mo shlàinte dhàsan mar an ceudn'
PSA.91.16	foillsichidh mi gu mòr.
PSA.92.1	Bhith tabhairt buidheachais do Dhia,
PSA.92.1	's nì sàr-mhath maiseach e;
PSA.92.1	Bhith tabhairt cliù, O Thì as àird',
PSA.92.1	dod ainm-sa feadh gach rè:
PSA.92.2	Do choibhneas gràidh sa mhadainn mhoich,
PSA.92.2	gach là bhith cur an cèill;
PSA.92.2	'S air d'fhìrinn tha neo-mhearachdach,
PSA.92.2	gach oidhch' bhith dèanamh sgèil,
PSA.92.3	Air inneal-ciùil nan teudan deich,
PSA.92.3	is air an t‑saltair ghrinn;
PSA.92.3	'S air clàrsaich le guth fonnmhor àrd,
PSA.92.3	a sheinneas ceòl gu binn.
PSA.92.4	Oir tre do ghnìomharan, a Dhè,
PSA.92.4	rinn thu mi aoibhinn ait;
PSA.92.4	Is ann an oibribh fòs do làmh
PSA.92.4	nì m' gàirdeachas gu pailt.
PSA.92.5	D'oibrean-sa, Dhè, cia iongantach!
PSA.92.5	do smaointean cò don lèir?
PSA.92.6	An t‑amadan cha tuig e seo,
PSA.92.6	's chan eòl don amhlair e.
PSA.92.7	Tràth chinneas luchd na h‑aingidheachd
PSA.92.7	a‑nìos mar chinneas feur,
PSA.92.7	Tràth bhitheas fòs luchd-dèanamh uilc
PSA.92.7	a' fàs fo bhlàth gu lèir:
PSA.92.7	'S e siud as deireadh dhaibh fa‑dheòidh
PSA.92.7	gun sgriosar iad am feasd.
PSA.92.8	Ach thusa, Dhè, gu sìorraidh tha
PSA.92.8	àrd-urramach gun cheist.
PSA.92.9	Oir feuch, do naimhdean fhèin, a Dhè,
PSA.92.9	oir feuch, do naimhdean fhèin,
PSA.92.9	Làn-sgriosar iad: iom-sgaoilear fòs
PSA.92.9	luchd-aingidheachd gu lèir:
PSA.92.10	Ach m'adharc togaidh tusa suas,
PSA.92.10	mar adharc buabhaill àird':
PSA.92.10	Le ola ghloin neo-thruaillidh ùir,
PSA.92.10	ungar mi fhèin led ghràs.
PSA.92.11	Chì mi mo mhiann air m'eascairdibh;
PSA.92.11	is cluinnidh fòs mo chluas
PSA.92.11	A toil air luchd na h‑aingidheachd,
PSA.92.11	am aghaidh dh'èireas suas.
PSA.92.12	Bidh piseach air an fhìrean chòir
PSA.92.12	mar phailm-chrann ùrar glas:
PSA.92.12	Mar sheudar àrd air Lebanon,
PSA.92.12	a' fàs gu dìreach bras.
PSA.92.13	An dream tha air an suidheachadh
PSA.92.13	an taigh 's an àros Dhè,
PSA.92.13	An cùirtibh greadhnach àrd' ar Dia,
PSA.92.13	sìor fhàsaidh iad gach rè.
PSA.92.14	San àm am bi iad aosmhor liath,
PSA.92.14	bheir iad mòr-mheas a‑mach;
PSA.92.14	Is bithidh sultmhor le deagh bhlàth
PSA.92.14	dhiubh siud gach uile neach.
PSA.92.15	A‑chum gum feuch iad gu bheil Dia
PSA.92.15	ro‑chothromach is ceart;
PSA.92.15	Mo charraig e, 's chan eil ann fhèin
PSA.92.15	aon eucoir no droch bheairt.
PSA.93.1	Is Rìgh Dia, air a sgeadachadh
PSA.93.1	le mòralachd gach àm;
PSA.93.1	Tha air a sgeadachadh le neart,
PSA.93.1	is crioslaichte gu teann.
PSA.93.1	Shocraicheadh leis an cruinne-cè,
PSA.93.1	nach gluaisear e a‑chaoidh.
PSA.93.2	Do chathair daingeann tha o chian,
PSA.93.2	's tu fhèin gun tùs gun chrìoch.
PSA.93.3	Do thog na tuiltean suas, a Dhè,
PSA.93.3	na tuiltean thog an guth;
PSA.93.3	Seadh thog na tuiltean suas gu h‑àrd
PSA.93.3	an tonnan mòr' gu tiugh.
PSA.93.4	Is treasa Dia tha chòmhnaidh shuas
PSA.93.4	na fuaim nan uisge garbh';
PSA.93.4	Is treasa Dia na sumainnean,
PSA.93.4	is tonnan cuain gu dearbh.
PSA.93.5	A ta do theisteis is do reachd
PSA.93.5	ro‑dhaingeann agus fìor:
PSA.93.5	Tha naomhachd iomchaidh air do thaigh,
PSA.93.5	a Dhè nam feart, gu sìor.
PSA.94.1	O Dhia, dom buin ceart-dhìoghaltas,
PSA.94.1	Iehòbhah neartmhoir thrèin,
PSA.94.1	Dom buin a‑mhàin ceart-dhìoghaltas,
PSA.94.1	gu dealrach nochd thu fhèin.
PSA.94.2	O Bhritheimh cheirt na talmhainn, dèan
PSA.94.2	thu fhèin a thogail suas;
PSA.94.2	Is ìoc do luchd an uaibhreachais
PSA.94.2	ceart-luigheachd agus duais.
PSA.94.3	Cia fhad a nì luchd aingidheachd,
PSA.94.3	cia fhad, a Dhia, a nì
PSA.94.3	Luchd aingidheachd ùr‑ghàirdeachas,
PSA.94.3	le aoibhneas mòr gun dìth?
PSA.94.4	Cia fhad a bhrùchdar briathran leo,
PSA.94.4	a' teachd air nithibh cruaidh?
PSA.94.4	'S a bhitheas luchd na h‑aingidheachd,
PSA.94.4	ri ràiteachas is uaill?
PSA.94.5	Bhris iad do shluagh gu mìn, a Dhè,
PSA.94.5	is d'oighreachd chlaoidh gu goirt.
PSA.94.6	Bantrachan, coigrich, 's dìlleachdain,
PSA.94.6	gam marbhadh, is gam mort.
PSA.94.7	Their iad gidheadh, cha lèir do Dhia,
PSA.94.7	is fòs cha mhò a nì
PSA.94.7	Dia Iàcoib siud a thoirt fa‑near,
PSA.94.7	's cha chuir am feasd am prìs.
PSA.94.8	O dhaoine brùideil measg an t‑sluaigh,
PSA.94.8	nis tuigibh agaibh fhèin,
PSA.94.8	Is amadain, cia fhad a bhios
PSA.94.8	sibh gabhail thugaibh cèill'?
PSA.94.9	An neach a chuir air faillean cluas,
PSA.94.9	am bi gun chlàisteachd ghèir?
PSA.94.9	An Tì a dhealbh an t‑sùil faraon,
PSA.94.9	nach ann dha fhèin as lèir?
PSA.94.10	'N tì smachdaicheas na fineachan,
PSA.94.10	an e nach cronaich e?
PSA.94.10	An tì bheir eòlas do gach neach,
PSA.94.10	an neach gun eòlas e?
PSA.94.11	Air smaointibh dhaoin' is fiosrach Dia,
PSA.94.11	gur dìomhain iad gu beachd,
PSA.94.12	Dhia, 's beannaicht' iad don toir thu smachd,
PSA.94.12	is teagasg as do reachd:
PSA.94.13	Chum fois gun tugadh tusa dhaibh
PSA.94.13	o làithibh àmhghair olc,
PSA.94.13	Gu ruig an uair an cladhaichear
PSA.94.13	do dhaoinibh daoi an sloc.
PSA.94.14	Oir Dia cha tilg e dheth am feasd
PSA.94.14	an sluagh don tug e spèis:
PSA.94.14	'S cha mhò na sin a thrèigear leis
PSA.94.14	an oighreachd as leis fhèin.
PSA.94.15	Ach tillidh breitheanas a‑rìs
PSA.94.15	ri fìreantachd air ais:
PSA.94.15	Is luchd a' chridhe threibhdhirich
PSA.94.15	leanaidh na dèidh gu cas.
PSA.94.16	An aghaidh fòs luchd-dèanamh uilc
PSA.94.16	cò dh'èireas leam an àird?
PSA.94.16	An aghaidh luchd na h‑aingidheachd
PSA.94.16	cò sheasas air mo phàirt?
PSA.94.17	Mur bitheadh Dia Iehòbhah leam,
PSA.94.17	gam chuideachadh le buaidh,
PSA.94.17	'S beag nach robh m'anam bochd an tàmh
PSA.94.17	gu tosdach anns an uaigh.
PSA.94.18	Tràth thubhairt mi, a ta mo chos
PSA.94.18	air sleamhnachadh uam sìos;
PSA.94.18	Do thròcair chaomh-sa 'n sin, a Dhè,
PSA.94.18	chùm suas mi, agus dhìon.
PSA.94.19	Air bhith dom smaointean muladach
PSA.94.19	is lìonmhor ann am chom,
PSA.94.19	Do chomhfhurtachd-sa thug an sin
PSA.94.19	sòlas dom anam trom.
PSA.94.20	Aig cathair rìoghail luchd an uilc
PSA.94.20	'm bi comann riut gu beachd,
PSA.94.20	Tha dealbh gu seòlta aimhleis mhòir,
PSA.94.20	's ga òrdachadh le reachd?
PSA.94.21	An aghaidh anam 'n fhìrein chòir
PSA.94.21	chruinnicheadh leo gu dlùth;
PSA.94.21	A dh'fhàgail ris fuil neoichiontaich,
PSA.94.21	le breitheanas nach fiù.
PSA.94.22	Ach Dia mo dhaingneach 's e: mo Dhia
PSA.94.22	mo charraig dhìon gach lò.
PSA.94.23	'S e dhìolas orra siud air ais
PSA.94.23	gach eucoir rinneadh leo,
PSA.94.23	An sgathadh sìos do nìthear leis
PSA.94.23	gu ceart nan eucoir fhèin;
PSA.94.23	Is nì Iehòbhah mòr ar Dia,
PSA.94.23	an sgathadh sìos gu treun.
PSA.95.1	O thigibh, seinneamaid do Dhia:
PSA.95.1	thigeadh gach neach na làth'r;
PSA.95.1	Do charraig thrèin ar slàinte fòs,
PSA.95.1	togamaid iolach àrd.
PSA.95.2	A‑steach na fhianais thigeamaid
PSA.95.2	le buidheachas gach là:
PSA.95.2	Togamaid ceòl gu suilbhireach
PSA.95.2	a' seinn le salmaibh dha:
PSA.95.3	Is Dia ro‑mhòr Iehòbhah treun;
PSA.95.3	Rìgh mòr os cionn gach dia.
PSA.95.4	Doimhneachd na talmhainn tha na làimh;
PSA.95.4	's leis neart nan cnoc 's nan sliabh.
PSA.95.5	'S e rinn an cuan tha farsaing mòr,
PSA.95.5	tha còir aig' air is sealbh;
PSA.95.5	'S an talamh tioram le a làimh
PSA.95.5	's e chruthaich is a dhealbh.
PSA.95.6	O thigibh agus sleuchdamaid,
PSA.95.6	is dèanar cromadh leinn;
PSA.95.6	Is air ar glùinibh tuiteamaid
PSA.95.6	don Dia a chruthaich sinn:
PSA.95.7	Oir 's e ar Dia, is sinn a shluagh,
PSA.95.7	a bheathaich e mar threud,
PSA.95.7	Caoraich a làimh': ma dh'èisdear leibh
PSA.95.7	an‑diugh ra ghuth gun bhreug.
PSA.95.8	Na cruadhaichear ur cridhe leibh,
PSA.95.8	mar anns a' chòmhstri dhian,
PSA.95.8	Mar rinneadh leibh san fhàsach chruaidh
PSA.95.8	gam bhuaireadh le ur miann:
PSA.95.9	Tràth dh'fhionn 's a dhearbh ur sinnsir mi,
PSA.95.9	's mo ghnìomh tràth chunnaic iad.
PSA.95.10	An t‑àl ud rè dà‑fhichead bliadhn'
PSA.95.10	chuir campar orm is eud:
PSA.95.10	Thubhairt mi, 'S poball iad ga bheil
PSA.95.10	droch chridhe seachranach:
PSA.95.10	Is air mo shlighibh nach do ghabh
PSA.95.10	riamh eòlas fìrinneach:
PSA.95.11	Don tug mi fhèin mo mhionnan mòr'
PSA.95.11	am fheirg 's am chorraich ghèir,
PSA.95.11	Nach rachadh iad a‑chaoidh a‑steach
PSA.95.11	dom ionad-suaimhneis fhèin.
PSA.96.1	Canaibh don Tighearn òran nuadh,
PSA.96.1	gach aon tìr, canaibh dha.
PSA.96.2	Seinnibh do Dhia: ainm beannaichibh,
PSA.96.2	nochdaibh a shlàint' gach là.
PSA.96.3	Am measg nam fineachan gu lèir
PSA.96.3	sìor thaisbeinibh a ghlòir:
PSA.96.3	Am measg gach pobaill aithrisibh
PSA.96.3	a mhìorbhailean ro‑mhòr.
PSA.96.4	Oir 's mòr Iehòbhah Dia nam feart,
PSA.96.4	's ionmholta feadh gach rè;
PSA.96.4	Is adhbhar eagail e faraon
PSA.96.4	os cionn nan uile dhè:
PSA.96.5	Oir uile dhè nam fineachan
PSA.96.5	is iodhail iad gu lèir:
PSA.96.5	Ach 's e Iehòbhah Cruithear àrd
PSA.96.5	nam flaitheas is nan speur.
PSA.96.6	Ard-urram agus mòralachd
PSA.96.6	na fhianais-san a ta:
PSA.96.6	Treun-spionnadh agus maisealachd
PSA.96.6	na theampall naomh a‑ghnàth.
PSA.96.7	O fhineachan nan slògh gu lèir,
PSA.96.7	thugaibh do Dhia nam feart,
PSA.96.7	Thugaibh don Tighearna faraon
PSA.96.7	glòir, urram, agus neart.
PSA.96.8	A' ghlòir as cubhaidh fòs da ainm,
PSA.96.8	don Tighearn thugaibh uaibh:
PSA.96.8	Thigibh da chùirtibh naomha steach,
PSA.96.8	is thugaibh ofrail leibh.
PSA.96.9	Do Dhia Iehòbhah sleuchdaibh sìos
PSA.96.9	am mais' a naomhachd fhèin:
PSA.96.9	Biodh eagal oirbh, gach uile thìr,
PSA.96.9	na fhianais-san gu lèir.
PSA.96.10	Abraibh measg fhineach gu bheil Dia
PSA.96.10	riaghladh mar rìgh gu beachd.
PSA.96.10	Buan-dhaingnichear an domhan leis;
PSA.96.10	air daoinibh bheir breith cheart.
PSA.96.11	Biodh aoibhneas air na nèamhaibh àrd',
PSA.96.11	is biodh an talamh ait;
PSA.96.11	Beucadh an cuan gu faramach,
PSA.96.11	's a lànachd-san gu pailt.
PSA.96.12	Biodh aoibhneas air a' mhachair fòs,
PSA.96.12	is air gach nì a th'ann:
PSA.96.12	An sin bidh aiteas air gach coill',
PSA.96.12	is air gach craoibh is crann,
PSA.96.13	An làthair Dhè; oir tha e teachd,
PSA.96.13	oir tha e teachd gu breith;
PSA.96.13	Air talamh chum gun dèante leis
PSA.96.13	ceart-bhreitheanas fa leth:
PSA.96.13	Le ceartas math bheir e a‑mach
PSA.96.13	breith air a' chruinne-chè;
PSA.96.13	Bheir air a' phoball breitheanas
PSA.96.13	le fìrinn fhìorghloin rèidh.
PSA.97.1	Iehòbhah mòr 's e tha na Rìgh,
PSA.97.1	biodh aiteas air gach tìr;
PSA.97.1	'S air eileanaibh tha lìonmhor ann,
PSA.97.1	biodh gàirdeachas gu lèir.
PSA.97.2	Tha neulan tiugh' is dorchadas
PSA.97.2	ma thimcheall air gach leth:
PSA.97.2	'S e 's còmhnaidh fòs da chathair-rìgh
PSA.97.2	deagh chothrom is ceart-bhreith.
PSA.97.3	Tha teine millteach ro a ghnùis
PSA.97.3	ag imeachd air gach àird,
PSA.97.3	Len loisgear suas gu lasarach
PSA.97.3	a naimhdean anns gach àit.
PSA.97.4	Le solas glan a dhealanaich
PSA.97.4	dhealraich an cruinne-cè:
PSA.97.4	Chunnaic an talamh siud gu dearbh,
PSA.97.4	ghrad-chlisg is chriothnaich e.
PSA.97.5	Na cnuic, an làthair Dhia nan dùl,
PSA.97.5	leagh as air fad mar chèir;
PSA.97.5	Ro ghnùis Ard-Rìgh an domhain mhòir
PSA.97.5	leagh iadsan as gu lèir.
PSA.97.6	Na nèamhan cuiridh 'n cèill a cheart;
PSA.97.6	is chì gach sluagh a ghlòir.
PSA.97.7	Do dhealbhaibh snaidhte meud 's a chrom
PSA.97.7	gu robh dhaibh amhluadh mòr,
PSA.97.7	Tha dèanamh uaill' is ràiteachais
PSA.97.7	à iodhalaibh nach fiù;
PSA.97.7	Gach uile dhè a tha sibh ann,
PSA.97.7	sleuchdaibh do Dhia nan dùl.
PSA.97.8	Rinn Sion aoibhneas nach bu ghann,
PSA.97.8	an uair a chual' i 'n sgeul,
PSA.97.8	Rinn nighean Iùdah gàirdeachas
PSA.97.8	mud bhreitheanais, a Dhè.
PSA.97.9	Oir tha thu, Dhia Iehòbhah, àrd
PSA.97.9	os cionn gach uile thìr:
PSA.97.9	Tha thu air d'àrdachadh gu mòr,
PSA.97.9	os cionn gach dia gu lèir.
PSA.97.10	Sibhse len ionmhainn Dia ro‑naomh,
PSA.97.10	fuathaichibh olc a‑chaoidh;
PSA.97.10	Anam a naomh sìor ghleidhidh e;
PSA.97.10	saoraidh o làimh nan daoi.
PSA.97.11	Cuirear mar phòr gu frasach pailt,
PSA.97.11	solas don fhìreanach;
PSA.97.11	Is aoibhneas dhaibhsan fòs a tha
PSA.97.11	nan cridhe treibhdhireach.
PSA.97.12	Biodh aiteas oirbh an Dia na glòir'
PSA.97.12	O fhìreanan gu lèir;
PSA.97.12	Is thugaibh buidheachas do Dhia,
PSA.97.12	ri cuimhn' a naomhachd fhèin.
PSA.98.1	O seinnibh òran nuadh do Dhia,
PSA.98.1	rinn beairtean mìorbhaileach:
PSA.98.1	'S i dheaslàmh fhèin 's a ghàirdean naomh
PSA.98.1	thug dhàsan buaidh a‑mach.
PSA.98.2	Feuch, thaisbein Dia gu follaiseach
PSA.98.2	fhurtachd 's a shlàinte mhòr;
PSA.98.2	Am fianais chinneach nochdadh leis
PSA.98.2	fhìreantachd fhèin gu leòr.
PSA.98.3	Chuimhnich e fhìrinn is a ghràs
PSA.98.3	do theaghlach Israèil;
PSA.98.3	Is slàint' ar Dè‑ne chunnaic fòs
PSA.98.3	gach iomall tìr gu lèir.
PSA.98.4	Do Dhia Iehòbhah togaibh suas
PSA.98.4	àrd-iolach ait, gach tìr:
PSA.98.4	Togaibh ur guth: bibh subhach fòs,
PSA.98.4	is seinnibh moladh fìor.
PSA.98.5	Do Dhia Iehòbhah mòr nam feart
PSA.98.5	seinnibh air clàrsaich ghrinn;
PSA.98.5	Le clàrsaich (deirim) seinnibh dha,
PSA.98.5	le guth na sailm gu binn.
PSA.98.6	Le fuaim na h‑adhairc seinnibh dha,
PSA.98.6	's le guth na trompaid àird':
PSA.98.6	Do Dhia an t‑Ard-Rìgh seinnibh fòs,
PSA.98.6	le iolaich ait 's gach àit.
PSA.98.7	Beucadh an fhairge mhòr gu borb,
PSA.98.7	's an làn tha innt' le chèil';
PSA.98.7	An domhan, is gach dùil a tha
PSA.98.7	an còmhnaidh ann gu lèir.
PSA.98.8	Buaileadh na tuiltean mòr' am bas';
PSA.98.8	na slèibhtean bitheadh ait,
PSA.98.9	An làthair Dhè; oir tha e teachd
PSA.98.9	air talamh thabhairt ceirt:
PSA.98.9	Le ceartas math bheir e a‑mach
PSA.98.9	breith air a' chruinne-chè;
PSA.98.9	Bheir air a' phoball breitheanas
PSA.98.9	le cothrom fìorghlan rèidh.
PSA.99.1	Tha Dia na Rìgh, is criothnaicheadh
PSA.99.1	gach uile shluagh air bith;
PSA.99.1	'S e shuidheas eadar cheruban,
PSA.99.1	biodh air an talamh crith.
PSA.99.2	An Sion tha Iehòbhah mòr,
PSA.99.2	as àrd os cionn gach sluaigh.
PSA.99.3	D'ainm mòr ro‑uamhar molar leo,
PSA.99.3	oir tha e naomh ra luaidh.
PSA.99.4	Is toigh le neart an Rìgh ceart-bhreith:
PSA.99.4	's tu shocraicheas a' cheart:
PSA.99.4	An Iàcob breitheanas is còir
PSA.99.4	cuiridh tu 'n gnìomh gu beachd.
PSA.99.5	Ar Dia Iehòbhah àrdaichibh,
PSA.99.5	is sleuchdaibh dha gu caomh,
PSA.99.5	Aig stòl a chos gu h‑urramach;
PSA.99.5	oir tha e fhèin ro‑naomh.
PSA.99.6	Am measg a shagart Aaron 's Maois,
PSA.99.6	bha Samuel den dream
PSA.99.6	A ghair air ainm: dh'iarr iadsan Dia,
PSA.99.6	fhreagair e iad san àm.
PSA.99.7	Am baideal neòil gu gràsmhor caoin
PSA.99.7	labhair an Tighearn riu:
PSA.99.7	Na h‑àitheantan a thug e dhaibh,
PSA.99.7	's a theisteas ghleidheadh leo.
PSA.99.8	Iehòbhah Dia, thug freagradh dhaibh:
PSA.99.8	's tu 'n Dia a mhaith an lochd,
PSA.99.8	Ged rinn thu orra dìoghaltas
PSA.99.8	airson an innleachd olc.
PSA.99.9	Ar Dia Iehòbhah àrdaichibh
PSA.99.9	's na thulaich naoimh a‑ghnàth,
PSA.99.9	Sìos sleuchdaibh dha gu h‑iriosal;
PSA.99.9	oir 's naomh ar Dia gu bràth.
PSA.100.1	Togadh gach tìr àrd-iolach glaoidh
PSA.100.1	do Dhia Iehòbhah mòr.
PSA.100.2	Thigibh, is dèanaibh seirbhis ait,
PSA.100.2	na làthair-san le ceòl.
PSA.100.3	Biodh agaibh fios gur esan Dia,
PSA.100.3	's e rinn sinn, 's cha sinn fhèin;
PSA.100.3	A phoball sinn, 's a chaoraich fòs
PSA.100.3	dh'ionaltradh leis gu lèir.
PSA.100.4	Thigibh a‑nis le buidheachas
PSA.100.4	na gheataibh-san a‑steach,
PSA.100.4	Is thigibh fòs le moladh mòr
PSA.100.4	an cùirtibh naomh' a theach:
PSA.100.4	Is thugaibh dha mòr-bhuidheachas,
PSA.100.4	ainm beannaichibh gu binn.
PSA.100.5	Oir Dia tha math, tha thròcair buan,
PSA.100.5	is fhìrinn feadh gach linn.
PSA.101.1	Breith cheart is tròcair canar leam;
PSA.101.1	Dhè, seinneam dhut le ceòl.
PSA.101.2	Is iomchaiream mi fhèin gu glic
PSA.101.2	air slighe fhoirfe chòir.
PSA.101.2	O cuin dom ionnsaigh-sa a thig
PSA.101.2	thu fhèin, a Dhia nam feart?
PSA.101.2	A‑steach am fhàrdaich gluaisidh mi
PSA.101.2	le cridhe fìorghlan ceart.
PSA.101.3	Fa chomhair fòs mo shùilean fhèin
PSA.101.3	cha chuir mi olc am feasd;
PSA.101.3	Obair luchd-ceannairc 's fuathach leam,
PSA.101.3	's cha lean i rium gun cheist.
PSA.101.4	An cridhe iargalt' ceannairceach
PSA.101.4	uam triallaidh e an cèin:
PSA.101.4	Eòlas no furan air an daoi
PSA.101.4	a‑chaoidh cha chuir mi fhèin.
PSA.101.5	An tì bheir beum da choimhearsnach,
PSA.101.5	lom-sgriosaidh mi as àit;
PSA.101.5	An cridhe borb chan fhuiling mi,
PSA.101.5	no neach a sheallas àrd.
PSA.101.6	Bidh m'air' air fìreanaibh na tìr',
PSA.101.6	gun gabh iad còmhnaidh leam:
PSA.101.6	An tì bhios foirfe glan na bheus,
PSA.101.6	's e 's òglach dhomh gach àm.
PSA.101.7	Fear-dèanamh ceilg' is mealltaireachd,
PSA.101.7	am thaigh-sa chan fhaigh tàmh;
PSA.101.7	Am làthair, neach a labhras breug
PSA.101.7	chan fhuirich e gu bràth:
PSA.101.8	Lom-sgriosaidh mise fòs gu moch
PSA.101.8	gach droch dhuin' as an tìr,
PSA.101.8	Chum luchd an uilc a sgathadh as
PSA.101.8	o chathair Dhè gu lèir.
PSA.102.1	Rim ùrnaigh èisd, Iehòbhah Rìgh;
PSA.102.1	is ruigeadh ort mo ghlaodh.
PSA.102.2	Na falaich uam do ghnùis san là
PSA.102.2	thig trioblaid orm gach taobh:
PSA.102.2	San là an gairm mi ort gu geur,
PSA.102.2	crom thugam fhèin do chluas;
PSA.102.2	Is freagair mi gu deifireach,
PSA.102.2	a' furtachd air mo chruas.
PSA.102.3	Do bhrìgh gu bheil mo làith' mar cheò
PSA.102.3	a' teireachdainn a‑ghnàth;
PSA.102.3	Mar lic an teinntein 's amhlaidh sin
PSA.102.3	mo chnàmhan loisgte tha.
PSA.102.4	Trom-bhuailte tha mo chridhe bochd,
PSA.102.4	is shearg e mar am feur;
PSA.102.4	Ionnas nach cuimhne leam gu beachd
PSA.102.4	greim arain chur am bheul.
PSA.102.5	Le guth mo chaoidh, mo chnàmhan lean
PSA.102.5	rim chraiceann fhèin gu teann:
PSA.102.6	Mar phelican an fhàsaich mi,
PSA.102.6	's mar chaillich-oidhch' nam beann.
PSA.102.7	Ri faire tàim gu furachair,
PSA.102.7	is cosmhail mi a‑ghnàth
PSA.102.7	Ri gealbhan beag na aonar fòs
PSA.102.7	air mullach taighe tha.
PSA.102.8	Ri fad an là mo naimhdean garg'
PSA.102.8	gam mhaslachadh gu geur;
PSA.102.8	'S an dream a tha air boile rium
PSA.102.8	am aghaidh mhionnaich iad.
PSA.102.9	Lem dheuraibh choimeasg mi mo dheoch;
PSA.102.9	mar aran dh'ith mi luath,
PSA.102.10	Tre lasan d'fheirg'; oir thog thu mi
PSA.102.10	is leag thu rìs gu truagh.
PSA.102.11	Mar sgàile chlaon mo làithean sìos;
PSA.102.11	is shearg mi fhèin mar fheur.
PSA.102.12	Ach mairidh tus' am feasd, a Dhè,
PSA.102.12	's do chuimhne fhèin gu sìor.
PSA.102.13	Nis èiridh tu a dhèanamh gràis
PSA.102.13	air Sion naomh gu dlùth:
PSA.102.13	Oir àm a cobhair tha air teachd,
PSA.102.13	seadh, 'n t‑àm a dh'òrdaich thu.
PSA.102.14	Oir d'òglaich tha a' gabhail tlachd
PSA.102.14	na clachaibh brèagh' gach uair;
PSA.102.14	Tha deagh thoil aig do sheirbhisich
PSA.102.14	da luaithre is da h‑ùir.
PSA.102.15	Mar sin bidh air na fineachaibh
PSA.102.15	eagal ro ainm an Triath:
PSA.102.15	Is air gach rìgh air thalamh tha
PSA.102.15	bidh ro do ghlòir-sa fiamh.
PSA.102.16	Nuair thogar Sion suas le Dia
PSA.102.16	taisbeanar e na ghlòir.
PSA.102.17	Urnaigh nam bochd bheir e fa‑near,
PSA.102.17	's cha diùlt e iad le tàir.
PSA.102.18	Don àl a tha ri teachd nar dèidh,
PSA.102.18	siud sgrìobhar dhaibh gu beachd:
PSA.102.18	'S an dream a ghinear o seo suas,
PSA.102.18	molaidh iad Dia nam feart.
PSA.102.19	Oir dh'amhairc e a‑nuas gu beachd,
PSA.102.19	o àird a naomhachd fhèin;
PSA.102.19	Is air an talamh dh'amhairc Dia,
PSA.102.19	a‑nuas o nèamh nan speur;
PSA.102.20	A chluinntinn osnaich ghearanach
PSA.102.20	a' phrìosanaich tha 'n sàs;
PSA.102.20	Chum fuasgladh air a' mhuinntir sin
PSA.102.20	a dh'òrdaicheadh chum bàis.
PSA.102.21	An Sion chum a chur an cèill
PSA.102.21	ainm uasal àrd ar Dia,
PSA.102.21	'S a dh'innse an Ierusalem
PSA.102.21	moladh is cliù an Triath.
PSA.102.22	An t‑àm a bhios na fineachan
PSA.102.22	air cruinneachadh le chèil';
PSA.102.22	'S gu seirbhis Dhè tràth thionailear
PSA.102.22	na rìoghachdan gu lèir.
PSA.102.23	Air feadh na slighe is an ròid
PSA.102.23	mo threòir do lagadh leis:
PSA.102.23	Mo làithean chuir an giorrad fòs.
PSA.102.24	'S mar seo do labhair mis':
PSA.102.24	Mo Dhia, na glacar mi le bàs,
PSA.102.24	mu thimcheall leth mo là:
PSA.102.24	O aois gu aois gu maireannach,
PSA.102.24	do bhliadhnaidh buan a ta.
PSA.102.25	O chian leag thusa bunaitean
PSA.102.25	na talmhainn seo, a Dhè;
PSA.102.25	Is iad na nèamhan fìorghlan àrd'
PSA.102.25	oibrean do làmhan fhèin.
PSA.102.26	Teirigidh iadsan 's thèid iad as,
PSA.102.26	ach mairidh tusa, Dhè:
PSA.102.26	Seadh, teirgidh iadsan 's gabhaidh seach
PSA.102.26	mar aodach sean gu lèir:
PSA.102.26	Feuch caochlaidh tu mar thrusgan iad,
PSA.102.26	is caochlar iad gun cheist.
PSA.102.27	Tha thus' a‑mhàin gun chaochladh ort,
PSA.102.27	's do bhliadhnaidh buan am feasd.
PSA.102.28	Bidh clann do sheirbhiseach, a Dhè,
PSA.102.28	maireannach buan a‑ghnàth:
PSA.102.28	Is ann ad fhianais socraichear
PSA.102.28	an gineal-san gu bràth.
PSA.103.1	O m'anam, beannaich thus' a‑nis
PSA.103.1	an Dia Iehòbhah mòr:
PSA.103.1	Moladh gach nì an taobh staigh dhìom
PSA.103.1	ainm naomha mar as còir.
PSA.103.2	O m'anam, beannaich fhèin a‑nis
PSA.103.2	Iehòbhah mòr do Dhia:
PSA.103.2	Na dìochuimhnich na tìodhlacan
PSA.103.2	a dheònaich dhut an Triath.
PSA.103.3	'S e mhaitheas dhut gu gràsmhor caoin
PSA.103.3	gach peacadh annad fhèin:
PSA.103.3	'S e bheir dhut slàint', is furtachd fòs,
PSA.103.3	od easlaintibh gu lèir.
PSA.103.4	Do bheatha fòs o sgrios a' bhàis,
PSA.103.4	's e dh'fhuasglas dhut gu pailt:
PSA.103.4	'S e chrùnas thu le coron gràidh,
PSA.103.4	's le tròcair chaoimh gun airc.
PSA.103.5	Le mhaitheas is le thìodhlacaibh
PSA.103.5	sàr-lìonaidh e do bheul:
PSA.103.5	'S tha d'òige air a nuadhachadh
PSA.103.5	mar iolair luath nan speur.
PSA.103.6	Air sgàth na muinntir ud, a tha
PSA.103.6	le fòirneart air an claoidh,
PSA.103.6	Ceartas is breitheanas faraon,
PSA.103.6	's e Dia nì dhaibh gun dìth.
PSA.103.7	Do Mhaois an neach a b'òglach dha
PSA.103.7	a shlighe chuir e 'n cèill:
PSA.103.7	Is mar an ceudna ghnìomharan
PSA.103.7	do chlannaibh Israèil.
PSA.103.8	Tha 'n Tighearn iochdmhor tròcaireach,
PSA.103.8	's mall fhearg, 's is pailt a ghràs.
PSA.103.9	Cha bhi e tagradh rinn do shìor
PSA.103.9	's cha ghlèidh e fhearg gu bràth.
PSA.103.10	A rèir ar peacaidh iomarcaich,
PSA.103.10	dìoghaltas oirnn cha d'rinn;
PSA.103.10	'S a rèir ar ciont' is easaontais
PSA.103.10	cha tug e luigheachd dhuinn.
PSA.103.11	Oir mar os cionn na talmhainn tha
PSA.103.11	na speuran àrd gach rè,
PSA.103.11	Is amhlaidh sin tha thròcair mòr
PSA.103.11	don dream don eagal e.
PSA.103.12	Mar tha an àird an ear 's an iar
PSA.103.12	a' gabhail fad o chèil';
PSA.103.12	'S co fhad a chuireas Dia nan gràs
PSA.103.12	ar peacaidh uainn gu lèir.
PSA.103.13	Amhlaidh mar ghabhas athair dàimh
PSA.103.13	is truas da leanbaibh maoth,
PSA.103.13	Mar sin da fhìor luchd-eagail fhèin
PSA.103.13	Dia gabhaidh truas gu caomh.
PSA.103.14	Oir 's aithne dhàsan agus 's lèir
PSA.103.14	ar cruth 's ar dealbh gu ceart;
PSA.103.14	Gur duslach talmhainn sinn air fad,
PSA.103.14	is cuimhne leis gu beachd.
PSA.103.15	An duine truagh, a ta a làith'
PSA.103.15	amhlaidh mar fheur a‑ghnàth;
PSA.103.15	Mar bhàrr na luibh' air machair fòs
PSA.103.15	a ta e fàs fo bhlàth.
PSA.103.16	Oir gabhaidh thairis osag ghaoith',
PSA.103.16	's cha bhi e idir ann;
PSA.103.16	'S chan fhaicear e san ionad ud
PSA.103.16	an robh e fàs gu teann.
PSA.103.17	Ach mairidh tròcair Dhè gu sìor
PSA.103.17	don dream don eagal e,
PSA.103.17	Is fòs do chloinn an cloinne-san
PSA.103.17	bidh fhìreantachd gach rè:
PSA.103.18	Don aitim ud a chumas ris
PSA.103.18	an cùmhnant rinn e riu:
PSA.103.18	'S a chuimhnicheas 'uil' àitheantan,
PSA.103.18	a‑chum gun dèant' iad leo.
PSA.103.19	Dia shocraich anns na nèamhaibh àrd'
PSA.103.19	a chathair rìoghail fhèin;
PSA.103.19	A rìoghachd tha an uachdar fòs
PSA.103.19	os cionn gach nì fon ghrèin.
PSA.103.20	Sìor bheannaichibh Iehòbhah mòr,
PSA.103.20	O ainglean treun an neart,
PSA.103.20	Tha dèanamh 'iarrtais mar as còir;
PSA.103.20	's a' tabhairt gèill da reachd.
PSA.103.21	Gach uile shluagh a bhuineas dha,
PSA.103.21	beannaichibh Dia a‑nis;
PSA.103.21	A sheirbhisich len coileanar
PSA.103.21	gach nì as toileach leis.
PSA.103.22	'Uil' oibrean, feadh a thighearnais,
PSA.103.22	a rinneadh leis an Triath,
PSA.103.22	An Rìgh Iehòbhah beannaichibh:
PSA.103.22	O m'anam, beannaich Dia.
PSA.104.1	O m'anam, beannaich thusa Dia:
PSA.104.1	mo Dhia, 's tu 'n Triath ro‑mhòr;
PSA.104.1	Tha thusa air do sgeadachadh
PSA.104.1	le mòralachd is glòir.
PSA.104.2	Seadh, chuir thu solas dealrach glan,
PSA.104.2	mar thrusgan umad fhèin;
PSA.104.2	Is shìn thu mach, is sgaoileadh leat,
PSA.104.2	mar chùirtean nèamh nan speur.
PSA.104.3	Sailean a sheòmar leagadh leis
PSA.104.3	air uisgeachaibh mar stèidh;
PSA.104.3	Mar charbad rinn na neulan tiugh,
PSA.104.3	's e ruith air sgiathaibh gaoith'.
PSA.104.4	'S e fhèin a rinn na h‑aingil fòs
PSA.104.4	nan spioraid làidir threun;
PSA.104.4	'S e rinn nan teine lasarach
PSA.104.4	a theachdairean gu lèir.
PSA.104.5	Is bunaitean na talmhainn fòs
PSA.104.5	shocraicheadh leis nan àit
PSA.104.5	A‑chum nach gluaist' as 'ionad e
PSA.104.5	a‑chaoidh nan cian gu bràth.
PSA.104.6	Is dh'fhalaich thu le doimhneachd e,
PSA.104.6	ceart mar gum b'ann le brat:
PSA.104.6	Os cionn nam beann 's nan slèibhtean àrd'
PSA.104.6	na h‑uisgeachan do stad.
PSA.104.7	Air cluinntinn dhaibh guth d'ach-mhasain,
PSA.104.7	theich iad air falbh gu cas:
PSA.104.7	Is fòs ri guth do thàirneanaich,
PSA.104.7	le deifir chaidh iad as.
PSA.104.8	Ri taobh nam beann chaidh iad a suas,
PSA.104.8	's a sìos air feadh nan gleann:
PSA.104.8	Gu ruig an t‑àit a dh'òrdaich thu
PSA.104.8	's a shocraich thu gu teann.
PSA.104.9	Chuir thusa romhpa crìochan buan
PSA.104.9	nach tèid iad tharta null;
PSA.104.9	'S nach till iad air an ais a‑rìs
PSA.104.9	dh'fhalach na tìr' le tuinn.
PSA.104.10	Cuiridh e mach na tobraichean
PSA.104.10	air feadh nan glac 's nan gleann,
PSA.104.10	A tha gun tàmh len sruthaibh bras',
PSA.104.10	a' ruith air feadh nam beann.
PSA.104.11	Do bheathaichibh na macharach
PSA.104.11	deoch bheir e dhaibh ra h‑òl:
PSA.104.11	'S na h‑asail fhiadhaich coisgidh iad
PSA.104.11	an tart 's an ìota mòr.
PSA.104.12	Am fagas dhaibh nì eòin nan speur,
PSA.104.12	taigh clùmhor tàimh dhaibh fhèin:
PSA.104.12	Is eadar gheugan cuirear leo
PSA.104.12	an ceilear binn an cèill.
PSA.104.13	Uisgichidh e o sheòmraibh àrd'
PSA.104.13	na beanntan mòr' gun tàmh:
PSA.104.13	An talamh tioram gheibh a dhìol
PSA.104.13	le toradh gnìomh do làmh.
PSA.104.14	Bheir e air feur bhith fàs don sprèidh,
PSA.104.14	's air luibh bhith fàs gun sgìos
PSA.104.14	Do dhaoinibh, chum gun tugadh iad
PSA.104.14	on talamh biadh a‑nìos:
PSA.104.15	Is fìon a chuireas cridhe dhaoin'
PSA.104.15	air shubhachas 's air ghean,
PSA.104.15	Is ola fòs a nì an gnùis
PSA.104.15	le maise dealrach glan.
PSA.104.15	'S e bheir dhaibh aran mar an ceudn'
PSA.104.15	fhreasdal am feum gu leòr,
PSA.104.15	An cridhe dhaoin' a chuireas neart,
PSA.104.15	le misnich mhaith is treòir.
PSA.104.16	Tha craobhan àrd' an Tighearna
PSA.104.16	ro‑làn de bhrìgh gu lèir,
PSA.104.16	Is seudair mhaiseach Lebanoin
PSA.104.16	a shuidhicheadh leis fhèin.
PSA.104.17	Is bithidh nid san ionad ud
PSA.104.17	aig eunlaith luath nan speur:
PSA.104.17	Na craobhan giuthais aig an storc
PSA.104.17	mar ionad-tàimh dhi fhèin.
PSA.104.18	An tèarmann fhèin, am beanntaibh àrd',
PSA.104.18	na gobhair fhiadhaich leag;
PSA.104.18	Na coinein bheaga mar an ceudn'
PSA.104.18	an còsaibh blàth nan creag.
PSA.104.19	A' ghealach dh'òrdaich esan fòs
PSA.104.19	a sgarachdainn nan tràth:
PSA.104.19	Is aig a' ghrèin tha eòlas math
PSA.104.19	mar laigheas i gach là.
PSA.104.20	Do nìthear leatsa dorchadas,
PSA.104.20	is thig an oidhch' gu grad;
PSA.104.20	An sin bidh beathaich allt' na coill'
PSA.104.20	a' dol a‑mach air fad.
PSA.104.21	Ri beucadh bidh na leòmhainn òg'
PSA.104.21	ag iarraidh cobhartaich,
PSA.104.21	Is bithidh iad ag iarraidh bìdh
PSA.104.21	air Dia ro‑chumhachdach.
PSA.104.22	An sin nuair dh'èireas suas a' ghrian,
PSA.104.22	cruinnichidh iad le chèil',
PSA.104.22	Gu h‑uaigneach laighidh iad a‑staigh
PSA.104.22	nan garaidh dìdein fhèin.
PSA.104.23	Is thèid an duine mach an sin
PSA.104.23	gu 'obair mar as còir,
PSA.104.23	Is leanaidh e gu dìcheallach
PSA.104.23	a shaothair gu tràth-nòin.
PSA.104.24	Cia lìonmhor d'oibrean mòr', a Dhè!
PSA.104.24	an gliocas rinn thu iad:
PSA.104.24	An talamh fòs led shaoibhreas mòr,
PSA.104.24	tha làn air fad 's air leud.
PSA.104.25	Mar sin an cuan tha farsaing mòr,
PSA.104.25	's gach nì a shnàigeas ann,
PSA.104.25	Na beathaichean tha beag is mòr,
PSA.104.25	gun orra cunntas cheann.
PSA.104.26	Tha longan siubhal ann gu tiugh;
PSA.104.26	's tha 'n Lebhiatan mòr,
PSA.104.26	A chumadh is a dhealbhadh leat,
PSA.104.26	ri sùgradh ann le treòir.
PSA.104.27	Na slòigh ud uile tha, a Dhè,
PSA.104.27	a' feitheamh ort a‑ghnàth,
PSA.104.27	A‑chum dhaibh biadh gun tugadh tu
PSA.104.27	gan cumail beò gach tràth.
PSA.104.28	Na bheir thu dhaibh ad thoirbheartas
PSA.104.28	ga thional siud tha iad:
PSA.104.28	Tràth dh'fhosglas tu do làmh gu pailt,
PSA.104.28	le math sàr-lìonar iad.
PSA.104.29	Air falach dhut do ghnùis a‑rìs,
PSA.104.29	thig cabhag orr' air fad;
PSA.104.29	Eugaidh, tràth bheir thu asd' an deò,
PSA.104.29	tillidh rin ùir gu grad.
PSA.104.30	Do spiorad fhèin gan cruthachadh,
PSA.104.30	rìs cuirear leat a‑mach:
PSA.104.30	Aghaidh na talmhainn mar an ceudn'
PSA.104.30	nuadhaichidh tu le dreach.
PSA.104.31	Bidh glòir an Triath ro‑mhaireannach
PSA.104.31	air feadh gach linn am feasd;
PSA.104.31	Is nì Iehòbhah gàirdeachas
PSA.104.31	na ghnìomharaibh gun cheist.
PSA.104.32	Air sealltainn air an talamh dha,
PSA.104.32	criothnaichidh e gu grad;
PSA.104.32	Tràth bheanas e ri slèibhtibh àrd'
PSA.104.32	bidh deatach dhiubh air fad.
PSA.104.33	Do Dhia Iehòbhah seinnidh mi
PSA.104.33	an cian a bhios mi beò;
PSA.104.33	Is bheir mi moladh mòr dom Dhia
PSA.104.33	ri fad mo rè 's mo lò.
PSA.104.34	'S ro‑mhilis blasd' mo smaointean air;
PSA.104.34	biom ait an Dia a‑ghnàth.
PSA.104.35	Gun tigeadh sgrios air peacaichibh,
PSA.104.35	mach as an tìr gu bràth,
PSA.104.35	'S na biodh na h‑aingidh ann nas mò;
PSA.104.35	O m'anam, moladh seinn
PSA.104.35	Do Dhia Iehòbhah; seinneamaid
PSA.104.35	le Haleluia binn.
PSA.105.1	O thugaibh buidheachas do Dhia;
PSA.105.1	air ainm-san gairibh fhèin;
PSA.105.1	Is cuiribh fòs a ghnìomharan
PSA.105.1	am measg nan sluagh an cèill.
PSA.105.2	Seinnibh do Dhia Iehòbhah mòr,
PSA.105.2	sailm seinnibh dha gu binn;
PSA.105.2	Is aithrisibh gu h‑iomlan fòs
PSA.105.2	na mìorbhailean a rinn.
PSA.105.3	As ainm ro‑naomha-san faraon
PSA.105.3	dèanaibh deagh uaill' is glòir;
PSA.105.3	Biodh gàirdeachas air cridh' an dream
PSA.105.3	dh'iarras Iehòbhah mòr.
PSA.105.4	Iarraibh Iehòbhah mòr nam feart,
PSA.105.4	iarraibh a neart a‑ghnàth;
PSA.105.4	A ghnùis tha gràsmhor fàbharach,
PSA.105.4	sìor iarraibh i gu bràth.
PSA.105.5	Cuimhnichibh fòs na mìorbhailean
PSA.105.5	a rinneadh leis gu treun:
PSA.105.5	A ghnìomharan ro‑iongantach,
PSA.105.5	is breitheanais a bhèil;
PSA.105.6	O sibhs' a ghineil Abrahàim,
PSA.105.6	deagh òglaich dhìleas Dhè:
PSA.105.6	Sibhse chlann Iàcoib mar an ceudn',
PSA.105.6	a roghnaich e dha fhèin.
PSA.105.7	'S esan ar Tighearn is ar Dia,
PSA.105.7	Iehòbhah mòr gu fìor:
PSA.105.7	Tha bhreitheanais ro‑chothromach
PSA.105.7	air sgaoileadh feadh gach tìr'.
PSA.105.8	Oir chuimhnich e gu sìorraidh buan
PSA.105.8	a choicheangal gu beachd;
PSA.105.8	'S am facal fòs a dh'òrdaich e
PSA.105.8	do mhìltibh àl ri teachd;
PSA.105.9	An coicheangal a rinn e fhèin
PSA.105.9	ri Abrahàm gu caoin,
PSA.105.9	'S na mionnan a thug e le bheul
PSA.105.9	do Isaac, òglach caomh:
PSA.105.10	Is amhlaidh sin do Iàcob fòs
PSA.105.10	dhaingnich e e mar reachd;
PSA.105.10	Mar choicheangal gu sìorraidh buan,
PSA.105.10	do Israel gu beachd:
PSA.105.11	Ag ràdh, Tìr Chanàain bheir mi dhuibh,
PSA.105.11	mar chrann ur n‑oighreachd fhèin.
PSA.105.12	Nuair bha iad tearc, 's nam buidhinn bhig,
PSA.105.12	's nan coigrich innt' gu lèir.
PSA.105.13	Is air bhith dhaibh ag imeachd fòs
PSA.105.13	o thìr gu tìr gun tàmh;
PSA.105.13	A' triall feadh sluaigh is rìoghachdan,
PSA.105.13	nach fac' iad riamh ro làimh:
PSA.105.14	Cha d'leig le neach an gortachadh;
PSA.105.14	ach smachdaich air an sgàth
PSA.105.14	Mòr-rìghrean neartmhor cumhachdach;
PSA.105.14	's e riu mar seo ag ràdh;
PSA.105.15	Feuchaibh nach bean sibh ris an dream
PSA.105.15	a dh'ungadh leam gu caomh:
PSA.105.15	Is fòs na dèanaibh cron air bith
PSA.105.15	no lochd air m'fhàidhibh naomh'.
PSA.105.16	Fòs ghairm e gortan steach don tìr,
PSA.105.16	is lorg an arain bhris.
PSA.105.17	Ach chuir e Iòseph romhpa sìos,
PSA.105.17	reiceadh mar thràill gun fhios.
PSA.105.18	Le geimhlibh dhochainn iad a chas',
PSA.105.18	laigh e an iarann teann;
PSA.105.19	Gu 'n uair an tàinig facal Dè;
PSA.105.19	is dhearbh siud e san àm.
PSA.105.20	An rìgh an sin chuir airsan fios,
PSA.105.20	is dh'fhuasgail air gu caoin:
PSA.105.20	Seadh, uachdaran nam fineachan
PSA.105.20	is leig e e fa sgaoil.
PSA.105.21	Is air a theaghlach thug e dha
PSA.105.21	àrd-thighearnas gu lèir:
PSA.105.21	Ard-uachdranachd a stòrais mhòir,
PSA.105.21	thug esan dha da rèir;
PSA.105.22	A cheangal mar a chìte dha
PSA.105.22	àrd-cheannardan na tìr':
PSA.105.22	'S gun tugadh e da sheanairibh
PSA.105.22	teagasg air gliocas fìor.
PSA.105.23	Do rìoghachd na h‑Eiphit thàinig fòs
PSA.105.23	clann Israeil gu lèir,
PSA.105.23	'S bha Iàcob is a shliochd air chuairt
PSA.105.23	an talamh Cham le chèil':
PSA.105.24	Thug esan air a phoball fhèin
PSA.105.24	an sin ro‑lìonmhor fàs,
PSA.105.24	Is na bu treasa rinn e iad
PSA.105.24	na 'n naimhdean anns gach càs.
PSA.105.25	Cridhe an dream ud dh'iompaich e
PSA.105.25	thoirt fuath da phoball naomh,
PSA.105.25	'S gum buineadh iad gu cealgach olc
PSA.105.25	ra sheirbhisich ro‑chaomh.
PSA.105.26	An sin chuir e dheagh òglach Maois,
PSA.105.26	Aaron a thagh e fhèin.
PSA.105.27	Nochd iad a bheairtean mìorbhaileach,
PSA.105.27	an talamh Cham gu treun.
PSA.105.28	Chuir orra duibhre, 's dhorchaicheadh;
PSA.105.28	'n sin thug iad gèill da ghuth.
PSA.105.29	Dh'iompaich gu fuil an uisgeachan,
PSA.105.29	is mharbh e 'n t‑iasg nan sruth.
PSA.105.30	Is losgainn ann an lìonmhorachd
PSA.105.30	sin bhrùchd an tìr a‑mach,
PSA.105.30	Am fàrdaichibh an rìghrean-san,
PSA.105.30	's nan seòmraibh a‑steach.
PSA.105.31	Air 'iarrtas thàinig iomadh gnè
PSA.105.31	de chuileagaibh gu grad:
PSA.105.31	Is mialan lìonmhor mar an ceudn'
PSA.105.31	nan crìochaibh fhèin air fad.
PSA.105.32	Airson an uisge thug e dhaibh
PSA.105.32	clach-shneachd gu frasach geur,
PSA.105.32	Is lasair theine-dhealanaich
PSA.105.32	air feadh na tìr gu lèir.
PSA.105.33	Na craobhan fìon', is fìge fòs
PSA.105.33	ghrad-bhuaileadh leis gu trom;
PSA.105.33	Is bhriseadh agus reubadh leis
PSA.105.33	gach crann a bha nam fonn.
PSA.105.34	Thug esan àithne 's thàinig iad,
PSA.105.34	lòcaist gu lìonmhor ann,
PSA.105.34	'S na burrais sgriosach iomarcach,
PSA.105.34	gun orra cunntas cheann;
PSA.105.35	Gach luibh san fhearann dh'itheadh leo;
PSA.105.35	is dh'itheadh leo gach meas.
PSA.105.36	Bhuail e gach ciad-ghin anns an tìr,
PSA.105.36	toiseach am brìgh 's an treis'.
PSA.105.37	Le òr 's le airgead thug e mach
PSA.105.37	a phoball fhèin gun dìth;
PSA.105.37	'S cha robh nan treubhaibh-san air fad
PSA.105.37	neach easlainteach gun chlì.
PSA.105.38	Bu shubhach leis na h‑Eiphitich
PSA.105.38	nuair chaidh iad uap' a‑mach.
PSA.105.38	Oir thuit an eagal-san gu mòr
PSA.105.38	le uamhann air gach neach.
PSA.105.39	Neul os an cionn sgaoil esan mach
PSA.105.39	mar bhrat no cùirtean mòr;
PSA.105.39	Le teine mar an ceudn' san oidhch'
PSA.105.39	thug solas dhaibh gu leòr.
PSA.105.40	Am poball dh'iarr, is thug e dhaibh
PSA.105.40	na gearra-goirt gu pailt;
PSA.105.40	'S le aran nèimh o speuraibh àrd'
PSA.105.40	thug dhaibh an sàth gun airc.
PSA.105.41	A' charraig sgoilt e, bhrùchd a‑mach
PSA.105.41	na h‑uisgeachan gu leòr;
PSA.105.41	Is anns an fhàsach thartmhor theth
PSA.105.41	ruith iad mar abhainn mhòir.
PSA.105.42	Chionn gun do chuimhnich e an sin
PSA.105.42	fhacal 's a ghealladh naomh,
PSA.105.42	Is mar an ceudna Abrahàm
PSA.105.42	'òglach ro‑dhìleas caomh.
PSA.105.43	Is uime sin thug e a‑mach
PSA.105.43	a shluagh le aoibhneas mòr;
PSA.105.43	'S a dhaoine fhèin a roghnaich e,
PSA.105.43	le gàirdeachas is ceòl.
PSA.105.44	Is fearann fòs nam fineachan
PSA.105.44	thug esan dhaibh air fad;
PSA.105.44	Is mheal iad mar an oighreachd fhèin
PSA.105.44	saothair nan cinneach ud.
PSA.105.45	A‑chum gun tugadh iad fa‑near
PSA.105.45	a reachdan mar as còir,
PSA.105.45	'S gun gleidheadh iad a lagh faraon,
PSA.105.45	Molaibh Iehòbhah mòr.
PSA.106.1	O thugaibh moladh mòr do Dhia,
PSA.106.1	is buidheachas faraon,
PSA.106.1	Oir tha e math, mairidh gu bràth
PSA.106.1	a thròcair ghràsmhor chaoin.
PSA.106.2	Gnìomharan treun' Iehòbhah mhòir,
PSA.106.2	cò dh'fhaodas chur an cèill?
PSA.106.2	Cò dh'fhaodas fòs a chliù ro‑mhòr
PSA.106.2	a thaisbeanadh gu lèir?
PSA.106.3	'S beannaicht' an aitim ud gu beachd
PSA.106.3	a ghleidheas breitheanas,
PSA.106.3	'S an neach ud fòs a nì gach uair
PSA.106.3	ceartas is ionracas.
PSA.106.4	Dhia, cuimhnich ormsa leis a' ghràdh
PSA.106.4	thug thu dod phoball fhèin;
PSA.106.4	O thig led shlàinte shòlasaich
PSA.106.4	gam fhiosrachadh am fheum.
PSA.106.5	Gum faic sinn math do dhaoine taght',
PSA.106.5	's gun dèan sinn aoibhneas mòr
PSA.106.5	Nan aoibhneas siud; 's led oighreachd fhèin
PSA.106.5	gun dèan sinn uaill is glòir.
PSA.106.6	Do pheacaich sinn ler sinnsiribh;
PSA.106.6	is fòs do rinneadh leinn
PSA.106.6	Mòr-chiont' ad aghaidh fhèin, a Dhè;
PSA.106.6	gu h‑aingidh pheacaich sinn.
PSA.106.7	Ar sinnsirean cha tug fa‑near
PSA.106.7	do bheairtean mìorbhaileach,
PSA.106.7	A rinneadh leat an tìr na h‑Eiph't
PSA.106.7	gu treunmhor cumhachdach;
PSA.106.7	Is lìonmhorachd do thròcair chaoimh
PSA.106.7	dhìochuimhnich iad gu truagh;
PSA.106.7	'S iad aig a' mhuir gad bhrosnachadh,
PSA.106.7	ri cois na fairge ruaidh.
PSA.106.8	Ach theasairg e gu tèaraint' iad,
PSA.106.8	air sgàth dheagh ainme fhèin;
PSA.106.8	A‑chum gun nochdadh e mar sin
PSA.106.8	a chumhachdan ro‑threun.
PSA.106.9	Leig e a‑mach geur achmhasan
PSA.106.9	is thiormaich a' mhuir ruadh;
PSA.106.9	Is stiùir e tro an doimhneachd iad,
PSA.106.9	Mar tro an fhàsach chruaidh.
PSA.106.10	O làimh an tì thug dhaibhsan fuath,
PSA.106.10	dh'fhuasgail e phoball fhèin,
PSA.106.11	'S o làimh an naimhdean mìorunach
PSA.106.11	shaoradh leis iad gu treun.
PSA.106.11	Is dh'fhalaich uisg' an eascairdean:
PSA.106.11	cha d'fhan fiù aon dhiubh beò.
PSA.106.12	Chreid iad an sin a bhriathran-san,
PSA.106.12	's a chliù do sheinneadh leo.
PSA.106.13	Air dearmad leigeadh leo gu cas
PSA.106.13	a ghnìomharan ro‑threun;
PSA.106.13	Cha d'fhuirich iad gu foighidneach
PSA.106.13	ra chomhairl' eagnaidh fhèin.
PSA.106.14	San fhàsach ghlac miann cìocrach iad,
PSA.106.14	'n sin bhuair iad Dia gu luath.
PSA.106.15	An iarrtas thug e dhaibh, ach chuir
PSA.106.15	caoil' air an anam truagh.
PSA.106.16	Sa champa ghabh iad farmad mòr
PSA.106.16	ri Maois an duine caomh,
PSA.106.16	'S ri Aaron, neach a roghnaich Dia
PSA.106.16	dha fhèin na shagart naomh.
PSA.106.17	An talamh dh'fhosgail e a bheul,
PSA.106.17	shluig Datan sìos gu grad;
PSA.106.17	Buidhinn Abiraim mar an ceudn'
PSA.106.17	dh'fhalaich e iad air fad.
PSA.106.18	Is fòs am measg an cuideachd-san
PSA.106.18	ghrad-las an teine teth;
PSA.106.18	Is loisg an lasair suas gu lèir
PSA.106.18	na h‑aingidh ud fa leth.
PSA.106.19	Dhealbh iad an sin is rinn iad laogh,
PSA.106.19	gu truagh aig Horeb àrd,
PSA.106.19	'S don ìomhaigh leaght' a rinneadh leo
PSA.106.19	adhradh thug iad gun dàil.
PSA.106.20	Is amhlaidh chaochail iad gu bochd
PSA.106.20	an Dia 's an glòir gu lèir,
PSA.106.20	Gu cosamhlachd is ìomhaigh fhaoin
PSA.106.20	an daimh a dh'itheas feur.
PSA.106.21	An Dia thug tèarnadh dhaibh nam feum
PSA.106.21	dhìochuimhnich iad gu grad;
PSA.106.21	An neach len d'rinneadh beairtean mòr'
PSA.106.21	an tìr na h‑Eiph't air fad:
PSA.106.22	Is gnìomharan ro‑iongantach
PSA.106.22	an dùthaich Cham le buaidh,
PSA.106.22	Mar sin is nithean uamhasach
PSA.106.22	ri cois na fairge ruaidh:
PSA.106.23	Thubhairt e air an adhbhar sin
PSA.106.23	gum millt' iad leis gu lèir,
PSA.106.23	Mur seasadh 'òglach taghte, Maois,
PSA.106.23	fa chomhair, anns a' bheum:
PSA.106.23	A‑chum gun dèant' a chorraich mhòr
PSA.106.23	a thilleadh air a h‑ais,
PSA.106.23	Eagal na fheirg gun dèanadh e
PSA.106.23	a phoball fhèin a sgrios.
PSA.106.24	Dhiùlt iad le tàir an tìr ro‑mhath;
PSA.106.24	nìor chreid iad facal Dhè:
PSA.106.25	Nam pàilleanaibh rinn monmhar mòr,
PSA.106.25	's da ghuth cha tug iad gèill.
PSA.106.26	An sin nan aghaidh thog e 'làmh,
PSA.106.26	gan sgrios san fhàsach lom:
PSA.106.27	A sgrios an sliochd measg fhineachan,
PSA.106.27	's gan sgaoileadh feadh gach fuinn.
PSA.106.28	Ri Baal-peor mar an ceudn',
PSA.106.28	naisg iad iad fhèin gu dlùth:
PSA.106.28	Is dh'ith iad cuid de ìobairtibh
PSA.106.28	nan iodhal marbh' nach fiù.
PSA.106.29	Bhrosnaich iad e mar sin gu feirg,
PSA.106.29	len innleachdaibh gu truagh;
PSA.106.29	Is bhris a' phlàigh an sin gu mòr
PSA.106.29	a‑steach am measg an t‑sluaigh.
PSA.106.30	Sheas Phinehas, is rinn e 'n ceart;
PSA.106.30	'n sin sguir a' phlàigh den claoidh:
PSA.106.31	Siud mheasadh dha mar fhìreantachd
PSA.106.31	o linn gu linn a‑chaoidh.
PSA.106.32	Aig uisge còmhstri Mheribah
PSA.106.32	bhrosnaich iad Dia a‑rìs;
PSA.106.32	Air chor, fa chùis a' phobaill ud,
PSA.106.32	gun d'èirich olc do Mhaois.
PSA.106.33	Oir rinneadh leo a spiorad-san
PSA.106.33	a bhrosnachadh gu geur:
PSA.106.33	Ionnas gun d'labhair e an sin
PSA.106.33	gu cabhagach le bheul.
PSA.106.34	Na cinnich cha do sgriosadh leo
PSA.106.34	mar dh'àithn Iehòbhah dhaibh:
PSA.106.35	Ach mheasg iad leis na fineachaibh,
PSA.106.35	is dh'fhòghlaim iad an dòigh.
PSA.106.36	Do iodhalaibh nam fineachan
PSA.106.36	iad seirbhis rinn gu truagh:
PSA.106.36	Bha siud mar lìon 's mar ribe dhaibh,
PSA.106.36	len ghlacadh iad gu luath.
PSA.106.37	Seadh, thug iad suas mar ìobairtean
PSA.106.37	do dheamhnaibh 's dhealbhaibh brèig'
PSA.106.37	Am mic 's an nigheanan faraon,
PSA.106.37	an aghaidh naomh-reachd Dhè.
PSA.106.38	Is fuil nan neoichiontach gu truagh
PSA.106.38	do dhòirteadh leo gun sgàth;
PSA.106.38	B'i fuil am mac 's an nighean fhèin
PSA.106.38	a dhòirt iad gun chion-fàth,
PSA.106.38	Do iodhalaibh Chanàain fòs
PSA.106.38	mar ìobairt thug an sliochd;
PSA.106.38	Mar sin do thruailleadh leo an tìr,
PSA.106.38	le fuil gun truas gun iochd.
PSA.106.39	Is amhlaidh sin len gnìomharaibh
PSA.106.39	do thruailleadh leo iad fhèin:
PSA.106.39	Chaidh iad air strìopachas o Dhia
PSA.106.39	len innleachdaibh gu lèir.
PSA.106.40	Fan adhbhar ud las corraich Dhè
PSA.106.40	ra phoball fhèin gu teth:
PSA.106.40	Ionnas gun ghabh e gràin gu mòr
PSA.106.40	da oighreachd air gach leth.
PSA.106.41	Is amhlaidh rinn e 'n tabhairt suas
PSA.106.41	do làimh nam fineach fiat';
PSA.106.41	Is thug thu dhaibh mar uachdarain
PSA.106.41	an dream a dh'fhuathaich iad.
PSA.106.42	Rinneadh gu mòr an sàrachadh
PSA.106.42	len naimhdibh làidir treun';
PSA.106.42	Is leagadh iad gu h‑ìosal sìos
PSA.106.42	fon làimh siud mar an ceudn'.
PSA.106.43	Gu minig thug e saorsa dhaibh;
PSA.106.43	ach bhrosnaich iad e rìs
PSA.106.43	Len comhairlibh, is leagadh iad
PSA.106.43	airson an ceannairc sìos.
PSA.106.44	Ach thug e 'n àmhghar mòr fa‑near,
PSA.106.44	tràth chualadh leis an glaodh;
PSA.106.45	Is chuimhnich e dhaibh mar an ceudn'
PSA.106.45	a chùmhnant gràsmhor caomh;
PSA.106.45	Is ghabh e aithreachas a rèir
PSA.106.45	mòr-shaoibhireachd a ghràis:
PSA.106.46	'S nan sealladh-san rinn braighdean dhiubh
PSA.106.46	fhuair e dhaibh iochd is truas.
PSA.106.47	Thusa, Iehòbhah mhòir ar Dia,
PSA.106.47	dèan saoradh dhuinn nar feum,
PSA.106.47	Is dèan, am measg nam fineachan,
PSA.106.47	ar tional leat gu lèir:
PSA.106.47	Dod ainm ro‑naomh gun tugamaid
PSA.106.47	mòr-bhuidheachas gu pailt':
PSA.106.47	Do chliù 's do mholadh mòr faraon
PSA.106.47	gun seinneamaid gu h‑ait.
PSA.106.48	'S beannaicht' an Triath, Dia Israeil,
PSA.106.48	o chian nan cian gu bràth:
PSA.106.48	Abradh an sluagh gu lèir, Amen!
PSA.106.48	Molaibh-se Dia a‑ghnàth.
PSA.107.1	O thugaibh moladh mòr do Dhia,
PSA.107.1	is buidheachas faraon,
PSA.107.1	Oir tha e math, 's mairidh gu bràth
PSA.107.1	a thròcair ghràsmhor chaoin.
PSA.107.2	Poball Iehòbhah shaoradh leis,
PSA.107.2	labhradh mar seo gun tàmh,
PSA.107.2	A' mhuinntir ud a bhuin e saor
PSA.107.2	a‑mach o làimh an nàmh:
PSA.107.3	Is as gach fearann is gach tìr
PSA.107.3	do chruinnicheadh iad leis,
PSA.107.3	On àird an ear, 's on àird an iar,
PSA.107.3	on àird a tuath, is deas.
PSA.107.4	San fhàsach iad air seachran chaidh
PSA.107.4	an ionad-falamh fàs;
PSA.107.4	Is bail' air bith cha d'fhuaradh leo
PSA.107.4	gu còmhnaidh ann no tàmh.
PSA.107.5	Acrach is ìotmhor bha iad fòs;
PSA.107.5	chlaoidheadh an anam truagh.
PSA.107.6	Ghlaodh iad an sin ri Dia nan teinn,
PSA.107.6	shaor iad on àmhghar chruaidh.
PSA.107.7	Stiùir esan agus threòraich iad
PSA.107.7	air bealach ceart fon cois,
PSA.107.7	A‑chum gun rachadh iad fa‑dheòidh
PSA.107.7	gu baile tàimh is fois'.
PSA.107.8	O b'fheàrr gum moladh daoine Dia
PSA.107.8	airson a mhaitheis chaoin,
PSA.107.8	'S airson a bheairtean iongantach
PSA.107.8	rinn e do chloinn nan daoin'!
PSA.107.9	Oir nì e 'n t‑anam miannach trom
PSA.107.9	a shàsachadh gun airc,
PSA.107.9	'S an t‑anam cìocrach lìonaidh e
PSA.107.9	le mhaitheas fhèin gu pailt.
PSA.107.10	An dream a shuidh an dorchadas,
PSA.107.10	is ann an dubhar bàis;
PSA.107.10	Fo chuibhreach ta an àmhghar truagh,
PSA.107.10	's an iarann cruaidh an sàs;
PSA.107.11	Airson gu robh iad ceannairceach
PSA.107.11	an aghaidh briathran Dhè,
PSA.107.11	'S air comhairle an Tì as àird'
PSA.107.11	gun d'rinn iad tàir gu lèir;
PSA.107.12	Air sin an cridhe leag e sìos
PSA.107.12	le saothair is le pèin;
PSA.107.12	Thuit iad, is aon neach cha robh ann
PSA.107.12	gan cuideachadh nam feum:
PSA.107.13	Ghlaodh iad an sin ri Dia nan airc,
PSA.107.13	dh'fhuasgail on teinn gu grad.
PSA.107.14	On dorcha bhuin, 's o dhubhar bàis,
PSA.107.14	's an cuibhreach bhris air fad.
PSA.107.15	O b'fheàrr gum moladh daoine Dia
PSA.107.15	airson a mhaitheis chaoin,
PSA.107.15	'S airson a bheairtean iongantach
PSA.107.15	rinn e do chloinn nan daoin'!
PSA.107.16	Chionn gun do bhriseadh leis le neart
PSA.107.16	na geatan pràis' gu lèir;
PSA.107.16	Na stapaill iarainn is na croinn
PSA.107.16	sgaoil esan as a chèil'.
PSA.107.17	Bha amadain len cron 's len lochd,
PSA.107.17	fo àmhghar goirt an sàs.
PSA.107.18	Bha 'n anam gabhail gràin do bhiadh,
PSA.107.18	's iad dlùth do dhorsaibh bàis.
PSA.107.19	Ghlaodh iad an sin ri Dia nam feum,
PSA.107.19	dh'fhuasgail on teinn gu grad.
PSA.107.20	Le fhacal rinn e 'n slànachadh:
PSA.107.20	is shaor on sgrios air fad.
PSA.107.21	O b'fheàrr gum moladh daoine Dia
PSA.107.21	airson a mhaitheis chaoin,
PSA.107.21	'S airson a bheairtean iongantach
PSA.107.21	rinn e do chloinn nan daoin'!
PSA.107.22	Thugadh iad ìobairt-bhuidheachais
PSA.107.22	is cliù do Dhia na glòir';
PSA.107.22	Aithriseadh iad a ghnìomharan,
PSA.107.22	le subhachas is ceòl.
PSA.107.23	Luchd-loingeis thèid air muir, 's a bhios
PSA.107.23	ri gnìomh an uisgibh buan;
PSA.107.24	Dhaibh siud is lèir mòr-oibrean Dhè,
PSA.107.24	's a mhìorbhailean sa chuan.
PSA.107.25	Air 'iarrtas, dùisgear leis a' ghaoth
PSA.107.25	gu h‑àrd 's gu doineannach:
PSA.107.25	Len togar suas gu h‑atmhor borb
PSA.107.25	a thonnan garbh' fa seach.
PSA.107.26	Tha iad ag èirigh suas gu nèamh:
PSA.107.26	's a‑rìs dol domhain sìos:
PSA.107.26	Ionnas gun d' leagh an anam truagh
PSA.107.26	le trioblaid chruaidh 's le sgìos.
PSA.107.27	Dol thuig' is uaith', gu tuisleach fòs,
PSA.107.27	amhlaidh mar dhuin' air mhisg;
PSA.107.27	Ionnas gun thrèig gu buileach iad
PSA.107.27	gach gliocas bha nam measg.
PSA.107.28	Ghlaodh iad ri Dia nan teinn; is shaor
PSA.107.28	e iad on trioblaid ghèir.
PSA.107.29	Ghrad-chuireadh leis an stoirm gu fèith,
PSA.107.29	's na tuinn nan tàmh gu lèir;
PSA.107.30	An sin tha iad ro‑ait, airson
PSA.107.30	gu bheil iad sàmhach beò:
PSA.107.30	'S gun tug e iad don chaladh sin,
PSA.107.30	's don phort bu mhiannach leo.
PSA.107.31	O b'fheàrr gum moladh daoine Dia
PSA.107.31	airson a mhaitheis chaoin,
PSA.107.31	'S airson a bheairtean iongantach
PSA.107.31	rinn e do chloinn nan daoin'!
PSA.107.32	Is fòs an coitheanal an t‑sluaigh
PSA.107.32	àrd-mholar e gu mòr;
PSA.107.32	'S an cruinneachadh nan seanair' glic'
PSA.107.32	cliù thugar dha is glòir.
PSA.107.33	Aibhnichean nì nam fàsach lom,
PSA.107.33	tobair nan talamh cruaidh:
PSA.107.34	Tìr bheartach nì e fàs, airson
PSA.107.34	mòr-aingidheachd an t‑sluaigh.
PSA.107.35	Am fàsach tioram thionndaidh e
PSA.107.35	gu uisge tàimh nach gann,
PSA.107.35	'S gu tobair fìor-uisg' iompaichidh
PSA.107.35	am fearann tartmhor teann.
PSA.107.36	Do dhaoinibh acrach bheir e siud
PSA.107.36	mar àite fois' is tàimh;
PSA.107.36	A‑chum gun deasaicht' cathair leo
PSA.107.36	chum còmhnaidh ann a‑ghnàth.
PSA.107.37	Chum craobhan fìon' a shuidheachadh,
PSA.107.37	is sìol a chur san fhonn,
PSA.107.37	A bheir a‑mach san aimsir cheirt
PSA.107.37	cinneas is toradh trom.
PSA.107.38	Bheannaich e fòs am poball ud
PSA.107.38	is dh'fhàs iad lìonmhor mòr;
PSA.107.38	'S nìor leig e dhaibh dol air an ais
PSA.107.38	nam feudail no nan stòr.
PSA.107.39	Lughdaichear iad gidheadh a‑rìs,
PSA.107.39	is leigear iad gu bochd,
PSA.107.39	Le sàrachadh is àmhghar geur,
PSA.107.39	is doilgheas brònach goirt.
PSA.107.40	Air prionnsaibh dòirtear tarcais leis,
PSA.107.40	san fhàsach mar an ceudn',
PSA.107.40	Cuiridh e iad air seachran fiar,
PSA.107.40	gun bhealach ann dan ceum.
PSA.107.41	'S o thrioblaid togaidh e am bochd,
PSA.107.41	's nì teaghlach dha mar threud.
PSA.107.42	Siud chì na fìreanan, 's bidh ait,
PSA.107.42	is druidear beul nam beud.
PSA.107.43	Cò iad tha glic, 's a bheir fa‑near
PSA.107.43	na nithean siud gu ceart?
PSA.107.43	'S iad sin a thuigeas tròcair chaomh
PSA.107.43	is maitheas Dhè nam feart.
PSA.108.1	Mo chridh' tha ann am fonn, a Dhè,
PSA.108.1	gu socair mar as còir;
PSA.108.1	Is seinnidh mi gu ceòlmhor dhut,
PSA.108.1	is molam thu lem ghlòir.
PSA.108.2	Mosglaibh, is èiribh grad an àird,
PSA.108.2	shaltair 's a chlàrsach ghrinn,
PSA.108.2	Mosglaidh mi fhèin, is èiridh mi
PSA.108.2	gu moch chum ceòl a sheinn,
PSA.108.3	O Thighearna Iehòbhah mhòir,
PSA.108.3	measg chinneach, molam thu,
PSA.108.3	'S am measg an t‑sluaigh gu h‑urramach
PSA.108.3	àrd-sheinnidh mi do chliù.
PSA.108.4	Oir tha do thròcair mòr os cionn
PSA.108.4	nan nèamhan shuas gu lèir:
PSA.108.4	Is ruigidh d'fhìrinn mar an ceudn'
PSA.108.4	gu neultaibh àrd' nan speur.
PSA.108.5	Bi thusa, Dhè, os cionn nan nèamh
PSA.108.5	air d'àrdachadh gu mòr;
PSA.108.5	Is fòs os cionn gach uile thìr
PSA.108.5	togar gu sìor do ghlòir.
PSA.108.6	A‑chum gu dèanar fuasgladh leat
PSA.108.6	dod phoball ionmhainn fhèin,
PSA.108.6	O teasairg mi led ghàirdean deas,
PSA.108.6	is freagair mi am fheum.
PSA.108.7	Na naomhachd labhair Dia nam feart:
PSA.108.7	Bidh aoibhneas orm nach gann,
PSA.108.7	Air Sechem nì mi roinn gu ceart,
PSA.108.7	gleann Shucoit tòimhsear leam.
PSA.108.8	'S leam Gilead le dlighe cheirt,
PSA.108.8	Manaseh 's leam gu beachd;
PSA.108.8	'S i treubh Ephraim neart mo chinn:
PSA.108.8	bheir Iùdah mach mo reachd.
PSA.108.9	Is soitheach-ionnlaid Mòab dhomh,
PSA.108.9	tilgeam thar Edoim thruaigh
PSA.108.9	Mo bhròg: is nì mi caithreim binn
PSA.108.9	thar Palestin le buaidh.
PSA.108.10	Cò bheir don chathair dhainginn mi,
PSA.108.10	's gu Edom bheir gu ceart?
PSA.108.11	Nach tusa, Dhè, len d'thrèigeadh sinn,
PSA.108.11	's nach tèid thu mach ler feachd?
PSA.108.12	O thrioblaid tabhair còmhnadh dhuinn,
PSA.108.12	oir 's dìomhain furtachd dhaoin'.
PSA.108.13	Trìd Dhè nì sinne treubhantas:
PSA.108.13	's e shaltras naimhdean fodh'nn.
PSA.109.1	O Dhia, tha 'd adhbhar molaidh dhomh,
PSA.109.1	gu balbh ad thosd na bi.
PSA.109.2	Oir beul nan daoi, 's nam fealltach tha
PSA.109.2	gnàth-fhosgailt' air mo thì:
PSA.109.2	Le teangaidh bhreugaich labhair iad
PSA.109.2	am aghaidh-sa a‑ghnàth.
PSA.109.3	Chuartaich iad mi le briathraibh fuath':
PSA.109.3	chuir cath orm gun chion-fàth.
PSA.109.4	Airson mo ghaoil tàid naimhdeil dhomh,
PSA.109.4	is mi ri ùrnaigh ghnàth.
PSA.109.5	Olc dhìol iad rium an èirig maith,
PSA.109.5	is fuath airson mo ghràidh.
PSA.109.6	Fear droch-bheairt cuir-sa os a chionn;
PSA.109.6	biodh Sàtan aig a dheis.
PSA.109.7	Urnaigh gu robh na peacadh dha,
PSA.109.7	fàgar am binn e rìs.
PSA.109.8	Geàrr gu robh 'aois; is glacadh neach
PSA.109.8	oifig 's a dhreuchd gun iochd.
PSA.109.9	Gu robh a bhean na bantrabhaich,
PSA.109.9	's nan dìlleachdain a shliochd.
PSA.109.10	Air seachran biodh a shliochd a‑ghnàth
PSA.109.10	ag iarraidh dèirc' nam feum;
PSA.109.10	Is as an àitibh falamh fàs
PSA.109.10	ag iarraidh bìdh dhaibh fhèin.
PSA.109.11	Gun glacar fòs le luchd nam fiach
PSA.109.11	gach nì a bhuineas dha:
PSA.109.11	'S a shaothair-san mar chobhartaich,
PSA.109.11	gum buineadh coigrich leo.
PSA.109.12	Na biodh neach ann nì tròcair air;
PSA.109.12	na bitheadh fòs a h‑aon
PSA.109.12	A ghabhas truas da shliochd, a bhiodh
PSA.109.12	nan dìlleachdain gun mhaoin.
PSA.109.13	Sgrios gu robh air a ghineil-san,
PSA.109.13	gan sgathadh as gu lèir;
PSA.109.13	Gun cuirear as an ainm air fad,
PSA.109.13	's an àl a thig nan dèidh.
PSA.109.14	Aingidheachd 'athraichean gu robh
PSA.109.14	air chuimhn' aig Dia a‑ghnàth:
PSA.109.14	Is ciont' a mhàthar mar an ceudn'
PSA.109.14	na cuirear as gu bràth.
PSA.109.15	Gu robh iad air an taisbeanadh
PSA.109.15	am fianais Dhè do shìor;
PSA.109.15	A‑chum gun sgathadh e a‑mach
PSA.109.15	an iomradh as an tìr.
PSA.109.16	Oir dhearmaid e bhith tròcaireach,
PSA.109.16	is shàraich e am bochd,
PSA.109.16	'S an t‑ainnis, chum gum marbhadh e
PSA.109.16	neach gan robh cridhe goirt.
PSA.109.17	Mar thug e toil do mhallachadh,
PSA.109.17	mallaicht' biodh e gach là:
PSA.109.17	Is mar nach b'àill leis beannachadh,
PSA.109.17	na èireadh beannachd dha.
PSA.109.18	Amhlaidh mar rinneadh leis e fhèin
PSA.109.18	a chuartachadh gach àm,
PSA.109.18	Le eascaint is le mallachadh,
PSA.109.18	ceart mar le trusgan teann,
PSA.109.18	'S amhlaidh gun tigeadh siud gu beachd
PSA.109.18	mar uisge steach na chom,
PSA.109.18	'S mar ola drùidheadh siud gu geur
PSA.109.18	na chnàmhaibh fhèin gu trom.
PSA.109.19	Biodh siud mar aodach uimesan,
PSA.109.19	ga fhalach air gach tràth:
PSA.109.19	Is amhlaidh mar an crios a bhios
PSA.109.19	ga chrioslachadh a‑ghnàth.
PSA.109.20	On Tighearna gun toirear siud
PSA.109.20	dom naimhdibh mar an duais,
PSA.109.20	'S don dream an aghaidh m'anam' tha
PSA.109.20	gnàth-labhairt uilc gun truas.
PSA.109.21	Ach air mo chrann bi thusa, Dhè,
PSA.109.21	air sgàth d'ainm' uasail fhèin;
PSA.109.21	Do bhrìgh gu bheil do thròcair math,
PSA.109.21	dèan saoradh dhomh am fheum.
PSA.109.22	Oir tha mi aimbeartach gu beachd,
PSA.109.22	is tha mi ainnis lom,
PSA.109.22	A ta mo chridhe air a lot
PSA.109.22	an taobh a‑staigh dem chom.
PSA.109.23	Is amhlaidh tha mi gabhail seach
PSA.109.23	mar sgàil a' claonadh sìos;
PSA.109.23	Air m'fhuadach mar an lòcast truagh
PSA.109.23	thuig' agus uaith' a‑rìs.
PSA.109.24	Mo ghlùinean tha air fàilneachadh,
PSA.109.24	aig meud mo thraisg a‑ghnàth;
PSA.109.24	Is m'fheòil aig dìobhail saill is sult
PSA.109.24	air seargadh as a ta.
PSA.109.25	Am adhbhar fochaid tha mi fòs
PSA.109.25	don aitim ud gu lèir:
PSA.109.25	Chrath iad an cinn gu fanaideach,
PSA.109.25	tràth sheall iad orm gu geur.
PSA.109.26	Fòir orm, a Thighearna mo Dhia;
PSA.109.26	ad thròcair cuidich mi:
PSA.109.27	Gun tuig iad gur i seo do làmh,
PSA.109.27	's gur tu rinn siud, a Dhè.
PSA.109.28	'N tràth bhitheas iad ri mallachadh,
PSA.109.28	beannaich-sa sinn gu pailt;
PSA.109.28	Biodh orra nàir', air èirigh dhaibh;
PSA.109.28	ach d'òglach-sa biodh ait.
PSA.109.29	Gu robh iad air an cuartachadh,
PSA.109.29	m'uil' eascairdean le nàir';
PSA.109.29	'S mar fhallaing air an uachdar biodh
PSA.109.29	an amhluadh fhèin le tàir.
PSA.109.30	Ach mise, ghnàth, àrd-mholaidh mi
PSA.109.30	Iehòbhah Dia lem bheul:
PSA.109.30	Is fòs, am measg a' choitheanail,
PSA.109.30	cuiridh mi chliù an cèill.
PSA.109.31	Oir tha e leis an duine bhochd
PSA.109.31	na sheasamh air a dheis,
PSA.109.31	Ga theasairginn on dream lem b'àill
PSA.109.31	anam-san fhàgail ris.
PSA.110.1	Thubhairt Iehòbhah ri mo Thriath,
PSA.110.1	Bi 'd shuidhe air mo dheis,
PSA.110.1	D'uil' eascairdean gun cuir mi dhut
PSA.110.1	nan stòl fo bhonn do chois'.
PSA.110.2	A Sion cuiridh Dia a‑mach
PSA.110.2	slat-shuaicheantais do neirt.
PSA.110.2	'S am buillsgean d'eascairdean gu lèir
PSA.110.2	bi fhèin ad uachdaran ceart.
PSA.110.3	Bithidh do phoball taghte fhèin
PSA.110.3	ro‑thoileach mar as còir,
PSA.110.3	San là sin anns am foillsich thu
PSA.110.3	do chumhachdan gu mòr:
PSA.110.3	Am mais' 's an sgèimh na naomhachd ghrinn,
PSA.110.3	o bholg na maidne moich,
PSA.110.3	Mar dhealt a thig a‑nuas o nèamh,
PSA.110.3	tha d'òigridh iomarcach.
PSA.110.4	Do mhionnaich Dia Iehòbhah mòr,
PSA.110.4	's chan aithreach leis gun d'rinn,
PSA.110.4	Rèir òrdagh math Mhelchisedeic,
PSA.110.4	gur sagart thu gach linn.
PSA.110.5	An Tighearna ta air do dheis,
PSA.110.5	trom-bhuailear leis gu garg
PSA.110.5	Mòr-rìghrean làidir cumhachdach,
PSA.110.5	san là a lasas fhearg.
PSA.110.6	Bheir esan breith measg fhineachan,
PSA.110.6	lìonaidh gach àit gu fìor
PSA.110.6	Le corpaibh marbh': is lotar leis
PSA.110.6	na h‑uachdrain thar gach tìr.
PSA.110.7	Is anns an t‑slighe òlaidh e,
PSA.110.7	deoch as na sruthaibh luath';
PSA.110.7	Is air an adhbhar ud fa‑dheòidh
PSA.110.7	togaidh e cheann le buaidh.
PSA.111.1	Molaibh-se Dia, sìor mholam-s' e
PSA.111.1	lem uile chridh' gu h‑àrd;
PSA.111.1	An coitheanal nam fìrean còir',
PSA.111.1	sa chuideachd mhòir 's gach àit.
PSA.111.2	Tha gnìomharan an Tighearna
PSA.111.2	iomarcach mòr gu lèir;
PSA.111.2	Is leis an dream len tlachdmhor iad,
PSA.111.2	rannsaichear iad gu geur.
PSA.111.3	Tha 'obair-san ro‑urramach,
PSA.111.3	ro‑ghlòrmhor i gun cheist;
PSA.111.3	Tha fìreantachd Iehòbhah fòs
PSA.111.3	buan-mhaireannach am feasd.
PSA.111.4	A ghnìomharan ro‑iongantach,
PSA.111.4	air chuimhne chuir gu beachd;
PSA.111.4	A ta Iehòbhah gràsmhor caoin,
PSA.111.4	is làn de thruacantachd.
PSA.111.5	Thug esan biadh is lòn don dream
PSA.111.5	don eagal e a‑ghnàth,
PSA.111.5	'S a choicheangal a rinn e leo
PSA.111.5	cuimhnichidh e gu bràth.
PSA.111.6	Neart oibrean iongantach chuir Dia
PSA.111.6	an cèill da phoball fhèin,
PSA.111.6	A thabhairt dhaibh mar sheilbh gu buan
PSA.111.6	oighreachd nan sluagh gu lèir.
PSA.111.7	Fìrinn is ceartas gnìomh a làmh;
PSA.111.7	'uil' àitheantan tha fìor.
PSA.111.8	Dèante le ceartas fìrinneach;
PSA.111.8	tàid seasmhach buan do shìor.
PSA.111.9	Shaoradh le Dia a phoball fhèin;
PSA.111.9	is dh'òrdaich e am feasd
PSA.111.9	A choicheangal: tha 'ainm-san naomh
PSA.111.9	is urramach gun cheist.
PSA.111.10	'S e tùs a' ghliocais eagal Dhè;
PSA.111.10	tha deagh thuigs' aig an dream
PSA.111.10	Len coileanar a reachdan-san:
PSA.111.10	mairidh a chliù gach àm.
PSA.112.1	O thugaibh moladh mòr do Dhia:
PSA.112.1	's beannaicht' an tì gu beachd
PSA.112.1	Don eagal Dia, 's a ghabhas toil
PSA.112.1	gu mòr da lagh 's da reachd.
PSA.112.2	Bidh shliochd-san làidir anns an tìr,
PSA.112.2	's ro‑bheannaicht' sìol nan saoi.
PSA.112.3	Bidh maoin is saoibhreas mòr na thaigh,
PSA.112.3	bidh cheartas buan a‑chaoidh.
PSA.112.4	Tràth bhitheas saoi an dorchadas,
PSA.112.4	'n sin èiridh solas dha:
PSA.112.4	Tha e fìor-ghràsmhor tròcaireach
PSA.112.4	is cothromach a‑ghnàth.
PSA.112.5	Is truacant' fòs, deagh-choingheallach,
PSA.112.5	an duine math a‑chaoidh;
PSA.112.5	Is bheirear leis gu seòlta glic
PSA.112.5	a ghnothaichean gu crìch:
PSA.112.6	Gu dearbh cha tig aon nì am feasd
PSA.112.6	len gluaisear e gu mòr;
PSA.112.6	Ach cuimhn' is iomradh math a‑chaoidh
PSA.112.6	bidh air an fhìrean chòir.
PSA.112.7	Is airsan cha bhi faiteachas,
PSA.112.7	air cluinntinn dha droch sgèil;
PSA.112.7	Tha chridhe socrach muinghineach
PSA.112.7	an Dia Iehòbhah treun.
PSA.112.8	Tha chridhe air a shocrachadh,
PSA.112.8	cha bhi air geilt no fiamh,
PSA.112.8	Gu ruig an uair am faicear leis
PSA.112.8	air eascairdibh a mhiann.
PSA.112.9	Sgaoil e a chuid, is thug don bhochd,
PSA.112.9	's buan fhìreantachd am feasd;
PSA.112.9	Bidh 'adharc air a h‑àrdachadh
PSA.112.9	le urram mòr gun cheist.
PSA.112.10	Cràdhar an daoi, tràth chì e seo;
PSA.112.10	casaidh e fhiaclan geur',
PSA.112.10	Seargaidh e as: is sgriosar miann
PSA.112.10	nan aingidh ud gu lèir.
PSA.113.1	Molaibh-se Dia, O molaibh e,
PSA.113.1	òglacha dìleas Dhè;
PSA.113.1	Ard-mholaibh fòs gu h‑urramach
PSA.113.1	deagh ainm Iehòbhah thrèin.
PSA.113.2	Ainm Dhè biodh beannaichte gu mòr,
PSA.113.2	on àm seo is gu bràth.
PSA.113.3	O èirigh gu ruig laighe grèin',
PSA.113.3	ainm Dhè ionmholta tha.
PSA.113.4	'S àrd thar gach tìr Iehòbhah mòr,
PSA.113.4	's a ghlòir thar nèamhan fòs.
PSA.113.5	Cò 's coimeas ris an Tighearna
PSA.113.5	ar Dia, tha chòmhnaidh shuas?
PSA.113.6	'S esan an neach a chromas sìos,
PSA.113.6	's a dh'ìslicheas e fhèin,
PSA.113.6	Dh'amharc gach nì san talamh tha,
PSA.113.6	's an nèamhaibh àrd' nan speur.
PSA.113.7	Togaidh e 'n deòradh truagh on dus;
PSA.113.7	's am bochd on òtrach bhreun;
PSA.113.8	Gan cur nan suidh' le prionnsaibh àrd';
PSA.113.8	le prionnsaibh phobaill fhèin.
PSA.113.9	Bheir e don mhnaoi a tha gun sliochd
PSA.113.9	taigh-còmhnaidh teaghlaich mhòir',
PSA.113.9	Gu bhith na màthair aoibhneach mhac.
PSA.113.9	Molaibh-se Dia na glòir'.
PSA.114.1	Air teachd do Israel as an Eiph't,
PSA.114.1	's do Iàcob mach on dream
PSA.114.1	Gan robh an cainnt ro‑chruaidh is dorch
PSA.114.1	aig coimhicheas an teang';
PSA.114.2	Bha Iùdah dha mar chòmhnaidh naomh,
PSA.114.2	bu rìoghachd Israel leis.
PSA.114.3	Air faicinn siud ghrad-theich an cuan;
PSA.114.3	sruth Iòrdain thill air ais.
PSA.114.4	Mar reithe bras leum beanntan suas;
PSA.114.4	leum cnocan beag' mar uain:
PSA.114.5	Iòrdain, carson a thill air d'ais?
PSA.114.5	carson a theich thu, chuain?
PSA.114.6	Carson a leum sibh, shlèibhtean àrd',
PSA.114.6	mar reithe meargant' bras?
PSA.114.6	Carson, mar uain nan caorach fòs,
PSA.114.6	a leum sibh, chnocan glas'?
PSA.114.7	O thalaimh, criothnaich fòs le geilt,
PSA.114.7	ro ghnùis Iehòbhah mhòir;
PSA.114.7	O criothnaich fòs le geilt ro ghnùis
PSA.114.7	Dhè Iàcoib mar as còir!
PSA.114.8	Oir thionndaidh e an ailbhinn theann
PSA.114.8	gu loch de uisge tàimh,
PSA.114.8	'S a' charraig chruaidh gu tobar uisg',
PSA.114.8	le cumhachdaibh a làimh'.
PSA.115.1	Dhuinne chan ann, a Thriath, chan ann,
PSA.115.1	ach dod ainm uasal fhèin
PSA.115.1	Tabhair an cliù 's a' ghlòir, air sgàth
PSA.115.1	do ghràis is d'fhìrinn rèidh.
PSA.115.2	Carson a theireadh fineachan,
PSA.115.2	Càit bheil an Dia a‑nis?
PSA.115.3	Ar Dia a ta air nèamh, is rinn
PSA.115.3	gach gnìomh bu toileach leis.
PSA.115.4	An iodhail 's airgead iad is òr,
PSA.115.4	gnìomh làmhan dhaoine fhèin.
PSA.115.5	Tha bèil ac' leis nach labhair iad;
PSA.115.5	is sùilean leis nach lèir.
PSA.115.6	Tha cluasan ac', 's cha chluinn iad leo;
PSA.115.6	is sròin', gun fhàile annt';
PSA.115.7	An làmh gun chlì, an cas gun cheum;
PSA.115.7	an sgòrnan gun smid chainnt'.
PSA.115.8	Iadsan a dhealbh 's a ghèilleas dhaibh,
PSA.115.8	's ro‑chosmhail iad riu fhèin.
PSA.115.9	O Israeil, dèan-sa bun à Dia;
PSA.115.9	's e 'n sgiath, 's an còmhnadh treun.
PSA.115.10	Thaigh Aaroin, O dèan bun à Dia;
PSA.115.10	's e 'n còmhnadh, is an sgiath.
PSA.115.11	Luchd-eagail Dhè, làn-earbaibh as:
PSA.115.11	an sgiath 's an neart 's e Dia.
PSA.115.12	Iehòbhah Dia bha cuimhneach oirnn;
PSA.115.12	beannaichidh e sinn fhèin;
PSA.115.12	Beannaichear leis taigh Israeil,
PSA.115.12	's taigh Aaroin mar an ceudn'.
PSA.115.13	Na big 's na mòir don eagal Dia,
PSA.115.13	beannaichidh e gu caoin.
PSA.115.14	Cuiridh e sibh an lìonmhorachd,
PSA.115.14	sibh fhèin 's ur sliochd faraon.
PSA.115.15	Is beannaicht' sibh on Tighearna,
PSA.115.15	rinn nèamh is làr gu lèir.
PSA.115.16	An talamh thug do chloinn nan daoin';
PSA.115.16	's leis fhèin àrd nèamh nan speur.
PSA.115.17	Na mairbh, no 'n dream thèid tosdach sìos
PSA.115.17	don uaigh, cha mhol iad Dia.
PSA.115.18	Ach molar leinn e nis, 's gu bràth.
PSA.115.18	Molaibh gu h‑àrd an Triath.
PSA.116.1	Is toigh leam Dia, airson gun d'èisd
PSA.116.1	rim ghuth, 's rim ùrnaigh fòs.
PSA.116.2	A chionn gun d'aom e rium a chluas
PSA.116.2	sìor èigheam ris rim bheò.
PSA.116.3	Chaidh umam dòrainn gheur a' bhàis,
PSA.116.3	ghlac piantan ifrinn mi:
PSA.116.3	Theann-ghlacadh mi le trioblaid thruaigh,
PSA.116.3	is àmhghar cruaidh dom chlaoidh.
PSA.116.4	Air ainm Iehòbhah ghair mi 'n sin,
PSA.116.4	(mar seo a' labhairt ris,)
PSA.116.4	O Dhia mo Thighearn, guidheam ort,
PSA.116.4	saor m'anam bochd a‑nis.
PSA.116.5	A ta Iehòbhah gràsmhor, ceart;
PSA.116.5	's is tròcaireach ar Dia.
PSA.116.6	'S e ghleidheas daoine sìmplidh ciùin':
PSA.116.6	lag bha mi, 's dh'fhòir an Triath.
PSA.116.7	O m' anam, feuch gun till thu nis,
PSA.116.7	gud shuaimhneas is gud thàmh;
PSA.116.7	Oir dheònaich Dia gu saoibhir dhut
PSA.116.7	mòr-thoirbheartas a làimh'.
PSA.116.8	O ghàbhadh is o chunnart bàis shaor
PSA.116.8	thusa m'anam bochd;
PSA.116.8	Mo chasan shaor o shleamhnachadh,
PSA.116.8	's mo shùil o dheuraibh goirt'.
PSA.116.9	An sealladh Dhè, an tìr nam beò,
PSA.116.9	gu dìreach gluaisear leam.
PSA.116.10	Do bhrìgh gun chreid mi, labhair mi;
PSA.116.10	's mi air mo chlaoidh gu trom.
PSA.116.11	Am dheifir thubhairt mi mar seo;
PSA.116.11	'S breugach gach duin' air bith.
PSA.116.12	Ciod dh'ìocas mi do Dhia, airson
PSA.116.12	na rinn e dhomh de mhath?
PSA.116.13	Cupan na slàinte glacar leam,
PSA.116.13	air ainm Dhè gaiream fhèin.
PSA.116.14	Iocam mo bhòid do Dhia a‑nis
PSA.116.14	an làth'r a shluaigh gu lèir.
PSA.116.15	Aig Dia 's ro‑phrìseil bàs a naomh.
PSA.116.16	Dhè, d'òglach 's mi gu beachd;
PSA.116.16	'S mi d'òglach, mac do bhanoglaich;
PSA.116.16	mo chuibhreach sgaoileadh leat.
PSA.116.17	Bheir mise ìobairt-mholaidh dhut;
PSA.116.17	air ainm Dhè gaiream fhèin.
PSA.116.18	Iocam mo bhòid do Dhia a‑nis
PSA.116.18	an làth'r a shluaigh gu lèir.
PSA.116.19	An cùirtibh àlainn àros Dhè,
PSA.116.19	ad bhuillsgean fhèin gu fìor,
PSA.116.19	O chathair àrd Ierusaleim,
PSA.116.19	Molaibh an Triath gu sìor.
PSA.117.1	O thugaibh moladh mòr do Dhia,
PSA.117.1	gach fine th'ann fa leth;
PSA.117.1	Seadh, molaibh Dia gu fonnmhor àrd,
PSA.117.1	gach uile shluagh air bith.
PSA.117.2	Oir 's mòr a choibhneas tròcaireach,
PSA.117.2	a dheònaich e dhuinn fhèin;
PSA.117.2	Tha fìrinn Dhè sìor-mhaireannach.
PSA.117.2	Molaibh Iehòbhah treun.
PSA.118.1	O molaibh Dia, oir tha e math,
PSA.118.1	sìor mhairidh tròcair Dhè:
PSA.118.2	Abradh clann Israeil a‑nis,
PSA.118.2	gur buan a ghràs gach rè.
PSA.118.3	Taigh Aaroin abradh iad a‑nis,
PSA.118.3	Sìor mhairidh tròcair Dhè.
PSA.118.4	Abradh an dream don eagal Dia,
PSA.118.4	gur buan a ghràs gach rè.
PSA.118.5	Am èiginn ghair mi air an Triath:
PSA.118.5	fhreagair e mi gu deas;
PSA.118.5	An ionad farsaing agus rèidh
PSA.118.5	shocraich e mi le treis.
PSA.118.6	Tha Dia Iehòbhah air mo chrann;
PSA.118.6	chan eagal leam a‑chaoidh
PSA.118.6	Aon nì a dh'fhaodas clann nan daoin'
PSA.118.6	a dhèanamh orm gam chlaoidh.
PSA.118.7	Measg luchd mo chuideachaidh tha Dia
PSA.118.7	a' seasamh leam gu beachd:
PSA.118.7	Air luchd mo mhìoruin, uime sin,
PSA.118.7	chì mi mo mhiann a' teachd.
PSA.118.8	'S fheàrr na bhith 'g earbs' à duine beò,
PSA.118.8	ar dòchas chur an Dia.
PSA.118.9	'S fheàrr na bhith 'g earbs' à prionnsaibh mòr',
PSA.118.9	ar dòchas chur san Triath.
PSA.118.10	Do chuartaich umam air gach làimh
PSA.118.10	na dùthchannan gu lèir:
PSA.118.10	Ach sgatham agus sgriosam iad,
PSA.118.10	an ainm Iehòbhah thrèin.
PSA.118.11	Do chuartaich iad mi air gach taobh,
PSA.118.11	chuartaich iad mise fòs;
PSA.118.11	Ach sgatham agus sgriosam iad
PSA.118.11	an ainm Iehòbhah mhòir.
PSA.118.12	Mar bheachaibh chuartaich iad, ach chaidh
PSA.118.12	iad as mar theine dris;
PSA.118.12	Oir ann an ainm Iehòbhah thrèin
PSA.118.12	nì mi gu lèir an sgrios.
PSA.118.13	Gam leagadh, theann thu orm gu dlùth;
PSA.118.13	ach chuidich leamsa Dia.
PSA.118.14	'S e Dia mo cheòl, 's mo shlàinte fòs,
PSA.118.14	is e mo threòir an Triath.
PSA.118.15	Guth gàirdeachais is slàinte tha
PSA.118.15	am pàilleanaibh nan saoi:
PSA.118.15	Deaslàmh Iehòbhah uile thrèin
PSA.118.15	fhuaradh gu treubhach i.
PSA.118.16	Tha gàirdean deas an Tighearna
PSA.118.16	air àrdachadh gu mòr;
PSA.118.16	Is rinneadh beairtean treubhantais
PSA.118.16	le deaslàimh Dhè na glòir'.
PSA.118.17	Chan fhaigh mi bàs, ach maiream beò,
PSA.118.17	is innseam oibrean Dhè.
PSA.118.18	Throm-smachdaich Dia mi, ach gu bàs
PSA.118.18	cha tug e thairis mi.
PSA.118.19	O fosglaibh dhomh gu farsaing rèidh
PSA.118.19	geatan an ionracais:
PSA.118.19	Is racham orrasan a‑steach;
PSA.118.19	Iehòbhah molaidh mis'.
PSA.118.20	Seo doras Dhè, air 'n tèid a‑steach
PSA.118.20	na daoine còire naomh'.
PSA.118.21	Sìor mholam thu, oir chual' thu mi;
PSA.118.21	is tu mo shlàinte chaomh.
PSA.118.22	A' chlach a dhiùlt na clachairean,
PSA.118.22	clach-chinn na h‑oisinn i.
PSA.118.23	'S e Dia rinn siud, 's ro‑iongantach
PSA.118.23	nar sùilibh-ne an gnìomh.
PSA.118.24	Seo fhèin an là a dh'òrdaich Dia,
PSA.118.24	sam bi sinn suilbhir ait.
PSA.118.25	Fòir, guidheam, guidheam ort, a Dhè;
PSA.118.25	nis soirbhich leinn gu pailt.
PSA.118.26	Beannaicht' gu robh an neach a thig
PSA.118.26	an ainm Iehòbhah thrèin:
PSA.118.26	Thug sinne beannachd oirbhse mach,
PSA.118.26	à taigh Iehòbhah fhèin.
PSA.118.27	'S e Dia Iehòbhah dhealraich oirnn;
PSA.118.27	ceanglaibh le còrdaibh cruaidh,
PSA.118.27	Ri adhaircibh na h‑altair naoimh,
PSA.118.27	an ìobairt bheir sibh uaibh.
PSA.118.28	'S tusa mo Dhia, is molam thu:
PSA.118.28	àrdaicheam thu, mo Dhia.
PSA.118.29	O molaibh Dia, oir tha e math;
PSA.118.29	sìor mhairidh gràs an Triath.
PSA.119.1	'S beannaicht' an dream tha foirfe glan
PSA.119.1	san t‑slighe dhìrich cheirt:
PSA.119.1	An dream a ghluaiseas ann an lagh
PSA.119.1	àrd-Thighearna nam feart.
PSA.119.2	'S beannaicht' an aitim ud faraon
PSA.119.2	len coimhdear teisteas Dhè,
PSA.119.2	'S a dh'iarras e gu dìcheallach,
PSA.119.2	len uile chridhe fhèin.
PSA.119.3	Na shlighibh-san sìor ghluaisear leo,
PSA.119.3	's cha dèan iad aingidheachd.
PSA.119.4	Dh'àithn thu dhuinn gun coimheadamaid
PSA.119.4	gu dìcheallach do reachd.
PSA.119.5	O stiùir mo cheum, 's gun coimhdear leam
PSA.119.5	do reachdan dìreach fhèin!
PSA.119.6	Cha ghabh mi nàir', tràth bheir mi spèis
PSA.119.6	dod àitheantaibh gu lèir.
PSA.119.7	Le cridhe treibhdhireach gun ghò
PSA.119.7	mòr-mholam thu gu binn,
PSA.119.7	Tràth dh'fhòghlamas mi breitheanais
PSA.119.7	do cheartais naomha ghrinn.
PSA.119.8	'S e seo mo rùn gun coimhdear leam
PSA.119.8	do reachdan naomh' a‑ghnàth:
PSA.119.8	O Thighearna, na trèig-sa mi
PSA.119.8	gu buileach no gu bràth.
PSA.119.9	Ciod leis an glan an t‑òganach
PSA.119.9	a shlighe fhèin gu ceart?
PSA.119.9	Trìd faicill mhaith is furachrais,
PSA.119.9	rèir d'fhacail is do reachd.
PSA.119.10	Lem uile chridhe fhèin, a Dhè,
PSA.119.10	dh'iarradh leam thu gu caomh;
PSA.119.10	Na leig dhomh dol air seacharan
PSA.119.10	od àitheantaibh ro‑naomh.
PSA.119.11	Air eagal peacaidh, dh'fhalaich mi
PSA.119.11	am chridhe d'fhacal ceart.
PSA.119.12	O teagaisg dhomh do reachdan naomh',
PSA.119.12	's beannaicht' thu, Dhia nam feart.
PSA.119.13	Lem bhilibh, breitheanais do bhèil
PSA.119.13	nochd mi air fad 's air leud.
PSA.119.14	Slighe do theisteis b'aoibhnich' leam
PSA.119.14	na saoibhreas mòr da mheud.
PSA.119.15	Socraichidh mi mo smaoineachadh
PSA.119.15	air àitheantaibh do reachd;
PSA.119.15	Air ceumannaibh do shlighe fhèin
PSA.119.15	sìor dhearcaidh mi le beachd.
PSA.119.16	Gabhaidh mi tlachd is ciata mhath
PSA.119.16	dod statuisibh gu lèir:
PSA.119.16	Air dearmad fòs cha leig mi chaoidh
PSA.119.16	deagh fhacal glan do bhèil.
PSA.119.17	Riumsa, tha 'm òglach dhut, a Dhè
PSA.119.17	dèan toirbheartas gach àm:
PSA.119.17	A‑chum gum bithinn beò, is fòs
PSA.119.17	gun coimhdear d'fhacal leam.
PSA.119.18	Fosgail mo shùilean, 's chì mi 'n sin
PSA.119.18	mòr-iongantais do reachd.
PSA.119.19	'S coigreach air thalamh mi; na ceil
PSA.119.19	orm d'àitheantan ro‑cheart.
PSA.119.20	Tha m'anam briste brùite staigh,
PSA.119.20	is muladach a‑ghnàth;
PSA.119.20	Aig meud mo thograidh is mo mhiann
PSA.119.20	dod bhreitheanais gach tràth.
PSA.119.21	Luchd-uabhair mhallaicht' smachdaich thu,
PSA.119.21	a chlaon od iarrtas ceart.
PSA.119.22	Cuir spìd is masladh fada uam,
PSA.119.22	oir choimhdeadh leam do reachd.
PSA.119.23	Am aghaidh labhair prionnsan mòr',
PSA.119.23	air suidhe dhaibh le chèil':
PSA.119.23	Ach air do statuisibh ro‑naomh
PSA.119.23	do smaoinich d'òglach fhèin.
PSA.119.24	A ta mi gabhail tlachd gu mòr
PSA.119.24	dod theisteis naomha fhèin;
PSA.119.24	Is mar an ceudna tha iad dhomh
PSA.119.24	nan comhairlich am fheum.
PSA.119.25	Tha m'anam leantainn ris an ùir:
PSA.119.25	rèir d'fhacail beothaich mi.
PSA.119.26	Nochd mi mo shligh', is dh'èisd thu rium:
PSA.119.26	seòl dhomh do lagh, a Dhè.
PSA.119.27	Air slighe fhìorghloin d'àitheantan
PSA.119.27	thoir dhòmhsa tuigse gheur;
PSA.119.27	Mar sin air d'oibribh iongantach
PSA.119.27	labhram, gan cur an cèill.
PSA.119.28	Tha m'anam leaghadh as le bròn:
PSA.119.28	rèir d'fhacail deònaich neart.
PSA.119.29	Cuir slighe bhreugach fada uam;
PSA.119.29	ad ghràs thoir dhomh do reachd.
PSA.119.30	Slighe na fìrinn foirfe gloin,
PSA.119.30	is i bu roghainn leam:
PSA.119.30	Is chuir mi do cheart bhreitheanais
PSA.119.30	fam chomhair fhèin gach àm.
PSA.119.31	Lean mi gu dlùth 's gu faiceallach
PSA.119.31	rid theisteis naomha fhèin:
PSA.119.31	Na cuir gu h‑amhluadh nàire mi,
PSA.119.31	O Thighearna ro‑thrèin.
PSA.119.32	An slighe fhìorghloin d'àitheantan
PSA.119.32	sìor ruithidh mi le tlachd;
PSA.119.32	Tràth nìthear leat mo chridhe teann
PSA.119.32	a chur am farsaingeachd.
PSA.119.33	Slighe do statuin teagaisg dhomh,
PSA.119.33	O Dhia Iehòbhah thrèin.
PSA.119.33	Is coimhdeam i gu dìcheallach,
PSA.119.33	gu crìch mo shaoghail fhèin.
PSA.119.34	Tuigs' agus eòlas tabhair dhomh,
PSA.119.34	is coimhdidh mi do reachd;
PSA.119.34	Is fòs lem uile chridhe fhèin
PSA.119.34	coimhdear leam e gu beachd.
PSA.119.35	An ceum do lagh' thoir orm bhith triall
PSA.119.35	oir leam 's ro‑thlachdmhor e.
PSA.119.36	Gud theisteis naomh', 's chan ann gu sannt,
PSA.119.36	mo chridhe lùb, a Dhè.
PSA.119.37	Mo shùilean till mun amhairc mi
PSA.119.37	air dìomhanas gun stàth:
PSA.119.37	Ach ann do shlighibh naomha fhèin
PSA.119.37	ath-bheothaich mi a‑ghnàth.
PSA.119.38	O daingnich d'fhacal fìrinneach
PSA.119.38	dod òglach fhèin gu mòr:
PSA.119.38	Don neach thug suas e fhèin air fad
PSA.119.38	dod eagal mar as còir.
PSA.119.39	Till uam an nàir' as eagal leam;
PSA.119.39	oir 's math do bhreith, a Dhè.
PSA.119.40	Feuch, 's miannach leamsa d'àitheantan:
PSA.119.40	ad cheartas beothaich mi.
PSA.119.41	Thigeadh do thròcair mar an ceudn'
PSA.119.41	am ionnsaigh fhèin, a Dhè;
PSA.119.41	Do chomhfhurtachd, 's do shlàinte chaomh,
PSA.119.41	a rèir do gheallaidh fhèin.
PSA.119.42	Mar sin don neach bheir masladh dhomh,
PSA.119.42	bidh agam freagradh deas:
PSA.119.42	Oir ann ad fhacal fìrinneach
PSA.119.42	mo dhòchas cuiridh mis'.
PSA.119.43	Facal na fìrinn na buin leat
PSA.119.43	gu h‑iomlan as mo bheul;
PSA.119.43	Oir ann ad bhreitheanais ro‑cheart
PSA.119.43	a ta mo dhòchas fhèin.
PSA.119.44	Mar sin gu suthainn is gu sìor,
PSA.119.44	gnàth-choimhdidh mi do reachd:
PSA.119.45	Airson gun iarram d'àitheantan,
PSA.119.45	gluaiseam am farsaingeachd.
PSA.119.46	Ri rìghribh labhram air do theist,
PSA.119.46	gun amhluadh orm no sgàth.
PSA.119.47	Is gabham tlachd dod àitheantaibh,
PSA.119.47	's ann dhaibh a thug mi gràdh.
PSA.119.48	Rid àitheantaibh don tug mi toil,
PSA.119.48	togam mo làmhan fhèin:
PSA.119.48	Is ann ad statuisibh ro‑naomh
PSA.119.48	bitheam ri cnuasachd ghèir.
PSA.119.49	Cuimhnich am facal ud, a Dhè,
PSA.119.49	dod òglach fhèin a‑nis,
PSA.119.49	Thug thu mar bharrant dòchais dhomh,
PSA.119.49	's thug orm gun d'earb mi ris.
PSA.119.50	'S e seo mo chomhfhurtachd ro‑mhòr
PSA.119.50	am theinn 's am àmhghar geur:
PSA.119.50	Oir rinn do bhriathar fìrinneach
PSA.119.50	m'ath-bheothachadh gu treun.
PSA.119.51	Bha mi mar adhbhar fanaid mhòir
PSA.119.51	aig daoinibh àrdanach;
PSA.119.51	Gidheadh cha d'aom mi o do lagh,
PSA.119.51	le claonadh seachranach.
PSA.119.52	Do bhreitheanais a tha o chian,
PSA.119.52	chuimhnich mi, Dhia, gu lèir:
PSA.119.52	Is ghlac mi thugam fhèin an sin
PSA.119.52	deagh chomhfhurtachd am fheum.
PSA.119.53	Airson gun d'thrèig an daoi do lagh,
PSA.119.53	ghlac uamhann mi gu mòr.
PSA.119.54	An taigh mo chuairt is m'oil-thìre,
PSA.119.54	do statuin b'iad mo cheòl.
PSA.119.55	Chuimhnich mi d'ainm san oidhch', a Dhè,
PSA.119.55	is choimhdeadh leam do reachd.
PSA.119.56	B'e seo mo chuid, oir choimhead mi
PSA.119.56	d'iarrtais, a Dhè, gu beachd.
PSA.119.57	Mo chuibhreann is mo chrannchur thu,
PSA.119.57	O Thighearn is a Dhè;
PSA.119.57	Le gealladh cinnteach thubhairt mi,
PSA.119.57	gu coimhdinn d'fhacal fhèin.
PSA.119.58	Lem uile chridhe dh'iarr mi ort
PSA.119.58	do ghnùis 's do ghràsan saor:
PSA.119.58	A rèir do bhriathair fhìrinnich,
PSA.119.58	dèan tròcair orm gu caoin.
PSA.119.59	Do chnuasaich mi mo shlighe fhèin,
PSA.119.59	's rid theisteas thill mo chos.
PSA.119.60	Rinn deifir choimhead d'àitheantan
PSA.119.60	's nìor ghabh mi tàmh no fois.
PSA.119.61	Chreach buidheann aingidh mi; gidh-eadh
PSA.119.61	nìor dhearmaid mi do reachd.
PSA.119.62	Eiream mu mheadhon oidhche, chum
PSA.119.62	gum molam do bhreith cheart.
PSA.119.63	'S fear-comainn mi is companach
PSA.119.63	don dream don eagal thu;
PSA.119.63	'S don aitim ud a choimhdeas fòs
PSA.119.63	d'fhìor-àitheantan gu dlùth.
PSA.119.64	A Thighearna, tha 'n talamh làn
PSA.119.64	ded ghràs 's ded thròcair chaoimh:
PSA.119.64	Tuigs' agus eòlas tabhair dhomh
PSA.119.64	ad statuisibh ro‑naomh.
PSA.119.65	Dod òglach rinn thu math, a Dhè,
PSA.119.65	a rèir do bhriathair cheirt.
PSA.119.66	Deagh thuigs' is eòlas teagaisg dhomh,
PSA.119.66	oir chreid mi fhèin do reachd.
PSA.119.67	Mun robh mi 'n teinn, air seachran chaidh:
PSA.119.67	ach d'fhacal ghlèidh mi nis.
PSA.119.68	'S math thus', is nìthear maitheas leat:
PSA.119.68	ad statuin teagaisg mis'.
PSA.119.69	Am aghaidh luchd an àrdain bhuirb
PSA.119.69	dhealbh breugan baoth le chèil':
PSA.119.69	Ach gleidhidh mise d'àitheantan
PSA.119.69	lem chridhe fhèin gu lèir.
PSA.119.70	Tha 'n cridhe-san cho reamhar fòs
PSA.119.70	ri saill aig meud an sògh:
PSA.119.70	Ach gabhaidh mise tlachd dhomh fhèin
PSA.119.70	ad lagh-sa, Dhè, gach lò.
PSA.119.71	'S math dhòmhs' a‑nis gu robh mi fhèin
PSA.119.71	an teinn 's an àmhghar geur,
PSA.119.71	A‑chum gum fòghlamainn le beachd
PSA.119.71	do statuin cheart gu lèir.
PSA.119.72	'S fheàrr dhomh gu mòr an lagh a tha
PSA.119.72	a' teachd od bheul a‑mach,
PSA.119.72	Na mìltean mòr den airgead ghlan,
PSA.119.72	's den òr as deirge dreach.
PSA.119.73	Do rinn, 's do dhealbh do làmhan mi;
PSA.119.73	dèan tuigseach mi da rèir,
PSA.119.73	A‑chum gum faighinn eòlas math
PSA.119.73	Air d'àitheantaibh gu lèir.
PSA.119.74	Tràth chì luchd d'eagail mi, bidh 'd ait:
PSA.119.74	oir dh'earb mi as do theist.
PSA.119.75	Dhia, 's ceart do bhreitheanais, 's le còir
PSA.119.75	leòn thusa mi gun cheist.
PSA.119.76	Dhè, guidheam ort, do thròcair chaoin
PSA.119.76	bhith dhomh mar chomhfhurtachd:
PSA.119.76	A rèir an fhacail labhair thu
PSA.119.76	rid òglach fhèin gu beachd.
PSA.119.77	O thigeadh thugam fhèin a‑nis
PSA.119.77	do thròcair chaomh, a Dhè,
PSA.119.77	Gam chumail beò: oir 's e do lagh
PSA.119.77	mo thlachd 's mo mhiann gach rè.
PSA.119.78	Biodh nàir' air luchd an àrdain mhòir,
PSA.119.78	bhuin riumsa, gun chion-fàth,
PSA.119.78	Gu fealltach fiar; ach smaoinicheam
PSA.119.78	air d'àitheantaibh a‑ghnàth.
PSA.119.79	Tilleadh luchd d'eagail rium, 's an dream
PSA.119.79	tha eòlach air do theist.
PSA.119.80	Gu robh mo chridhe ceart ad reachd,
PSA.119.80	nach nàraichear mi 'm feasd.
PSA.119.81	Tha m'anam air a chlaoidh gu mòr,
PSA.119.81	feitheamh do shlàinte, Dhè:
PSA.119.81	Ach tha mo dhòchas bunaiteach
PSA.119.81	ad fhacal tairis fhèin.
PSA.119.82	A' feitheamh d'fhacail chaith mo shùil:
PSA.119.82	furtachd, O cuin a nì?
PSA.119.83	Oir tàim mar shearraig anns an toit;
PSA.119.83	's do reachd nìor dhearmaid mi.
PSA.119.84	Cia lìon iad làithean d'òglaich fhèin?
PSA.119.84	is fòs, a Dhè, cia uair
PSA.119.84	Chuireas tu breitheanas an gnìomh
PSA.119.84	orra tha orms' an tòir?
PSA.119.85	An dream tha làn den àrdan bhorb,
PSA.119.85	chladhaich iad dhomh gu beachd
PSA.119.85	Sluic dhomhain, chum mo ghlacadh leo,
PSA.119.85	nach robh a rèir do reachd.
PSA.119.86	An tòir gu fealltach tha iad orm;
PSA.119.86	Dhè, cuidich leam gu grad:
PSA.119.86	Oir tairis agus fìrinneach
PSA.119.86	tha d'àitheantan air fad.
PSA.119.87	Air talamh chaidh ach beag mo chlaoidh;
PSA.119.87	nìor thrèig mi d'iarrtas naomh.
PSA.119.88	'S gun coimhdinn teisteas fìor do bhèil,
PSA.119.88	ath-bheothaich mi gu caomh.
PSA.119.89	Tha d'fhacail bunaiteach gu bràth
PSA.119.89	sna nèamhaibh àrd', a Dhè:
PSA.119.90	Tha d'fhìrinn is do thairisneachd
PSA.119.90	buan-mhaireannach gach rè:
PSA.119.90	Do dhaingnicheadh an talamh leat,
PSA.119.90	's na sheasamh tha da rèir.
PSA.119.91	Tàid buan an‑diugh rèir d'òrdaigh fhèin;
PSA.119.91	do mhuinntir iad gu lèir.
PSA.119.92	Mur bi gun ghabh mi ciata mhòr
PSA.119.92	dod fhacal fìrinneach,
PSA.119.92	Ghrad-fhàilnichinn is gheibhinn bàs
PSA.119.92	am àmhghar iomarcach.
PSA.119.93	D'iarrtais cha dìochuimhnich mi chaoidh;
PSA.119.93	oir bheothaich thu mi leo.
PSA.119.94	'S leat mi, fòir orm; oir dh'iarr mi fhèin
PSA.119.94	d'àitheantan-sa gach lò.
PSA.119.95	Bha luchd an uilc gu furachair
PSA.119.95	gam fheitheamh chum mo sgrios;
PSA.119.95	Ach air do theisteas fìrinneach
PSA.119.95	lem smaointibh dearcaidh mis'.
PSA.119.96	Chunnaic mi crìoch gach nì a tha
PSA.119.96	sa bheatha seo da mheud:
PSA.119.96	Ach d'àitheantan tha gun tomhas fòs
PSA.119.96	aig farsaingeachd is leud.
PSA.119.97	Cia ionmhainn leam do lagh-sa, Dhè!
PSA.119.97	mo smaoineach' e gach là.
PSA.119.98	Thar m'eascar thug thu gliocas dhomh
PSA.119.98	led reachd, tha leam a‑ghnàth.
PSA.119.99	Is tuigsich' mi na 'n aitim ud
PSA.119.99	thug teagasg dhomh gu lèir;
PSA.119.99	Bhrìgh gur ann air do theisteas naomh
PSA.119.99	tàim smaoineachadh gu geur.
PSA.119.100	Tàim tuigseach eagnaidh fòs os cionn
PSA.119.100	gach seanar anns an tìr:
PSA.119.100	Airson gun choimhdeadh leam gu beachd
PSA.119.100	iarrtais do reachd gu fìor.
PSA.119.101	Thill mi mo chas o ròd gach uilc,
PSA.119.101	gun coimhdinn d'fhacal ceart.
PSA.119.102	Nìor chlaon mi fòs od bhreitheanais;
PSA.119.102	oir theagaisgeadh mi leat.
PSA.119.103	Lem bhlas cia milis, O mo Dhia,
PSA.119.103	do bhriathran ceart gu lèir!
PSA.119.103	Dom chàirean 's mìlse iad gu mòr
PSA.119.103	na mil air feadh mo bhèil.
PSA.119.104	Tre d'àitheantan tàim faghail fòs
PSA.119.104	tuigs' agus eòlais mhaith;
PSA.119.104	Is uime sin 's ro‑fhuathach leam
PSA.119.104	gach slighe cham air bith.
PSA.119.105	Is lòchran d'fhacal fhèin dom chois,
PSA.119.105	solas dom cheum gu beachd.
PSA.119.106	Do mhionnaich mi, 's nì mi da rèir:
PSA.119.106	gun coimhdinn fhèin do reachd.
PSA.119.107	Tha mis' an trioblaid iomarcaich,
PSA.119.107	O Thighearna nam feart:
PSA.119.107	A rèir an fhacail labhair thu,
PSA.119.107	ath-bheothaich mi led neart.
PSA.119.108	Gabh uam gu taitneach, guidheam ort,
PSA.119.108	ofrail mo bhèil a‑nis,
PSA.119.108	A bheir mi dhut gu toileach saor;
PSA.119.108	stiùir mi ad bhreitheanais.
PSA.119.109	Tha m'anam bochd am làimh a‑ghnàth:
PSA.119.109	ach chuimhnich mi do reachd.
PSA.119.110	Leag droch dhaoin' romham lìon; gidheadh
PSA.119.110	nìor chlaon od iarrtas ceart.
PSA.119.111	Do theisteis fhìor ghabh mise fhèin
PSA.119.111	mar m'oighreachd bhuan am feasd;
PSA.119.111	Oir 's iad a bheir dom chridhe leòint'
PSA.119.111	mòr-shubhachas gun cheist.
PSA.119.112	Dh'aom mi mo chridhe fòs a‑chum
PSA.119.112	gun dèanar leam a‑ghnàth
PSA.119.112	Do statuin cheart a chur an gnìomh,
PSA.119.112	o seo a‑mach gu bràth.
PSA.119.113	Is fuath leam smaointean dìomh-anach;
PSA.119.113	dod reachd ach thug mi gràdh.
PSA.119.114	'S tu m'ionad-falaich, 's tu mo sgiath:
PSA.119.114	à d'fhacal m'earbsa tha.
PSA.119.115	O sibhs' a chleachd bhith dèanamh uilc,
PSA.119.115	imichibh uam a‑nis;
PSA.119.115	Oir àitheantan mo Thighearna
PSA.119.115	le cùram coimhdidh mis'.
PSA.119.116	Rèir d'fhacail dèan mo chumail suas,
PSA.119.116	a‑chum gum mairinn beò:
PSA.119.116	'S na leig fo nàire mi, fa chùis
PSA.119.116	mo dhòchais fhèin gach lò.
PSA.119.117	Neartaich mi, 's tèarnaidh mise slàn;
PSA.119.117	sìor dhearcam air do reachd.
PSA.119.118	Shaltair thu air na chlaon od lagh;
PSA.119.118	oir 's breug am feall gu beachd.
PSA.119.119	Mar shal droch mhiotail tilgear uat
PSA.119.119	gach daoi air thalamh tha:
PSA.119.119	Is uime sin 's ro‑chaomh leam fhèin
PSA.119.119	teisteis do bhèil a‑ghnàth.
PSA.119.120	Do chriothnaich m'fheòil fan eagal ud
PSA.119.120	a ghabh mi romhad fhèin;
PSA.119.120	Is lìonadh mi le uamhann fòs
PSA.119.120	fad bhreitheanais gu lèir.
PSA.119.121	Rinn mi breith chothromach; na fàg
PSA.119.121	fo iochd luchd m'fhòirneirt mi.
PSA.119.122	Air d'òglach 'n urras bi chum maith;
PSA.119.122	na leig luchd-buirb dom chlaoidh.
PSA.119.123	Mo shùilean tha air fàilneachadh
PSA.119.123	feitheamh do shlàinte, Dhè;
PSA.119.123	'S a' feitheamh gus an coileanar
PSA.119.123	deagh bhriathar ceart do bhèil.
PSA.119.124	Rid òglach buin a rèir do ghràis,
PSA.119.124	seòl dhomh do lagh gu beachd.
PSA.119.125	'S mi d'òglach, tabhair eòlas dhomh
PSA.119.125	gun tuiginn fhèin do reachd.
PSA.119.126	'S mithich dhut gnìomh a thais-beanadh,
PSA.119.126	a Dhè Iehòbhah thrèin:
PSA.119.126	Oir sgaoileadh agus bhriseadh leo
PSA.119.126	d'àitheantan naomh' gu lèir.
PSA.119.127	Fan adhbhar ud, O Thighearna,
PSA.119.127	gu dearbh is ionmhainn leam
PSA.119.127	D'àitheantan fhèin os cionn an òir,
PSA.119.127	an òir as fheàrr a th'ann.
PSA.119.128	Measam d'uil' iarrtais, uime sin,
PSA.119.128	bhith anns gach aon nì ceart;
PSA.119.128	Is fuathach fòs lem chridhe fhèin
PSA.119.128	gach slighe bhrèig' gu beachd.
PSA.119.129	Tha d'fhacal is do theisteis fhèin,
PSA.119.129	a Dhè, ro‑iongantach:
PSA.119.129	Is uime sin nì m'anam bochd
PSA.119.129	'n coimhead gu cùramach.
PSA.119.130	Bheir tionnsgnadh d'fhacail solas math
PSA.119.130	ri dol a‑staigh na phàirt;
PSA.119.130	Do dhaoinibh sìmplidh aineolach,
PSA.119.130	do bheir e eòlas àrd.
PSA.119.131	Gu farsaing dh'fhosgail mi mo bheul,
PSA.119.131	a' plosgartaich gu mòr:
PSA.119.131	Fa mheud mo thoil' dod àitheantaibh
PSA.119.131	bhiom muladach gu leòr.
PSA.119.132	Seall agus amhairc orm, a Dhia,
PSA.119.132	dèan tròcair orm gu caomh;
PSA.119.132	Mar rinneadh leat a‑ghnàth don dream
PSA.119.132	lem b'ionmhainn d'ainm ro‑naomh.
PSA.119.133	Peacadh na biodh an uachdar orm:
PSA.119.133	ad fhacal stiùir mo cheum.
PSA.119.134	O fhòirneart dhaoine teasairg mi;
PSA.119.134	is coimhdeam d'iarrtais fhèin.
PSA.119.135	Dealradh do ghnùis' air d'òglach tog,
PSA.119.135	seòl dhomh do statuin cheart.
PSA.119.136	Ruith sruthan dheur om shùilibh fòs,
PSA.119.136	air briseadh leo do reachd.
PSA.119.137	'S ro‑chothromach thu fhèin, a Dhè,
PSA.119.137	's is dìreach rèidh do bhreith.
PSA.119.138	Do theisteis dh'àithn thu dhuinn, a tha
PSA.119.138	ro‑thairis ceart gach leth.
PSA.119.139	Do rinn mo ghràdh is m'eud ro‑mhòr
PSA.119.139	mo chaitheamh as gu lèir;
PSA.119.139	Do bhrìgh gun dhearmaid m'eascairdean
PSA.119.139	deagh bhriathran ceart do bhèil.
PSA.119.140	'S ro‑fhìorghlan d'fhacal; uime sin
PSA.119.140	's ionmhainn led òglach e.
PSA.119.141	Tàim suarach beag, gidheadh do reachd
PSA.119.141	air dìochuimhn' nìor leig mi.
PSA.119.142	Do cheartas fhèin is ceartas e
PSA.119.142	tha sìorraidh buan gu bràth;
PSA.119.142	Is amhlaidh sin do lagh ro‑cheart
PSA.119.142	na fhìrinn ghloin a ta.
PSA.119.143	Ghlac trioblaid mi, is ghabh orm greim
PSA.119.143	teinn agus àmhghar geur;
PSA.119.143	Gidheadh a ta mo thlachd gu mòr
PSA.119.143	ad àitheantaibh gu lèir.
PSA.119.144	Ceartas do theisteis fhèin, a Dhè,
PSA.119.144	tha sìorraidh buan gun cheist:
PSA.119.144	Deagh thuigse tabhair thusa dhomh,
PSA.119.144	is bitheam beò am feasd.
PSA.119.145	Ghlaodh mi lem uile chridh'; a Dhè
PSA.119.145	èisd, 's coimhdidh mi do reachd.
PSA.119.146	Ghlaodh mise riut, fòir orm; 's an sin
PSA.119.146	coimhdeam do theist gu beachd.
PSA.119.147	Do thionnsgain mi ron chamhanaich,
PSA.119.147	is ghlaodh mi riutsa, Dhè;
PSA.119.147	Oir tha mo dhòchas bunaiteach
PSA.119.147	ad fhacal daingeann fhèin.
PSA.119.148	Mo shùilean tha nas furachair'
PSA.119.148	na forair' theann na h‑oidhch';
PSA.119.148	A‑chum gum bithinn smaoineachadh
PSA.119.148	air d'fhacal fhèin a‑chaoidh.
PSA.119.149	A rèir do choibhneis thròcairich
PSA.119.149	èisd fhèin rim ghuth a‑nis:
PSA.119.149	A rèir do bhreitheanais ro‑mhòir,
PSA.119.149	Iehòbhah, beothaich mis'.
PSA.119.150	Luchd-leanmhainn uilc tha teannadh orm:
PSA.119.150	a ta iad fad od reachd.
PSA.119.151	Dhè, tha thu 'm fagas: agus tha
PSA.119.151	d'uil' iarrtais fìor is ceart.
PSA.119.152	Fa thimcheall fòs do theisteas naomh',
PSA.119.152	o thoiseach b'fhiosrach mi,
PSA.119.152	Gun d'rinneadh leat an socrachadh
PSA.119.152	a‑chum bhith buan gach rè.
PSA.119.153	Amhairc, a Dhè, air m'àmhghar goirt,
PSA.119.153	is fuasgail orm am fheum;
PSA.119.153	Fan adhbhar nach do dhearmaid mi
PSA.119.153	an reachd a dh'àithn thu fhèin.
PSA.119.154	Tagair mo chùis, is fuasgail orm;
PSA.119.154	rèir d'fhacail cùm mi beò.
PSA.119.155	'S fad slàint' o luchd an uilc airson
PSA.119.155	do reachd nach iarrar leo.
PSA.119.156	'S ro‑lìonmhor mòr do thròcair chaomh,
PSA.119.156	a Thighearn is a Dhè:
PSA.119.156	A rèir do bhreitheanais ro‑cheirt
PSA.119.156	dèan beothail ealamh mi.
PSA.119.157	'S lìonmhor luchd-leanmhainn orm an tòir
PSA.119.157	is m'eascairdean faraon;
PSA.119.157	Ach mis' od theisteas fìrinneach,
PSA.119.157	cha deach air seachran claon.
PSA.119.158	Chunnaic mi peacaich, chràidh siud mi,
PSA.119.158	do reachd oir bhriseadh leo.
PSA.119.159	Feuch mar as ionmhainn leam do lagh;
PSA.119.159	ad choibhneas cùm mi beò.
PSA.119.160	A Thighearna tha d'fhacal fhèin
PSA.119.160	o thoiseach daingeann fìor;
PSA.119.160	Is tha do bhreitheanais air fad
PSA.119.160	ceart agus buan gu sìor.
PSA.119.161	Bha prionnsan làidir orm an tòir,
PSA.119.161	gun adhbhar no cion-fàth;
PSA.119.161	Ach air mo chridh' tha eagal mòr
PSA.119.161	rod fhacal fhèin a‑ghnàth.
PSA.119.162	Tha aiteas orm rid fhacal math,
PSA.119.162	mar neach fhuair creach gun tòir.
PSA.119.163	'S oillteil 's is fuath leam breug; ach thug
PSA.119.163	mi gràdh dod lagh gu mòr.
PSA.119.164	Tha mi a' tabhairt molaidh dhut
PSA.119.164	seachd uairean gach aon là,
PSA.119.164	Airson do bhreitheanais gu lèir
PSA.119.164	tha ceart, a Dhè, gu bràth.
PSA.119.165	'S mòr sìth na muinntir ud a tha
PSA.119.165	a' tabhairt gràidh dod reachd;
PSA.119.165	Chan èirich tuisleadh idir dhaibh
PSA.119.165	no oilbheum fòs gu beachd.
PSA.119.166	Rid shlàinte dh'fheith mi fhèin, a Dhè;
PSA.119.166	coimhdeam do reachd air chòir.
PSA.119.167	Do theisteis choimhead m'anam fhèin;
PSA.119.167	's ionmhainn leam iad gu mòr.
PSA.119.168	Do theisteis agus d'àitheantan,
PSA.119.168	do choimhdeadh leam a‑ghnàth;
PSA.119.168	Oir tha mo shligheannan gu lèir
PSA.119.168	fad chomhair fhèin gach là.
PSA.119.169	Thigeadh mo ghlaodh am fagas dhut,
PSA.119.169	ad fhianais fhèin, a Dhè:
PSA.119.169	Is fòs rèir d'fhacail fhìrinnich
PSA.119.169	dèan tuigseach eòlach mi.
PSA.119.170	Ad làthair thigeadh m'athchuinge;
PSA.119.170	rèir d'fhacail ormsa fòir.
PSA.119.171	Air teagasg dhut do statuin dhomh,
PSA.119.171	mo bheul bheir dhutsa glòir.
PSA.119.172	Labhraidh mo theang' air d'fhacal fìor;
PSA.119.172	oir tha d'uil' iarrtais ceart.
PSA.119.173	Dèanadh do làmh-sa còmhnadh leam;
PSA.119.173	oir roghnaich mi do reachd.
PSA.119.174	A' feitheamh air do shlàinte, Dhè,
PSA.119.174	bhiom fhèin gu tùirseach trom;
PSA.119.174	Is mar an ceudna tha do reachd
PSA.119.174	ro‑thlachdmhor ciatach leam.
PSA.119.175	Deònaich dom anam bochd bhith beò,
PSA.119.175	is dhutsa bheir e glòir:
PSA.119.175	Is dèanadh do cheart-bhreitheanais
PSA.119.175	deagh chòmhnadh dhomh le fòir.
PSA.119.176	Do chaidh mi fhèin air seacharan
PSA.119.176	mar chaoraich chaillte thruaigh:
PSA.119.176	Iarr d'òglach, oir cha d'leig dod reachd
PSA.119.176	dol as mo chuimhne uam.
PSA.120.1	Am èiginn ghlaodh mi suas ri Dia,
PSA.120.1	is dh'èisd e rium gach rè.
PSA.120.2	On teangaidh chealgaich, m'anam saor;
PSA.120.2	's o bheul nam breug, a Dhè.
PSA.120.3	Ciod bheirear dhut, no nìthear ort,
PSA.120.3	a theanga làn de ghò?
PSA.120.4	Mar shaighdibh laoich, 's iad geuraichte,
PSA.120.4	mar èibhlibh aiteil beò.
PSA.120.5	Mo thruaighe mi, gu bheil mo chuairt
PSA.120.5	am Mesech; is mo thàmh
PSA.120.5	Am bùthaibh Chedair choigrich bhuirb,
PSA.120.5	gu muladach gun dàimh!
PSA.120.6	Rinn m'anam còmhnaidh fhada bhuan
PSA.120.6	le neach thug fuath do shìth.
PSA.120.7	Gu cogadh tha iad togarrach;
PSA.120.7	air sìth 'n tràth labhras mi.
PSA.121.1	Mo shùilean togam suas a‑chum
PSA.121.1	nam beann, on tig mo neart.
PSA.121.2	On Dia rinn talamh agus nèamh,
PSA.121.2	tha m'fhurtachd uile teachd.
PSA.121.3	Cha leig dod chois air chor air bith
PSA.121.3	gun sleamhnaich i gu bràth;
PSA.121.3	Tàmh-neul cha tig sin air an neach
PSA.121.3	's fear-coimhid ort a‑ghnàth.
PSA.121.4	Feuch, air fear-coimhid Israeil,
PSA.121.4	cadal chan aom no suain:
PSA.121.5	'S e Dia d'fhear-coimhid; 's e do sgàil
PSA.121.5	air do làimh dheis gu buan.
PSA.121.6	A' ghrian cha bhuail i thu san là,
PSA.121.6	no ghealach fòs san oidhch'.
PSA.121.7	Nì Dia do choimhead o gach olc;
PSA.121.7	nì d'anam dhìon a‑chaoidh.
PSA.121.8	Do dhol a‑mach, 's do theachd a‑steach,
PSA.121.8	coimheadaidh Dia a‑ghnàth;
PSA.121.8	On aimsir seo a‑nis a th'ann,
PSA.121.8	's o sin a‑mach gu bràth.
PSA.122.1	Bha aoibhneas orm tràth thubhairt iad
PSA.122.1	Gu taigh Dhè thèid sinn suas.
PSA.122.2	Ad dhorsaibh, O Ierusaleim,
PSA.122.2	ar casan seasaidh fòs.
PSA.122.3	Ierusalem mar chathair i,
PSA.122.3	thogadh gu dìleas dlùth;
PSA.122.4	Don tèid na treubhan suas gu lèir,
PSA.122.4	's iad treubhan Dhè nan dùl:
PSA.122.4	Gu teisteas Israeil, a‑chum
PSA.122.4	ainm Dhè gum moladh iad.
PSA.122.5	Oir cathraichean chum breith tha 'n sin;
PSA.122.5	's le teaghlach Dhaibhidh iad.
PSA.122.6	Sìor ghuidhibh do Ierusalem
PSA.122.6	sìth-shàimh is sonas mòr:
PSA.122.6	A' mhuinntir sin len ionmhainn thu
PSA.122.6	soirbhichidh iad gu leòr.
PSA.122.7	An taobh a‑staigh ded bhallachaibh
PSA.122.7	biodh sìth is sonas math;
PSA.122.7	Deagh shoirbheas fòs gu robh gu bràth
PSA.122.7	ad lùchairt àird a‑staigh.
PSA.122.8	Air sgàth mo bhràithrean 's luchd mo ghaoil,
PSA.122.8	dhut guidheam sìth a‑ghnàth.
PSA.122.9	Air sgàth taigh naomh ar Tighearn Dia,
PSA.122.9	iarram do leas gu bràth.
PSA.123.1	Mo shùilean togam riutsa tha
PSA.123.1	'n còmhnaidh air nèamh nan speur.
PSA.123.2	Feuch, mar tha sùil nan seirbhiseach
PSA.123.2	air làimh am maighstir fhèin,
PSA.123.2	'S mar shùilean banoglaich air làimh
PSA.123.2	a ban-tighearna faraon,
PSA.123.2	Feithidh ar sùil air Dia, gus 'n dèan
PSA.123.2	e tròcair oirnn gu caoin.
PSA.123.3	Dèan tròcair oirnn, Iehòbhah Dhia,
PSA.123.3	dèan tròcair oirnn gu luath;
PSA.123.3	Oir tha sinn air ar lìonadh làn
PSA.123.3	de tharcais is de fhuath.
PSA.123.4	Le fanaid luchd na seasgaireachd,
PSA.123.4	lìonadh ar n‑anam bochd;
PSA.123.4	'S le spìd na muinntir ud a tha
PSA.123.4	làn àrdain is an‑iochd.
PSA.124.1	Nis abradh Israel gu fìor,
PSA.124.1	Mur biodh Iehòbhah leinn:
PSA.124.2	Mur biodh Iehòbhah as ar leth,
PSA.124.2	tràth dh'èirich daoine rinn;
PSA.124.3	'N sin dhèante leo ar slugadh beò,
PSA.124.3	'n tràth las an corraich rinn.
PSA.124.4	Is ruitheadh tharainn tuiltean bras',
PSA.124.4	sruth làidir thar ar ceann.
PSA.124.5	'N sin rachadh thar ar n‑anam bochd,
PSA.124.5	na tuiltean àrd' gu lèir.
PSA.124.6	Moladh do Dhia, nach tug e sinn
PSA.124.6	mar chreich dam fiaclaibh geur'.
PSA.124.7	Mar eun à lìon an eunadair,
PSA.124.7	ar n‑anam truagh chaidh as:
PSA.124.7	Bhriseadh an lìon is sgaoileadh e,
PSA.124.7	is shaoradh sinn gu cas.
PSA.124.8	Ar còmhnadh tha 's ar cuideachadh
PSA.124.8	an ainm Iehòbhah thrèin:
PSA.124.8	An neach a rinn an talamh fòs,
PSA.124.8	's a chruthaich nèamh nan speur.
PSA.125.1	Tha 'n dream nì dòchas ann an Dia
PSA.125.1	mar shliabh Shioin a‑ghnàth,
PSA.125.1	Nach faodar fòs a charachadh,
PSA.125.1	ach mhaireas ann gu bràth.
PSA.125.2	Ceart mar a tha na beanntan tric
PSA.125.2	timcheall Ierusaleim,
PSA.125.2	Tha Dia mar sin, a‑nis 's gu sìor,
PSA.125.2	timcheall a phobaill fhèin.
PSA.125.3	Oir slat luchd-uilc cha ghabh i tàmh
PSA.125.3	air crann nan daoine còir':
PSA.125.3	Eagal gun sìn na fìreanaich
PSA.125.3	an làmh gu peacadh mòr.
PSA.125.4	An aitim ud tha math, a Dhè,
PSA.125.4	do mhaitheas pàirtich leo;
PSA.125.4	Is leis an dream tha treibhdhireach
PSA.125.4	's nan cridhe tha gun ghò.
PSA.125.5	Ach iadsan uile thèid a thaobh
PSA.125.5	dan slighibh claon le chèil',
PSA.125.5	Iomainidh Dia le luchd an uilc,
PSA.125.5	'S bidh sìth air Israèl.
PSA.126.1	'N tràth thug Iehòbhah air a h‑ais
PSA.126.1	bruid Shioin, b'ionann sinn
PSA.126.1	Is daoine chunnaic aisling mhòr,
PSA.126.1	's a mhosgail as an suain.
PSA.126.2	Lìonadh ar beul le gàir' an sin,
PSA.126.2	's ar teanga fòs le ceòl;
PSA.126.2	Am measg nan cinneach thubhairt iad,
PSA.126.2	Rinn Dia dhaibh beairtean mòr'.
PSA.126.3	Rinn Dia mòr-bheairtean air ar son,
PSA.126.3	chuir oirnne gàirdeachas.
PSA.126.4	Iehòbhah, till ar bruid a‑rìs,
PSA.126.4	mar shruth san àird a deas.
PSA.126.5	Iadsan a chuir gu deurach sìol,
PSA.126.5	gu subhach nì iad buain.
PSA.126.6	An neach gu cur a thèid a‑mach
PSA.126.6	le sìol ro‑phrìseil caoin,
PSA.126.6	Air bhith dha gul gu muladach,
PSA.126.6	ga iomchar siud gu fonn,
PSA.126.6	Le aiteas tillidh e gu dearbh,
PSA.126.6	a' giùlan sguaban trom'.
PSA.127.1	Mur tog Iehòbhah fhèin an taigh,
PSA.127.1	luchd-togail tha iad faoin;
PSA.127.1	Mur glèidh Iehòbhah 'm baile fòs,
PSA.127.1	luchd-faire chaill an saoth'r.
PSA.127.2	Dhuibh 's dìomhain bhith ri moch-eirigh,
PSA.127.2	san oidhch' ri caithris bhuain,
PSA.127.2	Bhith 'g ithe arain bròin; mar sin
PSA.127.2	da sheircin bheir e suain.
PSA.127.3	'S e Dia bheir toradh bronn mar dhuais;
PSA.127.3	mar oighreachd bheir e clann.
PSA.127.4	Bidh mic na h‑òig' mar shaighdibh geur',
PSA.127.4	'n làimh ghaisgich thrèin gach àm.
PSA.127.5	Is sona 'm fear gam bi dhiubh siud
PSA.127.5	a ghlac 's a dhòrlach làn;
PSA.127.5	Gun rudhadh labhraidh iad sa gheat'
PSA.127.5	rin naimhdibh olc gu dàn.
PSA.128.1	'S beannaicht' gach aon neach air a bheil
PSA.128.1	eagal Iehòbhah mhòir;
PSA.128.1	Is ann an slighibh fìorghlan Dhè
PSA.128.1	stiùras a cheum air chòir.
PSA.128.2	Oir toradh gnìomh do làmhan fhèin,
PSA.128.2	ithidh tu e gu h‑ait:
PSA.128.2	Beannaichear thu gu mòr mar sin,
PSA.128.2	's bidh sonas ort gu pailt.
PSA.128.3	Mar fhìonain thairbhich bidh do bhean
PSA.128.3	'n taobh staigh ded fhàrdaich fhèin;
PSA.128.3	Do chlann mar òg chroinn-olaidh ùir
PSA.128.3	timcheall do bhùird gu lèir.
PSA.128.4	Feuch, 's amhlaidh sin a bheannaichear
PSA.128.4	an neach don eagal Dia.
PSA.128.5	A Sion gheibh thu beannachadh,
PSA.128.5	is sonas pailt on Triath;
PSA.128.5	Is chì thu math Ierusaleim
PSA.128.5	rè fad do làith' gu lèir.
PSA.128.6	Seadh, clann do chloinne chì thu fòs,
PSA.128.6	is sìth air Israèl.
PSA.129.1	Bu tric a chràidh iad mi om òig',
PSA.129.1	deir Israel gu truagh:
PSA.129.2	Om òige chràidh iad mi gu tric,
PSA.129.2	gidheadh cha tug iad buaidh.
PSA.129.3	'N luchd-treabhaidh threabh iad air mo dhruim,
PSA.129.3	tharraing iad claisean fad'.
PSA.129.4	Ach 's ceart Iehòbhah, 's bhriseadh leis
PSA.129.4	còrdan nan daoi gu grad.
PSA.129.5	Air naimhdibh Shioin gu robh nàir',
PSA.129.5	's rachadh air cùl gu luath:
PSA.129.6	Mar fheur air mullach taighe tha,
PSA.129.6	a shearg mun d'fhàs e suas:
PSA.129.7	Nì leis nach lìonar glac an fhir
PSA.129.7	a bhios gu tric a' buain;
PSA.129.7	Is leis nach lìonar sgiath an tì,
PSA.129.7	a bhios ri ceangal sguab.
PSA.129.8	Cha mhò their luchd an rathaid riu,
PSA.129.8	Gu robh oirbh beannachd Dhè;
PSA.129.8	Tha sinne fòs gar beannachadh,
PSA.129.8	an ainm Iehòbhah thrèin.
PSA.130.1	On doimhne, O Iehòbhah Dhè,
PSA.130.1	do ghlaodh mi riutsa suas.
PSA.130.2	Dhia, èisd rim ghuth gu furachair;
PSA.130.2	's rim ùrnaigh crom do chluas.
PSA.130.3	Ma chomhraichear leat aingidheachd,
PSA.130.3	a Dhè, cò sheasas riut?
PSA.130.4	Ach agadsa tha iochd: a‑chum
PSA.130.4	gun strìochdt' ad eagal dhut.
PSA.130.5	Ri Dia tha mise feitheamh, fòs
PSA.130.5	tha m'anam feitheamh ris;
PSA.130.5	Is ann a bhriathar fìrinneach
PSA.130.5	mo dhòchas cuiridh mis'.
PSA.130.6	Tha m'anam bochd nas furachair'
PSA.130.6	a' feitheamh Dhè a‑ghnàth,
PSA.130.6	Na bhios luchd-faire maidne fòs
PSA.130.6	ri sgarachdainn nan tràth:
PSA.130.6	Nas furachair', a deiream fòs,
PSA.130.6	ga fheitheamh-san gun ghò,
PSA.130.6	Na bhios luchd-faire anns an oidhch'
PSA.130.6	ri teachd a‑steach don lò.
PSA.130.7	Biodh dòchas Israeil an Dia:
PSA.130.7	oir tha a thròcair mòr;
PSA.130.7	'S ann aig an Tighearna gu beachd
PSA.130.7	tha fuasgladh pailt gu leòr.
PSA.130.8	Is bheir e fhèin gun cheist air bith
PSA.130.8	da phoball Israèl
PSA.130.8	Làn-shaorsa agus fuasgladh glan
PSA.130.8	on aingidheachd gu lèir.
PSA.131.1	Mo chridhe chan eil àrdanach,
PSA.131.1	no fòs mo shùil, a Dhè;
PSA.131.1	Nìor ghluais mi ann an cùisibh mòr',
PSA.131.1	as àirde na mi fhèin.
PSA.131.2	Gu dearbh, mar naoidhean chaidh on chìch,
PSA.131.2	chùm mi mi fhèin am thosd:
PSA.131.2	Mar naoidhean chaidh o chìch a mhàth'r,
PSA.131.2	is amhlaidh m'anam bochd.
PSA.131.3	Biodh dòchas math aig Israel
PSA.131.3	an Dia Iehòbhah treun,
PSA.131.3	On aimsir seo a‑nis a th'ann,
PSA.131.3	's air feadh gach linn an cèin.
PSA.132.1	Air Daibhidh dèan-sa cuimhne, Dhè,
PSA.132.1	's air 'uile àmhghar geur:
PSA.132.2	Mar thug e mionn' do Dhia, is bòid
PSA.132.2	do Dhia ud Iàcoib treun,
PSA.132.3	Dom thaigh cha tèid mi fhèin a‑steach,
PSA.132.3	no air mo leabaidh suas:
PSA.132.4	Dom shùilibh cadal fòs cha leig,
PSA.132.4	no do mo rosgaibh suain;
PSA.132.5	Gu ruig an uair am faigh mi àit
PSA.132.5	do Dhia Iehòbhah treun,
PSA.132.5	Is ionad-còmhnaidh bunaiteach
PSA.132.5	do Dhia ud Iàcoib fhèin.
PSA.132.6	Feuch, ann an crìochaibh Ephrata,
PSA.132.6	do chuala sinn an sgeul;
PSA.132.6	Air machairibh nan coilltean dlùth,
PSA.132.6	fhuair sinn e mar an ceudn'.
PSA.132.7	Aig stòl a choise sleuchdaidh sinn,
PSA.132.7	an àros Dhè nam feart.
PSA.132.8	Eirich, a Dhè, gud ionad-tàimh;
PSA.132.8	thu fhèin is àirc do neirt.
PSA.132.9	Sgeadaicht' gu robh do shagairt-sa
PSA.132.9	a‑ghnàth le ionracas;
PSA.132.9	Is dèanadh do luchd-muinntir naomh
PSA.132.9	gun tàmh ùr‑ghàirdeachas.
PSA.132.10	Air sgàth do sheirbhiseach ro‑chaomh
PSA.132.10	Daibhidh don tug thu buaidh,
PSA.132.10	Aghaidh an tì a dh'ungadh leat,
PSA.132.10	na cuir air ais gu truagh.
PSA.132.11	Do Dhaibhidh mhionnaich Dia gu fìor;
PSA.132.11	's cha till e uaith' am feasd,
PSA.132.11	Ad chathair-rìoghail cuiridh mi
PSA.132.11	d'iarmad 's do shliochd gun cheist.
PSA.132.12	Ma nì do chlann mo choicheangal
PSA.132.12	a choimhead, is mo reachd,
PSA.132.12	An teist a nì mi theagasg dhaibh,
PSA.132.12	ma chumar leo gu ceart:
PSA.132.12	An sliochd-san suidhidh mar an ceudn'
PSA.132.12	ad chathair-rìgh, gu bràth.
PSA.132.13	Oir mhiannaich agus roghnaich Dia
PSA.132.13	Sion mar ionad-tàimh;
PSA.132.14	'S i seo mo thàmh 's mo shuaimhneas fòs,
PSA.132.14	gu suthainn is gu sìor:
PSA.132.14	An seo nì mise fàrdach dhomh,
PSA.132.14	oir 's i mo mhiann gu fìor.
PSA.132.15	Mòr-bheannaicheam a stòr gu pailt;
PSA.132.15	dìolam a bochd le lòn.
PSA.132.16	Le slàint' a sagairt aodaicheam;
PSA.132.16	's a naoimh nì iolach mhòr.
PSA.132.17	Bheir mi an sin gu h‑ùrar glas
PSA.132.17	air adharc Dhaibhidh fàs;
PSA.132.17	Is lòchran dh'òrdaich mi don tì
PSA.132.17	a dh'ungadh leam tre ghràs.
PSA.132.18	Cuartaichidh mi a naimhdean-san
PSA.132.18	le nàir' is rudhadh gruaidh:
PSA.132.18	Ach airsan bidh a choron fhèin
PSA.132.18	a' fàs le iomadh buaidh.
PSA.133.1	O feuch, cia mheud am math a‑nis,
PSA.133.1	cia mheud an tlachd faraon,
PSA.133.1	Bràithrean a bhith nan còmhnaidh ghnàth
PSA.133.1	an sìth 's an ceangal caoin.
PSA.133.2	Mar ola phrìseil air a' cheann,
PSA.133.2	ruith air an fheusaig sìos,
PSA.133.2	Air feusaig Aaroin, agus shruth
PSA.133.2	gu iomall 'aodaich rìs.
PSA.133.3	Mar dhealt air Hermon, 's mar an drùchd
PSA.133.3	air slèibhtibh Shioin shuas;
PSA.133.3	'N sin dh'òrdaich Dia am beannachadh
PSA.133.3	a' bheatha shìorraidh bhuan.
PSA.134.1	O òglacha Iehòbhah mhòir,
PSA.134.1	beannaichibh Dia a‑chaoidh;
PSA.134.1	Sibhse len gnàth bhith 'n àros Dhè
PSA.134.1	nur seasamh feadh na h‑oidhch'.
PSA.134.2	Na theampall togaibh suas ur làmh,
PSA.134.2	beannaichibh Dia nam feart.
PSA.134.3	Beannaicheadh Dia à Sion thu,
PSA.134.3	rinn nèamh is làr le neart.
PSA.135.1	Molaibh-se Dia, àrd-mholaibh fòs
PSA.135.1	deagh ainm Iehòbhah thrèin,
PSA.135.1	Is thugaibh cliù is moladh dha,
PSA.135.1	òglacha Dhè gu lèir.
PSA.135.2	O sibhse tha nur seasamh fòs
PSA.135.2	an taigh Iehòbhah mhòir,
PSA.135.2	An cùirtibh àlainn taigh' ar Dia,
PSA.135.2	molaibh e mar as còir.
PSA.135.3	Molaibh an Tighearna, do bhrìgh
PSA.135.3	gu bheil e math gach rè:
PSA.135.3	Da ainm-san seinnibh moladh ait,
PSA.135.3	oir 's nì ro‑thlachdmhor e.
PSA.135.4	Oir Iàcob fòs do roghnaich Dia
PSA.135.4	na thròcair mhòir dha fhèin:
PSA.135.4	Dha fhèin mar ionmhas is mar sheilbh,
PSA.135.4	do thagh e Israèl.
PSA.135.5	Oir 's fiosrach mi 's is deimhinn leam
PSA.135.5	gu bheil Iehòbhah mòr.
PSA.135.5	Gu bheil ar Tighearna faraon
PSA.135.5	os cionn gach dia an glòir.
PSA.135.6	Gach nì air bith bu mhiannach leis,
PSA.135.6	rinn Dia an nèamh nan speur,
PSA.135.6	'S air talamh, 's anns na cuantaibh mòr',
PSA.135.6	's na doimhneachdaibh gu lèir.
PSA.135.7	Bheir esan air a' cheò dol suas
PSA.135.7	o chrìch a' chruinne-chè;
PSA.135.7	Is uisge nì le dealanaich;
PSA.135.7	gaoth as a stòr bheir e.
PSA.135.8	Gach ciad-ghin anns an Eiphit bha,
PSA.135.8	do bhuaileadh leis gu trom,
PSA.135.8	De dhuine 's ainmhidh anns gach àit,
PSA.135.8	ag imeachd bha air fonn.
PSA.135.9	O Eiphit! chuir e comharradh,
PSA.135.9	is mìorbhailean le chèil',
PSA.135.9	Ad bhuillsgean-sa; 's air Phàraoh fòs
PSA.135.9	's air 'òglaichibh gu lèir.
PSA.135.10	Na cinnich lìonmhor chlaoidheadh leis,
PSA.135.10	mharbh rìghrean cumhachdach.
PSA.135.11	Do mharbhadh Og rìgh Bhasain leis,
PSA.135.11	Sihon nan Amorach:
PSA.135.11	Gach uile rìoghachd mar an ceudn',
PSA.135.11	cia iomadh tha iad ann,
PSA.135.11	Lom-sgriosadh agus mhilleadh leis,
PSA.135.11	den robh an tìr Chanàain:
PSA.135.12	Am fonn 's am fearann ud air fad,
PSA.135.12	mar oighreachd thìodhlaic e;
PSA.135.12	Mar oighreachd do chloinn Israeil,
PSA.135.12	a phoball dìleas fhèin.
PSA.135.13	Tha d'ainm, a Thighearna nam feart,
PSA.135.13	buan-mhaireannach a‑ghnàth;
PSA.135.13	Tha d'iomradh buan air chuimhne, Dhè,
PSA.135.13	o linn gu linn gu bràth.
PSA.135.14	Oir air a phoball fhèin nì Dia
PSA.135.14	ceart-bhreitheanas gu beachd;
PSA.135.14	Is gabhaidh esan aithreachas
PSA.135.14	ma òglaichibh le iochd.
PSA.135.15	Iodhail nan cinneach tha den òr,
PSA.135.15	's den airgead ghlas faraon;
PSA.135.15	Is chan eil annt' ach dìomhanas
PSA.135.15	rinneadh le làmhaibh dhaoin'.
PSA.135.16	Tha beul ac', is gun chòmhradh ann;
PSA.135.16	is sùilean, leis nach lèir.
PSA.135.17	Tha cluasan ac', 's cha chluinn iad leo;
PSA.135.17	gun anail fòs nam beul.
PSA.135.18	A' mhuinntir tha gan dèanamh siud,
PSA.135.18	ro‑chosmhail iad riu fhèin;
PSA.135.18	'S amhlaidh gach neach tha annta fòs
PSA.135.18	ag earbsa mar an ceudn'.
PSA.135.19	O beannaichibh Iehòbhah mòr,
PSA.135.19	a theaghlach Israèil;
PSA.135.19	'S a theaghlach Aaroin, beannaichibh
PSA.135.19	an Tighearna le chèil'.
PSA.135.20	O theaghlach Lèbhi, beannaichibh,
PSA.135.20	is thugaibh cliù do Dhia:
PSA.135.20	Sibhse don eagal Dia faraon,
PSA.135.20	mòr-bheannaichibh an Triath.
PSA.135.21	A Sion beannaicht' gu robh Dia,
PSA.135.21	ga bheil a chòmhnaidh bhuan
PSA.135.21	An cathair naoimh Ierusaleim;
PSA.135.21	Molaibh-se Dia gach uair.
PSA.136.1	O thugaibh buidheachas do Dhia,
PSA.136.1	do bhrìgh gur sàr-mhath e;
PSA.136.1	Airson gum mair a thròcair chaomh,
PSA.136.1	gu sìorraidh feadh gach rè.
PSA.136.2	Thugaibh do Dhia nan uile dhia
PSA.136.2	mòr-bhuidheachas le chèil';
PSA.136.2	Airson gum mair a thròcair chaomh
PSA.136.2	gu sìorraidh feadh gach rè.
PSA.136.3	Thugaibh do Thriath nan uile thriath
PSA.136.3	mòr-bhuidheachas gu lèir;
PSA.136.3	Airson gum mair a thròcair chaomh
PSA.136.3	gu sìorraidh feadh gach rè.
PSA.136.4	Don Tì na aonar fòs a rinn
PSA.136.4	mòr-mhìorbhailean gu treun;
PSA.136.4	Airson gum mair a thròcair chaomh
PSA.136.4	gu sìorraidh feadh gach rè.
PSA.136.5	Don Tì le gliocas iongantach
PSA.136.5	a chruthaich nèamh nan speur;
PSA.136.5	Airson gum mair a thròcair chaomh
PSA.136.5	gu sìorraidh feadh gach rè.
PSA.136.6	Don Tì a shìn air uachdar tuinn
PSA.136.6	an talamh trom gu lèir;
PSA.136.6	Airson gum mair a thròcair chaomh
PSA.136.6	gu sìorraidh feadh gach rè.
PSA.136.7	Don Tì a rinn na solais mhòr'
PSA.136.7	tha soillseachadh nan speur;
PSA.136.7	Airson gum mair a thròcair chaomh
PSA.136.7	gu sìorraidh feadh gach rè.
PSA.136.8	A' ghrian gu uachdranachd san là,
PSA.136.8	chum dhuinne gum bu lèir;
PSA.136.8	Airson gum mair a thròcair chaomh
PSA.136.8	gu sìorraidh feadh gach rè.
PSA.136.9	A' ghealach is na reultan glan'
PSA.136.9	a' riaghladh oidhch' le chèil'.
PSA.136.9	Airson gum mair a thròcair chaomh
PSA.136.9	gu sìorraidh feadh gach rè.
PSA.136.10	Don Tì rinn bualadh trom san Eiph't
PSA.136.10	air ciad-ghin dhaoin' is sprèidh;
PSA.136.10	Airson gum mair a thròcair chaomh
PSA.136.10	gu sìorraidh feadh gach rè.
PSA.136.11	Thug as am buillsgean-san a‑mach
PSA.136.11	a phoball Israèl;
PSA.136.11	Airson gum mair a thròcair chaomh
PSA.136.11	gu sìorraidh feadh gach rè.
PSA.136.12	Le neart a ghàirdein sìnte mach,
PSA.136.12	's le làimh a tha ro‑threun;
PSA.136.12	Airson gum mair a thròcair chaomh
PSA.136.12	gu sìorraidh feadh gach rè.
PSA.136.13	Do Tì a sgoilt an fhairge ruadh,
PSA.136.13	na roinnibh as a chèil';
PSA.136.13	Airson gum mair a thròcair chaomh
PSA.136.13	gu sìorraidh feadh gach rè.
PSA.136.14	Is tro a meadhon stiùradh leis,
PSA.136.14	gu tèaraint' Israèl;
PSA.136.14	Airson gum mair a thròcair chaomh
PSA.136.14	gu sìorraidh feadh gach rè.
PSA.136.15	San fhairge ruaidh do sgriosadh leis
PSA.136.15	Phàraoh 's a shluagh gu lèir;
PSA.136.15	Airson gum mair a thròcair chaomh
PSA.136.15	gu sìorraidh feadh gach rè.
PSA.136.16	Don Tì sin tre an fhàsach mhòr
PSA.136.16	a stiùir a mhuinntir fhèin;
PSA.136.16	Airson gum mair a thròcair chaomh
PSA.136.16	gu sìorraidh feadh gach rè.
PSA.136.17	Dhàsan a bhuail 's a lot gu trom
PSA.136.17	na rìghrean làidir treun';
PSA.136.17	Airson gum mair a thròcair chaomh
PSA.136.17	gu sìorraidh feadh gach rè.
PSA.136.18	Is rìghrean uasal iomraiteach,
PSA.136.18	mharbh e le ghàirdean fhèin;
PSA.136.18	Airson gum mair a thròcair chaomh
PSA.136.18	gu sìorraidh feadh gach rè.
PSA.136.19	Seadh Sihon rìgh nan Amorach,
PSA.136.19	bha naimhdeil guineach geur;
PSA.136.19	Airson gum mair a thròcair chaomh
PSA.136.19	gu sìorraidh feadh gach rè.
PSA.136.20	Is Og air Basan Bha na rìgh,
PSA.136.20	do mharbh is chasgair e;
PSA.136.20	Airson gum mair a thròcair chaomh
PSA.136.20	gu sìorraidh feadh gach rè.
PSA.136.21	Is thug e fòs mar oighreachd bhuain
PSA.136.21	am fearann-san gu lèir;
PSA.136.21	Airson gum mair a thròcair chaomh
PSA.136.21	gu sìorraidh feadh gach rè.
PSA.136.22	An oighreachd thug do Israel,
PSA.136.22	òglach ro‑dhìleas fhèin;
PSA.136.22	Airson gum mair a thròcair chaomh
PSA.136.22	gu sìorraidh feadh gach rè.
PSA.136.23	Neach, air bhith dhuinn ro‑ìosal truagh,
PSA.136.23	a chuimhnich oirnn nar feum;
PSA.136.23	Airson gum mair a thròcair chaomh
PSA.136.23	gu sìorraidh feadh gach rè.
PSA.136.24	Gu tèaraint' bhuin e sinn a‑mach
PSA.136.24	o neart ar naimhdean treun';
PSA.136.24	Airson gum mair a thròcair chaomh
PSA.136.24	gu sìorraidh feadh gach rè.
PSA.136.25	Tha tabhairt beatha do gach feòil
PSA.136.25	is lòin don uile chrè;
PSA.136.25	Airson gum mair a thròcair chaomh
PSA.136.25	gu sìorraidh feadh gach rè.
PSA.136.26	O thugaibh moladh agus cliù
PSA.136.26	do Dhia nan nèamh 's nan speur;
PSA.136.26	Airson gum mair a thròcair chaomh
PSA.136.26	gu sìorraidh feadh gach rè.
PSA.137.1	Aig sruthaibh coimheach Bhàbiloin
PSA.137.1	shuidh sinn gu brònach bochd;
PSA.137.1	An sin air Sion chuimhnich sinn,
PSA.137.1	is ghuileadh leinn gu goirt.
PSA.137.2	Air gheugaibh seilich chrochadh leinn
PSA.137.2	ar clàrsaichean an sin.
PSA.137.3	Oir iadsan a rinn braighdean dhinn
PSA.137.3	dh'iarr òran oirnn is gean;
PSA.137.3	Seadh iadsan len do chreachadh sinn
PSA.137.3	Dh'iarr luathghair oirnn is ceòl;
PSA.137.3	Seinnibh de laoidhibh Shioin dhuinn,
PSA.137.3	(ars' iadsan) mar bu nòs.
PSA.137.4	'N tìr choigrich ciamar dh'fhaodar leinn
PSA.137.4	òran Iehòbhah sheinn?
PSA.137.5	Mur cuimhncheam thu, Ierusaleim,
PSA.137.5	rim dheis nìor lean a seirm.
PSA.137.6	Mo theanga leanadh teann rim ghiall,
PSA.137.6	mur cuimhnichear thu leam;
PSA.137.6	Mur feàrr leam na m'uil' aoibhneas àrd
PSA.137.6	cathair Ierusaleim.
PSA.137.7	Clann Edoim cuimhnich thusa, Dhè,
PSA.137.7	oir thubhairt iad le tàir,
PSA.137.7	An làithibh truagh' Ierusaleim,
PSA.137.7	leag, leag i, sìos gu làr.
PSA.137.8	O nighean uaibhreach Bhàbiloin,
PSA.137.8	a dh'fhàsaichear gu lèir;
PSA.137.8	Is sona dha, mar rinn thu oirnn
PSA.137.8	a dhìolas dhut da rèir.
PSA.137.9	Is sona dhàsan ghlacas fòs
PSA.137.9	do mhaoth-chlann bheag is thruagh,
PSA.137.9	'S a phronnas iad gun acarachd
PSA.137.9	ri clachaibh daingeann cruaidh'.
PSA.138.1	Lem uile chridh' àrd-mholam thu,
PSA.138.1	àrd-mholam thu gu caomh
PSA.138.2	'N làthair nan dia. Is sleuchdam dhut,
PSA.138.2	m'aghaidh rid theampall naomh,
PSA.138.2	Is molam d'ainm, bhrìgh d'fhìrinn cheirt
PSA.138.2	's do choibhneis ghràdhaich fhèin;
PSA.138.2	Oir d'fhacal fìorghlan dh'àrdaich thu,
PSA.138.2	os cionn d'uil' ainm' gu lèir.
PSA.138.3	San là a ghlaodh mi riut, a Dhè,
PSA.138.3	fhreagair thu mi gu luath;
PSA.138.3	Is thug thu spionnadh dhomh gu leòr,
PSA.138.3	le treòir, am anam truagh.
PSA.138.4	Bheir rìghrean mòr' na cruinne dhut,
PSA.138.4	àrd-mholadh binn gu lèir,
PSA.138.4	'S an uair an cluinnear leo, a Dhia,
PSA.138.4	deagh bhriathran glan do bhèil.
PSA.138.5	An slighibh fòs Iehòbhah mhòir,
PSA.138.5	seinnidh iad ceòl gu h‑ait;
PSA.138.5	Airson gu urramach, 's gur àrd
PSA.138.5	glòir àlainn Dhè nam feart.
PSA.138.6	Ge h‑àrd Iehòbhah, seallaidh e
PSA.138.6	Air daoinibh umhail còir;
PSA.138.6	Ach 's lèir dha 'n dream ud, fad o làimh,
PSA.138.6	tha làn den àrdan mhòr.
PSA.138.7	Ged ghluaisinn ann am buillsgean fòs
PSA.138.7	na trioblaid mhòir dom chlaoidh,
PSA.138.7	A ta mi fiosrach dòchasach
PSA.138.7	gum beothaich thusa mi;
PSA.138.7	An aghaidh corraich mòir mo nàmh,
PSA.138.7	do làmh-sa sìnear leat;
PSA.138.7	Is nì do dheaslàmh ann am fheum
PSA.138.7	mo theasairginn le neart.
PSA.138.8	Gach nì air bith a bhuineas dhomh,
PSA.138.8	coileanaidh Dia gu treun;
PSA.138.8	Is buan do ghràs, a Dhia, gu bràth;
PSA.138.8	oibrean do làmh na trèig.
PSA.139.1	Do rannsaich thu 's is aithne dhut
PSA.139.1	mise, Iehòbhah thrèin;
PSA.139.2	Mo shuidh', is m'èirigh 's aithne dhut;
PSA.139.2	's lèir dhut mo smaoin an cèin.
PSA.139.3	Mo cheuman is mo laighe sìos,
PSA.139.3	do chuartaich thu gu dlùth;
PSA.139.3	Is air mo shlighibh fhèin gu lèir,
PSA.139.3	's geur-fhiosrach eòlach thu.
PSA.139.4	Feuch, chan eil facal mòr no beag
PSA.139.4	no cainnt air bith am bheul,
PSA.139.4	Mun labhram siud, a Dhia nam feart,
PSA.139.4	nach aithne dhut gu lèir.
PSA.139.5	Do chuartaich thu mi air gach taobh,
PSA.139.5	romham faraon 's am dhèidh;
PSA.139.5	Do làmh tha neartmhor cumhachdach
PSA.139.5	leag thusa orm, a Dhè.
PSA.139.6	Tha 'n t‑eòlas seo ro‑iongantach,
PSA.139.6	is ormsa tha e cruaidh;
PSA.139.6	Cha ruig mi air, oir tha e àrd
PSA.139.6	ra thuigsinn is ra luaidh.
PSA.139.7	Cia 'n t‑àit air bith am faod mi dol
PSA.139.7	od spiorad glic, a Dhè?
PSA.139.7	Od ghnùis tha uile-lèirsinneach
PSA.139.7	cia 'n taobh a theicheas mi?
PSA.139.8	Nan rachainn suas air nèamh nan speur,
PSA.139.8	a ta thu fhèin an siud;
PSA.139.8	Nan laighinn ann an ifrinn shìos,
PSA.139.8	tha thu san ionad ud.
PSA.139.9	Air bharraibh sgiath na maidne fòs
PSA.139.9	nan siùbhlainn fad o làimh,
PSA.139.9	Gu iomallaibh na fairge mòir'
PSA.139.9	chum còmhnaidh agus tàimh;
PSA.139.10	Stiùraidh tu mi an sin, a Dhè,
PSA.139.10	led làimh tha treun an neart;
PSA.139.10	Is nìthear leat mo chumail fòs
PSA.139.10	led dheaslàimh mhòir gu beachd.
PSA.139.11	Nan abrainn, Gun dèan dorchadas
PSA.139.11	gu deimhinn m'fhalach uat;
PSA.139.11	Bidh 'n oidhche fhèin mar sholas glan
PSA.139.11	ag iadhadh orm mun cuairt.
PSA.139.12	Chan fhalaich uatsa dorchadas,
PSA.139.12	's co‑shoilleir oidhch' is là;
PSA.139.12	'S ceart-ionnan dhuts' an duibhre dorch,
PSA.139.12	is solas glan nan tràth.
PSA.139.13	Oir feuch ghabh thusa sealbh gu moch
PSA.139.13	air m'àirnibh is mi maoth;
PSA.139.13	'S ann leat a rinneadh m'fhalach fòs
PSA.139.13	am broinn mo mhàthar chaoimh.
PSA.139.14	Ard-mholam thu, oir 's uamhasach,
PSA.139.14	's is mìorbhaileach mo dhealbh;
PSA.139.14	Tha d'oibrean iongantach; 's is lèir
PSA.139.14	dom anam sin gu dearbh.
PSA.139.15	Tràth rinneadh mi an diamhaireachd
PSA.139.15	's a dhealbhadh mi gu ceart,
PSA.139.15	An àitibh ìochdrach talmhainn shìos,
PSA.139.15	bu lèir dhut brìgh mo neirt.
PSA.139.16	Mo chiad-fhàs an‑abaich gun dreach,
PSA.139.16	dod shùilibh-sa bu lèir;
PSA.139.16	Mo bhuill' gu h‑iomlan chuireadh sìos
PSA.139.16	sgrìobht' ann ad leabhar fhèin;
PSA.139.16	Gidheadh ri aimsir is ri ùin',
PSA.139.16	do dhealbhadh iad san àm;
PSA.139.16	Air bhith dhaibh roimhe sin gun dreach
PSA.139.16	's nach robh a h‑aon dhiubh ann.
PSA.139.17	'S ro‑phrìseil uime sin, a Dhè,
PSA.139.17	Do smaointean uile leam;
PSA.139.17	'S ro‑lìonmhor mòr rin àireamh iad,
PSA.139.17	's rin cur air cunntas cheann.
PSA.139.18	Rin àireamh 's mòr gur lìonmhoir' iad
PSA.139.18	na gaineamh mhìn na tràigh'
PSA.139.18	Air mosgladh as mo chadal dhomh,
PSA.139.18	tàim maille riut a‑ghnàth.
PSA.139.19	Marbhar an t‑aingidh leat gu beachd,
PSA.139.19	O Thighearna ro‑threun;
PSA.139.19	A‑nis, O dhaoine fuileachdach,
PSA.139.19	imichibh uam an cèin.
PSA.139.20	Oir labhair iad ad aghaidh, Dhè,
PSA.139.20	le aing'eachd easaontais;
PSA.139.20	Is thug do naimhdean mìorunach
PSA.139.20	d'ainm naomh an dìomhanas.
PSA.139.21	Nach eil mi tabhairt fuath, a Dhia,
PSA.139.21	don dream thug dhutsa fuath?
PSA.139.21	Nach eil mi gabhail gràin don dream
PSA.139.21	ad aghaidh dh'èirich suas?
PSA.139.22	Fuath iomlan thug mi dhaibh gu beachd;
PSA.139.22	mar naimhdibh nì m' am meas.
PSA.139.23	Rannsaich mi, Dhè, mo chridhe faic;
PSA.139.23	mo smaointean feuch, dearbh mis'.
PSA.139.24	Feuch agus amhairc fhèin a bheil
PSA.139.24	sligh' aingidh olc am chlè;
PSA.139.24	Is anns an t‑slighe shìorraidh chòir
PSA.139.24	gu dìreach treòraich mi.
PSA.140.1	On droch dhuin' saor is teasairg mi,
PSA.140.1	O Dhia Iehòbhah naoimh:
PSA.140.1	On fhear a tha ri foireigneadh
PSA.140.1	dèan dìdean dhomh gu caomh.
PSA.140.2	Nan cridh' tha iad a' smaoineachadh
PSA.140.2	air aimhleas mòr gach là;
PSA.140.2	Chum cath' is còmhraig chruaidh tha iad
PSA.140.2	air cruinneachadh a‑ghnàth.
PSA.140.3	Mar theangaidh nathrach, rinneadh leo
PSA.140.3	an teanga sgaiteach geur:
PSA.140.3	A ta nimh mhillteach nathrach fòs
PSA.140.3	am falach ann am beul.
PSA.140.4	O làimh nan daoi, glèidh mise, Dhè,
PSA.140.4	's o luchd an fhòirneirt, dìon;
PSA.140.4	Mo cheuman thilgeadh bun-os‑cionn,
PSA.140.4	's e siud an rùn 's am miann.
PSA.140.5	Dh'fhalaich na h‑uaibhrich ribe dhomh,
PSA.140.5	is còrdan fòs gum sgrios;
PSA.140.5	Ri taobh a' bhealaich sgaoil iad lìon,
PSA.140.5	is leag iad ceap gun fhios.
PSA.140.6	Ri Dia Iehòbhah thubhairt mi,
PSA.140.6	'S tu fhèin gu beachd mo Dhia;
PSA.140.6	Eisd ri guth m'athchuinge a‑nis,
PSA.140.6	O Thighearn is a Thriath.
PSA.140.7	Is tu as spionnadh slàinte dhomh,
PSA.140.7	Iehòbhah Dhia nam flath;
PSA.140.7	Cuir dìon is falach air mo cheann
PSA.140.7	an aimsir teinn is cath'.
PSA.140.8	Na deònaich miann an aingidh uilc,
PSA.140.8	O Thighearna nam feart;
PSA.140.8	'Ais-innleachd fòs na soirbhich leis,
PSA.140.8	mun dèan iad uaill nan neart.
PSA.140.9	Ach cinn an dream a chuartaich mi
PSA.140.9	gach taobh le tuaileas bhreug,
PSA.140.9	Gu robh iad air am falach fòs
PSA.140.9	le aimhleas mòr am bèil.
PSA.140.10	Orra gun tuiteadh èibhlean loisgt';
PSA.140.10	tilg iad san teine beò:
PSA.140.10	An slocaibh domhain sìos, a‑chum
PSA.140.10	nach èirich iad nas mò.
PSA.140.11	Na daingnichear air talamh fòs
PSA.140.11	fear-labhairt uilc a‑chaoidh:
PSA.140.11	Biodh olc a' sealg fir-foireignidh,
PSA.140.11	ga leagadh is ga chlaoidh.
PSA.140.12	Is aithne dhòmhsa gun dèan Dia
PSA.140.12	don dream tha 'n àmhghar goirt,
PSA.140.12	An cùis a sheasamh dhaibh gu treun,
PSA.140.12	is còir nan daoine bochd'.
PSA.140.13	Do bheir na fìreanan gu dearbh
PSA.140.13	dod ainm-sa moladh mòr;
PSA.140.13	Bidh còmhnaidh bhuan ad fhianais fhèin,
PSA.140.13	a Dhè, aig daoine còir.
PSA.141.1	O Dhia, a ta mi 'g èigheach riut,
PSA.141.1	dèan deifir thugam fhèin;
PSA.141.1	Is tabhair èisdeachd fòs dom ghuth,
PSA.141.1	tràth ghlaodham riut am fheum.
PSA.141.2	Mar bholtrach tùis ad làthair suas,
PSA.141.2	mar sin biodh m'ùrnaigh riut;
PSA.141.2	Is togail suas mo làmh gu robh
PSA.141.2	mar an ìobairt fheasgair dhut.
PSA.141.3	Cuir faire air mo bheul, a Dhia;
PSA.141.3	doras mo bhèil-sa glèidh.
PSA.141.4	Gu droch-bheairt, no gu olc air bith
PSA.141.4	na aom mo chridh', a Dhè:
PSA.141.4	Eagal le luchd na h‑aingidheachd,
PSA.141.4	gun cuirinn olc an gnìomh,
PSA.141.4	Ge milis blasd' an sògh 's an gleus,
PSA.141.4	chan ith mi fhèin maoin dhiubh.
PSA.141.5	Buaileadh am fìrean mi le smachd,
PSA.141.5	gabhaidh mi sin gu caomh:
PSA.141.5	Gabhaidh mi uaith' an t‑achmhasan,
PSA.141.5	mar ola phrìseil mhaoth.
PSA.141.5	Cha bhris am bualadh ud mo cheann
PSA.141.5	oir fòs thèid m'ùrnaigh suas,
PSA.141.5	Tràth bhios an aitim ud gu truagh
PSA.141.5	nan àmhghar cruaidh an sàs.
PSA.141.6	Tràth thilgear sìos air clachaibh cruaidh,
PSA.141.6	am britheamhan gu lèir;
PSA.141.6	'N sin cluinnidh iad, oir 's milis binn,
PSA.141.6	deagh bhriathran grinn mo bhèil.
PSA.141.7	Ar cnàmhan fòs aig beul na h‑uaigh'
PSA.141.7	do sgaoileadh leo le tàir,
PSA.141.7	Mar ghearrar is mar sgoiltear fiodh
PSA.141.7	na spealtaibh air an làr.
PSA.141.8	Ach tha mo shùilean riutsa suas,
PSA.141.8	Iehòbhah Dhia nam feart:
PSA.141.8	Na fàg-sa m'anam bochd gun treòir,
PSA.141.8	's tu fhèin mo dhòigh 's mo neart.
PSA.141.9	O teasairg mi on rib', a Dhè,
PSA.141.9	a leag iad chum mo sgrios;
PSA.141.9	'S o lìontaibh luchd na h‑aingidheachd
PSA.141.9	a dh'fhalaich iad gun fhios.
PSA.141.10	Ach tuiteadh luchd na h‑aingidheachd
PSA.141.10	nan lìontaibh rinneadh leo,
PSA.141.10	Am feadh bhios mise gabhail thart',
PSA.141.10	's a' tèarnadh asda beò.
PSA.142.1	Ghlaodh mi ri Dia lem ghuth; is fòs
PSA.142.1	lem ghuth rinn m'ùrnaigh ris.
PSA.142.2	Mo chaoidh na fhianais dhòirt mi mach,
PSA.142.2	's mo thrioblaid dh'fhoillsich mis'.
PSA.142.3	Tràth bha mo spiorad bàthte staigh,
PSA.142.3	'n sin b'aithne dhut mo cheum;
PSA.142.3	Sa bhealach san do shiubhail mi,
PSA.142.3	gun fhios do leag iad lìon.
PSA.142.4	Dh'amhairc mi air mo dheis, is dh'fheuch,
PSA.142.4	's cha robh fear m'eòlais ann;
PSA.142.4	No neach dom anam bheireadh spèis;
PSA.142.4	thrèig cobhair mi san àm.
PSA.142.5	O Thighearna, do ghlaodh mi riut,
PSA.142.5	is thubhairt mi gun ghò,
PSA.142.5	Gur tu as tèarmann dìleas dhomh,
PSA.142.5	's mo chuid an tìr nam beò.
PSA.142.6	Chionn gun do chlaoidheadh mi gu truagh,
PSA.142.6	èisd ri mo ghlaodh san àm;
PSA.142.6	Is saor mi o luchd m'fhòirneirt mhòir,
PSA.142.6	oir 's treasa leo na leam.
PSA.142.7	A prìosan m'anam buin a‑mach,
PSA.142.7	d'ainm-sa gum molar leam:
PSA.142.7	Is iadhaidh umam fìreanan,
PSA.142.7	oir nì thu pailteas rium.
PSA.143.1	Rim ùrnaigh èisd, is aom do chluas
PSA.143.1	rim athchuinge, a Dhè';
PSA.143.1	Ad fhìrinn, is ad cheartas àrd,
PSA.143.1	gu gràsmhor freagair mi.
PSA.143.2	Na tionnsgain ann am breitheanas
PSA.143.2	led òglach dìleas fhèin:
PSA.143.2	Oir 's dearbh nach saorar duine beò
PSA.143.2	ad fhianais ann am binn.
PSA.143.3	Oir lean an nàmhaid eucorach
PSA.143.3	le tòir ghèir m'anam bochd,
PSA.143.3	Mo bheatha thilg e sìos le tàir,
PSA.143.3	leag ris an làr gun iochd:
PSA.143.3	Is chuir e mi an dorchadas
PSA.143.3	chum còmhnaidh ann gu truagh;
PSA.143.3	Is ionann mi 's an dream gu dearbh
PSA.143.3	bhiodh fada marbh san uaigh.
PSA.143.4	Is uime sin tha m'anam bàtht'
PSA.143.4	gu cràiteach ann am chom:
PSA.143.4	Mo chridh' am chliabh gu muladach,
PSA.143.4	air fàs gu tùirseach trom.
PSA.143.5	Na làith' o chian do chuimhnich mi,
PSA.143.5	tàim cnuasachadh gun tàmh
PSA.143.5	D'oibrean gu lèir; 's a' smaoineachadh
PSA.143.5	air gnìomharaibh do làmh.
PSA.143.6	Mo làmhan shìn mi riutsa suas;
PSA.143.6	an geall tha m'anam ort,
PSA.143.6	Amhlaidh mar bhitheas fearann cruaidh
PSA.143.6	air tiormachadh le tart.
PSA.143.7	Eisd rium, a Thighearna, gu grad;
PSA.143.7	chaidh as dom anam bochd:
PSA.143.7	Do ghnùis na ceil, chum nach bi mi
PSA.143.7	mar dhream thèid sìos don t‑sloc.
PSA.143.8	Thoir orm gun cluinnear leam, gu moch,
PSA.143.8	guth binn do choibhneis ghràidh;
PSA.143.8	Oir annad chuir mi fhèin gu mòr
PSA.143.8	mo dhòchas is mo dhòigh:
PSA.143.8	Am bealach fòs an gluaisear leam,
PSA.143.8	thoir orm gun aithnich mi:
PSA.143.8	Oir riutsa tha mi togail suas
PSA.143.8	mo spioraid thruaigh, a Dhè.
PSA.143.9	Om naimhdibh guineach teasairg mi,
PSA.143.9	O Thighearn is a Rìgh:
PSA.143.9	Ad ionnsaigh theich mi fòs, a‑chum
PSA.143.9	gum falaicht' leatsa mi.
PSA.143.10	Do thoil a dhèanamh teagaisg dhomh,
PSA.143.10	oir 's tu mo Dhia gu beachd:
PSA.143.10	O 's math do spiorad; treòraich mi
PSA.143.10	gu tìr na fìreantachd.
PSA.143.11	Sgàth d'ainme beothaich mi gu treun,
PSA.143.11	a Dhè Iehòbhah mhòir:
PSA.143.11	Sgàth d'fhìreantachd, saor m'anam bochd
PSA.143.11	o thrioblaid ghoirt 's o leòn.
PSA.143.12	Cuir as dom naimhdibh tre do ghràs,
PSA.143.12	is sgrios iad sin gu lèir
PSA.143.12	A tha cur m'anam' thruaigh fo leòn;
PSA.143.12	oir 's mise d'òglach fhèin.
PSA.144.1	Beannaicht' gu robh Iehòbhah treun,
PSA.144.1	mo charraig e 's mo threòir;
PSA.144.1	Mo làmh a theagaisgeas gu cath,
PSA.144.1	's gu còmhrag mhath mo mheòir:
PSA.144.2	Mo mhath, mo dhìon, 's mo bhaideal àrd,
PSA.144.2	mo shlànaighear, 's mo sgiath;
PSA.144.2	'S e cheannsaicheas mo dhaoine fo'm:
PSA.144.2	mo mhuinghinn is e Dia.
PSA.144.3	Dhia, ciod e 'n duine, gu bheil thu
PSA.144.3	a' gabhail eòlais air?
PSA.144.3	No ciod e mac an duine fòs
PSA.144.3	gun tug thu e fa‑near?
PSA.144.4	An duine, 's cosmhail e gu fìor
PSA.144.4	ri dìomhanas gun stàth;
PSA.144.4	'S a làith' mar sgàil, 's mar fhaileas fòs
PSA.144.4	a' gabhail seach a ta.
PSA.144.5	O lùb, a Dhia, do fhlaitheis àrd',
PSA.144.5	thig fhèin gun dàil a‑nuas:
PSA.144.5	Bean ris na slèibhtibh mòr' led neart,
PSA.144.5	is uap' thèid deatach suas.
PSA.144.6	Cuir uat a‑mach do dhealanach,
PSA.144.6	is sgaoil iad siud air fad:
PSA.144.6	Is tilg a‑mach do shaighdean geur',
PSA.144.6	is claoidhear iad gu grad.
PSA.144.7	Sìn uat do làmh à d'ionad àrd,
PSA.144.7	saor mi, is fuasgail orm,
PSA.144.7	O uisgibh làidir iomarcach,
PSA.144.7	's o làimh nan coigreach borb'.
PSA.144.8	Iadsan ga bheil am bèil a' teachd
PSA.144.8	air dìomhanas gach lò;
PSA.144.8	An deaslàmh siud, is deaslàmh i
PSA.144.8	làn ìogain agus gò.
PSA.144.9	Dhut seinneam òran nuadh, a Dhè,
PSA.144.9	's ann air an t‑saltair ghrinn;
PSA.144.9	Air inneal-ciùil nan teudan deich,
PSA.144.9	dhut seinneam moladh binn.
PSA.144.10	'S e Dia a bheir do rìghribh mòr'
PSA.144.10	slàint' agus buaidh gu treun,
PSA.144.10	'S e shaoras Daibhidh, 'òglach caomh,
PSA.144.10	on chlaidheamh mhillteach gheur.
PSA.144.11	Saor mi, is fuasgail orm o làimh
PSA.144.11	nan coimheach, ga bheil beul
PSA.144.11	Làn dìomhanais: 's an deaslàmh fòs
PSA.144.11	na deaslàimh foill' is brèig'.
PSA.144.12	A‑chum gum biodh ar mic a' fàs
PSA.144.12	mar ùr‑chrann suas nan òig':
PSA.144.12	'S ar nigheanan mar chlachaibh snaidht'
PSA.144.12	an oisinn lùchairt mhòir.
PSA.144.13	Ar saibhlean làn den uile stòr;
PSA.144.13	ar treudan fòs a' breith,
PSA.144.13	Nam mìltean, seadh deich mìltean fòs
PSA.144.13	nar machairibh gach leth.
PSA.144.14	Ar daimh gu obair làidir calm,
PSA.144.14	gun bhriseadh mach no steach,
PSA.144.14	A‑chum nar sràidibh fòs nach biodh
PSA.144.14	guth caoidh gu gearanach.
PSA.144.15	'S beannaicht' am poball sin a tha
PSA.144.15	san inbhe seo gu beachd;
PSA.144.15	'S beannaicht' am poball fòs don Dia
PSA.144.15	Iehòbhah Triath nam feart.
PSA.145.1	Ardaicheam thu, mo Dhia 's mo Rìgh;
PSA.145.1	d'ainm beannaicheam gu bràth.
PSA.145.2	Dod ainm am feasd bheir mise cliù;
PSA.145.2	àrdaicheam thu gach là.
PSA.145.3	Tha Dia Iehòbhah mòr gu dearbh;
PSA.145.3	ionmholta Dia gu mòr;
PSA.145.3	Chan fhaodar meud a mhòrachd-san
PSA.145.3	a rannsachadh gu leòr.
PSA.145.4	Molaidh gach àl do ghnìomharan
PSA.145.4	don àl a thig nan dèidh;
PSA.145.4	Is d'oibrean cumhachdach ro‑mhòr
PSA.145.4	sìor chuirear leo an cèill.
PSA.145.5	Urram do mhòrachd ghlòrmhoir fhèin
PSA.145.5	cuiridh mi 'n cèill gu beachd;
PSA.145.5	Air d'oibribh iongantach gu lèir
PSA.145.5	labhram, a Dhè nam feart.
PSA.145.6	Labhraidh daoin' eile fòs air neart
PSA.145.6	do bheairtean uamhasach:
PSA.145.6	Is mise foillsicheam gu mòr
PSA.145.6	do mhòrachd iongantach.
PSA.145.7	Is cuirear leo an cèill gu pailt
PSA.145.7	iomradh do mhaitheis mhòir;
PSA.145.7	Do cheartas glan, is d'ionracas
PSA.145.7	molaidh gu binn le ceòl.
PSA.145.8	Tha 'n Tighearna ro‑ghràsmhor caoin,
PSA.145.8	is làn de thruacantachd;
PSA.145.8	A ta e mall chum feirg', is fòs
PSA.145.8	pailt ann an tròcaireachd.
PSA.145.9	Is math Iehòbhah do gach dùil;
PSA.145.9	tha thròcair chaomh gu beachd
PSA.145.9	Os cionn gach obair agus gnìomh
PSA.145.9	a rinneadh leis le neart.
PSA.145.10	Dhia, molaidh d'oibrean thu air fad;
PSA.145.10	led naomhaibh molar thu:
PSA.145.11	Air glòir do rìoghachd labhraidh iad;
PSA.145.11	innsidh do neart le cliù.
PSA.145.12	A‑chum a bheairtean cumhachdach
PSA.145.12	gun tuigeadh clann nan daoin';
PSA.145.12	Gu bheil a rìoghachd làn de ghlòir,
PSA.145.12	is mòralachd faraon.
PSA.145.13	Do rìoghachd fhèin, is rìoghachd i
PSA.145.13	tha sìorraidh buan gu beachd;
PSA.145.13	Is mairidh d'uachdranachd gu bràth
PSA.145.13	air feadh gach àil ri teachd.
PSA.145.14	Cumaidh Iehòbhah suas le neart
PSA.145.14	an dream tha tuiteam sìos;
PSA.145.14	'S an dream tha claonadh chum an làir,
PSA.145.14	togaidh e 'n àird a‑rìs.
PSA.145.15	Tha sùilean fòs gach dùil' air bith
PSA.145.15	a' feitheamh ort, a Rìgh;
PSA.145.15	Is tha thu anns na tràthaibh ceart
PSA.145.15	a' tabhairt dhaibh am bìdh.
PSA.145.16	A ta thu ann ad thoirbheartas
PSA.145.16	fosgladh do làimh' gu mòr,
PSA.145.16	Is miann gach nithe beò air bith
PSA.145.16	sàsaichear leat gu leòr.
PSA.145.17	Tha Dia na uile shlighibh ceart,
PSA.145.17	is naomh na uile ghnìomh.
PSA.145.18	'S dlùth Dia do mheud 's a ghairmeas air,
PSA.145.18	seadh, ghairmeas air gu fìor.
PSA.145.19	Deagh mhiann gach neach don eagal e,
PSA.145.19	coileanaidh e gu pailt;
PSA.145.19	Is èisdidh esan fòs rin glaodh,
PSA.145.19	saoraidh e iad nan airc.
PSA.145.20	An dream tha 'tabhairt gràidh do Dhia
PSA.145.20	dhaibh nì e tèarmann deas;
PSA.145.20	Ach fòs na h‑aingidh olc gu lèir
PSA.145.20	do nì e fhèin an sgrios.
PSA.145.21	A' luaidh air cliù Iehòbhah thrèin,
PSA.145.21	bithidh mo bheul gun cheist;
PSA.145.21	Ainm naomha beannaicheadh gach feòil,
PSA.145.21	gu sìorraidh buan am feasd.
PSA.146.1	Dia molaibh; mol, O m'anam, Dia.
PSA.146.2	Molaidh mi Dia rim bheò;
PSA.146.2	Ard-sheinnidh mise cliù dom Dhia,
PSA.146.2	ri fad mo rè 's mo lò.
PSA.146.3	Na earbaibh is na dèanaibh bun
PSA.146.3	à prionnsaibh làidir treun';
PSA.146.3	No fòs à mac aon duin' a th'ann,
PSA.146.3	's gun fhurtachd ann ri feum.
PSA.146.4	Tha 'anail-san dol as a‑mach,
PSA.146.4	thèid e ga ùir air ais,
PSA.146.4	Thèid as da smaointibh-san gu lèir,
PSA.146.4	san là sin fhèin gu cas.
PSA.146.5	'S beannaicht' an duine sin ga bheil
PSA.146.5	Dia Iàcoib mar a neart;
PSA.146.5	Ga bheil a dhòchas ann a Dhia,
PSA.146.5	Iehòbhah Triath nam feart.
PSA.146.6	'S e chruthaich nèamh, is muir, is tìr,
PSA.146.6	's gach aon nì annta tha;
PSA.146.6	'S e choimhdeas fìrinn mar an ceudn'
PSA.146.6	gu sìorraidh is gu bràth.
PSA.146.7	Ri daoinibh tha fo fhòirneart mòr,
PSA.146.7	cumaidh e còir gu caoin;
PSA.146.7	Bheir biadh don acrach; cuiridh Dia
PSA.146.7	na prìosanaich fo sgaoil.
PSA.146.8	'S e Dia tha fosgladh sùil nan dall;
PSA.146.8	togaidh Iehòbhah mòr
PSA.146.8	An dream a tha air cromadh sìos:
PSA.146.8	is caomh leis daoine còir.
PSA.146.9	Dia seasaidh bantrach 's dìlleachdan,
PSA.146.9	's e 's dìon don choigreach ann:
PSA.146.9	Ach slighe fhiar nan daoine daoi
PSA.146.9	tilgidh e bun-os‑cionn.
PSA.146.10	Bidh Dia na Ard-Rìgh mòr gu bràth,
PSA.146.10	do Dhia-sa, Shion naomh;
PSA.146.10	O linn gu linn gu maireannach.
PSA.146.10	Molaibh-se Dia gu caomh.
PSA.147.1	Molaibh-se Dia; oir 's math bhith seinn
PSA.147.1	àrd-mholadh binn dar Dia,
PSA.147.1	Oir 's tlachdmhor e 's is maiseil siud,
PSA.147.1	bhith tabhairt cliù don Triath.
PSA.147.2	Suas togaidh Dia Ierusalem;
PSA.147.2	cruinnichidh e ri chèil'
PSA.147.2	An dream den d'rinneadh dìobaraich,
PSA.147.2	de ghineil Israèil.
PSA.147.3	Don aitim ga bheil cridhe brùit'
PSA.147.3	bheir esan slàinte mhòr:
PSA.147.3	Is ceanglaidh suas gu faiceallach
PSA.147.3	gach cneadh tha orra 's leòn.
PSA.147.4	Na reultan lìonmhor àirmhear leis;
PSA.147.4	gan ainmeachadh gu lèir.
PSA.147.5	Is mòr ar Dia, 's is mòr a neart;
PSA.147.5	gun tomhas air a chèill.
PSA.147.6	Togaidh Iehòbhah suas gu dearbh
PSA.147.6	na daoine ciùin' a‑rìs,
PSA.147.6	Is leagar leis na daoi le tàir,
PSA.147.6	gu làr, gan tilgeadh sìos.
PSA.147.7	Seinnibh do Dhia Iehòbhah mòr,
PSA.147.7	le buidheachas gu binn:
PSA.147.7	Seinnibh dar Dia-ne moladh àrd
PSA.147.7	air teud na clàrsaich ghrinn.
PSA.147.8	'S e dh'fhal'cheas nèamh le neulaibh tiugh',
PSA.147.8	dh'ullaicheas uisge fòs
PSA.147.8	Don talamh; 's e bheir air an fheur
PSA.147.8	bhith fàs air slèibhtibh mòr'.
PSA.147.9	Don ainmhidh 's do gach beathach beò
PSA.147.9	bheir esan lòn gun dìth;
PSA.147.9	Is do na fithich òg' faraon
PSA.147.9	a ghlaodhas 'g iarraidh bìdh.
PSA.147.10	An neart an eich cha bhi a dhùil,
PSA.147.10	ge mòr a lùth 's a threis;
PSA.147.10	Cha ghabh e tlachd an casaibh fir
PSA.147.10	sheasas gu dìreach deas.
PSA.147.11	Tha Dia a' gabhail tlachd gu mòr
PSA.147.11	don dream don eagal e,
PSA.147.11	Chuireas an dòchas is an dòigh
PSA.147.11	na thròcair-san gach rè.
PSA.147.12	Thoir moladh, O Ierusaleim,
PSA.147.12	do Dhia Iehòbhah mòr,
PSA.147.12	Dod Dhia-sa tabhair moladh fìor,
PSA.147.12	O Shion, mar as còir.
PSA.147.13	Croinn-dhruididh fòs do dhorsan mòr'
PSA.147.13	do neartaich e gu math;
PSA.147.13	Is bheannaich e do shliochd gu lèir
PSA.147.13	ad mheadhon fhèin a‑staigh.
PSA.147.14	'S e chuireas ann ad chrìochaibh fòs
PSA.147.14	sìth agus sonas mòr:
PSA.147.14	'S e nì le smior a' chruithneachd ghloin
PSA.147.14	do shàsachadh gu leòr.
PSA.147.15	'S e chuireas 'àithne mach air tìr,
PSA.147.15	nì fhacal ruith gu luath.
PSA.147.16	Bheir sneachd mar olainn; sgaoilidh e
PSA.147.16	an liath-reodh mar an luath.
PSA.147.17	Leac-eighe tilgidh e a‑mach,
PSA.147.17	mar ghreamannan nach gann;
PSA.147.17	Is anns an fhuachd a rinneadh leis,
PSA.147.17	cò dh'fhaodas seasamh ann?
PSA.147.18	Cuiridh e fhacal mòr a‑mach,
PSA.147.18	is leaghar iad a‑rìs:
PSA.147.18	Air sèideadh dha le gaoith an sin,
PSA.147.18	sruthaidh na tuiltean sìos.
PSA.147.19	Do Iàcob tha e foillseachadh
PSA.147.19	a bhriathar fìorghlan naomh,
PSA.147.19	A statuin is a bhreitheanais
PSA.147.19	do Israel gu caomh.
PSA.147.20	Seo maitheas nach do dheònaich e
PSA.147.20	dh'aon chinneach tha fon ghrèin:
PSA.147.20	A bhreitheanais cha b'aithne dhaibh.
PSA.147.20	Molaibh Iehòbhah treun.
PSA.148.1	Molaibh-se Dia. Ard-mholaibh fòs
PSA.148.1	Iehòbhah mòr gu bràth,
PSA.148.1	O nèamh nan speur; molaibh-se Dia,
PSA.148.1	sna h‑ionadaibh as àird'.
PSA.148.2	Uil' ainglean Dhè, mòr-mholaibh e:
PSA.148.2	molaibh e, 'shluagh gu lèir.
PSA.148.3	O ghrian 's a ghealach, molaibh e,
PSA.148.3	's a reultan glan nan speur.
PSA.148.4	O nèamhan àrd' nan uile nèamh,
PSA.148.4	is uisgeachan a tha
PSA.148.4	An còmhnaidh shuas os cionn nan speur,
PSA.148.4	molaibh-se Dia a‑ghnàth.
PSA.148.5	Thugadh iad cliù is moladh binn
PSA.148.5	do ainm Iehòbhah thrèin;
PSA.148.5	Oir chuir e 'àithne mach le neart,
PSA.148.5	is rinneadh iad da rèir.
PSA.148.6	Do rinn e fòs an daingneachadh
PSA.148.6	a‑chum bhith buan a‑ghnàth:
PSA.148.6	Is chuir e statuin orra siud
PSA.148.6	nach tèid air chùl gu bràth.
PSA.148.7	On talamh fòs a tha fo nèamh,
PSA.148.7	molaibh Iehòbhah treun;
PSA.148.7	Uil' dhràgonan ro‑uamhasach,
PSA.148.7	's a dhoimhneachdan gu lèir.
PSA.148.8	Tein'-adhair agus clach-shneachd chruaidh
PSA.148.8	an ceò thèid suas, 's an sneachd;
PSA.148.8	Gaoth dhoineannach a' coileanadh
PSA.148.8	a bhriathar-san gu beachd;
PSA.148.9	Na slèibhtean farsaing atmhor mòr',
PSA.148.9	's na tulaich fòs le chèil':
PSA.148.9	Gach craobh bheir toradh agus blàth,
PSA.148.9	's na seudair àrd' gu lèir.
PSA.148.10	Gach beathach, ainmhidh, is gach dùil
PSA.148.10	a shnàigeas air an làr,
PSA.148.10	'S gach eunlaith sgiathach iteagach,
PSA.148.10	tha 'g itealaich gu h‑àrd.
PSA.148.11	Gach rìgh air thalamh, làidir mòr,
PSA.148.11	's gach poball fòs air bith;
PSA.148.11	Na prionnsan is luchd breitheanais
PSA.148.11	tha thar gach tìr fa leth.
PSA.148.12	Na h‑òigearan tha calma deas,
PSA.148.12	's na maighdeannan le chèil';
PSA.148.12	Na seanairean tha eòlach glic,
PSA.148.12	's gach leanabh òg gu lèir.
PSA.148.13	Ainm Dhè àrd-mholadh iad, oir tha
PSA.148.13	'ainm-san a‑mhàin ro‑mhòr:
PSA.148.13	Os cionn na talmhainn is nan nèamh,
PSA.148.13	air àrdachadh tha ghlòir.
PSA.148.14	Adharc a shluaigh leis àrdaichear,
PSA.148.14	seadh cliù a naomh gu lèir;
PSA.148.14	Sluaigh Israeil, tha dhàsan dlùth.
PSA.148.14	Molaibh Iehòbhah treun.
PSA.149.1	Molaibh-se Dia; is òran nuadh
PSA.149.1	seinnibh do Dhia gu caomh;
PSA.149.1	Seinnibh a mholadh-san gu binn,
PSA.149.1	an coitheanal nan naomh.
PSA.149.2	Biodh Israel aoibhneach ann an Dia,
PSA.149.2	an Tì a chruthaich e;
PSA.149.2	Dèanadh clann Shioin gàirdeachas
PSA.149.2	na Rìgh air feadh gach rè.
PSA.149.3	Is anns an dannsa thugadh iad
PSA.149.3	da ainm-san moladh binn:
PSA.149.3	A chliù le tiompan seinneadh iad,
PSA.149.3	is leis a' chlàrsaich ghrinn.
PSA.149.4	Oir tha Iehòbhah gabhail tlachd
PSA.149.4	na phoball dìleas fhèin:
PSA.149.4	Ro‑sgiamhach fòs le shlàinte nì
PSA.149.4	na daoine sèimh' gu lèir.
PSA.149.5	Biodh air na daoinibh naomh' an sin
PSA.149.5	ùr‑ghàirdeachas an glòir:
PSA.149.5	Is air an leabaidh seinneadh iad
PSA.149.5	do Dhia le iolaich mhòir.
PSA.149.6	Gu robh àrd-chliù an Tighearna
PSA.149.6	gu dligheach ann am beul,
PSA.149.6	Is ann an làimh-san fòs gu robh
PSA.149.6	claidheamh dà‑fhaobhair geur.
PSA.149.7	A‑chum gu dèant' air fineachaibh
PSA.149.7	làn-dìoghaltas gu lèir:
PSA.149.7	Is mar an ceudna air na slòigh
PSA.149.7	làn-smachdachadh gu geur.
PSA.149.8	A‑chum gun dèant' an rìghrean-san
PSA.149.8	a chur fo chuibhrich ghèir;
PSA.149.8	Fo gheimhlean teann den iarann chruaidh
PSA.149.8	an uaislean mòr' gu lèir.
PSA.149.9	Chum dìoghaltas a chur an gnìomh,
PSA.149.9	tha sgrìobht' na fhacal ceart:
PSA.149.9	Seo cliù nam fìreanach gu lèir,
PSA.149.9	Molaibh-se Dia nam feart.
PSA.150.1	Molaibh-se Dia. Na theampall naomh
PSA.150.1	molaibh-se Dia gu mòr:
PSA.150.1	An speuraibh àrd' a chumhachd fòs
PSA.150.1	molaibh e mar as còir.
PSA.150.2	Airson a ghnìomharan ro‑threun,
PSA.150.2	molaibh-se Dia 's gach àit;
PSA.150.2	A rèir a mhòrachd molaibh e,
PSA.150.2	's a ghlòir a tha ro‑àrd.
PSA.150.3	Le guth na trompaid mar an ceudn'
PSA.150.3	molaibh-se Dia gu binn:
PSA.150.3	Air clàrsaich seinnibh moladh dha,
PSA.150.3	is air an t‑saltair ghrinn.
PSA.150.4	Le tiompan thugaibh moladh dha,
PSA.150.4	san dannsa mar an ceudn';
PSA.150.4	Le organ togaibh suas a chliù,
PSA.150.4	's le inneal-ciùil nan teud.
PSA.150.5	Air ciombalaibh tha labhar binn
PSA.150.5	molaibh-se Dia gun tàmh:
PSA.150.5	Molaibh-se Dia air ciombalaibh,
PSA.150.5	nì toirm is fuaim ro‑àrd.
PSA.150.6	Gach uile dhùil sam bith tha beò,
PSA.150.6	ga bheil an deò nan crè,
PSA.150.6	Ard-mholadh iadsan Dia gu mòr.
PSA.150.6	Molaibh Iehòbhah treun.
