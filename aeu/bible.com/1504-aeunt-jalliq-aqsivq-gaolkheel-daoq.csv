MAT.1.1	Niil neq, Aqbhaqlaqhaq khi mail Daqbhil nee mail ge khal leevq-a nail, Yeiqsul Khali nail aqceevq ngaol. 
MAT.1.2	Aqbhaqlaqhaq nail yaq neq, Ilcav ngaol.
MAT.1.2	Ilcav nail yaq neq,
MAT.1.2	Yaqkov ngaol.
MAT.1.2	Yaqkov nail yaq neq,
MAT.1.2	Yuldav khi mail
MAT.1.2	aivq nail mailnail juq ngaol.
MAT.1.3	Yuldav nail yaq neq,
MAT.1.3	aivq nail ildaoq
MAT.1.3	Daqmaq ovq nee
MAT.1.3	doevq lee-a nail Phaqyail
MAT.1.3	khi mail Seiqlal ngaol.
MAT.1.3	Phaqyail nail yaq neq,
MAT.1.3	Heiqyaqloq ngaol.
MAT.1.3	Heiqyaqloq nail yaq neq,
MAT.1.3	Aqlaq ngaol.
MAT.1.4	Aqlaq nail yaq neq,
MAT.1.4	Aqmiqnaqdal ngaol.
MAT.1.4	Aqmiqnaqdal nail yaq neq,
MAT.1.4	Naqsoq ngaol.
MAT.1.4	Naqsoq nail yaq neq,
MAT.1.4	Saqlaqmaq ngaol.
MAT.1.5	Saqlaqmaq nail yaq neq,
MAT.1.5	aivq nail ildaoq Laqhal
MAT.1.5	ovq nee doevq lee-a nail
MAT.1.5	Bhaolyav ngaol.
MAT.1.5	Bhaolyav nail yaq neq,
MAT.1.5	aivq nail ildaoq Lultha
MAT.1.5	ovq nee doevq lee-a nail
MAT.1.5	Aolbhail ngaol.
MAT.1.5	Aolbhail nail yaq neq,
MAT.1.5	Yeiqsail ngaol.
MAT.1.6	Yeiqsail nail yaq neq,
MAT.1.6	heeqphaq Daqbhil ngaol.
MAT.1.6	Daqbhil nail yaq neq,
MAT.1.6	Saollavmoq ngaol.
MAT.1.6	Saollavmoq nail aqma neq,
MAT.1.6	Ullilya bhai teevq aol
MAT.1.6	hal ail-a nail ngaol.
MAT.1.7	Saollavmoq nail yaq neq,
MAT.1.7	Leiqhaolbhanq ngaol.
MAT.1.7	Leiqhaolbhanq nail yaq neq,
MAT.1.7	Aqbhilyav ngaol.
MAT.1.7	Aqbhilyav nail yaq neq,
MAT.1.7	Aqsaq ngaol.
MAT.1.8	Aqsaq nail yaq neq,
MAT.1.8	Yeiqhaolsaqphal ngaol.
MAT.1.8	Yeiqhaolsaqphal nail
MAT.1.8	yaq neq, Yaollanq ngaol.
MAT.1.8	Yaollanq nail yaq neq,
MAT.1.8	Aolsil ngaol.
MAT.1.9	Aolsil nail yaq neq,
MAT.1.9	Yaoldaq ngaol.
MAT.1.9	Yaoldaq nail yaq neq,
MAT.1.9	Aqgav ngaol.
MAT.1.9	Aqgav nail yaq neq,
MAT.1.9	Heiqsaqgil ngaol.
MAT.1.10	Heiqsaqgil nail yaq neq,
MAT.1.10	Maqnaqseiq ngaol.
MAT.1.10	Maqnaqseiq nail yaq neq,
MAT.1.10	Aqmoq ngaol.
MAT.1.10	Aqmoq nail yaq neq,
MAT.1.10	Yaolsiv ngaol.
MAT.1.11	Yaolsiv nail yaq neq,
MAT.1.11	Yeiqkhaolnil khi mail,
MAT.1.11	aivq nail mailnail juq ngaol.
MAT.1.11	Niil neq, Ilsaqleiqlal nail tsaol-aq juq Bhaqbhulloq milkhaoq bhai bhi nieil-aivq-a nail yanq bhai kev dai, ge khal leevq-a nail aqceevq ngaol.
MAT.1.12	Bhaqbhulloq milkhaoq bhai bhi nieil-aivq khi pultavq ge khal leevq-a nail aqceevq neq, niailhai ngaol.
MAT.1.12	Yeiqkhaolnil nail yaq neq,
MAT.1.12	Saqlaqdeiqlal ngaol.
MAT.1.12	Saqlaqdeiqlal nail yaq neq,
MAT.1.12	Seiqlulbheiqlal ngaol.
MAT.1.13	Seiqlulbheiqlal nail
MAT.1.13	yaq neq, Aqbhil-ov ngaol.
MAT.1.13	Aqbhil-ov nail yaq neq,
MAT.1.13	Illilyakhin ngaol.
MAT.1.13	Illilyakhin nail yaq neq,
MAT.1.13	Aqjaoq ngaol.
MAT.1.14	Aqjaoq nail yaq neq,
MAT.1.14	Saqdol ngaol.
MAT.1.14	Saqdol nail yaq neq,
MAT.1.14	Aqkhin ngaol.
MAT.1.14	Aqkhin nail yaq neq,
MAT.1.14	Illiqov ngaol.
MAT.1.15	Illiqov nail yaq neq,
MAT.1.15	Illaqsaq ngaol.
MAT.1.15	Illaqsaq nail yaq neq,
MAT.1.15	Maqthaq ngaol.
MAT.1.15	Maqthaq nail yaq neq,
MAT.1.15	Yaqkov ngaol.
MAT.1.16	Yaqkov nail yaq neq,
MAT.1.16	Maqlil nail yovjil
MAT.1.16	Yaolsai ngaol.
MAT.1.16	Maqlil neq, Khali dai khul nail Yeiqsul bhai tsiq-a nail ngaol.
MAT.1.17	Alheel ngel-i mail, Aqbhaqlaqhaq nee mail Daqbhil bhai kev dai, tsel liq yeel ngaol. Daqbhil nail yeel nee mail Bhaqbhulloq milkhaoq bhai bhi nieil-aivq-u kev dai, tsel liq yeel ngaol. Bhaqbhulloq milkhaoq bhai bhi nieil-aivq-u nee mail Yeiqsul nail yeel bhai kev dai, tsel liq yeel ngaol.
MAT.1.18	Yeiqsul Khali doevq lee-a nail neq, niailhai ngaol. Aivq nail aqma Maqlil neq, Yaolsai bhai maol ail nail dai, ge ceiv-ai thaq nail ngaol. Thailhai ngaol-aoq, aqyu nvq gaq maq hevq maq maol pheeljaq-u nee mail Meeqnail Haolnail Aqhaqlal bhaqda nee, Maqlil yaq ceiv lai-a nail ngaol. 
MAT.1.19	Maqlil-i mail ge ceiv-ai thaq nail Yaolsai neq, tsaq nail daol nail tsaol-aq ngaol. Aivq Maqlil nail maivphaoq maq bhi cov-ail movq nail ngel-i mail, yu bhai maq bhi heeq nia dai, khaonq ha naol dai, noeq-ai thaq nail ngaol.
MAT.1.20	Yaolsai alhai noeq thailthaiq-u phao, aivq nvmav mav nail lavqkhoel Heeqphaq Miqyail nail nqtavq gaqkhoel teevq gaq dov lee khi ge nail: “Daqbhil nail yaq Yaolsai-ol, naoq-i mail hevq naol dai, ge ceiv-ai thaq nail Maqlil bhai hevq nail haqbhoil thaq geesil. Khul khi mail dai ngal-aq neq, Meeqnail Haolnail Aqhaqlal bhaqda nee, aivq yaq ceiv lai-a nail ngaol. 
MAT.1.21	Aivq yaqyov teevq gaq tsiq nail ngaol. Naol yaqyov al gaq bhai Yeiqsul
MAT.1.22	Al juq iqsanl mail pevq lal-a nail neq, Heeqphaq Miqyail aivq nail haqbhoil gedan nail gaq bhai juq khi, ge-ai thaq nail daoq bhi bhee lal-a nail ngaol. 
MAT.1.23	Aivq ge nail: “Heldaiq dei-eiq. Yaqmai-aq yaqnoil teevq gaq yaq ceiv lai khi, yaqyov teevq gaq ya tsiq nail ngaol. Yaqyov al gaq bhai Eilmaqnoeqlal dai, mil naol” dai, ge-ai thaq nail ngaol. Eilmaqnoeqlal dai ge nail neq, Miqyail ngadao nee mail jaol nail ngaol dai, ge movq nail ngaol.
MAT.1.24	A bhai nee ngal-aq, Yaolsai iqnoeq noeq lal khi, Heeqphaq Miqyail nail nqtavq gaqkhoel-i mail ge bhiq-a nail khe-ai, Maqlil bhai hevq-a nail ngaol. 
MAT.1.25	Thailhai ngaol-aoq, yaqyov al gaq maq doevq lee-u kev dai, aivq Maqlil nee maq iqthaiq tavq-al. Yaqyov al gaq doevq lee khi, aivq bhai Yeiqsul dai, mil bhiq-a nail ngaol.
MAT.2.1	Heeqphaq Heiqlol uvthaiq nail yanq bhai, Yuldav milkhaoq Bhaiqlaiqhaiq meenq bhai Yeiqsul doevq lee-a nail ngaol. Aq-u phao, neenoeq neekha aol nail tsaol-aq juq nlma dov khoeq phao nee mail, Yeiqlulsaqlaiq meenq bha lal kev-a nail ngaol. 
MAT.2.2	Aqyu juq ge nail: “Doevq lee-a nail Yuldav nail tsaol-aq nail heeqphaq al gaq khaq bha jaol nail-aiq. Nlma dov khoeq phao aivq nail aqgil dov lal nail bhai nvjuq ya moel khi, aivq bhai uqhuq thaoq lal-a nail ngaol” dai, ge bhiq-a nail ngaol.
MAT.2.3	Heeqphaq Heiqlol ganl al ganl ya gaiq-u phao, aivq khi mail Yeiqlulsaqlaiq meenq bha jaol nail tsaol-aq juq iqsanl mail, suqsaq nail lavqkhoel neema maq sal-ai bhiq ail. 
MAT.2.4	Heiqlol neq, Yuldav nail tsaol-aq juq nail Philma khi mail aoldaoq kovqdaoq cavq nail cov nail tsaol-aq iqsanl mail khul jil khi, “Khali khaq bhai doevq lee nail dai, gevq-ai thaq nail-aiq” dai, aqyu juq bhai naldaiq bhiq-a nail ngaol. 
MAT.2.5	Aqyu juq ge nail: “Yuldav milkhaoq Bhaiqlaiqhaiq meenq bhai doevq lee nail ngaol. Khul khi mail dai ngal-aq neq, Miqyail nail haqbhoil gedan nail teevq gaq-i mail gevq-ai thaq nail, niailhai jiav nail ngaol.
MAT.2.6	‘Yuldav milkhaoq
MAT.2.6	bhai jiav nail
MAT.2.6	Bhaiqlaiqhaiq meenq-ol.
MAT.2.6	Yuldav milkhaoq khe
MAT.2.6	heeqphaq juq uvthaiq nail
MAT.2.6	meenq lavqkhoel bhai
MAT.2.6	naol neq, yu nee maqtsil
MAT.2.6	theq nail meenq
MAT.2.6	maq ngel-ail.
MAT.2.6	Khul khi mail dai
MAT.2.6	ngal-aq neq,
MAT.2.6	ngaq nail jeq-e jaq-a
MAT.2.6	pevq nail Ilsaqleiqlal nail
MAT.2.6	jeq-e jaq-a bhai,
MAT.2.6	hevqdaiq bhiq nail
MAT.2.6	Heeqphaq neq,
MAT.2.6	naoq nail lavqkhoel bhai
MAT.2.6	dov lal nail ngaol’ dai,
MAT.2.6	gevq-ai thaq nail ngaol.”
MAT.2.7	Aq-u phao, Heiqlol neenoeq neekha aol nail tsaol-aq al juq bhai aqtsi tsu dai khul khi, aqgil al heeq dov lal-a nail yanq bhai naldaiq duq-a nail ngaol. 
MAT.2.8	A bhai nee ngal-aq, Heiqlol aqyu juq bhai, “Nuljuq yaq al gaq bhai laijai khi halpov ail yaoq. Halpov moel gaq haq neq, ngal iqsanl ail khi aivq bhai uqhuq ya thaoq dai, ngaq bhai ge gaiq lal yaoq” dai, ge bhiq khi, Bhaiqlaiqhaiq meenq bhai bhi ail-a nail ngaol.
MAT.2.9	Heiqlol aqyu juq bhai alhai ge bhiq gaq-u phao, aqyu juq sivtavq phao gaoq ail-a nail ngaol. Nlma dov khoeq phao nee aqyu juq-i mail ya moel-a nail aqgil al heeq, aqyu juq nail sivtavq phao ail thailthaiq khi, doevq lee-a nail yaqyov al gaq jaol nail ilkhaol kovtavq bhai teevq daol naq lai-a nail ngaol. 
MAT.2.10	Aqyu juq aqgil al heeq bhai ya moel-u phao, lavqkhiq tsail deedee lal bhiq-a nail ngaol. 
MAT.2.11	Aqyu juq ilkhaol lavqkhoel bhai aol lai-u phao, yaqyov khi mail aivq nail aqma Maqlil bhai ya moel khi, peevqceevq kovdoiq doiq nail lavqkhoel nee gaolbeiv khi uqhuq thaoq-a nail ngaol. A bhai nee ngal-aq, aqyu juq-i mail oil lavq-a nail aqphoiq kav nail kovpavq juq thunq nee bheq dov khi, yaqyov bhai danq bhiq-a nail ngaol. Aqyu juq-i mail oil lavq-a nail kovpavq juq neq, heel, laolbhaqoq dai khul nail huqbhiq nil nail aqthail khi mail mullaq dai khul nail huqbhiq nil nail aqtseel, niil juq ngaol. 
MAT.2.12	A bhai nee ngal-aq, “Heeqphaq Heiqlol jaol nail phao thaq kovq ail” dai, nvmav mav nail lavqkhoel nee Miqyail aqyu juq bhai ge bhiq-a nail ngaol. Alheel ngel-i mail, aqyu juq gailkhaol yaoq khaol yaoq nee aqyu juq nail milkhaoq bhai kovq ail-a nail ngaol.
MAT.2.13	Neenoeq neekha aol nail juq kovq ail jel gaq-u phao, Yaolsai nvmav mav nail lavqkhoel, Heeqphaq Miqyail nail nqtavq gaqkhoel teevq gaq bhai ya moel-a nail ngaol. Aivq Yaolsai bhai ge bhiq-a nail: “Thul yaoq. Aqyu nvq mayaq hevq khi Iljiltuv milkhaoq bhai tsaol-aivq yaoq. Ngal naoq bhai maq ge tsaoq lee-u kev dai, a bhai jaol yaoq. Khul khi mail dai ngal-aq neq, Heiqlol yaqyov thoil gaq bhai heivq nail dai khi, halpov nail ngaol” dai, ge bhiq-a nail ngaol. 
MAT.2.14	Aq-u phao Yaolsai thul khi, hul-iq tsilma aqyu nvq mayaq hevq khi, Iljiltuv milkhaoq bhai tsaol-aivq-a nail ngaol. 
MAT.2.15	Heiqlol sil-u kev dai, aqyu phaqyaq a bhai jaol-a nail ngaol. Ganl al neq, Miqyail aivq nail haqbhoil gedan nail teevq gaq bhai juq khi niailhai ge-ai thaq nail ngaol:
MAT.2.15	“ ‘Iljiltuv milkhaoq nee
MAT.2.15	dov lal yaoq’ dai,
MAT.2.15	ngaq nail Yaqyov bhai
MAT.2.15	ngal khul naol” dai,
MAT.2.15	aivq-i mail ge-ai thaq nail daoq al daoq bhee lal dai, pevq lal-a nail ngaol.
MAT.2.16	Neenoeq neekha aol nail tsaol-aq juq aivq bhai goiqbhaoq bhaoq khi kovq ail jel thaq nail niil dai, heeq nia-u phao, Heiqlol neema phail deedee lal bhiq-a nail ngaol. Aq-u phao, aivq-i mail neenoeq neekha aol nail juq bhai naldaiq duq-ai thaq nail yanq bhai saol-nvq daiq khi, Bhaiqlaiqhaiq meenq khi mail al nail aqjail bhai khal jaol nail, nvq kovq nee mail pul-nvq khe yaqyov juq iqsanl mail heivq ail yaoq dai, daoq bivq-a nail ngaol. 
MAT.2.17	Alhai nl-a nail lavqkhoel nee Miqyail nail haqbhoil gedan nail Yeiqlaqmil-i mail gevq-ai thaq nail daoq al daoq aq-u n-gaol bhee lal-a nail ngaol:
MAT.2.18	Aivq ge nail:
MAT.2.18	“Laqmal dai khul nail
MAT.2.18	jaol duq bhai
MAT.2.18	nioilkhaoq khaoq nail
MAT.2.18	aqthel khi mail
MAT.2.18	noeq dee noeq deel
MAT.2.18	khi nioil nail aqthel
MAT.2.18	ya gaiq nail ngaol.
MAT.2.18	Aivq nail yaq juq
MAT.2.18	bhaqda nee,
MAT.2.18	Laqkheiqlal
MAT.2.18	nioil nail ngaol.
MAT.2.18	Aivq nail yaq
MAT.2.18	maq jaol-aoq nail
MAT.2.18	ngel-i mail,
MAT.2.18	yu aivq bhai neema
MAT.2.18	maq bhi sal lal nia-ail” dai,
MAT.2.18	gevq-ai thaq nail ngaol.
MAT.2.19	Heeqphaq Heiqlol sil jel-u phao, Yaolsai Iljiltuv milkhaoq bhai nvmav mav nail lavqkhoel, Heeqphaq Miqyail nail nqtavq gaqkhoel teevq gaq bhai ya moel-a nail ngaol. 
MAT.2.20	Nqtavq gaqkhoel al gaq Yaolsai bhai ge bhiq-a nail: “Thul yaoq. Aqyu nvq mayaq hevq khi, Ilsaqleiqlal milkhaoq bhai kovq lai yaoq. Khul khi mail dai ngal-aq neq, yaqyov thoil gaq bhai heivq nail dai khi, halpov nail juq sil-aoq nail” dai, ge bhiq-a nail ngaol.
MAT.2.21	Aq-u phao, Yaolsai thul khi, aqyu nvq mayaq hevq khi, Ilsaqleiqlal milkhaoq bhai kovq lai-a nail ngaol. 
MAT.2.22+MAT.2.23	Thailhai ngaol-aoq, Heiqlol nail jiqdan aivq nail yaqyov Aqgeiqlal gaq Yuldav milkhaoq nail heeqphaq jiovq-nq thaq nail ganl, Yaolsai ya gaiq-u phao, aivq a bhai maq kovq lai tseq-ail. Aq-u phao, nvmav mav nail lavqkhoel nee, Miqyail nail nqtavq gaqkhoel aivq bhai teevq pov gaoq ge bhiq lee khi, Gaqliqlail milkhaoq bhai jiav nail Naqsaqlail meenq bhai jaol ail-a nail ngaol. Alheel ngel-i mail, Khali bhai Naqsaqlail meenq yaq dai khul nail ngaol dai, Miqyail nail haqbhoil gedan nail juq-i mail ge-ai thaq nail daoq al daoq bhee lal-a nail ngaol.
MAT.3.1	Aqn aqyanq al lavqkhoel, ulcuvq saol bhiq nail Yaolhaq dai, khul nail teevq gaq dov lal khi, Yuldav milkhaoq haqtsoiq haqyal bhai daoq cavq cavq bhiq-a nail ngaol. 
MAT.3.2	Aivq ge nail: “Oeqbal noeq pov yaoq. Khul khi mail dai ngal-aq neq, Nqtavq Milkhaoq kev lee-aiq nail ngaol” dai, gul nail ngaol. 
MAT.3.3	Miqyail nail haqbhoil gedan nail Ilsaqyal-i mail ge-ai thaq nail daoq neq, Yaolhaq bhai ge movq nail ngaol.
MAT.3.3	Aivq ge nail:
MAT.3.3	“Tsaol-aq teevq gaq
MAT.3.3	haqtsoiq haqyal bhai
MAT.3.3	jaol khi mailma-ail gul nail:
MAT.3.3	‘Heeqphaq lee nail
MAT.3.3	haqbhoil
MAT.3.3	gailkhaol lav daol khi,
MAT.3.3	aivq nail gailkhaol
MAT.3.3	daolcoev dai,
MAT.3.3	lav daol yaoq’ dai,
MAT.3.3	ge-ai thaq nail ngaol.”
MAT.3.4	Yaolhaq neq, laolthao nail aqmevq-i mail yavq-ai thaq nail aqgaq aqdoi doi khi, aqjiovq bhai jaiqyaq bavkov nail jiovqpavq pavq-nvq thaq nail ngaol. Aivq neq, noelbhoel khi mail bhaiqtsil bhaiqeel jaq nail ngaol. 
MAT.3.5	Aq-u phao, Yeiqlulsaqlaiq meenq bha jaol nail tsaol-aq juq maqkhaiq, Yuldav milkhaoq doi dai jaol nail tsaol-aq juq maqkhaiq, Yaoldaq laoljaol aqjail doi dai jaol nail tsaol-aq juq maqkhaiq, aivq jaol nail bha maodai lal-a nail ngaol. 
MAT.3.6	Aqyu juq yovqgavq nail oeqbal yovqgavq ge dov bhiq khi, Yaoldaq laoljaol bhai Yaolhaq-i mail ulcuvq bhi saol-a nail ngaol.
MAT.3.7	Phaqliqsail juq khi mail Saqduqgail juq iqsanl, aivq-i mail ulcuvq bhi saol nail dai khi, lee nail bhai Yaolhaq ya moel-u phao, aqyu juq bhai niailhai ge bhiq-a nail ngaol: “Haqeiv nail eellel khe-ai dul nail yaq juq-ol, yaqhao kev lee nail Miqyail neema phail nail phaq bhai ya jel-ail dai, nuljuq bhai khaq sil gaq ge lavq-a nail-aiq. 
MAT.3.8	Nuljuq oeqbal noeq pov-aoq thaq nail dai, bhaqlaoq kheq dai dov lal dai, doevq yaoq jaol yaoq. 
MAT.3.9	Aqbhaqlaqhaq neq, nvjuq nail aqbhu ngaol dai, ge haq neq, Miqyail neema phail nail phaq bhai ya jel-ail naol dai, nuljuq thaq noeq. Ngal nuljuq bhai ge lavq bhel. Lovmav niil juq iqsanl, Aqbhaqlaqhaq nail yaq pevq gil lal dai, Miqyail nl nia nail ngaol. 
MAT.3.10	Niil aq-il iqsanl, Miqyail neq, aqbhaol daoqthaoq bhai hailjaol bavq thaq-ai thaq nail ngaol. Alheel ngel-i mail, aqheeq aqmeeq maq heeq lee nail aqbhaol yaoq bhaol yaoq-ao nee bhai thul ha khi miqjaq lavqkhoel bhai bavq poiv nail ngaol.
MAT.3.11	Nuljuq oeqbal noeq pov-a nail ngel-i mail, ngal nuljuq bhai ulcuvq lavqkhoel-ai ulcuvq saol bhiq thailthaiq nail ngaol. Thailhai ngaol-aoq, ngaq nail haoqnao lee thailthaiq nail gaq neq, ngaq-ai nee maqtsil bhaqaoq eeq nail ngaol. Ngal neq, aivq nail saiqnaov neeqtsaq bhai pheel nail iqsanl maq geel-nvq-ail. Aivq neq, Meeqnail Haolnail Aqhaqlal lavqkhoel nee maqkhaiq, miqjaq
MAT.3.12	Aivq nail aqlavq bhai, gov bhoehaol nail tsalbhoe nieivq thaiq-ai thaq nail ngaol. Aivq aivq nail gov bhoi bhai bhoehaol khi, gov aqmal juq bhai neq, govjil lavqkhoel bhai phi bhoel nail ngaol. Thailhai ngaol-aoq, gov koevq juq bhai neq, teevq thal-iq maq miv lai nia nail miqjaq-i mail kheq ha nail ngaol” dai, Yaolhaq ge nail ngaol.
MAT.3.13	Aq-u phao, Yeiqsul ulcuvq saol nail dai khi, Gaqliqlail milkhaoq nee mail, Yaoldaq laoljaol bhai Yaolhaq jaol nail bha lee-a nail ngaol. 
MAT.3.14	Yaolhaq Yeiqsul bhai lav tsoiq khi ge nail: “Ngal neq, naoq-i mail ulcuvq bhi saol heeq phaq-ail tsaq nail tsaol-aq ngaol. Ngaq-i mail ulcuvq bhi saol nail dai, khi mail naol lee-a nail laiq” dai, naldaiq bhiq-a nail ngaol.
MAT.3.15	Thailhai ngaol-aoq, Yeiqsul aivq bhai ge bhiq-a nail: “Niil aq-il nl lavq yaoq. Khul khi mail dai ngal-aq neq, Miqyail nail neenoeq bhee lal dai, ngadao nl nail neq, tsaq nail ngaol” dai, ge bhiq-a nail ngaol. Aq-u phao, Yaolhaq aivq bhai ulcuvq saol bhiq-a nail ngaol.
MAT.3.16	Yeiqsul ulcuvq saol gaq khi, ulcuvq lavqkhoel nee dov lal-u phao, teevq pov taivq-ail, nqtavq phao lal khi, Miqyail nail Aqhaqlal khaoqkhoiq khe-ai aivq nail kovtavq bhai, deivq lee-a nail bhai, ya moel-a nail ngaol. 
MAT.3.17	“Tsaol-aq niil gaq neq, ngal mailma-ail gaiq-a nail ngaq nail Yaqyov ngaol. Ngal aivq bhai neekhaol sil deedee naol” dai, nqtavq nee aqthel meel dov-aivq leevq-a nail ngaol.
MAT.4.1	A bhai nee ngal-aq, neivq heeqphaq jalmul mul nail bhai Yeiqsul ya daq dai, Aqhaqlal Miqyail aivq bhai haqtsoiq haqyal bhai, hel-aivq-a nail ngaol. 
MAT.4.2	Yeiqsul neq, liq tsel n liq tsel kivq khul iqsanl maq jaq dai, jaol-u phao, aoq moevq lal bhiq-a nail ngaol. 
MAT.4.3	Aq-u phao, neivq heeqphaq Yeiqsul jaol nail bha lee khi ge nail: “Naol Miqyail nail Yaqyov ngel haq neq, lovmav niil juq bhai, khaqmul pevq lal yaoq dai, daoq bivq-ai thoq” dai, ge bhiq-a nail ngaol.
MAT.4.4	Thailhai ngaol-aoq, Yeiqsul aivq bhai ge bhiq-a nail: “Jalliq lavqkhoel bhai niailhai gevq-ai thaq nail ngaol: ‘Jaq nail phaq bhaqda nee taivq-ail, tsaol-aq yaq ya doevq nail maq ngel-ail. Miqyail nail moeqthaoq lavqkhoel nee mail dov lee-a nail daoq juq bhaqda nee iqsanl ya doevq nail ngaol’ ” dai, ge kovq bhiq-a nail ngaol.
MAT.4.5	A bhai nee ngal-aq, neivq heeqphaq neq, Yeiqsul bhai meeq nail haol nail meenq pevq nail Yeiqlulsaqlaiq meenq bha hel-aivq khi, uqhuq thaoq nail ilkhaol il ma nail khaolpoiv bha hevq dal laivq bhiq-a nail ngaol. 
MAT.4.6	Aq-u phao, aivq ge nail: “Naol Miqyail nail Yaqyov ngel haq neq, niilniai nee tev kha ail yaoq. Khul khi mail dai ngal-aq neq, Jalliq lavqkhoel bhai niailhai gevq-ai thaq nail ngaol:
MAT.4.6	‘Naoq bhai bhi heldaiq
MAT.4.6	phail nail dai khi,
MAT.4.6	Miqyail aivq nail
MAT.4.6	nqtavq gaqkhoel bhai
MAT.4.6	aivq daoq bivq-ai
MAT.4.6	thaq nail ngaol.
MAT.4.6	Naoq nail aqkhil
MAT.4.6	lovmav bhai
MAT.4.6	maq ya ga yao-ail dai,
MAT.4.6	aqyu juq naoq bhai
MAT.4.6	tsiq nail ngaol’ ” dai,
MAT.4.6	ge bhiq-a nail ngaol.
MAT.4.7	Thailhai ngaol-aoq, Yeiqsul aivq bhai ge bhiq-a nail: “ ‘Naol naoq nail Heeqphaq Miqyail bhai jalmul thaq mul’ dai, Jalliq lavqkhoel bhai gevq-ai thaq nail ngaol” dai, ge kovq bhiq-a nail ngaol.
MAT.4.8	A bhai nee ngal-aq, neivq heeqphaq Yeiqsul bhai moe deedee nail gaoqjaoq teevq jaoq nail kovtavq bhai gaoq hevq dal laivq khi, miltsaq kovtavq bhai khal jaol khal jiav nail milkhaoq iqsanl khi mail, milkhaoq al juq nail seiqleiq khaoqsail iqsanl, aivq bhai cavq naq bhiq khi, bhi moel-a nail ngaol. 
MAT.4.9	Neivq heeqphaq ge nail: “Naol ngaq bhai peevqceevq kovdoiq doiq khi, uqhuq thaoq lavq haq neq, niil juq iqsanl mail naoq bhai bivq naol” dai, ge bhiq-a nail ngaol.
MAT.4.10	Thailhai ngaol-aoq, Yeiqsul aivq bhai ge bhiq-a nail: “Neivq Saqdaq-ol, dov ail yaoq. Khul khi mail dai ngal-aq neq, ‘Naol naoq nail Heeqphaq Miqyail bhai taivq-ail uqhuq ya thaoq khi, aivq nail ganl taivq-ail ya nl nail ngaol’ dai, Jalliq lavqkhoel bhai gevq-ai thaq nail ngaol” dai, ge kovq bhiq-a nail ngaol.
MAT.4.11	Aq-u phao, neivq heeqphaq aivq jaol nail nee dov ail-a nail ngaol. A bhai nee ngal-aq, nqtavq gaqkhoel aivq bhai bhi jaq bhi daol khi tsaojao-ai bhiq lee-a nail ngaol.
MAT.4.12	Yaolhaq bhai bhi nieivq-a nail ganl Yeiqsul ya gaiq-u phao, aivq Gaqliqlail milkhaoq bha ail-a nail ngaol. 
MAT.4.13	Aivq Naqsaqlail meenq nee dov ail khi, Gaqliqlail nail ngaqkha daolbhaq bhai jiav nail Gaqbheiqneiqoq meenq bhai jaol ail-a nail ngaol. Gaqliqlail nail ngaqkha neq, Seiqbhulloq khi mail Naqtaqlil nail jeq-e nail jaol duq 
MAT.4.14	Ganl al ganl neq, Miqyail nail haqbhoil gedan nail Ilsaqyal-i mail ge-ai thaq nail daoq niil daoq bhee lal-a nail ngaol.
MAT.4.15	“Seiqbhulloq nail
MAT.4.15	jeq-e nail jaol duq
MAT.4.15	khi mail Naqtaqlil
MAT.4.15	jeq-e nail jaol duq bhai
MAT.4.15	jaol nail juq,
MAT.4.15	ngaqkha daol jail nail
MAT.4.15	gailkhaol bhai
MAT.4.15	jaol nail juq khi mail
MAT.4.15	Yaoldaq laoljaol a phao
MAT.4.15	lelkhel bhai jaol nail juq,
MAT.4.15	yu nail jeq-e jaq-a
MAT.4.15	jaol nail Gaqliqlail
MAT.4.15	milkhaoq bhai
MAT.4.15	jaol nail juq,
MAT.4.15	nuljuq iqsanl mail
MAT.4.15	naldaiq yaoq.
MAT.4.16	Aqnav nail
MAT.4.16	lavqkhoel bhai
MAT.4.16	jaol nail tsaol-aq,
MAT.4.16	kav deedee nail
MAT.4.16	aqbhaq bhai
MAT.4.16	ya moel nail ngaol.
MAT.4.16	Sil nail milkhaoq
MAT.4.16	khi mail
MAT.4.16	sil nail aqhaiq
MAT.4.16	lavqkhoel bhai
MAT.4.16	jaol nail
MAT.4.16	tsaol-aq nail haqbhoil,
MAT.4.16	aqbhaq bhaq
MAT.4.16	dov lee-a nail ngaol” dai,
MAT.4.16	ge-ai thaq nail ngaol.
MAT.4.17	Yanq al yanq nee mail dan khi Yeiqsul neq, “Nqtavq Milkhaoq kev lee-aiq nail ngel-i mail, oeqbal noeq pov yaoq” dai, daoq cavq cavq bhiq-a nail ngaol.
MAT.4.18	Yeiqsul Gaqliqlail ngaqkha daolbhaq bhai ail thailthaiq-u phao, Bheiqtuvluv dai khul nail Silmoq khi aivq nail jaqbheq Aqdaiqlaiq aqyu nvq mail ngaqkha lavqkhoel bhai ovjeel joe thailthaiq nail bhai ya moel-a nail ngaol. Aqyu nvq mail neq, delgil nieivq nail tsaol-aq ngaol. 
MAT.4.19	“Ngaq nail haoqnao tsaothel lavq yaoq. Ngal nul-nq nvq mail delgil nieivq nail khe-ai, tsaol-aq bhai halpov kovq nail tsaol-aq bhi jiovq naol” dai, Yeiqsul aqyu nvq mail bhai ge bhiq-a nail ngaol. 
MAT.4.20	Aqyu nvq mail teevq pov taivq-ail ovjeel khaonq ha-ail ceevq khi, Yeiqsul nail haoqnao tsaothel-aivq-a nail ngaol.
MAT.4.21	Yeiqsul iqmoeq phao gaoq ail-u phao, Seiqbheiqdail nail yaqyov Yaqkov khi aivq nail jaqbheq Yaolhaq bhai ya moel-a nail ngaol. Aqyu nvq mail neq, aqyu nvq mail nail aqbhu Seiqbheiqdail nee mail, laovq lavqkhoel bhai ovjeel bhuq thailthaiq nail ngaol. Yeiqsul aqyu nvq mail bhai iqsanl, khul-a nail ngaol. 
MAT.4.22	Aqyu nvq mail iqsanl teevq pov taivq-ail laovq khi mail aqyu nvq mail nail aqbhu bhai khaonq ha-ail ceevq khi, Yeiqsul nail haoqnao tsaothel-aivq-a nail ngaol.
MAT.4.23	A bhai nee ngal-aq, Yeiqsul Gaqliqlail milkhaoq doi dai tsao tsao-ail, aqyu juq nail uqhuq thaoq nail ilkhaol juq nail lavqkhoel bhai cavq bhiq cov bhiq-a nail ngaol. Nqtavq Milkhaoq nail ganl lavqkhiq tsail nail geeqlaoq daoq cavq bhiq khi, nalgoel mee nia phaq nal nail tsaol-aq juq bhai iqsanl, bhi meeq lai-a nail ngaol. 
MAT.4.24	Aq-u phao, Yeiqsul nail ganl Sulliv milkhaoq khaoq lao gaiq doi ail-a nail ngaol. Alheel ngel-i mail, nalgoel mee nia phaq nal nail juq bhai aivq jaol nail bha hel lavq-a nail ngaol. Neivq aol nail tsaol-aq, bhi bhaoq ga nail tsaol-aq, khil sil lavq sil sil nail tsaol-aq, nal nail tsaol-aq iqsanl bhai aqyu juq Yeiqsul jaol nail bhai hel lavq khi, aivq aqyu juq bhai bhi meeq lai-a nail ngaol. 
MAT.4.25	Alheel ngel-i mail, Gaqliqlail milkhaoq, Deiqgaqbhaollil milkhaoq, Yeiqlulsaqlaiq meenq, Yuldav milkhaoq khi mail, Yaoldaq laoljaol a phao lelkhel nee lal-a nail tsaol-aq munl munl ma juq, Yeiqsul nail haoqnao tsaothel-aivq-a nail ngaol.
MAT.5.1	Yeiqsul tsaol-aq munl munl ma juq bhai ya moel-u phao, aivq gaoqjaoq uqhuq bhai dav lai khi jaoldeel-a nail ngaol. Aivq nail yaqlaol juq iqsanl, aivq jaol nail bha lal-a nail ngaol. 
MAT.5.2	Aq-u phao, Yeiqsul aqyu juq bhai niailhai cavq bhiq cov bhiq-a nail ngaol:
MAT.5.3	“Aqhaqlal phao haq nail aoq nail tsaol-aq juq neq, geeqlaoq eeq nail ngaol. Khul khi mail dai ngal-aq neq, aqyu juq neq, Nqtavq Milkhaoq lavqkhoel bhai jaol nail ngaol.
MAT.5.4	Noeq haq noeq aoq nail tsaol-aq juq neq, geeqlaoq eeq nail ngaol. Khul khi mail dai ngal-aq neq, aqyu juq bhai bhi noeqsal lal nail ngaol.
MAT.5.5	Neema neenuq neebeiv aol nail tsaol-aq juq neq, geeqlaoq eeq nail ngaol. Khul khi mail dai ngal-aq neq, milkhaoq iqsanl mail, aqyu juq bhai ovq nail jaiqbhoil juq pevq nail ngaol.
MAT.5.6	Tsaq nail daol nail phaq bhai, moevq nail sivq nail tsaol-aq juq neq, geeqlaoq eeq nail ngaol. Khul khi mail dai ngal-aq neq, aqyu juq tsaq nail daol nail phaq bhai ya jaq bov ya daol bov nail ngaol.
MAT.5.7	Gaoqhaq gaiq-a nia nail tsaol-aq juq neq, geeqlaoq eeq nail ngaol. Khul khi mail dai ngal-aq neq, aqyu juq gaoqhaq gaiq-a nail phaq bhai ya nail ngaol.
MAT.5.8	Neema lavqkhoel bhai aqhaol haol nail tsaol-aq juq neq, geeqlaoq eeq nail ngaol. Khul khi mail dai ngal-aq neq, aqyu juq Miqyail bhai ya moel nail ngaol.
MAT.5.9	Tsaq lai jil lai dai, nl nail hal nail tsaol-aq juq neq, geeqlaoq eeq nail ngaol. Khul khi mail dai ngal-aq neq, yu aqyu juq bhai, Miqyail nail yaq dai khul nail ngaol.
MAT.5.10	Tsaq nail daol nail phaq nl-a hal-a nail bhaqda nee, khoeq nail jiovq nail bhai ya daq-a nail tsaol-aq juq neq, geeqlaoq eeq nail ngaol. Khul khi mail dai ngal-aq neq, aqyu juq neq, Nqtavq Milkhaoq lavqkhoel bhai jaol nail ngaol.
MAT.5.11	Ngal bhaqda nee yu nuljuq bhai khal ge movq-ail ge lal, khoeq lal jiovq lal, goiqbhaoq bhaoq khi nuljuq nail ganl bhai ge doil lal-u phao, nuljuq geeqlaoq eeq nail ngaol. 
MAT.5.12	Lavqkhiq tsail deedee yaoq. Khul khi mail dai ngal-aq neq, nqtavq kovtavq bhai jiav nail nuljuq nail kovpavq eeq deedee nail ngaol. Nuljuq nail iqmoeq nee doevq lee-a nail Miqyail nail haqbhoil gedan nail juq iqsanl, alhai khoeq nail jiovq nail bhai ya daq-a nail ngaol” dai, ge bhiq-a nail ngaol.
MAT.5.13	Yeiqsul gaoq ge nail: “Nuljuq neq, miltsaq nail cavqdevq pevq nail ngaol. Thailhai ngaol-aoq, cavqdevq niail nail phaq deq-ail haq neq, khalhai khi gaoq bhi niail lal nia nail-aiq. Cavqdevq al neq, ganl maq tsoiq nail ngel-i mail, yu hoel ha khi tsaol-aq naoqthaiq naoqthaiq-ail tsao nail taivq-ail ganl tsoiq nail ngaol” dai, ge bhiq-a nail ngaol.
MAT.5.14	Yeiqsul gaoq ge nail: “Nuljuq neq, miltsaq nail aqbhaq pevq nail ngaol. Gaoqjaoq uqhuq-ai jiav nail meenq bhai maq doeqkhaiq nia-ail. 
MAT.5.15	Al ovqtavq, phalmanq tovq khi, pheeqdeel-i mail movq tsaoq nail aol maq jiav-ail. Phaqyaq mayaq iqsanl mail moel nia dai, daqmoe bha tsiq dav-ai thaq nail ngaol. 
MAT.5.16	Alhai dul dai, nuljuq iqsanl aqbhaq bhaq bhiq yaoq. Alhai nl haq neq, nuljuq-i mail nl nail aqmeeq phaq bhai yu ya moel khi, nqtavq kovtavq bhai jaol nail nuljuq nail Aqbhu bhai tsiq eeq nail ngaol” dai, ge bhiq-a nail ngaol.
MAT.5.17	Yeiqsul gaoq ge nail: “Aoldaoq kovqdaoq khi mail Miqyail nail haqbhoil gedan nail juq nail daoq bhai ngal lav cov lee thaq nail dai, thaq noeq. Lav cov lee-a nail maq ngel. Nl bhee lee-a nail ngaol. 
MAT.5.18	Ngal nuljuq bhai maldil dai, ge lavq bhel. Nqtavq khi mail miltsaq khal ivq-u kev dai maqkhaiq, aoldaoq kovqdaoq nail lavqkhoel bhai khal aol nail iqsanl maq bhee lal-u kev dai maqkhaiq, aoldaoq kovqdaoq nail lavqkhoel khe gevq-ai thaq nail haoqgavq aqgevq gevq yaq teevq gevq iqsanl maq peivq maq boev-ail nia-ail. 
MAT.5.19	Tsaol-aq khul gaq maqkhaiq, aoldaoq kovqdaoq niil juq nail lavqkhoel khe, micil cil deel teevq daoq ganav bhai maq tsaothe nail nee ovqtavq, nuljuq bhai iqsanl thaq tsaothe dai, yu bhai cavq bhiq cov bhiq nail tsaol-aq neq, Nqtavq Milkhaoq lavqkhoel bhai yu nee maqtsil nil jaiq nail gaq ya pevq nail ngaol. Thailhai ngaol-aoq, tsaol-aq khul gaq maqkhaiq, aivq tsaothe nail nee ovqtavq, ‘Nuljuq bhai iqsanl tsaothe yaoq’ dai, yu bhai cavq bhiq cov bhiq nail tsaol-aq neq, Nqtavq Milkhaoq lavqkhoel bhai, eeq jaiq nail gaq ya pevq nail ngaol. 
MAT.5.20	Ngal nuljuq bhai ge lavq bhel. Aoldaoq kovqdaoq cavq nail cov nail juq khi mail Phaqliqsail juq nee maqtsil nuljuq tsaq nail daol nail phaq maq aol jaiq haq neq, Nqtavq Milkhaoq lavqkhoel bhai maq ya aol lai-ail” dai, ge bhiq-a nail ngaol.
MAT.5.21	Yeiqsul gaoq ge nail: “Aq-u khe tsaol-aq juq bhai ge bhiq-ai thaq nail daoq nuljuq ya gaiq-a nail ngaol. ‘Naol tsaol-aq bhai thaq heivq. Tsaol-aq bhai heivq nail tsaol-aq neq, yalkhaq dal nail bhai ya daq nail ngaol.’ 
MAT.5.22	Thailhai ngaol-aoq, ngal nuljuq bhai ge lavq bhel. Yovqgavq nail aqivq jaqbheq bhai neema phail nail tsaol-aq, yalkhaq dal nail bhai daq geel-nvq nail ngaol. Yovqgavq nail aqivq jaqbheq bhai khal ge movq-ail ge nail tsaol-aq neq, Yuldav nail tsaol-aq maoqbhaoq nl nail munl nail sivtavq bhai, yalkhaq dal nail bhai daq geel-nvq nail ngaol. Yovqgavq nail aqivq jaqbheq bhai ‘Maq geel-ail’ dai, khaq nail tsaol-aq neq, daqovq laoma bhai daq geel-nvq nail ngaol.
MAT.5.23	Alheel ngel-i mail, naol laol duq kovtavq bhai teevq phaq ganav laol bhiq nail dai khi-u phao, naoq nail aqivq jaqbheq teevq gaq ganav naoq bhai oeqbal thaq nail ganl teevq phaq ganav bhai noeq dov lal haq neq, 
MAT.5.24	laol bhiq nail phaq al, laol duq nail sivtavq bhai bhi jiav-ail ceevq khi, kovq ail yaoq. Aqivq jaqbheq al gaq nee iqmoeq lav sav tsaq-ail gaq khi pultavq, kovq lal khi laol bhiq nail phaq al gaoq laol bhiq lal yaoq.
MAT.5.25	Naoq bhai yalkhaq ge lal nail gaq nee mail, yalkhaq dal nail ilkhaol bhai lai thailthaiq-u phao, nul-nq nvq gaq nail gaiqlaq bhai lavqtsail mail lav tsaq yaoq. Lavqtsail mail maq lav tsaq gaq haq neq, tsaol-aq al gaq naoq bhai, yalkhaq dal nail gaq nail aqlavq lavqkhoel bhai av bhiq nail ngaol. Yalkhaq dal nail gaq iqsanl, thaonq bhai heldaiq nail gaq nail aqlavq lavqkhoel bhai av bhiq khi naoq bhai thaonq lavqkhoel bhai laol lavq nail ngaol. 
MAT.5.26	Ngal naoq bhai maldil dai, ge lavq bhel. Maq khaoq gil mail phul teevq bhaiq khal jail-u kev dai, naol thaonq bhai maldil ya aol nail ngaol” dai, ge bhiq-a nail ngaol.
MAT.5.27	Yeiqsul gaoq ge nail: “Yu nail khaqma bhai thaq bheeq thaq leel dai, ge-ai thaq nail daoq nuljuq ya gaiq-a nail ngaol. 
MAT.5.28	Thailhai ngaol-aoq, ngal nuljuq bhai ge lavq bhel. Yaqmai-aq bhai heldaiq khi, bheeq movq leel movq nail neema aol nail tsaol-aq khul gaq maqkhaiq, yovqgavq nail neema lavqkhoel nee yaqmai-aq al gaq bhai bheeq gaq leel gaq-ao nail ngaol. 
MAT.5.29	Alheel ngel-i mail, naoq nail maivneev lavqmal phao neev naoq bhai bhi heldaiq laiq lavq haq neq, maivneev al neev kevq dov pivq yaoq. Aqmaol maol lao-ail daqovq laoma eeltsul bhai bavq puvq lavq nail nee maqtsil, alsail teevq sail theq-ail nail neq, naoq nail haqbhoil meeq jaiq nail ngaol. 
MAT.5.30	Alhai dul dai, naoq nail aqlavq lavqmal lavq naoq bhai bhi nl laiq lavq haq neq, aqlavq al lavq bhai iqsanl, dev ceiv pivq yaoq. Aqmaol maol lao-ail daqovq laoma eeltsul bhai bavq puvq lavq nail nee maqtsil, alsail teevq sail theq-ail nail neq, naoq nail haqbhoil meeq jaiq nail ngaol” dai, ge bhiq-a nail ngaol.
MAT.5.31	Yeiqsul gaoq ge nail: “Tsaol-aq khul gaq maqkhaiq, yovqgavq nail khaqma kovq haq neq, kovq nail haoqgavq teevq keiv yovqgavq nail khaqma bhai ya bivq nail ngaol dai, ge-ai thaq nail daoq al daoq bhai iqsanl, nuljuq ya gaiq-a nail ngaol. 
MAT.5.32	Thailhai ngaol-aoq, ngal nuljuq bhai ge lavq bhel. Yu nee mail bheeq-a leel-a nail maq ngel nail neq, yaoq phaq yaoq nail ganl nee, yovqgavq nail khaqma bhai kovq haq neq, yovqgavq nail khaqma bhai yovqgavq-i mail bhi bheeq bhi leel-a nail phaq pevq nail ngaol. Yu nail miqkovq hevq nail tsaol-aq iqsanl yu nail khaqma bhai bheeq-a leel-a nail ngaol” dai, ge bhiq-a nail ngaol.
MAT.5.33	Yeiqsul gaoq ge nail: “Naol maq ngel nail phaq thaq khanq. Naoq-i mail Heeqphaq Miqyail nail sivtavq bhai khanq-ai thaq nail khe-ai, naol nl bhee yaoq dai, aq-u khe tsaol-aq juq bhai ge bhiq-ai thaq nail daoq al daoq bhai iqsanl, nuljuq ya gaiq-a nail ngaol. 
MAT.5.34	Thailhai ngaol-aoq, ngal nuljuq bhai ge lavq bhel. Teevq peivq-ail thaq khanq. Nqtavq bha juq khi thaq khanq. Khul khi mail dai ngal-aq neq, nqtavq neq, Miqyail nail joiqjaq doiqbev bev ma pevq nail ngaol. 
MAT.5.35	Miltsaq bhai juq khi thaq khanq. Khul khi mail dai ngal-aq neq, miltsaq neq, Miqyail nail aqkhil tsaoq thaq duq pevq nail ngaol. Yeiqlulsaqlaiq meenq bha juq khi thaq khanq. Khul khi mail dai ngal-aq neq, meenq al meenq neq, eeq deedee nail heeqphaq nail meenq pevq nail ngaol. 
MAT.5.36	Naoq nail uqhuq bhai juq khi thaq khanq. Khul khi mail dai ngal-aq neq, uqhuq tsailkheel teevq deeq phul lal dai maqkhaiq, nav-ail dai maqkhaiq, naol maq nl nia-ail. 
MAT.5.37	Naoq nail daoq neq, ngel haq neq, ngel naol. Maq ngel haq neq, maq ngel-ail dai taivq-ail, ge yaoq. A bhai nee pultavq ge jaiq thail jaiq nail daoq neq, haqeiv nail gaq nail lavqkhoel nee dov lal-a nail daoq pevq nail ngaol” dai, ge bhiq-a nail ngaol.
MAT.5.38	Yeiqsul gaoq ge nail: “ ‘Yu nuljuq nail maivneev teevq neev lav cov lavq haq neq, aivq nail maivneev teevq neev lav cov kovq bhiq yaoq’ dai, ge-ai thaq nail daoq khi mail, ‘Yu nuljuq nail aqhaoq teevq haoq deeq ga lavq haq neq, aivq nail aqhaoq teevq haoq gaoq deeq ga bhiq yaoq’ dai, ge-ai thaq nail daoq bhai nuljuq ya gaiq daiq-a nail ngaol. 
MAT.5.39	Thailhai ngaol-aoq, ngal nuljuq bhai ge lavq bhel. Nuljuq bhai aqdoil phaq nl lal-u phao, aqdoil phaq thaq nl kovq bhiq. Yu naoq nail lavqmal phao khe bhaqbha bhai teiv lal haq neq, lavqtsel phao iqsanl tsiq daq bhiq yaoq. 
MAT.5.40	Yu naoq bhai yalkhaq ge khi, naoq nail phailkhaoq lavqkhoel khe keiv oil movq-ai bhiq haq neq, lavqniil phao khe phailkhaoq heelma al keiv iqsanl bivq yaoq. 
MAT.5.41	Tsaol-aq teevq gaq ganav naoq bhai kav jaq khi, teevq lal eq nail gailkhaol bhai kev dai, bhi tsaothel leevq movq-ai bhiq haq neq, aivq nee mail nvq lal eq nail gailkhaol bha kev dai, al jaiq tsaothel-aivq bhiq yaoq. 
MAT.5.42	Hal nail tsaol-aq bhai bivq yaoq. Phal movq ngaq movq-ail bhiq nail tsaol-aq bhai iqsanl thaq khaonq ha bhiq” dai, ge bhiq-a nail ngaol.
MAT.5.43	Yeiqsul gaoq ge nail: “ ‘Yovqgavq nail aqjail bhai jaol nail tsaol-aq bhai gaiq-a khi, yovqgavq bhai neejiav jiav nail tsaol-aq bhai neejiav jiav yaoq’ dai, ge-ai thaq nail daoq bhai, nuljuq ya gaiq-a nail ngaol. 
MAT.5.44	Thailhai ngaol-aoq, ngal nuljuq bhai ge lavq bhel. Nuljuq bhai neejiav jiav nail tsaol-aq bhai gaiq-a khi, nuljuq bhai khoeq lal jiovq lal nail juq nail haqbhoil geeqlaoq hal tsao bhiq yaoq. 
MAT.5.45	Nuljuq alhai nl haq neq, nqtavq kovtavq khe jaol nail nuljuq nail Aqbhu nail yaq pevq nail ngaol. Khul khi mail dai ngal-aq neq, tsaol meeq tsaol doil nail kovtavq bhai aivq nlma bhi dov lal khi, tsaq nail daol nail juq khi mail maq tsaq maq daol nail tsaol-aq juq nail kovtavq bhai iqsanl aivq maoq-aol bhi aol lee-a nail ngaol. 
MAT.5.46	Nuljuq bhai gaiq-a nail tsaol-aq bhai taivq-ail nuljuq gaiq-a haq neq, khul nail geeqlaoq gaoq ya nail-aiq. Khaon tavq nail tsaol-aq juq iqsanl, alhai gaiq-a nail maq ngel-ail laiq. 
MAT.5.47	Nuljuq nail aqivq jaqbheq bhai taivq-ail nuljuq aqtsaoq tsaoq khi, daoq ge tsaoq-ail teevq-eel ngel haq neq, yu nee maqtsil nuljuq aqmeeq khul phaq nl jaiq-a nail-aiq. Laolkivq yaq juq iqsanl alhai nl thailthaiq nail maq ngel-ail laiq. 
MAT.5.48	Alheel ngel-i mail nqtavq kovtavq bhai jaol nail nuljuq nail Aqbhu bhee lovq nail khe-ai, nuljuq iqsanl bhi bhee lovq lal yaoq” dai, ge bhiq-a nail ngaol.
MAT.6.1	Yeiqsul gaoq ge nail: “Nuljuq aqmeeq phaq nl-u phao, tsaol-aq bhi moel naol dai taivq-ail noeq khi, aqyu juq nail sivtavq bhai nl nail phaq thaq bhi pevq. Alhai nl haq neq, nqtavq kovtavq bhai jaol nail nuljuq nail Aqbhu nail geeqlaoq bhai nuljuq maq ya-ail.
MAT.6.2	Alheel ngel-i mail, naol haq yaq aoq yaq bhai bivq-u phao, goiqbhaoq bhaoq nail tsaol-aq khe-ai thaq nl. Aqyu juq neq, yu bhi tsiqphoiq nail dai khi, uqhuq thaoq nail ilkhaol bhai maqkhaiq, gailphail lail ma bhai maqkhaiq, yu bhai gul gaiq nail ngaol. Ngal nuljuq bhai maldil dai, ge lavq bhel. Tsaol-aq al juq neq, tsaol-aq yaq-i mail bivq-a nail geeqlaoq taivq-ail ya nail ngaol. 
MAT.6.3	Naol haq yaq aoq yaq bhai bivq-u phao, yu maq bhi moel dai, lavqmal lavq nl nail, lavqtsel lavq bhai thaq bhi heeq nia. 
MAT.6.4	Naol alhai nl-u phao, yu teevq gaq iqsanl maq heeq nia-ail. Thailhai ngaol-aoq, tsaol-aq yaq maq moel nia nail bhai moel nia nail naoq nail Aqbhu Miqyail naoq bhai geeqlaoq bivq lavq nail ngaol” dai, ge bhiq-a nail ngaol.
MAT.6.5	Yeiqsul gaoq ge nail: “Nuljuq geeqlaoq hal-u phao, goiqbhaoq bhaoq nail tsaol-aq khe-ai thaq nl. Aqyu juq neq, yu bhi moel dai, uqhuq thaoq nail ilkhaol bhai maqkhaiq, gailkhaol gail tsil bhai maqkhaiq, thulphaol khi geeqlaoq hal movq-ai bhiq nail ngaol. Ngal nuljuq bhai maldil dai, ge lavq bhel. Tsaol-aq al juq neq, tsaol-aq yaq-i mail bivq-a nail geeqlaoq taivq-ail ya nail ngaol. 
MAT.6.6	Thailhai ngaol-aoq, naol geeqlaoq hal-u phao, sunq lavqkhoel bhai aol lai khi, lolgov pheeqthaiq khi, maq moel lal nail naoq nail Aqbhu Miqyail bhai geeqlaoq hal yaoq. Tsaol-aq yaq maq heeq maq moel nia khi ngaol-aoq, yaoq phaq yaoq-ao nee heeq nia moel nia nail naoq nail Aqbhu Miqyail naoq bhai geeqlaoq bivq lavq nail ngaol. 
MAT.6.7	Nuljuq geeqlaoq hal-u phao, laolkivq yaq juq neivq thaol thaol nail khe-ai thaq nl. Aqyu juq neq, ganl maq tsoiq nail daoq maodai thaol nail ngaol. Aqyu juq daoq maodai thaol nail bhaqda nee, ‘Nvjuq-i mail thaol nail khe-ai ya naol’ dai, noeq nail ngaol. 
MAT.6.8	Aqyu juq khe-ai thaq nl. Khul khi mail dai ngal-aq neq, nuljuq loq nail phaq nuljuq maq hal-u nee mail nuljuq nail Aqbhu Miqyail heeq nia nail ngaol.
MAT.6.9	Alheel ngel-i mail, nuljuq geeqlaoq niailhai hal yaoq:
MAT.6.9	‘Nqtavq kovtavq
MAT.6.9	bhai jaol nail
MAT.6.9	nvjuq nail Aqbhu-ol.
MAT.6.9	Naoq nail aqmil bhai
MAT.6.9	bhi ev dei-eiq.
MAT.6.10	Naol heeqphaq jiovq khi
MAT.6.10	uvthaiq nail milkhaoq
MAT.6.10	bhi kev lee yaoq.
MAT.6.10	Nqtavq kovtavq bhai
MAT.6.10	naol neema
MAT.6.10	tsaq nail phaq
MAT.6.10	bhee nail khe-ai,
MAT.6.10	miltsaq kovtavq
MAT.6.10	bhai iqsanl
MAT.6.10	bhi bhee lee yaoq.
MAT.6.11	Yanqgaol loq nail
MAT.6.11	jaq nail daol nail phaq
MAT.6.11	yanqgaol nvjuq bhai
MAT.6.11	bivq lavq yaoq.
MAT.6.12	Yu nvjuq bhai
MAT.6.12	nl bheeq lav bheeq
MAT.6.12	lavq-a nail oeqbal bhai
MAT.6.12	nvjuq phaiq
MAT.6.12	bhiq-a nail khe-ai,
MAT.6.12	nvjuq nail
MAT.6.12	oeqbal bhai iqsanl
MAT.6.12	naol phaiq lavq yaoq.
MAT.6.13	Oeqbal jalmul
MAT.6.13	mul nail haoqnao
MAT.6.13	nvjuq bhai
MAT.6.13	thaq bhi ail lavq.
MAT.6.13	Haqeiv nail
MAT.6.13	lavqkhoel nee
MAT.6.13	nvjuq bhai
MAT.6.13	bhi jel-ail lavq yaoq.
MAT.6.13	[Uvthaiq nail phaq,
MAT.6.13	bhaqaoq khi mail
MAT.6.13	seiqleiq khaoqsail
MAT.6.13	iqsanl mail,
MAT.6.13	nqmaq maqluv halyeel
MAT.6.13	naoq nail ngaol.
MAT.6.13	Aqmiq]’ ” dai,
MAT.6.13	ge bhiq-a nail ngaol.
MAT.6.14	Yeiqsul gaoq ge nail: “Yu nuljuq bhai nl bheeq lav bheeq lavq-a nail oeqbal bhai nuljuq phaiq bhiq haq neq, nqtavq kovtavq bhai jaol nail nuljuq nail Aqbhu iqsanl nuljuq-i mail nl bheeq lav bheeq-a nail oeqbal juq bhai phaiq lavq nail ngaol. 
MAT.6.15	Thailhai ngaol-aoq, yu-i mail nl bheeq-a nail oeqbal bhai, nuljuq maq phaiq bhiq haq neq, nuljuq nail Aqbhu Miqyail iqsanl nuljuq-i mail nl bheeq-a nail oeqbal bhai maq phaiq lavq-ail” dai, ge bhiq-a nail ngaol.
MAT.6.16	Yeiqsul gaoq ge nail: “Nuljuq maq jaq nail aol lav sav-u phao, goiqbhaoq bhaoq nail tsaol-aq khe-ai maivphaoq niaq laq khel dai, thaq jaol. Aqyu juq neq, aqyu juq aoq maq jaq dai, jeeq thailthaiq nail ganl, yu bhai bhi heeq bhi moel nail dai khi, maivphaoq iqsanl aqjiivq aqcavq-ail jaol nail ngaol. Ngal nuljuq bhai maldil dai, ge lavq bhel. Aqyu juq neq, tsaol-aq yaq-i mail bivq-a nail geeqlaoq taivq-ail ya nail ngaol. 
MAT.6.17	Nuljuq maq jaq nail aol lav sav-u phao, maiv puvq puvq haol khi, uqkeiv keiv yaoq. 
MAT.6.18	Alhai nl haq neq, nuljuq maq jaq nail aol nl thailthaiq nail bhai, yu maq heeq nia-ail. Thailhai ngaol-aoq, tsaol-aq yaq maq moel nia nail bhai jaol nail, naoq nail Aqbhu Miqyail moel nia nail ngaol. Al ovqtavq, tsaol-aq yaq maq moel nia nail bhai moel nia nail naoq nail Aqbhu Miqyail nuljuq bhai geeqlaoq bivq lavq nail ngaol” dai, ge bhiq-a nail ngaol.
MAT.6.19	Yeiqsul gaoq ge nail: “Nuljuq yovqgavq nail haqbhoil miltsaq kovtavq bhai phul heel ildaoq maoqgaiq thaq halpov jil-ai thaq. Miltsaq kovtavq bhai halpov jil-ai thaq haq neq, haol jaq lai nia, bhoiq jaq lai nia, khoiqbhaoq iqsanl bhaoq lai nia nail ngaol. 
MAT.6.20	Thailhai ngaol-aoq, nqtavq kovtavq bha nuljuq nail phul heel ildaoq maoqgaiq halpov jil-ai thaq yaoq. A bhai neq, haol iqsanl maq jaq lai nia, bhoiq iqsanl maq jaq lai nia, khoiqbhaoq iqsanl maq bhaoq lai nia-ail. 
MAT.6.21	Khul khi mail dai ngal-aq neq, naoq nail phul heel ildaoq maoqgaiq khal halpov jil-ai thaq nail bhai, naoq nail neema jiav nail ngaol” dai, ge bhiq-a nail ngaol.
MAT.6.22	Yeiqsul gaoq ge nail: “Maivneev neq, aqmaol nail phalmanq pevq nail ngaol. Maivneev moel nia haq neq, naoq nail aqmaol maol lao-ail, aqbhaq aqmeeq-ai ya nail ngaol. 
MAT.6.23	Thailhai ngaol-aoq, naoq nail maivneev maq moel nia haq neq, naoq nail aqmaol maol lao-ail navtsee dai, pevq ail nail ngaol. Alheel ngel-i mail, naoq nail lavqkhoel khe aol nail aqbhaq al navtsee dai pevq-ail haq neq, aqnav al neq nav deedee nail ngaol” dai, ge bhiq-a nail ngaol.
MAT.6.24	Yeiqsul gaoq ge nail: “Tsaol-aq khul gaq maqkhaiq, heeqphaq nvq gaq nail yaqkav maq jiovq nia-ail. Teevq gaq bhai neejiav jiav haq neq, teevq gaq bhai gaiq-a nail ngaol. Teevq gaq bhai ev haq neq, teevq gaq bhai khal ge movq-ail ge nail ngaol. Alheel ngel-i mail, nuljuq Heeqphaq Miqyail nail yaqkav khi mail phul heel ildaoq maoqgaiq nail yaqkav teevq pov nee, maq jiovq kivq-ail” dai, ge bhiq-a nail ngaol.
MAT.6.25	Yeiqsul gaoq ge nail: “Alheel ngel-i mail, ngal nuljuq bhai ge lavq bhel. Khalhai ya jaq ya daol heeq meeq dai, nuljuq aqdoevq doevq nail haqbhoil khaoq thaq laol. Khalhai ya gaq ya doi heeq meeq dai, nuljuq nail aqmaol nail haqbhoil iqsanl khaoq thaq laol. Aqdoevq doevq nail phaq neq, jaqjaq daoldaol nee maqtsil phoiq khi, aqmaol iqsanl aqgaq aqdoi nee maqtsil phoiq nail maq ngel-ail laiq. 
MAT.6.26	Nqtavq phao bhail nail keivq-avq bhai heldaiq yaoq. Keivq-avq al juq neq, gov maq kha, gov maq gaiq, govjil bhai iqsanl gov maq phi bhoel-ail. Thailhai ngaol-aoq, nqtavq kovtavq bhai jaol nail nuljuq nail Aqbhu keivq-avq al juq bhai bhi jaq bhi daol nail ngaol. Nuljuq neq, keivq-avq al juq nee maqtsil phoiq jaiq nail maq ngel-ail laiq. 
MAT.6.27	Nuljuq nail lavqkhoel khul gaq maqkhaiq, khaoqlaol nail bhaqda nee yovqgavq nail yeel yovqgavq teevq cav heel lal dai, khaq sil gaq nl nia nail-aiq.
MAT.6.28	Khul khi mail aqgaq aqdoi nail ganl nee nuljuq khaoqlaol nail-aiq. Haqtsoiq bhai doevq nail aqeiv khalhai eeq lal nail ganl bhai saol-nvq daiq yaoq. Aqeiv aqbhaol al juq neq, ganl maq nl-ail. Haqlaq iqsanl maq gaol-ail. 
MAT.6.29	Thailhai ngaol-aoq, ngal nuljuq bhai ge lavq bhel. Seiqleiq khaoqsail eeq nail heeqphaq Saollavmoq-i mail doi nail phoiq deedee nail aqgaq aqdoi neq, aqeiv al teevq eiv dai iqsanl maq heldaiq meeq-ail. 
MAT.6.30	Neema thaqtsaol nail phaq gaq bhaq nail tsaol-aq juq-ol, yanqgaol doevq khi, niaohao miqjaq nail lavqkhoel bhai liv poiv nia nail pavqkhuq lovkhuq bhai Miqyail aqdai dai-ail lav sav meeq bhi haq neq, a dai nee maqtsil nuljuq bhai bhiq gaq bhiq doi lavq nail, maq ngel-ail laiq. 
MAT.6.31	Alheel ngel-i mail, khalhai ya jaq ya daol nail ganl khi mail, khalhai ya gaq ya doi nail ganl bhai khaoq thaq laol. 
MAT.6.32	Laolkivq yaq juq neq, al juq iqsanl bhai halpov nail ngaol. Nuljuq al juq iqsanl bhai loq nail ngaol dai, nqtavq kovtavq bhai jaol nail nuljuq nail Aqbhu heeq nia nail ngaol. 
MAT.6.33	Miqyail Milkhaoq khi mail aivq nail tsaq nail daol nail phaq bhai iqmoeq halpov yaoq. Alhai halpov haq neq, al juq iqsanl mail aivq nuljuq bhai bivq lavq nail ngaol. 
MAT.6.34	Alheel ngel-i mail, niaohao nail haqbhoil yanqgaol khaoq thaq laol. Khul khi mail dai ngal-aq neq, niaohao nail haqbhoil niaohao khaoqlaol nail phaq jiav nail ngaol. Khaoqlaol nail phaq neq, teevq n nail haqbhoil teevq n lovq nail ngaol” dai, ge bhiq-a nail ngaol.
MAT.7.1	Yeiqsul gaoq ge nail: “Nuljuq yu nail kovtavq bhai oeqbal thaq thaq. Maq thaq haq neq, nuljuq iqsanl, oeqbal thaq nail bhai maq ya daq-ail. 
MAT.7.2	Khul khi mail dai ngal-aq neq, nuljuq yu nail kovtavq bhai oeqbal thaq nail khe-ai, nuljuq iqsanl oeqbal thaq nail bhai ya daq nail ngaol. Nuljuq yu bhai phaiq bhiq hav bhiq-a nail khe-ai, nuljuq bhai iqsanl phaiq kovq hav kovq lavq nail ngaol.
MAT.7.3	Nuljuq nail maivneev lavqkhoel bhai aol nail thaiq bhai maq saol-nvq mail, khul khi mail nuljuq nail aqivq jaqbheq nail maivneev lavqkhoel bhai aol nail maivpeivq bhai heldaiq nail-aiq. 
MAT.7.4	Yovqgavq nail maivneev lavqkhoel bhai thaiq aol khi ngaol-aoq, ‘Naoq nail maivneev lavqkhoel khe aol nail maivpeivq koev dov lavq bhel’ dai, khul khi mail naoq nail aqivq jaqbheq bhai ge bhiq nail-aiq. 
MAT.7.5	Goiqbhaoq bhaoq nail tsaol-aq juq-ol, naoq nail maivneev lavqkhoel khe aol nail thaiq bhai iqmoeq bavq dov yaoq. Alhai bavq dov gaq haq neq, naoq nail aqivq jaqbheq nail maivneev lavqkhoel khe aol nail maivpeivq bhai khalhai ya koev dov bhiq nail-aiq dai, naoq bhai aqmeeq-ai moel lal nail ngaol.
MAT.7.6	Meeq nail haol nail phaq kheeq bhai thaq bivq. Bivq haq neq, kheeq naoq bhai keivq lal nail ngaol. Laoqpav laolpav nail sainl wavq nail sivtavq bhai thaq liv ha-ai thaq. Liv ha-ai thaq haq neq, wavq sainl al bhai, naoqthaiq nail ngaol” dai, ge bhiq-a nail ngaol.
MAT.7.7	Yeiqsul gaoq ge nail: “Hal yaoq. Hal haq neq, ya nail ngaol. Halpov yaoq. Halpov haq neq, moel nail ngaol. Lolgov bhai kov yaoq. Kov haq neq, phao lavq nail ngaol. 
MAT.7.8	Khul khi mail dai ngal-aq neq, hal nail tsaol-aq yaoq gaq yaoq-ao nee ya nail ngaol. Halpov nail tsaol-aq iqsanl moel nail ngaol. Lolgov bhai kov nail tsaol-aq nail haqbhoil iqsanl, lolgov phao lavq nail ngaol.
MAT.7.9	Nuljuq nail lavqkhoel tsaol-aq khul gaq maqkhaiq, yovqgavq nail yaq khaqmul hal nail bhai, lovmav gov bhiq nail tsaol-aq jaol naol laiq. 
MAT.7.10	Delgil hal nail bhai, eellel nieivq bhiq nail tsaol-aq jaol naol laiq. 
MAT.7.11	Nuljuq haqeiv nail tsaol-aq pevq khi ngaol-aoq, yovqgavq nail yaq bhai yalkav aqmeeq phaq bivq nail ngaol. A dai nee maqtsil, nqtavq kovtavq bhai jaol nail nuljuq nail Aqbhu pevq nail Miqyail bhai khal hal nail tsaol-aq bhai aivq aqmeeq phaq bivq lavq nail ngaol.
MAT.7.12	Yu nuljuq bhai bhi nl lavq movq nail khe-ai, nuljuq iqsanl yu bhai alhai nl bhiq yaoq. Khul khi mail dai ngal-aq, alhai nl haq neq, aoldaoq kovqdaoq khi Miqyail nail haqbhoil gedan nail juq nail haoqgavq lavqkhoel bhai gevq-ai thaq nail khe-ai nl bhee lal nail ngaol” dai, ge bhiq-a nail ngaol.
MAT.7.13	Yeiqsul gaoq ge nail: “Govkhoiq khoiq yaq bhai aol lai yaoq. Luq-ail seil-ail nail gailkhaol nail govkhoiq neq, eeq deedee khi, gailkhaol iqsanl sal laiv dai daol nail ngel-i mail, a bhai aol lai nail tsaol-aq iqsanl mao nail ngaol. 
MAT.7.14	Thailhai ngaol-aoq, aqdoevq bhi doevq nail bhai aol lai nail gailkhaol khi govkhoiq neq, althaiq thaiq deedee nail ngaol. Alheel ngel-i mail, halpov moel khi aol lai nail tsaol-aq neq, micil teevq-eel ngaol” dai, ge bhiq-a nail ngaol.
MAT.7.15	Yeiqsul gaoq ge nail: “Miqyail nail haqbhoil gedan naol dai ge khi ngaol-aoq, maldil maq ngel nail juq bhai yaolphaol yaoq. Aqyu juq neq, lavqkhoel phao mao-ail haqeiv nail oelnel pevq khi ngaol-aoq, lavqniil phao neq, yaol yaq nail bavkov doi khi nuljuq jaol nail bha lal nail ngaol. 
MAT.7.16	Aqyu juq-i mail nl nail hal nail bhai heldaiq haq neq, aqyu juq nail neema bhai heeq lal nail ngaol. Aqgoe jiavbuv bhai, aqheeq tsilju nail aqheeq ya koevq daiq-a naol laiq. Aqgoe aqbhaol bhai heeqguq aqheeq ya koevq daiq-a naol laiq. 
MAT.7.17	Aqbhaol aqmeeq ngel haq neq, aqheeq aqmeeq heeq lee nail ngaol. Aqbhaol maq meeq haq neq, maq meeq nail aqheeq heeq lee nail ngaol. 
MAT.7.18	Aqbhaol aqmeeq ngel haq neq, maq meeq nail aqheeq maq heeq lee nia-ail. Alhai dul dai, aqbhaol maq meeq haq neq, aqheeq aqmeeq maq heeq lee nia-ail. 
MAT.7.19	Aqheeq aqmeeq maq heeq lee nail aqbhaol yaoq bhaol yaoq-ao nee thul ha khi, miqjaq lavqkhoel bhai bavq poiv nail ngaol. 
MAT.7.20	Alhai dul dai, Miqyail nail haqbhoil gedan nail goiqbhaoq bhaoq nail juq bhai aqyu juq nl dol hal dol lavq nail bhai heldaiq haq neq, aqyu juq nail neema bhai heeq lal nail ngaol” dai, ge bhiq-a nail ngaol.
MAT.7.21	Yeiqsul gaoq ge nail: “Ngaq bhai, ‘Heeqphaq-ol, Heeqphaq-ol’ dai, khal khul nail tsaol-aq yaoq gaq yaoq-ao nee mail Nqtavq Milkhaoq bhai ya aol lai nail maq ngel-ail. Nqtavq kovtavq bhai jaol nail ngaq nail Aqbhu neema tsaq dai, khal nl nail tsaol-aq juq taivq-ail ya aol lai nail ngaol. 
MAT.7.22	Yalkhaq dal nail aqn kev lal-u phao, ‘Heeqphaq-ol, Heeqphaq-ol, nvjuq naoq nail aqmil bhai juq juq-ail khi, naol nail haqbhoil gedan nail maq ngel-ail laiq. Naoq nail aqmil bhai juq juq-ail neivq bhai iqsanl the dov khi, bhaqaoq eeq deedee nail mee nia phaq nl-a nail maq ngel-ail laiq’ dai, tsaol-aq maodai gaq ngaq bhai ge lal nail ngaol. 
MAT.7.23	Thailhai ngaol-aoq, aqyu juq alhai ge lal-u phao, ‘Ngal nuljuq bhai teevq peivq-ail maq heeq kivq. Haqeiv nail phaq nl nail tsaol-aq juq-ol, ngaq-ai nee pav ail yaoq’ dai, ngal aqyu juq bhai daolcoev dai, ge bhiq-a nail ngaol.”
MAT.7.24	Yeiqsul gaoq ge nail: “Ngal cavq nail cov nail daoq gaiq-u phao, naldaiq khi tsaothe nail tsaol-aq yaoq gaq yaoq-ao nee mail, khaqduq aqnavq navq dai duq khi, lovmav kovtavq bhai ilkhaol cov nail, neenoeq neekha aol nail tsaol-aq khe-ai dul nail ngaol. 
MAT.7.25	Maoq-aol aol lee khi ulcuvq eeq lee-a nail ngaol. Al ovqtavq, lilmoel lil ma bhoe lal khi, ilkhaol al il bhai tsiq thaoq tsiq tuv lal khi ngaol-aoq, ivqdao dai cov-ai thaq nail ngel-i mail, ilkhaol al il maq tsuq-ail nia-ail.
MAT.7.26	Ngal cavq nail cov nail daoq gaiq-u phao, maq naldaiq maq tsaothe nail tsaol-aq neq, tsalhail kovtavq bhai ilkhaol cov nail neenoeq neekha maq aol nail tsaol-aq khe-ai dul nail ngaol. 
MAT.7.27	Maoq-aol aol lee khi, ulcuvq eeq lee-a nail ngaol. Al ovqtavq lilmoel lil ma bhoe lal khi, ilkhaol al il bhai tsiq thaoq tsiq tuv lal-u phao, ilkhaol al il tsuq-ail nail ngaol. Tsuq-ail nail al neq, tsuq peiv tsuq leiv gil-ail nail ngaol” dai, Yeiqsul cavq bhiq cov bhiq-a nail ngaol.
MAT.7.28	Yeiqsul alhai cavq bhiq cov bhiq gaq-u phao, aivq cavq nail cov nail daoq bhai ya gaiq-a nail tsaol-aq juq noeq-u maq dov dai, pevq deedee ail-a nail ngaol. 
MAT.7.29	Khul khi mail dai ngal-aq, Yeiqsul neq, aqyu juq nail aoldaoq kovqdaoq cavq nail cov nail juq khe-ai cavq bhiq cov bhiq-a nail maq ngel-ail. Bhaqaoq aol nail lavqkhoel nee cavq bhiq cov bhiq-a nail ngaol.
MAT.8.1	Yeiqsul gaoqjaoq kovtavq nee yavq kha lee-u phao, tsaol-aq munl munl ma juq aivq nail haoqnao tsaothe nail ngaol. 
MAT.8.2	Aq-u phao, niaoqbhaoq daol nail teevq gaq aivq jaol nail bha lal khi, maivphaoq miltsaq bhai gaolbeiv khi, “Heeqphaq-ol, naol nl movq haq neq, ngal haol lal dai, naol nl nia nail ngaol” dai, hal hal-ail khi ge nail ngaol.
MAT.8.3	Yeiqsul aqlavq gaoltsaoq khi, aivq nail kovtavq bhai bavq dav khi, “Ngal nl movq naol. Haol lal yaoq” dai, ge bhiq-u phao, teevq pov taivq-ail niaoqbhaoq daol nail al peivq-ail gil khi haol lal-a nail ngaol. 
MAT.8.4	Aq-u phao, Yeiqsul neq aivq bhai, “Ganl niil teevq gaq bhai iqsanl thaq ge bhiq dei-eiq. Philyaq juq jaol nail bha naoq nail aqmaol bhi heldaiq ail yaoq. Naol haol lal-aoq nail ganl aqyu juq ya heeq nia dai, Molseiq-i mail daoq bivq-ai thaq nail khe-ai, laol bhiq nail phaq laol ail yaoq” dai, ge bhiq khi, bhi kovq ail-a nail ngaol.
MAT.8.5	Yeiqsul Gaqbheiqneiqoq meenq bhai aol lai-u phao, genl dev teevq yal gaq nail aqivq teevq gaq aivq jaol nail bha lal khi, hal hal-ail ge nail: 
MAT.8.6	“Heeqphaq-ol, ngaq nail yaqkav teevq gaq nal kav khoeq deedee-ai bhiq nail ngel-i mail, maq luv maq lav nia dai, ilkhaol bhai iqthaiq nail ngaol” dai, ge bhiq-a nail ngaol.
MAT.8.7	“Ngal lav meeq lee bhiq naol” dai, Yeiqsul aivq bhai ge bhiq-a nail ngaol.
MAT.8.8	Thailhai ngaol-aoq, genl dev nail aqivq al gaq, Yeiqsul bhai ge bhiq-a nail: “Heeqphaq-ol, naol neq, eeq deedee nail ngel-i mail, ngaq nail ilkhaol bhai bhi aol lee nail maq geel-nvq ail. Naol daoq teevq daoq taivq-ail ge khi ngaol-aoq, ngaq nail yaqkav meeq lai nail ngaol. 
MAT.8.9	Khul khi mail dai ngal-aq neq, ngal yu nail pul-nvq bhai jaol nail khe-ai, ngaq nail pul-nvq bhai iqsanl, genl dev nail juq jaol nail ngaol. ‘Ail yaoq’ dai, teevq gaq bhai khoel haq neq, aivq ail nail ngaol. ‘Lal yaoq’ dai, teevq gaq bhai khul haq neq, aivq lal nail ngaol. ‘Niil phaq nl yaoq’ dai ngaq nail yaqkav bhai ge bhiq haq neq, aivq nl nail ngaol” dai, Yeiqsul bhai ge bhiq-a nail ngaol.
MAT.8.10	Yeiqsul daoq al daoq ya gaiq-u phao, noeq-u maq dov dai pevq ail khi, aivq nail haoqnao tsaothe jaol nail tsaol-aq juq bhai ge bhiq-a nail: “Ngal nuljuq bhai maldil dai, ge lavq bhel. Ngal Ilsaqleiqlal nail tsaol-aq juq nail lavqkhoel bhai iqsanl niidai dai-ail neema thaqtsaol nail tsaol-aq maq moel daiq haq-al. 
MAT.8.11	Ngal nuljuq bhai ge lavq bhel. Nlma dov khoeq ga khoeq phao jaol nail tsaol-aq maodai jil lal khi, Aqbhaqlaqhaq, Ilcav, Yaqkov nee mail jaoldeel khi, Nqtavq Milkhaoq lavqkhoel bhai, jaq tavq daol tavq nail ngaol. 
MAT.8.12	Thailhai ngaol-aoq, milkhaoq al khaoq nail lavqkhoel bhai ya jaol lai naol dai, noeq nail tsaol-aq juq neq, lavqniil phao navtsee deel jaol duq bhai the ha nail bhai ya daq nail ngaol. A bhai khal jaol nail tsaol-aq juq neq, noeqhaq deedee nail lavqkhoel nee nioil khi, haoqgil keivq nail ngaol” dai, ge bhiq-a nail ngaol.
MAT.8.13	A bhai nee ngal-aq, genl dev nail aqivq al gaq bhai: “Naol kovq ail yaoq. Naol neema thaqtsaol nail khe-ai, naoq nail haqbhoil pevq lal dei-eiq” dai, ge bhiq-a nail ngaol. Aq-u phao, teevq pov taivq-ail yaqkav al gaq meeq lai-a nail ngaol.
MAT.8.14	Yeiqsul Bheiqtuvluv nail ilkhaol bhai aol lai-u phao, Bheiqtuvluv nail khoeq-oel aqma coevq sil nail ngel-i mail, iqthaiq nail bhai ya moel-a nail ngaol. 
MAT.8.15	Yeiqsul aivq nail aqlavq bhai nieivq thaiq-u phao, aivq coevq sil nail al meeq lai-a nail ngel-i mail, thul khi Yeiqsul bhai aoqbhaol laol bhiq-a nail ngaol.
MAT.8.16	Nlma ga bhoel-ail khi nqkivq kivq lee-u phao, neivq aol nail tsaol-aq maodai yu Yeiqsul jaol nail bha hel lavq-a nail ngaol. Aivq daoq bivq khi, neivq al juq bhai the dov-a nail nee ovqtavq, nal nail tsaol-aq juq iqsanl bhai, bhi meeq lai-a nail ngaol. 
MAT.8.17	Aivq alhai nl-a nail neq, Miqyail nail haqbhoil gedan nail Ilsaqyal-i mail ge-ai thaq nail khe-ai bhee lal dai nl-a nail ngaol. Ilsaqyal ge nail:
MAT.8.17	“Aivq neq,
MAT.8.17	ngadao nail haqaoq
MAT.8.17	nalgoel juq bhai oil khi,
MAT.8.17	ngadao nail nal nail
MAT.8.17	goel nail juq bhai
MAT.8.17	phi-a nail ngaol” dai,
MAT.8.17	ge-ai thaq nail ngaol.
MAT.8.18	Tsaol-aq munl munl ma juq aivq jaol nail teevq jaoq jaoljaoq-ai thaq nail bhai Yeiqsul ya moel-u phao, “Ngaqkha a phao lelkhel bha ceiv ail bhel” dai, aivq nail yaqlaol juq bhai daoq bivq-a nail ngaol. 
MAT.8.19	Aq-u phao, aoldaoq kovqdaoq cavq nail cov nail teevq gaq Yeiqsul jaol nail bha lal khi, “Saqlaq-ol, naol khaq bha ail khi ngaol-aoq, ngal naoq nail haoqnao tsaothel leevq naol” dai, ge bhiq-a nail ngaol.
MAT.8.20	Yeiqsul aivq bhai ge bhiq-a nail: “Kheeqsiv neq, aivq nail aqkhaol bhao nail ngaol. Nqtavq phao bhail nail keivq-avq iqsanl aivq nail aqkheel bhao nail ngaol. Thailhai ngaol-aoq, Tsaol-aq nail Yaqyov neq, uqhuq bavq thaq duq maq jiav-ail” dai, ge bhiq-a nail ngaol.
MAT.8.21	Yeiqsul nail yaqlaol yaoq gaq yaoq gaoq ge nail: “Heeqphaq-ol, ngaq nail aqbhu bhai iqmoeq bhi duq pheeq-ail lavq yaoq” dai, hal nail ngaol.
MAT.8.22	Yeiqsul aivq bhai ge bhiq-a nail: “Ngaq nail haoqnao tsaothel lavq yaoq. Sil-a nail tsaol-aq juq neq, aqyu juq nail gaiqlaq bhai, aqyu juq duq pheeq nail ngaol” dai, ge bhiq-a nail ngaol.
MAT.8.23	Yeiqsul laovq jeeq khi ail-u phao, aivq nail yaqlaol juq iqsanl aivq nee mail laovq jeeq khi ail-a nail ngaol. 
MAT.8.24	Aq-u phao, ngaqkha bhai lilmoel lil ma bhoe lal khi, ulcuvq eelkhaol thaoq deedee nail ngel-i mail, laovq ga nevq-ail heeq phaq-ail pevq lal-a nail ngaol. Thailhai ngaol-aoq, Yeiqsul neq, iqthaiq kov-ai thaq nail ngaol. 
MAT.8.25	Yaqlaol juq aivq bhai lav noeq-ail khi, “Heeqphaq-ol, nvjuq bhai hevqkovq lavq yaoq. Nvjuq ga nevq heivq gil nail kev lal-aivq nail ngaol” dai, ge bhiq-a nail ngaol.
MAT.8.26	Yeiqsul aqyu juq bhai ge bhiq-a nail: “Neema thaqtsaol nail phaq gaq bhaq nail tsaol-aq juq-ol, nuljuq khul khi mail thoi dai dai-ail geesil nail-aiq” dai, ge bhiq-a nail ngaol. A bhai nee ngal-aq, aivq thul khi, lilmoel khi mail ulcuvq eelkhaol bhai khaq-u phao, aqtsi tsu dai, pevq ail-a nail ngaol. 
MAT.8.27	Yaqlaol juq noeq-u maq dov dai, pevq-ail khi, “Tsaol-aq thoil gaq neq, khalheel nail tsaol-aq ngel-ail. Lilmoel khi mail eelkhaol iqsanl aivq nail daoq naldaiq nail niil” dai, aqyu juq nail gaiqlaq bhai, ge pheeljaq nail ngaol.
MAT.8.28	Ngaqkha a phao lelkhel bha jiav nail Gaqdaqlal milkhaoq bhai ail kev-u phao, neivq aol nail tsaol-aq nvq gaq luqdaol nee dov lee khi mail Yeiqsul bhai hav laq lee-a nail ngaol. Aqyu nvq gaq al jaiq-ail haqeiv nail ngel-i mail, gailkhaol al khaol bhai teevq gaq iqsanl maq tsao ceiv tseq-ail. 
MAT.8.29	Aqyu nvq gaq gul gul-ail, “Miqyail nail Yaqyov-ol, naol nv-nvq gaq bhai khalhai tavq nail-aiq. Aqyanq maq kev lal khi ngaol-aoq, nv-nvq gaq bhai khoeq lee jiovq lee-a nail laiq” dai, ge bhiq-a nail ngaol.
MAT.8.30	Aqyu juq jaol nail nee mao-ail maq eq nail bhai, wavq mao-ail mao nail teevq munl gavjaq thailthaiq nail ngaol. 
MAT.8.31	“Naol nvjuq bhai the ha lavq nail dai ngal-aq neq, wavq al munl nail lavqkhoel bhai bhi aol ail lavq-o” dai, tsaol-aq al nvq gaq nail lavqkhoel bhai aol nail neivq juq Yeiqsul bhai hal-a nail ngaol.
MAT.8.32	“Dov ail yaoq” dai, Yeiqsul neivq al juq bhai ge bhiq-u phao, neivq al juq dov ail khi, wavq al juq nail lavqkhoel bhai aol ail-a nail ngaol. Aq-u phao, wavq al juq beivkhaiq bhai tsaoq khal-aivq khi, ngaqkha bhai ga puvq heivq gil-a nail ngaol. 
MAT.8.33	Wavq bhai lovq nail juq neq, meenq lavqkhoel bhai tsaoq kol-aivq khi, khal pevq lal-a nail ganl iqsanl khi mail, neivq aol daiq-a nail tsaol-aq al nvq gaq nail ganl iqsanl ge gaiq bhiq ail-a nail ngaol. 
MAT.8.34	Aq-u phao, meenq lavqkhoel bhai jaol nail tsaol-aq iqsanl mail Yeiqsul bhai ya moel dai, dov lal-a nail ngaol. Aqyu juq Yeiqsul bhai ya moel-u phao, “Nvjuq nail milkhaoq lavqkhoel nee mail dov ail lavq yaoq” dai, hal-a nail ngaol.
MAT.9.1	A bhai nee ngal-aq, Yeiqsul aivq nail laovq al laovq bhai gaoq jeeq khi, aivq jaol nail meenq bhai kovq ceiv ail-a nail ngaol. 
MAT.9.2	Aq-u phao, iqjial bhai iqthaiq nail khil sil lavq sil sil nail teevq gaq bhai, yu aivq jaol nail bha bal lavq-a nail ngaol. Aqyu juq a dai dai-ail neema thaqtsaol nail bhai Yeiqsul ya moel-u phao, khil sil lavq sil sil nail al gaq bhai, “Yaqyov-ol, neema ivqdao dai, aol yaoq. Naoq nail oeqbal phaiq gaq-ao nail ngaol” dai, ge bhiq-a nail ngaol.
MAT.9.3	Yeiqsul alhai ge nail bhai, aoldaoq kovqdaoq cavq nail cov nail teevq pav ganav juq neq, “Tsaol-aq thoil gaq Miqyail bhai khal ge movq-ail ge nail niil” dai, yovqgavq nail neema lavqkhoel bhai saol-nvq thailthaiq nail ngaol.
MAT.9.4	Aqyu juq alhai saol-nvq thailthaiq nail bhai Yeiqsul heeq nia khi, niailhai ge bhiq-a nail ngaol: “Khul khi mail nuljuq nail neema lavqkhoel bhai maq meeq nail phaq noeq thailthaiq nail-aiq. 
MAT.9.5	Daoq khul daoq ge bhiq nail ngaq-aiq jaiq nail-aiq. ‘Naoq nail oeqbal phaiq gaq-ao nail ngaol’ dai, ge bhiq nail, ngaq-aiq jaiq nail laiq. Maq ngel haq neq, ‘Thul khi tsaol-aivq yaoq’ dai, ge bhiq nail, ngaq-aiq jaiq nail laiq.” 
MAT.9.6	Aq-u phao, “Tsaol-aq nail Yaqyov neq, miltsaq niil nail kovtavq bhai oeqbal phaiq nail bhaqaoq jiav nail ganl, ngal nuljuq bhai bhi heeq bhiq moel nail haqbhoil nl naol” dai, ge khi, khil sil lavq sil sil nail al gaq bhai: “Thul yaoq. Naoq nail iqjial bavq khi, ilkhaol bha kovq ail yaoq” dai, ge bhiq-a nail ngaol. 
MAT.9.7	Aq-u phao, tsaol-aq al gaq tsaoq thul khi ilkhaol bha kovq ail-a nail ngaol. 
MAT.9.8	Tsaol-aq munl munl ma al juq ganl al bhai ya moel-u phao, geesil lal bhiq khi, tsaol-aq yaq bhai eeq nail bhaqaoq bivq-a nail Miqyail bhai tsiqeeq-a nail ngaol.
MAT.9.9	Yeiqsul a bhai nee iqmoeq phao gaoq ail-u phao, khaon tavq nail ilkhaol bhai jaoldeel-nvq thaq nail Maqthaiq dai mil-ai thaq nail gaq bhai ya moel-a nail ngaol. “Ngaq nail haoqnao tsaothel lavq yaoq” dai, Yeiqsul aivq bhai ge bhiq-u phao, aivq tsaoq thul khi, Yeiqsul nail haoqnao tsaothel-aivq-a nail ngaol.
MAT.9.10	A bhai nee ngal-aq, Yeiqsul Maqthaiq nail ilkhaol lavqkhoel bhai aoq jaoq jaoq khi jaq thailthaiq-u phao, khaon tavq nail tsaol-aq juq khi mail, oeqbal yaq maodai lal khi, Yeiqsul khi mail aivq nail yaqlaol juq nee mail aoq jaoq jaoq khi aoq jaq-a nail ngaol. 
MAT.9.11	Phaqliqsail juq al bhai ya moel-u phao, “Khul khi mail naoq nail saqlaq neq, khaon tavq nail tsaol-aq juq khi mail, oeqbal yaq juq nee mail jaol khi jaq tavq daol tavq nail-aiq” dai, Yeiqsul nail yaqlaol juq bhai naldaiq bhiq-a nail ngaol.
MAT.9.12	Yeiqsul daoq al daoq ya gaiq-u phao, aqyu juq bhai ge kovq bhiq-a nail: “Jaol hal dov nail tsaol-aq juq neq, jagaq coev nail saqlaq maq loq-ail. Nal nail tsaol-aq taivq-ail loq nail ngaol. 
MAT.9.13	‘Laol nail sail nail phaq bhai ngal oil movq nail maq ngel. Gaoq haq gaiq-a nail phaq bhai ngal oil movq nail ngaol’ dai, Miqyail-i mail ge-ai thaq nail daoq al daoq nail daoqceevq bhai nuljuq aqmeeq-ai saol duq ail yaoq. Khul khi mail dai ngal-aq neq, tsaq nail daol nail tsaol-aq bhai khul nail dai khi, ngal lee-a nail maq ngel. Oeqbal yaq bhai khul nail dai khi, ngal lee-a nail ngaol” dai, ge bhiq-a nail ngaol.
MAT.9.14	Aq-u phao, Yaolhaq nail yaqlaol juq Yeiqsul jaol nail bha lal khi, “Nvjuq khi mail Phaqliqsail juq neq, maq jaq nail aol nl khi ngaol-aoq, naoq nail yaqlaol juq neq, khul khi mail maq lav sav nail-aiq” dai, naldaiq bhiq-a nail ngaol.
MAT.9.15	Yeiqsul aqyu juq bhai ge kovq bhiq-a nail: “Khaqma hevq nail gaq
MAT.9.16	Tsaol-aq teevq gaq iqsanl, aqgaq aqdoi aqkhail bhai haqphal aqsivq-i mail phaltsaol maq dovq-ail. Dovq haq neq, dovq thaq nail phaltsaol al tsaol, aqgaq aqdoi aqkhail bhai bhi pav-ail nail ngaol. Pav-ail nail al neq, iqmoeq-u nee maqtsil pav jaiq-ail nail ngaol. 
MAT.9.17	Alhai dul dai, tsaol-aq teevq gaq iqsanl haqkov eelpheeq aqlil bhai aqheeq tsilju nail ullul aqsivq
MAT.9.18	Yeiqsul aqyu juq bhai ganl al juq ge bhiq thailthaiq-u phao, uqhuq thaoq nail ilkhaol bhai heldaiq nail aqivq teevq gaq aivq jaol nail bha lal khi, aivq bhai uqhuq thaoq khi, “Niil aq-il bhai ngaq nail yaqmiq sil-aoq nail ngaol. Naol ngaq nail yaqmiq bhai aqlavq bavq dav lee lavq haq neq, aivq gaoq doevq kovq lal nail ngaol” dai, ge bhiq-a nail ngaol. 
MAT.9.19	Yeiqsul thul khi, aivq nail yaqlaol juq nee mail tsaol-aq al gaq nail haoqnao tsaothel-aivq-a nail ngaol.
MAT.9.20	Aq-u phao, tsel-nvq kovq bhee dai, aqsivq dov dov-ail nal thailthaiq nail yaqmai-aq teevq gaq, Yeiqsul nail haoqnaol phao ail khi, aivq nail phailkhaoq phail daoq bhai thoiqtsi ail-a nail ngaol. 
MAT.9.21	Khul khi mail dai ngal-aq neq, “Ngal aivq nail phailkhaoq phaildaoq bhai taivq-ail ya thoiqtsi khi ngaol-aoq, ngaq nail nalgoel niil meeq lai naol” dai, aivq bhai aivq ge nail ngaol. 
MAT.9.22	Yeiqsul haoqnaol naolkovq kovq daiq-u phao, aivq bhai moel khi, “Yaqmiq-ol, neema ivqdao dai, aol yaoq. Naol ngaq bhai neema thaqtsaol nail ngel-i mail, meeq lai-aoq nail ngaol” dai, ge bhiq-a nail ngaol. Aq-u nee mail aivq meeq lai-a nail ngaol.
MAT.9.23	A bhai nee ngal-aq, Yeiqsul uqhuq thaoq nail ilkhaol bhai heldaiq nail aqivq gaq nail ilkhaol bhai ail kev-u phao, bhaoqlao jiiv nail tsaol-aq khi mail, tsaol-aq maodai suqsaq thailthaiq nail bhai ya moel-a nail ngaol. 
MAT.9.24	Aq-u phao, Yeiqsul aqyu juq bhai ge bhiq-a nail: “Dov ail yaoq. Yaqmiq niil gaq sil-a nail maq ngel-ail. Iqthaiq kov-ai thaq nail niil” dai, ge bhiq-u phao, aqyu juq Yeiqsul bhai helsil nail ngaol. 
MAT.9.25	Thailhai ngaol-aoq, tsaol-aq al juq bhai bhi dov ail gil khi, Yeiqsul aol lai-a nail ngaol. Aivq yaqmiq al gaq nail aqlavq bhai nieivq thaiq-u phao, yaqmiq al gaq thul lal-a nail ngaol. 
MAT.9.26	Ganl al milkhaoq khaoq lao gaiq doi ail-a nail ngaol.
MAT.9.27	Yeiqsul jaol duq al dao nee iqmoeq phao gaoq ail-u phao, maivpeivq nvq gaq aivq nail haoqnao tsaothe tsaothe-ail, “Daqbhil nail Yaqyov-ol. Nv-nvq gaq bhai gaoqhaq gaiq-a lavq yaoq” dai, mailma-ail gul nail ngaol.
MAT.9.28	Yeiqsul ilkhaol lavqkhoel bhai aol lai-u phao, maivpeivq al nvq gaq Yeiqsul jaol nail bha lal-a nail ngaol. “Nul-nq nvq gaq bhai ngal lav meeq bhiq nia nail ngaol dai, nul-nq nvq gaq neema thaqtsaol naol laiq” dai, Yeiqsul aqyu nvq gaq bhai naldaiq-u phao, “Neema thaqtsaol naol, Heeqphaq-ol” dai, ge kovq bhiq-a nail ngaol.
MAT.9.29	Aq-u phao, Yeiqsul aqyu nvq gaq nail maivneev bhai thoiqtsi khi, “Nul-nq nvq gaq neema thaqtsaol nail khe-ai, nul-nq nvq gaq nail haqbhoil pevq lal dei-eiq” dai, ge bhiq-a nail ngaol. 
MAT.9.30	A bhai nee ngal-aq, aqyu nvq gaq maivneev moel nia lal-a nail ngaol. “Ganl niil teevq gaq bhai iqsanl maq bhi heeq nia dai yaolphaol yaoq” dai, Yeiqsul aqyu nvq gaq bhai daoq bhiq-a nail ngaol. 
MAT.9.31	Thailhai ngaol-aoq, aqyu nvq gaq dov ail khi, aqyu nvq gaq bhaqda nee, Yeiqsul nail ganl, milkhaoq khaoq lao gaiq doi ail-a nail ngaol.
MAT.9.32	Maivneev moel nia lal-a nail al nvq gaq dov ail teevq thaiq, neivq aol nail yaqjaoq teevq gaq bhai, yu Yeiqsul jaol nail bha hel lavq-a nail ngaol. 
MAT.9.33	A bhai nee ngal-aq, Yeiqsul neivq al maol bhai the dov bhiq gaq-u phao, yaqjaoq al gaq teevq pov taivq-ail daoq ge nia lal-a nail ngaol. Aq-u phao, tsaol-aq munl munl ma al juq noeq-u maq dov dai, pevq-ail khi, “Ilsaqleiqlal nail tsaol-aq nail lavqkhoel niailhai nl nia nail phaq teevq thal-iq maq moel daiq haq-al” dai, ge nail ngaol.
MAT.9.34	Thailhai ngaol-aoq, “Yeiqsul neq, neivq heeqphaq nail bhaqaoq bhai juq juq-ail, neivq bhai the dov nail niil” dai, Phaqliqsail juq ge nail ngaol.
MAT.9.35	Aq-u phao, meenq doi julgu doi dai, Yeiqsul ail khi, uqhuq thaoq nail ilkhaol juq bhai daoq cavq daoq cov cov ail-a nail ngaol. Nqtavq Milkhaoq nail ganl lavqkhiq tsail nail geeqlaoq daoq cavq khi, nal nail goel nail yaoq phaq yaoq-ao nee bhai lav meeq bhiq-a nail ngaol. 
MAT.9.36	Aivq tsaol-aq munl munl ma juq bhai ya moel-u phao, aqyu juq bhai gaoqhaq nail ngaol. Khul khi mail dai ngal-aq, aqyu juq neq, heldaiq phail nail gaq maq jaol nail yaol khe-ai, khaoqlaol nail lavqkhoel nee gaq bhaq deedee nail ngaol. 
MAT.9.37	Aq-u phao, Yeiqsul aivq nail yaqlaol juq bhai ge bhiq-a nail: “Gov gaiq mao lal thaq nail maodai jiav khi ngaol-aoq, gaiq nail tsaol-aq micil teevq-eel ngaol. 
MAT.9.38	Alheel ngel-i mail, ‘Naoq nail gov govyal bhai gov gaiq nail tsaol-aq maodai bhi lee yaoq’ dai, gov nail ilheel gaq bhai geeqlaoq hal yaoq” dai, ge bhiq-a nail ngaol.
MAT.10.1	A bhai nee ngal-aq, Yeiqsul aivq nail yaqlaol tsel-nvq gaq bhai khul khi, neivq aqcavq juq bhai the dov nia dai maqkhaiq, nal nail goel nail yaoq phaq yaoq-ao nee mail lav meeq bhiq nia dai maqkhaiq, aqyu juq bhai bhaqaoq bivq-a nail ngaol.
MAT.10.2	Gaqkhoel tsel-nvq gaq nail aqmil neq, niailhai ngaol: Iqmoeq ilmoeq khe gaq neq, Bheiqtuvluv dai khul nail Silmoq khi mail, aivq nail jaqbheq Aqdaiqlaiq, Seiqbheiqdail nail yaqyov Yaqkov khi mail aivq nail jaqbheq Yaolhaq, 
MAT.10.3	Pillilpuv khi mail Bhaqthaollaqmail, Tholmav khi mail khaon tavq nail Maqthaiq, Aqlaqphail nail yaqyov Yaqkov khi mail Taqdail, 
MAT.10.4	Khaqnaqnil nail munl
MAT.10.5	Yeiqsul gaqkhoel al tsel-nvq gaq bhai daoq niailhai bivq khi, khoel gai-aivq-a nail ngaol:
MAT.10.5	“Nuljuq yu nail jeq-e jaq-a jaol nail bha thaq ail. Saqmaqliv tsaol-aq nail meenq juq bhai iqsanl thaq ail. 
MAT.10.6	Ilsaqleiqlal nail jeq-e jaq-a nail lavqkhoel khe peivq ail-a nail yaol juq jaol nail bha ail yaoq. 
MAT.10.7	Nuljuq ail thailthaiq-u phao, ‘Nqtavq Milkhaoq kev lee-aiq nail ngaol’ dai, cavq bhiq yaoq. 
MAT.10.8	Nal nail tsaol-aq bhai lav meeq bhiq yaoq. Sil-a nail tsaol-aq bhai gaoq bhi doevq kovq lal yaoq. Niaoqbhaoq daol nail tsaol-aq bhai, bhi meeq bhi haol lal yaoq. Neivq aol nail tsaol-aq juq bhai the dov bhiq yaoq. Nuljuq aqnieivq-ail ya-a nail khe-ai, yu bhai iqsanl aqnieivq-ail bivq yaoq.
MAT.10.9	Nuljuq nail jiovqpavq bhai, phul heel khi mail giqheel thaq oil bhoel-aivq. 
MAT.10.10	Gailphail nail haqbhoil phalthaoq thaq hal-aivq. Phailkhaoq teevq keiv, saiqnaov teevq gu khi mail joiqniovq teevq khaoq taivq-ail bal-aivq yaoq. Khul khi mail dai ngal-aq, ganl nl nail tsaol-aq juq neq, jaqjaq daoldaol ya nail geel-nvq nail ngaol.
MAT.10.11	Nuljuq meenq teevq meenq ganav bhai ail kev-u phao maqkhaiq, julgu teevq gu ganav bhai ail kev-u phao maqkhaiq, nuljuq bhai hav bhoel movq nail tsaol-aq bhai halpov moel khi, a bhai khal jaol-u kev dai, tsaol-aq al gaq nail ilkhaol bhai jaol yaoq. 
MAT.10.12	Ilkhaol teevq il bhai nuljuq aol lai-u phao, ‘Neesal-ovq dei-eiq’ dai, geeqlaoq bivq yaoq. 
MAT.10.13	Ilkhaol al il geel-nvq haq neq, nuljuq nail neesal-ovq nail phaq a bhai bhi jiav-ail ceevq yaoq. Thailhai ngaol-aoq, maq geel-nvq haq neq, nuljuq nail neesal-ovq nail phaq, nuljuq jaol nail bha bhi kovq lee nail ngaol. 
MAT.10.14	A bhai khe jaol nail tsaol-aq juq, nuljuq bhai maq hav-ail, nuljuq nail daoq maq naldaiq haq neq, ilkhaol al il nee maqkhaiq, meenq al meenq nail lavqkhoel nee maqkhaiq nuljuq dov ail-u phao, aqkhil pavq-uvq khe khaqlail naoq khal-ail ceevq yaoq. 
MAT.10.15	Ngal nuljuq bhai maldil dai, ge lavq bhel. Yalkhaq dal-u n-gaol, meenq al meenq neq, Saoldoq meenq khi mail Gaolmaollav meenq nee maqtsil ya daq nail ngaol” dai, ge bhiq-a nail ngaol.
MAT.10.16	Yeiqsul gaoq ge nail: “Heldaiq dei-eiq. Oelnel nail munl lavqkhoel yaol bhai phaiq bhoel gai-aivq nail khe-ai, ngal nuljuq bhai miltsaq yaq nail lavqkhoel bhai khoel gai-aivq naol. Alheel ngel-i mail, eellel khe-ai aqgeel geel khi, khaoqkhoiq khe-ai, yu bhai maq thoiq maq tsi dai, jaol yaoq.
MAT.10.17	Aqmeeq-ai yaolphaol yaoq. Khul khi mail dai ngal-aq neq, nuljuq bhai pheethaiq khi, yalkhaq dal duq bhai hel-aivq lavq nail tsaol-aq jaol nail ngaol. Aqyu juq nail uqhuq thaoq nail ilkhaol juq nail lavqkhoel bhai nuljuq bhai deeq lavq nail ngaol. 
MAT.10.18	Nuljuq ngal bhaqda nee, uvthaiq nail juq khi mail heeqphaq juq nail sivtavq bhai yu hel-aivq lavq nail ngaol. Aqyu juq nail sivtavq bhai khi yu nail jeq-e jaq-a nail sivtavq bhai nuljuq ngaq nail ganl salkhil ya khanq bhiq nail ngaol. 
MAT.10.19	Yu nuljuq bhai yalkhaq bhi dal nail dai khi, av bhiq-u phao, nuljuq khalhai ya ge ya thail nail meeq dai, khaoq thaq laol. Yanq al yanq nail lavqkhoel bhai nuljuq khalhai ya ge ya thail nail dai, ge lavq nail ngaol. 
MAT.10.20	Khul khi mail dai ngal-aq, nuljuq-i mail ya ge ya thail nail daoq juq neq, nuljuq nail daoq maq ngel-ail. Nuljuq nail Aqbhu nail Aqhaqlal nuljuq nail lavqkhoel bhai jaol khi, ge nail daoq pevq nail ngaol.
MAT.10.21	Aq-u phao, yovqgavq nail mailnail nail gaiqlaq bhai teevq gaq nee teevq gaq sil dai, av bhiq nail ngaol. Aqbhu juq iqsanl yovqgavq nail yaq sil dai, av bhiq nail ngaol. Yaqmiq yaqyov juq iqsanl yovqgavq nail aqbhu aqma bhai pheeq khi bhi deeq heivq nail ngaol. 
MAT.10.22	Ngaq nail aqmil bhaqda nee, tsaol-aq iqsanl mail nuljuq bhai neejiav jiav lal nail ngaol. Thailhai ngaol-aoq, daoq loi loi lai-u kev dai, ivq nail tsaol-aq neq, hevqkovq nail phaq ya nail ngaol. 
MAT.10.23	Meenq teevq meenq nail lavqkhoel yu nuljuq bhai khoeq lal jiovq lal haq neq, yaoq meenq yaoq bhai tsaol-aivq yaoq. Nuljuq Ilsaqleiqlal nail meenq bhai maq tsao doi-u nee mail, Tsaol-aq nail Yaqyov lee kev nail ngaol.
MAT.10.24	Yaqlaol neq, yovqgavq nail saqlaq nee maqtsil maq eeq ail. Yaqkav iqsanl, yovqgavq nail ilheel nee maqtsil maq eeq ail. 
MAT.10.25	Alheel ngel-i mail, Yaqlaol neq, yovqgavq nail saqlaq khe-ai eeq kev lai nia haq neq, neekhaol sil nail tsaq nail ngaol. Yaqkav iqsanl yovqgavq nail ilheel khe-ai eeq kev lai haq neq, neekhaol sil nail, tsaq nail ngaol. Aqyu juq ilheel gaq bhai neivq heeqphaq Bheiqsaqbhullav dai khul haq neq, aivq nail miqsaol yaq juq bhai neq, a dai nee maqtsil gaoq khul nail ngaol” dai, ge bhiq-a nail ngaol.
MAT.10.26	Yeiqsul gaoq ge nail: “Alheel ngel-i mail, aqyu juq bhai thaq geesil. Khal deeq pheeq-ai thaq nail yaoq phaq yaoq-ao nee phaodaiq lavq nail ngaol. Khal oil-uvq-ai thaq nail yaoq phaq yaoq-ao nee bhai iqsanl heeq kivq duq lal nail ngaol. 
MAT.10.27	Ngaq-i mail nuljuq bhai aqnav nail lavqkhoel bhai ge bhiq-a nail daoq juq, aqbhaq bhaq nail bhai ge bhiq yaoq. Ngaq-i mail nuljuq bhai khoiq thail bhiq-a nail daoq juq, khaolpoiv bha dav lai khi mailma-ail gul gaiq bhiq yaoq. 
MAT.10.28	Aqmaol bhai heivq nia khi ngaol-aoq, aqhaqlal bhai maq heivq nia nail tsaol-aq juq bhai thaq geesil. Aqhaqlal bhai iqsanl aqmaol bhai iqsanl, daqovq laoma eeltsul nail lavqkhoel bhai lav cov nia nail Miqyail bhai geesil yaoq. 
MAT.10.29	Jaltsil nvq maol bhai phul teevq bhaiq nee gaoq nail maq ngel laiq. Thailhai ngaol-aoq, nuljuq nail Aqbhu Miqyail neema maq tsaq haq neq, teevq maol iqsanl miltsaq bhai maq ga heivq lee-ail. 
MAT.10.30	Aivq nuljuq nail uqhuq tsailkheel iqsanl bhai gedaiq gil-ai thaq nail ngaol. 
MAT.10.31	Alheel ngel-i mail, thaq geesil. Nuljuq neq, jaltsil maodai mao nee maqtsil phoiq jaiq nail ngaol” dai, ge bhiq-a nail ngaol.
MAT.10.32	Yeiqsul gaoq ge nail: “ ‘Ngal Yeiqsul nail yaqlaol ngaol’ dai, tsaol-aq nail sivtavq bhai ge dov nail khul gaq bhai maqkhaiq, ‘Thoil gaq neq, ngaq nail yaqlaol ngaol’ dai, nqtavq kovtavq bhai jaol nail ngaq nail Aqbhu nail sivtavq bhai ngal ge dov naol. 
MAT.10.33	Thailhai ngaol-aoq, ‘Ngal Yeiqsul nail yaqlaol maq ngel’ dai, tsaol-aq nail sivtavq bhai jil ha nail khul gaq maqkhaiq, ‘Thoil gaq ngaq nail yaqlaol maq ngel-ail’ dai, nqtavq kovtavq bhai jaol nail, ngaq nail Aqbhu nail sivtavq bhai, ngal jil ha naol” dai, ge bhiq-a nail ngaol.
MAT.10.34	Yeiqsul gaoq ge nail: “Ngal miltsaq kovtavq bhai bhi tsaq bhi jil lee thaq nail niil dai, thaq noeq. Bhi tsaq bhi jil lai nail dai khi, ngal lee-a nail maq ngel. Ngal thaoma bavq khi lee-a nail ngaol. 
MAT.10.35	Aqbhu khi mail yaqyov, yaqmiq khi mail aqma, khiqma khi mail aqma, teevq gaq teevq dao bhi gaoq bhi gail nail dai khi, ngal lee-a nail ngaol. 
MAT.10.36	Yovqgavq nail ildaoq lavqkhoel bhai jaol nail tsaol-aq juq, yovqgavq bhai neejiav jiav nail tsaol-aq pevq lal nail ngaol.
MAT.10.37	Ngaq bhai gaiq-a nail nee maqtsil yovqgavq nail aqbhu aqma bhai gaiq-a jaiq nail gaq neq, ngaq nail yaqlaol jiovq nail maq geel-nvq-ail. Ngaq bhai gaiq-a nail nee maqtsil yovqgavq nail yaqmiq yaqyov bhai gaiq-a jaiq nail gaq iqsanl, ngaq nail yaqlaol jiovq nail maq geel-nvq-ail. 
MAT.10.38	Yovqgavq nail lavqyavq yovqgavq bavq khi ngaq nail haoqnao maq tsaothel lavq nail gaq neq, ngaq nail yaqlaol jiovq nail maq geel-nvq-ail. 
MAT.10.39	Yovqgavq nail doevq nail phaq ya dai halpov nail gaq neq, doevq nail phaq sunq-ail nail ngaol. Thailhai ngaol-aoq, ngaq nail haqbhoil yovqgavq nail doevq nail phaq bhi sunq-ail nail gaq neq, doevq nail phaq ya nail ngaol” dai, ge bhiq-a nail ngaol.
MAT.10.40	Yeiqsul gaoq ge nail: “Nuljuq bhai khal hav nail tsaol-aq ngaq bhai hav-a nail ngaol. Ngaq bhai hav-a nail tsaol-aq, ngaq bhai khoel-ai leevq-a nail gaq bhai hav-a nail ngaol. 
MAT.10.41	Tsaol-aq teevq gaq Miqyail nail haqbhoil gedan nail gaq pevq nail ngel-i mail, yu aivq bhai hav haq neq, hav-a nail gaq iqsanl, Miqyail nail haqbhoil gedan nail gaq khe-ai, geeqlaoq ya nail ngaol. Tsaol-aq teevq gaq tsaq nail daol nail ngel-i mail, yu aivq bhai hav haq neq, hav-a nail gaq iqsanl, tsaq nail daol nail al gaq khe-ai, geeqlaoq ya nail ngaol. 
MAT.10.42	Yu nee maqtsil theq jaiq nail, ngaq nail yaqlaol bhai ulcuvq eelcoevq teevq khaoqanq taivq-ail bhi daol-a nail khul gaq maqkhaiq, tsaol-aq al gaq nail geeqlaoq teevq thal-iq maq peivq-ail nia ail dai, ngal nuljuq bhai maldil dai, ge nail ngaol” dai, Yeiqsul ge bhiq-a nail ngaol.
MAT.11.1	Yeiqsul aivq nail yaqlaol tsel-nvq gaq bhai cavq bhiq cov bhiq gaq-u phao, aqjail bhai jiav nail meenq juq bhai, cavq bhiq cov bhiq khi daoq cavq cavq ail nail haqbhoil a bhai nee dov ail-a nail ngaol.
MAT.11.2	Khali nl thail hal thailthaiq nail ganl juq bhai, thaonq bhai aol nail ulcuvq saol bhiq nail Yaolhaq ya gaiq-u phao, aivq nail yaqlaol juq bhai Khali jaol nail bha khoel gai-aivq-a nail ngaol. 
MAT.11.3	Aqyu juq neq Yeiqsul bhai: “Lee naol dai, ge nail gaq naol ngaol laiq. Maq ngel haq neq, nvjuq yaoq gaq yaoq bhai ya noeqthunq-ai haq nail laiq” dai, naldaiq bhiq-a nail ngaol.
MAT.11.4	Yeiqsul aqyu juq bhai ge bhiq-a nail: “Nuljuq-i mail khal ya gaiq khal ya moel thailthaiq nail juq, Yaolhaq bhai ge bhiq ail yaoq. 
MAT.11.5	Maivpeivq juq maivneev moel nia lal-a nail ngaol. Aqkhil khil khoi juq tsao nia lal-a nail ngaol. Niaoqbhaoq daol nail juq meeq lal haol lal-a nail ngaol. Naqthaoq juq gaiq nia lal-a nail ngaol. Sil-a nail juq gaoq doevq kovq lal-a nail ngaol. Haq nail aoq nail juq neq, lavqkhiq tsail nail geeqlaoq daoq ya gaiq-a nail ngaol. 
MAT.11.6	Ngal bhaqda nee neema maq cov nail gaq neq, geeqlaoq eeq nail ngaol” dai, ge bhiq-a nail ngaol.
MAT.11.7	Yaolhaq-i mail khoel-ai leevq-a nail juq kovq ail jel-u phao, Yeiqsul Yaolhaq nail ganl, tsaol-aq munl munl ma juq bhai ge bhiq-a nail: “Nuljuq khul bhai heldaiq ail nail dai khi mail, haqtsoiq haqyal bhai ail-a nail-aiq. Lilmoel bhoe nail ngel-i mail, dao thailthaiq nail lunl aqkhaoq bhai heldaiq ail-a nail laiq. 
MAT.11.8	Maq ngel haq neq, khul bhai heldaiq ail-a nail-aiq. Mao-ail meeq nail aqgaq aqdoi doi-nq thaq nail gaq bhai heldaiq ail-a nail laiq. Maq ngel. Mao-ail meeq nail aqgaq aqdoi doi-nq thaq nail gaq neq, heeqphaq nail jaol duq bhai jaol nail ngaol. 
MAT.11.9	Maq ngel haq neq, khul bhai heldaiq ail-a nail-aiq. Miqyail nail haqbhoil gedan nail gaq bhai laiq. Ngel naol. Miqyail nail haqbhoil gedan nail gaq bhai heldaiq ail-a nail ngaol. Aivq neq, Miqyail nail haqbhoil gedan nail juq nee maqtsil eeq jaiq nail gaq ngaol dai, ngal nuljuq bhai ge lavq bhel.
MAT.11.10	‘Naoq nail iqmoeq nee
MAT.11.10	naoq nail haqbhoil
MAT.11.10	gailkhaol bhi lav
MAT.11.10	daol-ail nail dai khi,
MAT.11.10	ngaq nail gaqkhoel
MAT.11.10	naoq nail iqmoeq nee mail
MAT.11.10	ngal khoel gai-aivq naol’ dai,
MAT.11.10	Jalliq lavqkhoel bhai gevq-ai thaq nail al gaq neq, Yaolhaq bhai ge nail ngaol.
MAT.11.11	Ngal nuljuq bhai maldil dai, ge lavq bhel. Yaqmai-aq nail ovqmav lavqkhoel nee khal doevq lee-a nail tsaol-aq juq nail lavqkhoel ulcuvq saol bhiq nail Yaolhaq nee maqtsil eeq nail gaq teevq gaq iqsanl maq jaol-ail. Thailhai ngaol-aoq, Nqtavq Milkhaoq nail lavqkhoel nil jaiq nail gaq neq, aivq nee maqtsil eeq jaiq nail ngaol. 
MAT.11.12	Ulcuvq saol bhiq nail Yaolhaq dov lee-a nail yanq nee mail yanqgaol kev dai, Nqtavq Milkhaoq neq, aqdoil nl bhiq-a nail mee nia phaq bhai daq jel lavq-a nail ngaol. Haqeiv nail tsaol-aq juq milkhaoq al khaoq bhai genl dev gaq nail dai khi, laijai nail ngaol. 
MAT.11.13	Khul khi mail dai ngal-aq neq, Miqyail nail haqbhoil gedan nail juq iqsanl maqkhaiq, Molseiq nail aoldaoq kovqdaoq lavqkhoel bhai maqkhaiq, Yaolhaq nail yeel bhai kev dai, Nqtavq Milkhaoq nail ganl ge khal thail khal leevq-a nail ngaol. 
MAT.11.14	Nuljuq naldaiq movq haq neq, lee naol dai, ge-ai thaq nail Eillilya neq, Yaolhaq ngaol. 
MAT.11.15	Naqkhaol khal covq nail tsaol-aq juq naldaiq yaoq.
MAT.11.16	Niil yeel khe tsaol-aq juq neq, khul phaq nee tsiq ceiv daiq heeq meeq. Aqyu juq neq, julgu leivkeiv bhai aoltavq tavq nail yaqnoil juq, teevq gaq nee teevq gaq gul tsaoq pheeljaq nail khe-ai, dul nail ngaol. 
MAT.11.17	‘Nuljuq nail haqbhoil nvjuq laiqgaiq jiiv khi ngaol-aoq, nuljuq bhoeloe maq nioi-ail. Nvjuq nioilkhaoq khaoq khi ngaol-aoq, nuljuq maq nioil-ail’ dai, yaqnoil juq gul tsaoq pheeljaq nail ngaol. 
MAT.11.18	Khul khi mail dai ngal neq, Yaolhaq lee-u phao, aoq maq jaq nail nee ovqtavq, aqheeq tsilju nail ullul maq daol nail ngel-i mail, ‘Aivq neq, neivq aol nail tsaol-aq niil’ dai, nuljuq ge nail ngaol. 
MAT.11.19	Tsaol-aq nail Yaqyov lee-u phao neq, jaq nail daol nail ngel-i mail, ‘Tsaol-aq niil gaq neq, al jaiq jaq jel nail tsaol-aq, aqheeq tsilju nail ullul al jaiq-ail daol jel nail tsaol-aq, khaon tavq nail tsaol-aq khi mail oeqbal yaq juq nee mail aqtsaoq tsaoq nail tsaol-aq niil’ dai, nuljuq ge nail ngaol. Thailhai ngaol-aoq, Miqyail nail neenoeq neekha neq, tsaq nail daol nail ngaol dai, aivq nail ganl bhaqda nee yu ya heeq ya moel nail ngaol” dai, Yeiqsul aqyu juq bhai ge bhiq-a nail ngaol.
MAT.11.20	Aq-u phao, aivq-i mail bhaqaoq eeq deedee nail ganl nl daiq bhiq-a nail meenq juq, yovqgavq nail oeqbal yovqgavq maq noeq pov nail ngel-i mail, Yeiqsul aqyu juq bhai niailhai khaq bhiq-a nail ngaol: 
MAT.11.21	“Khaollaqseiq meenq bhai jaol nail tsaol-aq juq-ol, nuljuq geeqlaoq aqdoil ya nail ngaol. Bheiqjeildaq meenq bhai jaol nail tsaol-aq juq-ol, nuljuq iqsanl geeqlaoq aqdoil ya nail ngaol. Khul khi mail dai ngal-aq neq, nuljuq nail lavqkhoel bhai nl-a hal-a nail, bhaqaoq eeq deedee nail juq, Dullu meenq khi mail Sildoq meenq lavqkhoel bhai nl-a nail kheel nul neq, aqyu juq aq-u nee mail daqiq doi khi, civqbhaol bhai jaoldeel khi civqbhaol laltsal haiq dav haiq dav-ail, oeqbal noeq pov nail ngaol. 
MAT.11.22	Ngal nuljuq bhai ge lavq bhel. Yalkhaq dal-u n-gaol, nuljuq Dullu meenq khi mail Sildoq meenq nee maqtsil ya daq nail ngaol. 
MAT.11.23	Gaqbheiqneiqoq meenq bhai jaol nail tsaol-aq juq-ol, Miqyail nuljuq bhai nqtavq bha tsiqdav kev lavq naol dai, noeq nail laiq. Maq ngel-ail. Nuljuq bhai sil nail milkhaoq nail daoqthaoq bha liv bhoel lavq nail ngaol. Khul khi mail dai ngal-aq neq, nuljuq nail lavqkhoel bhai nl-a hal-a nail bhaqaoq eeq deedee nail juq Saoldoq meenq lavqkhoel bhai nl-a nail kheel nul neq, meenq al meenq yanqgaol kev dai maq cov-ail dai, jiav nail ngaol. 
MAT.11.24	Ngal nuljuq bhai maldil dai, ge lavq bhel. Yalkhaq dal-u n-gaol, nuljuq Saoldoq meenq nee maqtsil ya daq nail ngaol” dai, ge bhiq-a nail ngaol.
MAT.11.25	Aq-u phao, Yeiqsul ge nail: “Nqtavq khi mail miltsaq bhai uvthaiq nail Aqbhu-ol. Neenoeq neekha aol nail tsaol-aq khi aqgeel geel nail tsaol-aq bhai naol ganl niil juq oil tsail-ai thaq khi, yaqnoil khe-ai neema thaq nia nail juq bhai phaodaiq bhiq-a nail ngel-i mail, ngal naoq bhai tsiqeeq naol. 
MAT.11.26	Aqbhu-ol, alhai pevq lal-a nail bhai naol neema tsaq nail ngaol. 
MAT.11.27	Yaoq phaq yaoq-ao nee ngaq nail Aqbhu ngaq bhai av gil lavq-a nail ngaol. Aqbhu Miqyail maq ngel nail neq, Yaqyov bhai, teevq gaq iqsanl maq heeq nia-ail. Yaqyov khi mail Yaqyov-i mail phaodaiq bhiq movq nail tsaol-aq maq ngel nail neq, Aqbhu Miqyail bhai, teevq gaq iqsanl maq heeq nia-ail” dai, ge bhiq-a nail ngaol.
MAT.11.28	Yeiqsul gaoq ge nail: “Yalkav aqliq phi khi gaq doil doil nail tsaol-aq iqsanl mail ngal jaol nail bha lal yaoq. Ngal nuljuq bhai gaqnaq bhi naq naol. 
MAT.11.29	Ngaq nail kavbavq bavq khi ngaq bhai saol oil yaoq. Ngal neq, neema thaqtheq nail lavqkhoel neenuq neebeiv aol khi, nuljuq bhai neesal bhi ya naol. 
MAT.11.30	Khul khi mail dai ngal-aq neq, ngaq nail kavbavq neq, bavq meeq khi, ngaq nail yalkav iqsanl aqphai ngaol” dai, ge bhiq-a nail ngaol.
MAT.12.1	Aq-u phao, Yeiqsul jaol n n-gaol gov gov yal bhai ail pav-a nail ngaol. Aivq nail yaqlaol juq aoq moevq lal bhiq khi, gov gov nail cev
MAT.12.2	Phaqliqsail juq al bhai ya moel-u phao, “Heldaiq, jaol n n-gaol maq nl khaoq nail phaq naoq nail yaqlaol juq nl thailthaiq-il thoq” dai, Yeiqsul bhai ge bhiq-a nail ngaol.
MAT.12.3	Yeiqsul ge kovq bhiq-a nail: “Daqbhil khi mail aivq nail aqtsaoq juq aoq moevq lal-u phao, khalhai khi-a nail bhai, nuljuq maq ge daiq haq-al laiq. 
MAT.12.4	Aivq Miqyail nail ilkhaol bhai aol lai khi, Philma Philyaq juq maq ngel nail neq, teevq gaq iqsanl maq jaq khaoq nail Miqyail bhai laol bhiq-ai thaq nail khaqmul oil jaq khi, aivq nail aqtsaoq juq bhai iqsanl bhi jaq-a nail ngaol. 
MAT.12.5	Al ovqtavq, Philma juq jaol n n-gaol uqhuq thaoq nail ilkhaol il ma lavqkhoel bhai ganl nl khi jaol n nail aol nl laiq khi ngaol-aoq, aqyu juq nail kovtavq bhai oeqbal maq kev lee-a nail bhai, aoldaoq kovqdaoq lavqkhoel bhai maq ge daiq haq-al laiq. 
MAT.12.6	Ngal nuljuq bhai maldil dai, ge lavq bhel. Uqhuq thaoq nail ilkhaol il ma nee maqtsil eeq nail gaq, niai jaol nail ngaol. 
MAT.12.7	‘Ngal laol bhiq nail phaq bhai oil movq nail maq ngel. Ngal gaoqhaq gaiq-a nail phaq bhai oil movq nail ngaol’ dai, gevq-ai thaq nail daoq al daoq bhai nuljuq heeq nia lao-aol kheel nul neq, oeqbal maq aol nail tsaol-aq bhai, nuljuq oeqbal maq thaq-ail. 
MAT.12.8	Khul khi mail dai ngal-aq, Tsaol-aq nail Yaqyov neq, jaol n n-gaol bhai iqsanl uvthaiq nail Heeqphaq ngaol” dai, ge bhiq-a nail ngaol.
MAT.12.9	Yeiqsul a bhai nee dov ail khi, al nail aqjail bhai jiav nail Yuldav nail tsaol-aq nail uqhuq thaoq nail ilkhaol bhai aol lai-a nail ngaol. 
MAT.12.10	A bhai aqlavq teevq phao sil thaq nail teevq gaq jaol nail ngaol. Phaqliqsail juq Yeiqsul nail kovtavq bhai oeqbal thaq movq-ai bhiq-a nail ngel-i mail, “Jaol n n-gaol yu nail nalgoel bhai lav meeq bhiq nail tsaq naol laiq” dai, Yeiqsul bhai naldaiq bhiq-a nail ngaol.
MAT.12.11	Yeiqsul aqyu juq bhai ge kovq bhiq-a nail: “Nuljuq nail lavqkhoel bhai tsaol-aq teevq gaq ganav aivq yaol teevq maol jaol n n-gaol khaqduq bhai ga bhoel-ail haq neq, maq nieivq dov bhiq nail khaq sil gaq jaol nail-aiq. 
MAT.12.12	Tsaol-aq neq, yaol nee maqtsil phoiq jaiq nail maq ngel-ail laiq. Alheel ngel-i mail, jaol n n-gaol aqmeeq phaq nl nail neq, nl khaoq naol” dai, ge bhiq-a nail ngaol.
MAT.12.13	A bhai nee ngal-aq, Yeiqsul tsaol-aq al gaq bhai, “Naoq nail aqlavq gaoltsaoq yaoq” dai, ge bhiq-a nail ngaol. Tsaol-aq al gaq gaoltsaoq-u phao, aqlavq yaoq phao yaoq khe-ai, meeq lal-a nail ngaol. 
MAT.12.14	Aq-u phao, Phaqliqsail juq uqhuq thaoq nail ilkhaol nee dov ail khi, khalhai khi Yeiqsul bhai ya heivq heeq dai, maoqbhaoq nl pheeljaq ail-a nail ngaol.
MAT.12.15	Phaqliqsail juq aivq bhai heivq nail dai, maoqbhaoq nl nail ganl bhai Yeiqsul heeq nia-u phao, jaol duq al dao nee dov ail-a nail ngaol. Tsaol-aq maodai aivq nail haoqnao tsaothel-aivq khi, Yeiqsul aqyu juq iqsanl nail nalgoel bhai bhi meeq lai-a nail ngaol. 
MAT.12.16	Thailhai ngaol-aoq, “Ngaq nail ganl yu bhai thaq ge bhiq dei-eiq” dai, Yeiqsul aqyu juq bhai daoq bivq-a nail ngaol. 
MAT.12.17	Ganl niil neq, Miqyail nail haqbhoil gedan nail Ilsaqyal-i mail ge-ai thaq nail daoq bhi bhee lal-a nail ngaol. Aivq niailhai ge-ai thaq nail ngaol:
MAT.12.18	“Miqyail ge nail:
MAT.12.18	‘Ngaq-i mail
MAT.12.18	tsel dov-ai thaq nail
MAT.12.18	yaqkav bhai heldaiq yaoq.
MAT.12.18	Ngal aivq bhai
MAT.12.18	neekhaol sil khi gaiq-a
MAT.12.18	deedee nail ngaol.
MAT.12.18	Ngal ngaq nail Aqhaqlal
MAT.12.18	aivq nee bhi jaol lee khi,
MAT.12.18	tsaq nail daol nail
MAT.12.18	tsaol-aq khalhai khi
MAT.12.18	pevq lal nail ganl
MAT.12.18	jeq-e jaq-a iqsanl bhai,
MAT.12.18	aivq ge daiq
MAT.12.18	bhiq nail ngaol.
MAT.12.19	Aivq neq,
MAT.12.19	khaq pheeljaq nail
MAT.12.19	phaq maqkhaiq,
MAT.12.19	gul gul-ail ge nail
MAT.12.19	phaq maqkhaiq,
MAT.12.19	maq nl-ail.
MAT.12.19	Gailphail lail ma bhai
MAT.12.19	aivq aqthel gul khi
MAT.12.19	ge nail daoq bhai
MAT.12.19	teevq gaq iqsanl
MAT.12.19	maq ya gaiq daiq-ail.
MAT.12.20	Tsaq nail daol nail phaq
MAT.12.20	maq gaq lai-u kev dai,
MAT.12.20	maq khoi ceiv-ail dai,
MAT.12.20	ga tseq nail
MAT.12.20	lunl aqkhaoq bhai
MAT.12.20	aivq maq ngaoq
MAT.12.20	khoi bhiq-ail.
MAT.12.20	Miqkhoiq taivq-ail
MAT.12.20	doi thailthaiq nail
MAT.12.20	phalmanq bhai
MAT.12.20	aivq maq lav miv-ail.
MAT.12.21	Jeq-e jaq-a iqsanl mail
MAT.12.21	aivq bhai noeqthunq
MAT.12.21	deedee nail ngaol’ dai,
MAT.12.21	ge-ai thaq ngaol” dai,
MAT.12.21	ge bhiq-a nail ngaol.
MAT.12.22	Aq-u phao, neivq aol lai-a nail ngel-i mail, daoq maq ge nia dai, maivpeivq peivq ail-a nail teevq gaq bhai, yu Yeiqsul jaol nail bha hel lavq-a nail ngaol. Yeiqsul tsaol-aq al gaq bhai lav meeq bhiq-u phao, daoq ge nia lal khi maivneev moel nia lal-a nail ngaol. 
MAT.12.23	Alhai pevq lal-a nail bhai, tsaol-aq iqsanl mail noeq-u maq dov dai pevq-ail khi, “Tsaol-aq niil gaq neq, Daqbhil nail Yaqyov ngel lao thaq nail meeq” dai, aqyu juq nail gaiqlaq bhai ge nail ngaol.
MAT.12.24	Thailhai ngaol-aoq, Phaqliqsail juq ya gaiq-u phao, “Aivq neq, neivq heeqphaq Bheiqsaqbhullav nail bhaqaoq bhai juq juq-ail, neivq bhai the dov nail niil” dai, ge nail ngaol. 
MAT.12.25	Yeiqsul aqyu juq nail neenoeq bhai heeq nia nail ngel-i mail, niailhai ge bhiq-a nail ngaol: “Milkhaoq khul khaoq maqkhaiq, yovqgavq nail gaiqlaq bhai munl bhoilpav khi, maq tsaq maq jil lai haq neq, luq-ail seil-ail nail ngaol. Meenq maqkhaiq, ildaoq maqkhaiq, yovqgavq nail gaiqlaq bhai munl bhoilpav khi, maq tsaq maq jil lai haq neq, maodai maq ivq-ail. 
MAT.12.26	Alhai dul dai, neivq Saqdaq neq, aivq uvthaiq nail neivq juq bhai the dov haq neq, aivq bhai aivq lav pav nail ngaol. Alhai nl haq neq, aivq uvthaiq nail milkhaoq khalhai khi ivq nia nail-aiq. 
MAT.12.27	Ngal Bheiqsaqbhullav nail bhaqaoq bhai juq juq-ail, neivq bhai the dov nail ngel haq neq, nuljuq nail tsaol-aq juq khaq sil gaq nail bhaqaoq bhai juq juq-ail, neivq bhai the dov nail-aiq. Alheel ngel-i mail, nuljuq ge nail maq tsaq-ail dai, aqyu juq yalkhaq dal lal nail ngaol. 
MAT.12.28	Thailhai ngaol-aoq, ngal Miqyail nail Aqhaqlal nail bhaqaoq bhai juq juq-ail, neivq bhai the dov nail ngel haq neq, Miqyail Milkhaoq nuljuq jaol nail bha kev lee-aoq nail ngaol.
MAT.12.29	Gaq mao-ail kav nail gaq bhai iqmoeq maq pheethaiq haq neq, teevq gaq iqsanl aivq nail ilkhaol bhai aol lai khi, aivq nail yalkav maq oil lai nia-ail. Gaq mao-ail kav nail al gaq bhai iqmoeq pheethaiq haq neq, aivq nail ilkhaol bhai aol lai khi, aivq nail yalkav oil lai kivq nail ngaol.
MAT.12.30	Ngal jaol nail phao maq jaol nail tsaol-aq neq, ngaq bhai neejiav jiav nail phao jaol nail ngaol. Ngaq-ai nee maq gov jil nail tsaol-aq neq, gov ha nail tsaol-aq ngaol. 
MAT.12.31	Alheel ngel-i mail, ngal nuljuq bhai maldil dai, ge lavq bhel. Tsaol-aq yaq-i mail nl bheeq-a nail oeqbal iqsanl khi mail, khal ge movq-ail ge-a nail yaoq phaq yaoq-ao nee, Miqyail oeqbal phaiq nia nail ngaol. Thailhai ngaol-aoq, Meeqnail Haolnail Aqhaqlal bhai khal ge movq-ail ge nail phaq bhai oeqbal maq phaiq lavq-ail. 
MAT.12.32	Tsaol-aq nail Yaqyov bhai khal ge movq-ail ge nail khul gaq nail oeqbal bhai maqkhaiq, phaiq bhiq nail ngaol. Thailhai ngaol-aoq, Meeqnail Haolnail Aqhaqlal bhai khal ge movq-ail ge nail khul gaq nail oeqbal bhai maqkhaiq, yeel niil yeel nail lavqkhoel bhai iqsanl, yaqhao khe yeel nail lavqkhoel bhai iqsanl, maq phaiq bhiq-ail” dai, ge bhiq-a nail ngaol.
MAT.12.33	Yeiqsul gaoq ge nail: “Aqbhaol aqmeeq ngel haq neq, aqheeq iqsanl aqmeeq ngaol. Aqbhaol maq meeq haq neq, aqheeq iqsanl maq meeq-ail. Alheel ngel-i mail, aqheeq bhai heldaiq haq neq, aqbhaol bhai heeq lal nail ngaol. 
MAT.12.34	Mao-ail haqeiv nail eellel khe-ai dul nail yaq juq-ol, nuljuq haqeiv nail tsaol-aq ngel-i mail, daoq aqmeeq khalhai khi ge nia heeq. Khul khi mail dai ngal-aq, neema lavqkhoel bhai teevq bhee aol nail khe-ai, moeqthaoq ge dol lavq nail ngaol. 
MAT.12.35	Tsaol-aq aqmeeq neq, yovqgavq nail aqmeeq phaq oil bhoel nail aqduq nee mail, aqmeeq phaq oil dol lavq nail ngaol. Haqeiv nail tsaol-aq neq, yovqgavq nail haqeiv nail phaq oil bhoel nail aqduq nee mail haqeiv nail phaq oil dol lavq nail ngaol. 
MAT.12.36	Ngal nuljuq bhai ge lavq bhel. Tsaol-aq yaoq gaq yaoq-ao nee, yovqgavq-i mail ganl maq tsoiq nail daoq khal ge-ai thaq nail khe-ai, yalkhaq dal-u n-gaol Miqyail bhai ya ge daiq bhiq nail ngaol. 
MAT.12.37	Khul khi mail dai ngal-aq, naol oeqbal aol nail laiq, maq aol nail laiq dai neq, naoq nail daoq bhai heldaiq khi yalkhaq dal nail ngaol” dai, ge bhiq-a nail ngaol.
MAT.12.38	Aq-u phao, aoldaoq kovqdaoq cavq nail cov nail juq khi mail Phaqliqsail teevq pav ganav juq, “Saqlaq-ol, bhi heeq bhi moel nail phaq nvjuq bhai nl daiq lavq-ai thoq” dai, Yeiqsul bhai ge bhiq-a nail ngaol.
MAT.12.39	Yeiqsul aqyu juq bhai ge bhiq-a nail: “Mao-ail haqeiv nail bheeq nail leel nail yeel niil yeel khe tsaol-aq neq, bhi heeq bhi moel nail phaq hal nail ngaol. Thailhai ngaol-aoq, Miqyail nail haqbhoil gedan nail Yaolnav nail bhi heeq bhi moel nail phaq maq ngel nail neq, yaoq phaq yaoq ngal nuljuq bhai maq nl daiq bhiq-ail. 
MAT.12.40	Yaolnav delgil maol ma nail ovqmav lavqkhoel bhai hail n hail kivq ya jaol-a nail khe-ai, Tsaol-aq nail Yaqyov iqsanl miltsaq lavqkhoel bhai hail n hail kivq ya jaol nail ngaol. 
MAT.12.41	Yalkhaq dal-u n-gaol, Nilnaqbheiq meenq bhai jaol nail tsaol-aq juq, yeel niil yeel khe tsaol-aq nee mail thul lal khi, yeel niil yeel nail tsaol-aq bhai yalkhaq dal nail ngaol. Khul khi mail dai ngal-aq neq, Yaolnav-i mail daoq cavq daoq cov cov bhiq-a nail ngel-i mail, aqyu juq oeqbal noeq pov-a nail ngaol. Niilniai, Yaolnav nee maqtsil eeq jaiq nail gaq jaol nail ngaol. 
MAT.12.42	Yalkhaq dal-u n-gaol, pul-nvq phao jiav nail milkhaoq khe heeqphaqma niil yeel khe tsaol-aq nee mail thul lal khi, yeel niil yeel nail tsaol-aq bhai yalkhaq dal nail ngaol. Khul khi mail dai ngal-aq neq, neenoeq neekha mao-ail eeq nail heeqphaq Saollavmoq nail daoq naldaiq lal nail dai khi mail, nqjail miljail nee mail aivq lal thaq nail ngaol. Niilniai, Saollavmoq nee maqtsil eeq jaiq nail gaq jaol nail ngaol” dai, ge bhiq-a nail ngaol.
MAT.12.43	Yeiqsul gaoq ge nail: “Neivq aqcavq teevq maol tsaol-aq teevq gaq nail lavqkhoel nee dov ail khi, geelee deldeel jaol duq bhai gaqnaq naq duq halpov ail-u phao, maq halpov moel-al. 
MAT.12.44	Aq-u phao, ‘Ngaq-i mail dov lee-a nail ngaq nail ilkhaol bhai kovq lai naol’ dai, ge khi kovq lai-a nail ngaol. Aivq kovq kev lai-u phao, ilkhaol al il aqmeeq-ai lav sav-ai thaq nail nee ovqtavq, yavphail-ai thaq khi aqnieivq-ail jiav nail bhai ya moel-a nail ngaol. 
MAT.12.45	Aq-u phao, aivq nee maqtsil haqeiv jaiq nail neivq sivq maol bhai khul ail khi, jaol lai-a nail ngaol. Alheel ngel-i mail, tsaol-aq al gaq nail haqbhoil iqmoeq-u nee maqtsil haoqnao khe pov neq, khoeq jaiq nail ngaol. Mao-ail haqeiv nail yeel niil yeel khe tsaol-aq bhai iqsanl alhai pevq lal nail ngaol” dai, ge bhiq-a nail ngaol.
MAT.12.46	Yeiqsul tsaol-aq munl munl ma juq bhai cavq bhiq cov bhiq thailthaiq-u phao, aivq nail aqma khi aivq nail jaqbheq juq aivq bhai daoq ge tsaoq movq nail ngel-i mail, lavq niil phao thulphaol-nvq thaq nail ngaol. 
MAT.12.47	“Naoq nail aqma khi mail naoq nail jaqbheq juq naoq bhai daoq ge tsaoq movq nail ngel-i mail, lavqniil phao thulphaol thailthaiq nail ngaol” dai, tsaol-aq teevq gaq Yeiqsul bhai ge gaiq bhiq lai-a nail ngaol.
MAT.12.48	Aq-u phao, “Ngaq nail aqma khi mail ngaq nail jaqbheq juq neq, khaq sil gaq” dai, aivq bhai ge gaiq lai bhiq-a nail al gaq bhai Yeiqsul naldaiq bhiq-a nail ngaol. 
MAT.12.49	A bhai nee ngal-aq, aivq aivq nail yaqlaol juq bhai lavqnoil tsiqtsoe khi ge nail: “Ngaq nail aqma khi mail ngaq nail jaqbheq juq bhai heldaiq yaoq. 
MAT.12.50	Nqtavq kovtavq bhai jaol nail ngaq nail Aqbhu neema tsaq dai, khal nl nail tsaol-aq ngaq nail aqivq jaqbheq khi ngaq nail aqma ngaol” dai, ge bhiq-a nail ngaol.
MAT.13.1	Aq-u n-gaol, Yeiqsul ilkhaol nee dov ail khi, ngaqkha daolbhaq bhai jaoldeel ail-a nail ngaol. 
MAT.13.2	Aq-u phao, tsaol-aq munl munl ma juq Yeiqsul jaol nail bha maodai jil lal-a nail ngel-i mail, aivq laovq lavqkhoel bhai jaoldeel ail-a nail ngaol. Tsaol-aq munl munl ma juq neq, ngaqkha daolbhaq bhai thulphaol-nvq thaq nail ngaol. 
MAT.13.3	Yeiqsul daoqma uqhuq daoq nee mail ganl mee nia phaq aqyu juq bhai cavq bhiq cov bhiq-a nail ngaol.
MAT.13.3	Aivq ge nail: “Aq-u phao, aqiq haiq nail teevq gaq jaol laoq thaq nail ngaol. Teevq n kev lee-u phao, aivq aqiq haiq ail-a nail ngaol. 
MAT.13.4	Aivq haiq-u phao, aqiq teevq pav ganav juq neq, gailkhaol kovtavq bhai ga ail-a nail ngel-i mail, keivq-avq lee khi aqiq al juq bhai gov jaq gil-a nail ngaol. 
MAT.13.5	Aqiq teevq pav ganav juq neq, miltsaq bhaq nail lovmav lovyal bhai ga ail-a nail ngaol. Miltsaq aqbhaq ngel-i mail, lavqtsail mail aqjiiv jiiv dol lavq-a nail ngaol. 
MAT.13.6	Thailhai ngaol-aoq, daoqtsail maq kha navq ail-a nail ngel-i mail, nlma dov lal-u phao, nltsal mailma-ail kav nail bhaqda nee khuq-ail kov ail-a nail ngaol. 
MAT.13.7	Aqiq teevq pav ganav juq neq, aqgoe goeyal bhai ga ail-a nail ngaol. Aqgoe jiavbuv eeq lal khi, aqjiiv al bhai uvthaiq-ai thaq nail ngaol. 
MAT.13.8	Thailhai ngaol-aoq, aqiq teevq pav ganav juq neq, miltsaq mil meeq bhai ga ail khi aqheeq heeq lee-a nail ngaol. Teevq pav ganav juq neq, teevq yal bhoil, teevq pav ganav juq neq, kovq tsel bhoil, teevq pav ganav juq neq, hail tsel bhoil dai, heeq lee-a nail ngaol. 
MAT.13.9	Naqkhaol khal covq nail tsaol-aq naldaiq yaoq” dai, ge bhiq-a nail ngaol.
MAT.13.10	A bhai nee ngal-aq, yaqlaol juq Yeiqsul jaol nail bha lal khi, “Naol khul khi mail tsaol-aq al juq bhai daoqma uqhuq daoq yuq yuq-ail cavq bhiq cov bhiq nail-aiq” dai, naldaiq bhiq-a nail ngaol. 
MAT.13.11	Yeiqsul ge kovq bhiq-a nail: “Nqtavq Milkhaoq nail ganl oiltsail-ai thaq nail juq bhai nuljuq heeq nia lal-aoq nail ngaol. Thailhai ngaol-aoq, aqyu juq neq, maq heeq nia lal haq-al. 
MAT.13.12	Khul khi mail dai ngal-aq neq, jiav nail tsaol-aq bhai gaoq bivq laoq khi, gaoq jiav jaiq lal nail ngaol. Maq jiav nail tsaol-aq bhai neq, aqyu juq-i mail khal jiav nail juq bhai, oil dov gil nail ngaol. 
MAT.13.13	Alheel ngel-i mail, aqyu juq heldaiq khi ngaol-aoq, maq heldaiq moel nia, naldaiq khi ngaol-aoq, maq gaiq nia nail nee ovqtavq, maq gov heeq nia nail ngel-i mail, ngal aqyu juq bhai daoqma uqhuq daoq yuq yuq-ail, cavq bhiq cov bhiq nail ngaol.
MAT.13.14	Miqyail nail haqbhoil gedan nail Ilsaqyal-i mail ge-ai thaq nail daoq, aqyu juq nail lavqkhoel bhai bhee lal-a nail ngaol.
MAT.13.14	Aivq ge nail:
MAT.13.14	‘Nuljuq ya gaiq
MAT.13.14	khi ngaol-aoq,
MAT.13.14	maq gov heeq nia-ail.
MAT.13.14	Ya moel khi ngaol-aoq,
MAT.13.14	maq heeq nia-ail.
MAT.13.15	Khul khi mail
MAT.13.15	dai ngal-aq,
MAT.13.15	tsaol-aq niil jeq-e
MAT.13.15	niil jaq-a neq,
MAT.13.15	neema aqgaol gaol
MAT.13.15	lal-a nail ngaol.
MAT.13.15	Aqyu juq maq
MAT.13.15	naldaiq movq-ail.
MAT.13.15	Maivneev iqsanl
MAT.13.15	maiv khul-ai
MAT.13.15	thaq nail ngaol.
MAT.13.15	Alhai maq ngel-ail
MAT.13.15	nul neq, aqyu juq
MAT.13.15	ngal jaol nail bha
MAT.13.15	kovq lal nail ngaol.
MAT.13.15	Ngal aqyu juq bhai
MAT.13.15	bhi meeq lai nail ngaol.
MAT.13.15	Aq-u phao,
MAT.13.15	aqyu juq maivneev
MAT.13.15	moel nia lal khi,
MAT.13.15	naqkhaol gaiq nia
MAT.13.15	lal nail ngaol.
MAT.13.15	Neema lavqkhoel
MAT.13.15	bhai iqsanl,
MAT.13.15	noeq heeq nia
MAT.13.15	lal nail ngaol’ dai,
MAT.13.15	ge-ai thaq nail ngaol.
MAT.13.16	Thailhai ngaol-aoq nuljuq neq, maivneev moel nia khi, naqkhaol gaiq nia nail ngel-i mail, geeqlaoq eeq nail ngaol. 
MAT.13.17	Ngal nuljuq bhai maldil dai, ge lavq bhel. Nuljuq-i mail ya moel-a nail juq, Miqyail nail haqbhoil gedan nail juq khi mail aq-u khe Miqyail nail tsaol-aq maodai moel movq deedee khi ngaol-aoq, maq ya moel-al. Nuljuq-i mail ya gaiq-a nail phaq gaiq movq deedee khi ngaol-aoq, maq ya gaiq-al” dai, ge bhiq-a nail ngaol.
MAT.13.18	Yeiqsul gaoq ge nail: “Aqiq haiq nail ganl daoqma uqhuq daoq nail daoqceevq bhai naldaiq yaoq. 
MAT.13.19	Gailkhaol kovtavq bhai ga-ai thaq nail aqiq dai ge nail neq, tsaol-aq teevq gaq Miqyail Milkhaoq nail ganl ya gaiq khi maq gov heeq nia haq neq, haqeiv nail gaq lal khi aivq nail neema lavqkhoel bhai haiq-ai thaq nail aqiq bhai gov ha gil nail bhai ge movq nail ngaol. 
MAT.13.20	Lovmav lovyal bhai ga ail-a nail aqiq dai, ge nail neq, Miqyail nail daoq ya gaiq-u phao, teevq pov taivq-ail lavqkhiq tsail nail lavqkhoel nee hav bhoel-a nail tsaol-aq bhai ge movq nail ngaol. 
MAT.13.21	Thailhai ngaol-aoq, daoqtsail maq kha ivq ail-a nail ngel-i mail, teevq yanq maq ngel nail neq, maq doevq nia-ail. Daoq al daoq bhaqda nee, haq nail aoq nail phaq khi mail khoeq nail jiovq nail phaq kev lee-u phao, teevq pov taivq-ail khaonq ha gai-aivq nail ngaol. 
MAT.13.22	Aqgoe goeyal bhai ga ail-a nail aqiq dai ge nail neq, Miqyail nail daoq ya gaiq khi ngaol-aoq, miltsaq kovtavq bhai jaol-u phao, khaoqlaol nail phaq khi mail, phul heel ildaoq maoqgaiq bhai lavqkhiq tsail nail phaq neq, daoq al daoq bhai uvthaiq-ai thaq nail ngel-i mail, aqheeq maq heeq lee nia nail tsaol-aq bhai, ge movq nail ngaol. 
MAT.13.23	Miltsaq mil meeq bhai ga ail-a nail aqiq dai ge nail neq, Miqyail nail daoq ya gaiq-u phao, gov heeq nia nail tsaol-aq bhai ge nail ngaol. Alheel nail tsaol-aq neq, aqheeq maldil heeq lee nail ngaol. Teevq pav ganav juq neq, teevq yal bhoil, teevq pav ganav juq neq, kovq tsel bhoil, teevq pav ganav juq neq, hail tsel bhoil dai, heeq lee nail ngaol” dai, ge bhiq-a nail ngaol.
MAT.13.24	Yeiqsul aqyu juq bhai daoqma uqhuq daoq yaoq daoq yaoq nee mail Nqtavq Milkhaoq nail ganl niailhai gaoq cavq gaoq cov bhiq-a nail ngaol: “Aq-u phao, tsaol-aq teevq gaq aivq nail gov gov yal bhai gov gov iq aqmeeq haiq-ai thaq nail ngaol. 
MAT.13.25	Thailhai ngaol-aoq, tsaol-aq iqthaiq nail yanq bhai aivq bhai neejiav jiav nail gaq lal khi, gov haiq-ai thaq nail bhai hubhil haiq khoiq-ail ceevq khi kovq-ai thaq nail ngaol. 
MAT.13.26	Gov meeq lal khi gov bhoiq gov dov dov lal-u phao, hubhil iqsanl doevq lal thaq nail bhai ya moel-a nail ngaol.
MAT.13.27	Aq-u phao, ilheel gaq nail yaqkav juq ilheel gaq bhai niailhai ge bhiq lai-a nail ngaol: ‘Naoq nail gov gov yal bhai aqiq aqmeeq haiq-a nail maq ngel laiq. Khul khi mail hubhil doevq lal-a nail-aiq’ dai, naldaiq bhiq-a nail ngaol.
MAT.13.28	‘Ngaq bhai neejiav jiav nail gaq-i mail haiq khoiq lal thaq nail niil’ dai, ilheel gaq ge kovq bhiq-a nail ngaol. ‘Nvjuq bhai hubhil al juq bhai bhi gaol ha-ail movq-ail laiq’ dai, yaqkav al juq gaoq naldaiq bhiq-a nail ngaol.
MAT.13.29	Thailhai ngaol-aoq, aivq ge bhiq-a nail: ‘Alhai thaq khi-ail. Nuljuq hubhil gaol ha-u phao, gov iqsanl gaol ha nail bhao nail ngaol. 
MAT.13.30	Gov gaiq nail yanq kev lal-u phao kev dai, nvq phaq nvq phaq-ail bhi eeq lal yaoq. Gov gaiq nail yanq kev lal haq neq, hubhil bhai iqmoeq gaiq khi miqjaq bhai bavq poiv kivq dai, aqjeeq jeeq thaq-ai yaoq. Gov bhai neq, ngaq nail govjil bhai phi bhoel thaq-ai yaoq dai, gov gaiq nail juq bhai ge bhiq naol’ dai, ilheel gaq ge nail ngaol” dai, Yeiqsul aqyu juq bhai ge bhiq-a nail ngaol.
MAT.13.31	Yeiqsul aqyu juq bhai daoqma uqhuq daoq yaoq daoq yaoq nee gaoq cavq gaoq cov bhiq-a nail: “Nqtavq Milkhaoq neq, tsaol-aq teevq gaq aivq nail yalgaol bhai haiq-ai thaq nail gaoqpavq aqneev khe-ai, dul nail ngaol. 
MAT.13.32	Gaoqpavq aqneev al neq, aqneev iqsanl nee maqtsil nil khi ngaol-aoq, eeq lal-u phao, heeqlaoq gaoqjal iqsanl nee maqtsil eeq lal khi, aqbhaol bhaol ma ma lal nail ngaol. Alheel ngel-i mail, nqtavq phao bhail nail keivq-avq juq lavqmeiv bhai deivq lee khi aqkheel kheel lee nail ngaol” dai, ge bhiq-a nail ngaol.
MAT.13.33	Yeiqsul aqyu juq bhai daoqma uqhuq daoq yaoq daoq yaoq nee gaoq cavq gaoq cov bhiq-a nail: “Nqtavq Milkhaoq neq, deqtsiq khe-ai dul nail ngaol. Yaqmai-aq teevq gaq deqtsiq oil khi, khaqmul lav sav nail tsoelthoel hail deel bhai oil kheq khi mail, iqsanl bhai bhi bhaonq lal nail ngaol” dai, ge bhiq-a nail ngaol.
MAT.13.34	Ganl al juq iqsanl mail, Yeiqsul daoqma uqhuq daoq yuq yuq-ail tsaol-aq munl munl ma juq bhai cavq bhiq cov bhiq-a nail ngaol. Daoqma uqhuq daoq nee maq ngel nail neq, aivq aqyu juq bhai maq cavq maq cov bhiq-al. 
MAT.13.35	Aivq alhai cavq bhiq cov bhiq-a nail neq, Miqyail nail haqbhoil gedan nail gaq-i mail ge-ai thaq nail daoq bhi bhee lal-a nail ngaol. Daoq al daoq neq,
MAT.13.35	“Ngal moeqthaoq
MAT.13.35	gaolpav khi,
MAT.13.35	daoqma uqhuq daoq
MAT.13.35	ge daiq bhiq naol.
MAT.13.35	Miltsaq maq
MAT.13.35	teivq-u nee mail,
MAT.13.35	oil tsail-ai
MAT.13.35	thaq nail phaq
MAT.13.35	ngal phaodaiq
MAT.13.35	bhiq naol” dai,
MAT.13.35	ge nail ngaol.
MAT.13.36	A bhai nee ngal-aq, Yeiqsul tsaol-aq munl munl ma jaol nail nee dov ail khi ilkhaol bha aol lai-a nail ngaol. Aq-u phao, aivq nail yaqlaol juq aivq jaol nail bha lal khi, “Gov gov yal bhai haiq khoiq-a nail hubhil nail ganl daoqma uqhuq daoq nail daoqceevq ge lavq-o” dai, ge bhiq-a nail ngaol.
MAT.13.37	Yeiqsul ge nail: “Gov gov iq aqmeeq haiq-a nail gaq neq, Tsaol-aq nail Yaqyov bhai ge nail ngaol. 
MAT.13.38	Gov gov yal neq, miltsaq niil heeq ngaol. Gov gov iq aqmeeq neq, Miqyail Milkhaoq lavqkhoel bhai jaol nail tsaol-aq juq bhai ge nail ngaol. Hubhil neq, haqeiv nail gaq nail kov-uvq bhai jaol nail tsaol-aq juq bhai ge nail ngaol. 
MAT.13.39	Hubhil haiq khoiq-a nail neejiav jiav nail al gaq neq, neivq heeqphaq ngaol. Gov gaiq nail aqn neq, miltsaq niil haoqnao naosaq khe yanq bhai ge nail ngaol. Gov gaiq nail juq neq, nqtavq gaqkhoel juq ngaol.
MAT.13.40	Hubhil bhai gaiq khi miqjaq-i mail kheq ha nail khe-ai, miltsaq niil haoqnao naosaq nail yanq bhai, alhai pevq lal nail ngaol. 
MAT.13.41	Tsaol-aq nail Yaqyov aivq nail nqtavq gaqkhoel juq bhai khoel-ai leevq khi, yu bhai bhi nl bheeq nail yaoq phaq yaoq-ao nee khi mail, haqeiv nail phaq nl nail tsaol-aq iqsanl bhai aivq nail milkhaoq lavqkhoel nee, bhi hevq dov nail ngaol. 
MAT.13.42	A bhai nee ngal-aq, aqyu juq bhai miqjaq jaibhoil lavqkhoel bhai bavq poiv nail ngaol. A bhai khal jaol nail tsaol-aq iqsanl mail, noeqhaq deedee nail lavqkhoel, nioil khi haoqgil keivq nail ngaol. 
MAT.13.43	Aq-u phao, Miqyail nail tsaol-aq juq neq, aqyu juq nail Aqbhu Miqyail Milkhaoq bhai, nlma khe-ai aqbhaq bhaq nail ngaol. Naqkhaol khal covq nail tsaol-aq naldaiq yaoq” dai, ge bhiq-a nail ngaol.
MAT.13.44	Yeiqsul gaoq ge nail: “Nqtavq Milkhaoq neq, daiyal bhai duq pheeq-ai thaq nail aqphoiq mao-ail kav nail phul phul duq khe-ai dul nail ngaol. Phul phul duq bhai moel-a nail gaq gaoq duq pheeq-ail ceevq khi lavqkhiq tsail deedee nail lavqkhoel, aivq khal jiav nail iqsanl gaoq ha khi, daiyal al khoeq bhai ul nail ngaol” dai, ge bhiq-a nail ngaol.
MAT.13.45	Yeiqsul gaoq ge nail: “Al ovqtavq, Nqtavq Milkhaoq neq, mailma-ail meeq nail laoqpav laolpav nail sainl bhai halpov thailthaiq nail jaiqgaiq gaiq nail teevq gaq khe-ai dul nail ngaol. 
MAT.13.46	Aivq mao-ail phoiq nail laoqpav laolpav nail sainl teevq heeq bhai halpov moel-u phao, kovq ail khi aivq khal jiav nail phaq iqsanl mail gaoq ha gil khi, sainl al heeq bhai ul nail ngaol” dai, ge bhiq-a nail ngaol.
MAT.13.47	Yeiqsul gaoq ge nail: “Al ovqtavq, Nqtavq Milkhaoq neq, iqyaq iqma bhai joe puvq gai-aivq-u phao, delgil yaoq phaq yaoq-ao nee bhai phee lai nail ovjeel khe-ai, dul nail ngaol. 
MAT.13.48	Delgil maodai joe ya-u phao, delgil nieivq nail tsaol-aq juq neq, ovjeel bhai iqyaq iqma daolbhaq bhai he dol lavq nail ngaol. A bhai nee ngal-aq, jaoldeel khi delgil aqmeeq juq bhai neq, pheeqdeel lavqkhoel bhai tsel bhoel khi ganl maq tsoiq nail delgil juq bhai neq, tsel ha nail ngaol. 
MAT.13.49	Miltsaq niil haoqnao naosaq nail yanq, alhai pevq lal nail ngaol. Nqtavq gaqkhoel juq dov lee khi, tsaq nail daol nail tsaol-aq khi haqeiv nail tsaol-aq bhai tselpav nail ngaol. 
MAT.13.50	A bhai nee ngal-aq, haqeiv nail tsaol-aq bhai neq, miqjaq jaibhoil lavqkhoel bhai bavq poiv nail ngaol. A bhai khal jaol nail tsaol-aq, noeqhaq deedee nail lavqkhoel nioil khi haoqgil keivq nail ngaol” dai, ge bhiq-a nail ngaol.
MAT.13.51	“Ganl niil juq iqsanl mail nuljuq gov heeq-ao naol laiq” dai, Yeiqsul naldaiq-u phao, “Gov heeq-ao naol” dai, yaqlaol juq ge kovq bhiq-a nail ngaol. 
MAT.13.52	“Alheel ngel-i mail, Nqtavq Milkhaoq khe yaqlaol pevq lal-a nail aoldaoq kovqdaoq cavq nail cov nail yaoq gaq yaoq-ao nee mail, ilheel gaq aivq nail nlmaoq oil thaq duq nee mail, nlmaoq aqsivq khi mail aqlil oil dov nail khe-ai dul nail ngaol” dai, Yeiqsul aqyu juq bhai ge bhiq-a nail ngaol.
MAT.13.53	Yeiqsul daoqma uqhuq daoq al daoq cavq bhiq cov bhiq gaq-u phao, a bhai nee dov ail-a nail ngaol. 
MAT.13.54	Yeiqsul aivq nail jaolkhaoq jaollaoq bha kovq ail khi, aqyu juq nail uqhuq thaoq nail ilkhaol lavqkhoel bhai cavq bhiq cov bhiq-a nail ngaol. Ya gaiq-a nail tsaol-aq juq noeq-u maq dov dai, pevq ail khi ge nail: “Tsaol-aq niil gaq niilheel nail neenoeq neekha khi mail bhaqaoq eeq deedee nail juq khaq bha khe ya thaq nail ngel-aiq. 
MAT.13.55	Aivq neq, aqbhaol thoiq nia nail al gaq nail yaqyov maq ngel-ail laiq. Aivq nail aqma neq, Maqlil dai khul nail maq ngel-ail laiq. Yaqkov, Yaolsai, Silmoq khi mail Yuldav neq, aivq nail jaqbheq juq maq ngel-ail laiq. 
MAT.13.56	Aivq nail nailma juq iqsanl, ngadao juq nee jaol nail maq ngel-ail laiq. Thailhai phal-iq, tsaol-aq niil gaq niilheel nail bhaqaoq khaq bha khe ya thaq nail meeq” dai, ge nail ngaol. 
MAT.13.57	Alheel ngel-i mail, aqyu juq Yeiqsul bhaqda nee, neema cov nail ngaol.
MAT.13.57	Aq-u phao, Yeiqsul aqyu juq bhai ge bhiq-a nail: “Miqyail nail haqbhoil gedan nail tsaol-aq bhai, yaoq gaq yaoq-ao nee mail thaqeeq nail ngaol. Thailhai ngaol-aoq, aivq nail jaolkhaoq jaollaoq khi mail ilkhaol khe juq neq, aivq bhai maq thaqeeq-ail” dai, ge bhiq-a nail ngaol.
MAT.13.58	Aqyu juq Yeiqsul bhai neema maq thaqtsaol nail ngel-i mail, a bhai neq, bhaqaoq eeq nail phaq micil taivq-ail nl bhiq-a nail ngaol.
MAT.14.1	Yanq al yanq bhai, Yeiqsul nail aqmil dov nail ganl Gaqliqlail milkhaoq bhai uvthaiq nail heeqphaq Heiqlol Aqgilpav ya gaiq-a nail ngaol. 
MAT.14.2	Aq-u phao, aivq nail yaqkav juq bhai ge bhiq-a nail: “Tsaol-aq al gaq neq, ulcuvq saol bhiq nail Yaolhaq nial. Aivq gaoq doevq kovq lal thaq nail ngel-i mail, bhaqaoq eeq deedee nail al juq nl dol lavq nia nail niil” dai, ge bhiq-a nail ngaol.
MAT.14.3	Ganl al neq, niailhai ngaol. Jel lal-u phao, Heiqlol neq, yovqgavq nail jaqbheq Pillilpuv nail khaqma Heiqloldil bhai hevq-a nail ngaol. Yaqmai-aq al gaq bhaqda nee, aivq Yaolhaq bhai bhi nieivq-ail khi thaonq bhai bhi laol-a nail ngaol. 
MAT.14.4	Khul khi mail dai ngal-aq, “Naol yaqmai-aq thoil gaq bhai hevq nail neq, maq tsaq-ail” dai, Yaolhaq Heiqlol bhai mee nia pov ge bhiq-a nail ngaol. 
MAT.14.5	Heiqlol Yaolhaq bhai heivq movq khi ngaol-aoq, milkhaoq yaq juq bhai geesil nail ngaol. Khul khi mail dai ngal-aq, Yaolhaq neq, Miqyail nail haqbhoil gedan nail gaq ngaol dai, milkhaoq yaq juq saol-nvq-ai thaq nail ngaol.
MAT.14.6	Teevq n neq, Heiqlol doevq lee-a nail aqn bhai noeq kev khi bhaoqaiq lav sav-u phao, Heiqloldil nail yaqmiq tsaol-aq a dai nail sivtavq bhai bhoeloe nioi daiq bhiq-a nail bhai Heiqlol neekhaol sil deedee nail ngaol. 
MAT.14.7	Alheel ngel-i mail, “Naol khal hal nail khe-ai, ngal naoq bhai bivq naol” dai, Heiqlol yaqmiq al gaq bhai khanq bhiq-a nail ngaol. 
MAT.14.8	Yaqmiq al gaq neq, aivq nail aqma-i mail ge bhiq-ai thaq nail khe-ai, “Ulcuvq saol bhiq nail Yaolhaq nail uqhuq, thailphail phail ma bhai oil bhoel khi niil aq-il bhi tsil lavq yaoq” dai, hal-a nail ngaol. 
MAT.14.9	Heiqlol noeqhaq deedee khi ngaol-aoq, aivq-i mail khanq-ai thaq nail daoq bhaqda nee maqkhaiq, aivq nee mail jaol khi jaq thailthaiq nail daq-i juq bhaqda nee maqkhaiq, “Yaqmiq thoil gaq hal nail khe-ai nl bhiq yaoq” dai, daoq bivq-a nail ngaol. 
MAT.14.10	A bhai nee ngal-aq, aivq yu bhai khoel gai-aivq khi, thaonq bhai aol nail Yaolhaq nail uqhuq bhi dev ceiv ail-a nail ngaol. 
MAT.14.11	Uqhuq al, thailphail phail ma bhai oil bhoel khi, yaqmiq al gaq bhai tsiq bhiq-a nail ngaol. Yaqmiq al gaq iqsanl, aivq nail aqma bhai tsiq bhiq ail-a nail ngaol. 
MAT.14.12	Aq-u phao, Yaolhaq nail yaqlaol juq lal khi, aivq nail aqmaol bhai duqpheeq ail-a nail ngaol. A bhai nee ngal-aq, ganl al Yeiqsul bhai ge gaiq lai bhiq-a nail ngaol.
MAT.14.13	Yeiqsul Yaolhaq nail ganl al ya gaiq-u phao, jaol duq al dao nee laovq jeeq khi, tsaol-aq maq jaol nail bha ail-a nail ngaol. Aivq alhai ail-a nail ganl tsaol-aq munl munl ma juq heeq nia-u phao, aqkhil tsao tsao-ail meenq nee mail dov ail khi, Yeiqsul nail haoqnao tsaothel-aivq-a nail ngaol. 
MAT.14.14	Yeiqsul laovq nee mail dov lal-u phao, tsaol-aq munl munl ma juq bhai ya moel-a nail ngaol. Aivq aqyu juq bhai gaoqhaq khi, aqyu juq nail lavqkhoel khe nal nail tsaol-aq juq bhai lav meeq bhiq-a nail ngaol.
MAT.14.15	Kivq hail hail lee-u phao, yaqlaol juq Yeiqsul jaol nail bha lal khi, “Niilniai neq, haqtsoiq haqyal niil, nqkivq iqsanl kivq lee-aiq nial. Tsaol-aq munl munl ma niil juq bhai phaiq kovq bhiq khi, julgu doi dai jaqjaq daoldaol bhi ul jaq ail yaoq” dai, ge bhiq-a nail ngaol.
MAT.14.16	“Aqyu juq ail nail maq loq-ail. Nuljuq aqyu juq bhai bhi jaq yaoq” dai, Yeiqsul yaqlaol juq bhai ge bhiq-a nail ngaol.
MAT.14.17	“Nvjuq neq, khaqmul ngaq heeq khi mail delgil nvq maol aol-ail teevq-eel ngaol” dai, ge kovq bhiq-a nail ngaol. 
MAT.14.18	“Al juq ngal jaol nail bha oil lavq yaoq” dai, Yeiqsul ge bhiq-a nail ngaol. 
MAT.14.19	“Daikhaoq aqsal nail bhai jaoldeel yaoq” dai, Yeiqsul tsaol-aq munl munl ma juq bhai ge bhiq-a nail ngaol. Yeiqsul khaqmul al ngaq heeq khi mail delgil al nvq maol oil khi aivq nqtavq phao gaollel khi, Miqyail bhai tsiqeeq-a nail ngaol. A bhai nee ngal-aq, khaqmul al ngaoqpav khi, yaqlaol juq bhai bivq-a nail ngaol. Yaqlaol juq iqsanl tsaol-aq munl munl ma juq bhai bhoil bhiq-a nail ngaol. 
MAT.14.20	Aqyu juq iqsanl mail teevq bov jaq gaq khi, maq jaq gil-ail jaiq lal-a nail juq bhai yaqlaol juq gov kovq daiq-u phao, pheeqdeel nee mail tsel-nvq deel bhee nail ngaol. 
MAT.14.21	Jaq-a nail tsaol-aq juq neq, yaqmai-aq khi mail yaq juq maq saol-nvq dai, ngaq hinl gaq niidai bhee nail ngaol.
MAT.14.22	Aq-u phao, Yeiqsul neq, aivq nail yaqlaol juq bhai: “Nuljuq laovq jeeq khi, ngaqkha a phao lelkhel bha ngaq nail iqmoeq nee ceiv ail yaoq” dai, ge bhiq-a nail ngaol. A bhai nee ngal-aq, Yeiqsul neq, tsaol-aq munl munl ma juq bhai bhi kovq ail-a nail ngaol. 
MAT.14.23	Yeiqsul neq, tsaol-aq munl munl ma juq bhai bhi kovq ail gil gaq-u phao, aivq teevq gaq taivq-ail geeqlaoq hal nail dai khi, gaoqjaoq bha dav lai-a nail ngaol. Nqkivq kivq lee-u phao, aivq teevq gaq taivq-ail, a bhai jaol nail ngaol. 
MAT.14.24	Aq-u phao, Yaqlaol juq-i mail jeeq-nq thaq nail laovq al laovq iqsanl, ngaqkha gaoltsi bhai ail kev khi, lilmoel lil ma bhoe lal-a nail ngel-i mail, ulcuvq eelkhaol laovq bhai tsiq thaoq tsiq tuv deedee nail ngaol.
MAT.14.25	Yavphoil doil thao phao naqli hail lavq niidai jel ail-u phao, Yeiqsul ulcuvq kovtavq bhai gailkhaol tsao tsao-ail, yaqlaol juq jaol nail bha ail-a nail ngaol. 
MAT.14.26	Aivq ulcuvq kovtavq bhai gailkhaol tsao tsao-ail lee nail bhai yaqlaol juq ya moel-u phao, geesil deedee lal bhiq-a nail ngaol. A bhai nee ngal-aq, “Teevq phaq ganav nail aqheel khul-il” dai, noeq khi, geesil nail lavqkhoel nee gul deedee nail ngaol.
MAT.14.27	“Neema ivqdao dai, jaol yaoq. Ngal ngaol. Nuljuq thaq geesil” dai, teevq pov taivq-ail Yeiqsul aqyu juq bhai ge bhiq-a nail ngaol.
MAT.14.28	“Heeqphaq-ol, naol ngel haq neq, ngaq bhai ulcuvq kovtavq bhai tsao tsao-ail naol jaol nail bha bhi lal lavq yaoq” dai, Bheiqtuvluv Yeiqsul bhai ge bhiq-a nail ngaol.
MAT.14.29	Aq-u phao, “Lal-aiq thoil” dai, Yeiqsul aivq bhai ge bhiq-a nail ngaol. Alheel ngel-i mail, Bheiqtuvluv laovq nee mail dov ail khi, ulcuvq kovtavq bhai tsao tsao-ail, Yeiqsul jaol nail bha lai-a nail ngaol. 
MAT.14.30	Thailhai ngaol-aoq, lilmoel lil ma bhoe lal nail bhai Bheiqtuvluv ya moel-u phao, geesil nail neema aol lal bhiq khi, ulcuvq bhai ga nevq ail-a nail ngaol. Aq-u phao, “Heeqphaq-ol, ngaq bhai hevqkovq lavq yaoq” dai, aivq mailma-ail gul nail ngaol.
MAT.14.31	Teevq pov taivq-ail, Yeiqsul aqlavq gaoltsaoq khi, aivq bhai he dov bhiq-a nail ngaol. “Neema thaqtsaol nail phao, gaq bhaq nail gaq-ol. Khul khi mail naol pov pov lav lav-ail noeq nail-aiq” dai, Bheiqtuvluv bhai ge bhiq-a nail ngaol.
MAT.14.32	Aqyu nvq gaq laovq lavqkhoel bhai aol lai-u phao, lilmoel maq bhoe dai, naq lai-a nail ngaol. 
MAT.14.33	A bhai nee ngal-aq, laovq lavqkhoel bhai jaol nail yaqlaol juq, Yeiqsul bhai uqhuq thaoq thaoq-ail, “Naol neq, maldil Miqyail nail Yaqyov nial” dai, ge bhiq-a nail ngaol.
MAT.14.34	Aqyu juq ngaqkha a phao lelkhel bhai ceiv ail khi, Geiqneiqsaqlail dai khul nail dao bhai ail kev-a nail ngaol. 
MAT.14.35	A bhai jaol nail tsaol-aq juq, Yeiqsul niil dai, heldaiq heeq nia-u phao, milkhaoq doi dai khoel gai-aivq khi, nal nail goel nail tsaol-aq iqsanl bhai Yeiqsul jaol nail bha bhi hel lavq-a nail ngaol. 
MAT.14.36	“Naoq nail phailkhaoq phaildaoq bhai taivq-ail ngaol-aoq, bhi thoiqtsi lavq yaoq” dai, nal nail tsaol-aq al juq Yeiqsul bhai hal-a nail ngaol. Khal thoiqtsi-a nail tsaol-aq iqsanl mail, meeq lai-a nail ngaol.
MAT.15.1	Aq-u phao, Phaqliqsail juq khi mail aoldaoq kovqdaoq cavq nail cov nail juq, Yeiqlulsaqlaiq meenq nee mail Yeiqsul jaol nail bha lee khi, niailhai ge bhiq-a nail ngaol: 
MAT.15.2	“Khul khi mail naoq nail yaqlaol juq, aqphiq aqbhal juq-i mail thaoq khal leevq-a nail aolsaolkovq bhai maq naldaiq dai, nl bheeq-a nail-aiq. Aqyu juq aolsaolkovq jiav nail khe-ai aqlavq maq tsiq mail, aoq jaq il thoq” dai, ge bhiq-a nail ngaol.
MAT.15.3	Yeiqsul aqyu juq bhai ge bhiq-a nail: “Khul khi mail nuljuq yovqgavq-i mail thaoq khal leevq-a nail aolsaolkovq bhai thaoq kivq dai, Miqyail-i mail bivq-ai thaq nail daoq bhai nl bheeq nail-aiq. 
MAT.15.4	Khul khi mail dai ngal-aq, Miqyail neq, ‘Naoq nail aqbhu aqma bhai ev yaoq. Yovqgavq nail aqbhu aqma bhai iqkhail yavq nail gaq neq, heivq nail bhai ya daq naol’ dai, ge-ai thaq nail ngaol. 
MAT.15.5	Thailhai ngaol-aoq, nuljuq niailhai cavq nail cov nail ngaol: Khul gaq maqkhaiq, yovqgavq nail aqbhu aqma bhai, ‘Ngaq-i mail khal jiav nail, naoq bhai bivq heeq phaq-ail tsaq nail juq, Miqyail bhai danq bhiq-a nail ngaol’ dai, ge gaq haq neq, 
MAT.15.6	yovqgavq nail aqbhu aqma bhai ev nail maq loq-ail dai, nuljuq cavq bhiq cov bhiq nail ngaol. Alhai cavq bhiq cov bhiq nail lavqkhoel nee, nuljuq neq, nuljuq nail aolsaolkovq bhai thaoq nia dai, Miqyail nail daoq bhai aqdeq bhi deq ail-a nail ngaol.
MAT.15.7	Goiqbhaoq bhaoq nail tsaol-aq juq-ol, Ilsaqyal-i mail nuljuq nail ganl Miqyail nail haqbhoil gedan-ai thaq nail neq, tsaq deedee-ail nial. Aivq ge nail:
MAT.15.8	‘Tsaol-aq niil jeq-e
MAT.15.8	niil jaq-a neq,
MAT.15.8	moeqthaoq ngaq bhai
MAT.15.8	ev khi ngaol-aoq,
MAT.15.8	neema neq,
MAT.15.8	ngaq-ai nee eqyal yal
MAT.15.8	deedee nail ngaol.
MAT.15.9	Aqyu juq ngal bhai
MAT.15.9	uqhuq thaoq nail neq,
MAT.15.9	khul teevq phaq-ail
MAT.15.9	ganl maq tsoiq-ail.
MAT.15.9	Khul khi mail dai
MAT.15.9	ngal-aq neq,
MAT.15.9	tsaol-aq-i mail
MAT.15.9	thaoq khal
MAT.15.9	leevq thaq nail
MAT.15.9	aolsaolkovq bhai,
MAT.15.9	ngaq nail daoq dai,
MAT.15.9	saol-nvq khi,
MAT.15.9	cavq bhiq cov bhiq-a nail
MAT.15.9	ngel-i mail ngaol’ dai,
MAT.15.9	Ilsaqyal ge-ai thaq nail ngaol.”
MAT.15.10	A bhai nee ngal-aq, Yeiqsul tsaol-aq munl munl ma bhai gaoq khul jil khi ge bhiq-a nail: “Nuljuq iqsanl mail aqmeeq-ai naldaiq khi, niilniai heeq kivq thaq-ai yaoq. 
MAT.15.11	Moeqthaoq lavqkhoel nee aol ail nail phaq neq, tsaol-aq bhai bhi jiivq bhi cavq lal nail maq ngel-ail. Moeqthaoq lavqkhoel nee dov lal nail phaq neq, tsaol-aq yaq bhai bhi jiivq bhi cavq lal nail ngaol” dai, ge bhiq-a nail ngaol.
MAT.15.12	Aq-u phao, Yeiqsul nail yaqlaol juq aivq jaol nail bha lal khi, “Naoq-i mail ge-a nail daoq al juq Phaqliqsail juq ya gaiq-u phao, neema phail nail bhai, naol heeq kivq naol laiq” dai, ge bhiq-a nail ngaol.
MAT.15.13	Yeiqsul ge kovq bhiq-a nail: “Nqtavq kovtavq bhai jaol nail ngaq nail Aqbhu-i mail maq kha-ai thaq nail aqbhaol yaoq bhaol yaoq-ao nee mail, gaol ha nail bhai ya daq nail ngaol. 
MAT.15.14	Phaqliqsail juq nail haqbhoil khaoq thaq laol. Aqyu juq neq, maivpeivq peivq khi ngaol-aoq, gailkhaol hevq daiq bhiq nail tsaol-aq jiovq nail ngaol. Maivpeivq peivq nail tsaol-aq-i mail maivpeivq peivq nail tsaol-aq bhai gailkhaol hevq daiq bhiq haq neq, nvq gaq nvq gaq-ail khaqduq bhai ga bhoel-ail nail ngaol” dai, ge bhiq-a nail ngaol.
MAT.15.15	Aq-u phao, Bheiqtuvluv neq, “Daoqma uqhuq daoq al daoq nail daoqceevq nvjuq bhai ge lavq-o” dai, hal bhiq-a nail ngaol.
MAT.15.16	Yeiqsul aqyu juq bhai ge bhiq-a nail: “Niil aq-il kev dai, nuljuq maq gov heeq haq-al laiq. 
MAT.15.17	Moeqthaoq lavqkhoel nee khal aol ail nail yaoq phaq yaoq-ao nee, ovqmav lavqkhoel bhai aol kev ail khi, lavqniil dov ha gil nail ngaol dai, nuljuq maq heeq kivq-ail laiq. 
MAT.15.18	Thailhai ngaol-aoq, moeqthaoq lavqkhoel nee dov lal nail phaq neq, neema lavqkhoel nee dov lal nail ngaol. Al juq neq, tsaol-aq bhai bhi jiivq bhi cavq lal nail phaq ngaol. 
MAT.15.19	Khul khi mail dai ngal-aq neq, haqeiv nail phaq saol-nvq nail, tsaol-aq bhai heivq nail, yu nail miqyaq yovyaq bhai bheeq nail, khaqmiq sev nail, yu nail yalkav bhai khoiq nail, maq tsaq nail salkhil khanq nail khi mail yu bhai ge doil nail niil juq neq, neema lavqkhoel nee dov lal nail ngaol. 
MAT.15.20	Niil juq neq, tsaol-aq yaq bhai bhi jiivq bhi cavq lal nail phaq ngaol. Aqlavq maq tsiq dai aoq jaq nail neq, tsaol-aq yaq bhai bhi jiivq bhi cavq lal nail phaq maq ngel-ail” dai, ge bhiq-a nail ngaol.
MAT.15.21	Yeiqsul a bhai nee dov ail khi, Dullu meenq khi Sildoq meenq phao ail-a nail ngaol. 
MAT.15.22	Aq-u phao, milkhaoq al khaoq bhai jaol nail, Khaqnaq nail jeq-e jaq-a yaqmai-aq teevq gaq dov lal khi, “Daqbhil nail Yaqyov Heeqphaq-ol, ngaq bhai gaoqhaq lavq yaoq. Ngaq nail yaqmiq neivq aol lai khi ya daq deedee nail ngaol” dai, mailma-ail gul nail ngaol. 
MAT.15.23	Thailhai ngaol-aoq, Yeiqsul daoq teevq daoq iqsanl maq ge kovq bhiq-al.
MAT.15.23	Aivq nail yaqlaol juq aivq jaol nail bha lal khi, “Yaqmai-aq al gaq, ngadao nail haoqnao tsaothe tsaothe-ail gul thailthaiq nail ngel-i mail, aivq bhai bhi kovq ail yaoq” dai, ge bhiq-a nail ngaol.
MAT.15.24	Aq-u phao, Yeiqsul ge nail: “Ilsaqleiqlal nail jeq-e jaq-a nail lavqkhoel khe peivq ail-a nail yaol juq jaol nail bha taivq-ail, ngaq bhai khoel-ai leevq-a nail ngaol” dai, ge kovq bhiq-a nail ngaol.
MAT.15.25	Yaqmai-aq al gaq lal khi, aivq bhai peevqceevq kovdoiq doiq khi uqhuq thaoq thaoq-ail, “Heeqphaq-ol, ngaq bhai tsaojao-ai lavq yaoq” dai, ge bhiq-a nail ngaol.
MAT.15.26	Yeiqsul neq, “Yaq nail aoq tsiq khi, kheeq bhai bhi jaq nail maq tsaq-ail” dai, ge kovq bhiq-a nail ngaol.
MAT.15.27	“Heeqphaq-ol, naol ge nail tsaq nail ngaol. Thailhai ngaol-aoq, kheeq neq, ilheel gaq-i mail kovqkhail kov-uvq bhai jaq khal-ai thaq nail juq bhai, mevq jaq nail ngaol” dai, yaqmai-aq al gaq ge kovq bhiq-a nail ngaol.
MAT.15.28	Aq-u phao, “Yaqmiq-ol, naol neema thaqtsaol deedee-ail nial. Naol bhi pevq lal movq nail khe-ai, naoq nail haqbhoil pevq lal dei-eiq” dai, ge bhiq-u phao, teevq pov taivq-ail aivq nail yaqmiq meeq lai-a nail ngaol.
MAT.15.29	Yeiqsul jaol duq al dao nee dov ail khi, Gaqliqlail ngaqkha bhai ail-a nail ngaol. Aq-u phao, aivq gaoqjaoq bha dav lai khi, jaoldeel-a nail ngaol. 
MAT.15.30	Tsaol-aq munl munl ma juq Yeiqsul jaol nail bha lal-a nail ngaol. Aqyu juq lal-u phao, khil khoi lavq khoi khoi nail tsaol-aq, aqkhil maq meeq nail tsaol-aq, maivpeivq peivq nail tsaol-aq, yaqjaoq juq khi mail, nal nail tsaol-aq yaoq juq yaoq bhai iqsanl, Yeiqsul nail aqkhil daoqthaoq bhai hevq thaq, bavq thaq, lal-a nail ngaol. Aq-u phao, Yeiqsul aqyu juq bhai bhi meeq lai-a nail ngaol. 
MAT.15.31	Alheel ngel-i mail, yaqjaoq juq daoq ge nia lal-a nail ngaol. Aqkhil maq meeq nail juq, meeq lai-a nail ngaol. Khil khoi lavq khoi khoi nail juq, gailkhaol tsao nia lal-a nail ngaol. Maivpeivq juq maivneev moel nia lal-a nail ngaol. Tsaol-aq munl munl ma juq al bhai ya moel-u phao, aqyu juq noeq-u maq dov dai pevq ail khi, Ilsaqleiqlal nail Miqyail bhai tsiqeeq-a nail ngaol.
MAT.15.32	Yeiqsul aivq nail yaqlaol juq bhai khul khi ge bhiq-a nail: “Tsaol-aq niil juq bhai ngal gaoqhaq-ail nial. Aqyu juq ngaq-ai nee mail jaol-a nail hail n bhee lal khi, khul teevq phaq iqsanl jaq nail maq jiav-aoq nail ngaol. Aqyu juq bhai khul teevq phaq iqsanl maq bhi jaq dai, ngal maq bhi kovq ail movq-il. Bhi kovq ail haq neq, gailphail lail ma bhai aqyu juq gaq juq lal nail ngaol” dai, ge bhiq-a nail ngaol.
MAT.15.33	“Niilniai neq, tsaol-aq maq jaol nail haqtsoiq haqyal ngaol. Tsaol-aq niidai mao nail bhai bhi jaq bhi daol nail haqbhoil jaqjaq daoldaol khaq bha halpov ya ail heeq” dai, yaqlaol juq Yeiqsul bhai ge kovq bhiq-a nail ngaol.
MAT.15.34	“Nuljuq khaqmul khadai heeq aol nail-aiq” dai, Yeiqsul naldaiq-u phao, “Khaqmul sivq heeq khi mail delgil micil aol naol” dai, ge kovq bhiq-a nail ngaol.
MAT.15.35	Aq-u phao, “Miltsaq bhai jaoldeel yaoq” dai, Yeiqsul tsaol-aq munl munl ma al juq bhai daoq bivq-a nail ngaol. 
MAT.15.36	A bhai nee ngal-aq, aivq khaqmul al sivq heeq khi mail delgil al oil khi Miqyail bhai tsiqeeq gaq al nee ngal-aq, ngaoqpav khi yaqlaol juq bhai tsiq bhiq-a nail ngaol. Yaqlaol juq iqsanl, tsaol-aq munl munl ma al juq bhai bhoil bhiq-a nail ngaol. 
MAT.15.37	Tsaol-aq iqsanl mail teevq bov jaq-a nail nee ovqtavq, jaiq lal-a nail juq bhai gov kovq daiq-u phao, pheeqdeel nee mail sivq deel bhee nail ngaol. 
MAT.15.38	Jaq-a nail tsaol-aq juq neq, yaqmai-aq khi mail yaqnoil juq maq saol-nvq mail liq hinl gaq bhee nail ngaol. 
MAT.15.39	A bhai nee ngal-aq, Yeiqsul tsaol-aq munl munl ma juq bhai bhi kovq ail khi, aivq neq, laovq jeeq khi Maqgaqdaqlal meenq bhai ail-a nail ngaol.
MAT.16.1	Phaqliqsail juq khi mail Saqduqgail juq Yeiqsul bhai laonqdaiq nail dai khi, “Nqtavq kovtavq khe bhi heeq bhi moel nail phaq nl daiq lavq yaoq” dai, ge bhiq-a nail ngaol.
MAT.16.2	Thailhai ngaol-aoq, Yeiqsul aqyu juq bhai ge kovq bhiq-a nail: “Nqkivq kivq lee-u phao, nqtavq aqnel nel haq neq, niaohao nqtavq aqmeeq nial dai, nuljuq heeq nia nail ngaol. 
MAT.16.3	Nqhao phao, nqtavq aqnel nel khi, nqtavq navtsee dai jiav haq neq, yanqgaol neq, nqjaiq lil pov pov lal khi, maoq-aol aol lee nail nial dai, nuljuq ge nail ngaol. Nuljuq nqtavq bha heldaiq khi maoq-aol aol lee nail, nltsal covq lal nail dai, heeq nia nail ngaol. Thailhai ngaol-aoq, yanq yaqlao bhai tavq nail bhi heeq bhi moel nail phaq bhai nuljuq maq tselpav nia maq heeq nia-il. 
MAT.16.4	Mao-ail haqeiv nail bheeq nail leel nail yeel niil yeel khe tsaol-aq neq, bhi heeq bhi moel nail phaq hal daiq nail ngaol. Thailhai ngaol-aoq, Yaolnav nail bhi heeq bhi moel nail phaq
MAT.16.5	Yeiqsul yaqlaol juq nee mail ngaqkha a phao lelkhel bhai ail kev-u phao, khaqmul nioilpeivq-ail ceevq-a nail bhai yaqlaol juq noeq dov lal bhiq-a nail ngaol. 
MAT.16.6	Aq-u phao, “Phaqliqsail juq khi mail Saqduqgail juq nail deqtsiq bhai yaolphaol yaoq” dai, Yeiqsul aqyu juq bhai ge bhiq-a nail ngaol.
MAT.16.7	Thailhai ngaol-aoq, yaqlaol juq neq, aqyu juq nail gaiqlaq bhai khaqmul maq oil leevq thaq nail ganl taivq-ail, ge nail ngaol.
MAT.16.8	Aqyu juq alhai ge thailthaiq nail bhai, Yeiqsul heeq nia khi, niailhai ge bhiq-a nail ngaol: “Neema thaqtsaol nail phao, gaq bhaq nail tsaol-aq juq-ol, khul khi mail khaqmul maq oil leevq thaq nail ganl nuljuq nail gaiqlaq bhai ge thailthaiq nail-aiq. 
MAT.16.9	Niil aq-il kev dai nuljuq maq noeq dov haq-al laiq. Khaqmul ngaq heeq bhai tsaol-aq ngaq hinl gaq jaq bov khi, nuljuq jaiq lal-a nail pheeqdeel nee mail khadai deel gov bhee-a nail bhai nioilpeivq-ail lavq-ao nail laiq. 
MAT.16.10	Al ovqtavq, khaqmul sivq heeq bhai tsaol-aq liq hinl gaq jaq bov khi, nuljuq jaiq lal-a nail pheeqdeel nee mail khadai deel gov bhee-a nail bhai iqsanl, nioilpeivq-ail lavq-ao nail laiq. 
MAT.16.11	Ngal khaqmul nail ganl nuljuq bhai ge thailthaiq nail maq ngel-ail dai, khul khi mail nuljuq maq gov heeq kivq nail-aiq. Phaqliqsail juq khi mail Saqduqgail juq nail deqtsiq bhai yaolphaol yaoq” dai, ge bhiq-a nail ngaol. 
MAT.16.12	Aq-u phao, khaqmul bhai goe nail deqtsiq bhai yaolphaol yaoq dai, Yeiqsul ge nail maq ngel-il. Phaqliqsail juq khi mail Saqduqgail juq cavq nail cov nail daoq bhai yaolphaol yaoq dai, ge nail niil dai, yaqlaol juq heeq nia lal-a nail ngaol.
MAT.16.13	Yeiqsul Pillilpuv-i
MAT.16.14	“Tsaol-aq teevq pav ganav juq neq, naoq bhai ulcuvq saol bhiq nail Yaolhaq niil dai ge nail ngaol. Teevq pav ganav juq neq, Eillilya niil dai ge khi, teevq pav ganav juq neq, Yeiqlaqmil, maq ngel haq neq, Miqyail nail haqbhoil gedan nail teevq gaq ganav niil dai, ge nail ngaol” dai, ge kovq bhiq-a nail ngaol.
MAT.16.15	“Nuljuq thoil, ngaq bhai khaq sil gaq niil dai, ge heeq” dai, Yeiqsul aqyu juq bhai naldaiq bhiq-a nail ngaol.
MAT.16.16	Aq-u phao, “Naol neq, Khali dai khul nail, doevq nail Miqyail nail Yaqyov ngaol” dai, Silmoq Bheiqtuvluv ge kovq bhiq-a nail ngaol.
MAT.16.17	Yeiqsul aivq bhai ge bhiq-a nail: “Yaolnav nail yaqyov Silmoq-ol, naol geeqlaoq eeq nail ngaol. Khul khi mail dai ngal-aq, ganl niil tsaol-aq yaq naoq bhai phaodaiq bhiq-a nail maq ngel-ail. Nqtavq kovtavq bhai jaol nail ngaq nail Aqbhu naoq bhai phaodaiq bhiq-a nail ngaol. 
MAT.16.18	Ngal naoq bhai ge lavq bhel. Bheiqtuvluv naol neq, lovmav ngaol. Lovmav niil nail kovtavq bhai ngaq nail munl ngal kaovq naol. Sil nail phaq nail bhaqaoq, munl niil munl bhai maq gaq lai nia-ail. 
MAT.16.19	Nqtavq Milkhaoq khe lolgov nail taovq taovqphoil ngal naoq bhai bivq naol. Miltsaq kovtavq bhai naoq-i mail maq khal bhi nl nail juq bhai, nqtavq kovtavq bhai iqsanl maq bhi nl nail juq dai saol-nvq-ai thaq nail ngaol. Al ovqtavq, miltsaq kovtavq bhai naoq-i mail khal bhi nl nail juq bhai nqtavq kovtavq bhai iqsanl bhi nl nail juq ngaol dai, saol-nvq-ai thaq nail ngaol” dai, ge bhiq-a nail ngaol. 
MAT.16.20	A bhai nee ngal-aq, “Ngal Khali pevq nail ganl teevq gaq bhai iqsanl thaq ge bhiq dei-eiq” dai, Yeiqsul aivq nail yaqlaol juq bhai daoq bivq-a nail ngaol.
MAT.16.21	Yeiqsul gaoq ge nail: “Ngal Yeiqlulsaqlaiq meenq bha ya lai khi, aqivq aqtsu juq, Philma juq, aoldaoq kovqdaoq cavq nail cov nail juq nail aqlavq lavqkhoel bhai maodai phaq ya daq deedee nail ngaol” dai, aq-u n-gaol nee dan khi, Yeiqsul aivq nail yaqlaol juq bhai ge bhiq-a nail ngaol. “Ngal ya bhi heivq nail ngaol. Thailhai ngaol-aoq, hail n bhee lal haq neq, gaoq doevq kovq lal naol” dai iqsanl, ge bhiq-a nail ngaol.
MAT.16.22	Aq-u phao, Bheiqtuvluv Yeiqsul bhai hevq dol-aivq khi, “Heeqphaq-ol, Miqyail alhai maq bhi pevq lal khaoq-ail. Alheel nail ganl naoq nail kovtavq bhai teevq thal-iq maq kev lee-ail” dai, Yeiqsul bhai khaq bhiq-a nail ngaol.
MAT.16.23	Thailhai ngaol-aoq, Yeiqsul haoqnaol naolkovq kovq daiq khi, Bheiqtuvluv bhai ge bhiq-a nail: “Neivq Saqdaq-ol, gailkhaol phaol yaoq. Naol neq, ngaq bhai phaqthiq bhi thiq nail gaq ngaol. Khul khi mail dai ngal-aq neq, naoq nail neenoeq neq, Miqyail nail neenoeq maq ngel-ail, Tsaol-aq yaq nail neenoeq teevq-eel ngaol” dai, ge bhiq-a nail ngaol.
MAT.16.24	A bhai nee ngal-aq, Yeiqsul aivq nail yaqlaol juq bhai ge bhiq-a nail: “Tsaol-aq teevq gaq ngaq nail haoqnao tsaothel lavq movq haq neq, yovqgavq nail neekhaol ya khaonq ha-ail ceevq khi, yovqgavq nail lavqyavq yovqgavq bavq khi mail ngaq nail haoqnao ya tsaothel lavq nail ngaol. 
MAT.16.25	Khul gaq maqkhaiq, yovqgavq nail doevq nail phaq, yovqgavq bhi jel-ail movq haq neq, yovqgavq nail doevq nail phaq sunq-ail nail ngaol. Thailhai ngaol-aoq, khul gaq maqkhaiq, ngaq nail haqbhoil yovqgavq nail doevq nail phaq bhi sunq-ail haq neq, doevq nail phaq ya nail ngaol. 
MAT.16.26	Tsaol-aq teevq gaq ganav, miltsaq niil teevq heeq heeq lao ya gil khi ngaol-aoq, aivq nail doevq nail phaq sunq-ail haq neq, aivq nail haqbhoil khul nail ganl tsoiq nail-aiq. Tsaol-aq teevq gaq aivq nail doevq nail phaq bhai khul nee mail ul kovq nia nail-aiq. 
MAT.16.27	Khul khi mail dai ngal-aq, tsaol-aq nail Yaqyov neq, aivq nail Aqbhu nail seiqleiq khaoqsail lavqkhoel, aivq nail nqtavq gaqkhoel juq nee mail yavq kha lee nail ngaol. Aq-u phao, tsaol-aq yaq yaoq gaq yaoq-ao nee yovqgavq-i mail khal nl khal hal-ai thaq nail khe-ai, aivq yaoq gaq yaoq-ao nee bhai bivq nail ngaol. 
MAT.16.28	Ngal nuljuq bhai maldil dai, ge lavq bhel. Niilniai thulphaol nail tsaol-aq teevq pav ganav juq, tsaol-aq nail Yaqyov Heeqphaq jiovq khi uvthaiq lee nail bhai maq ya moel-u kev dai, maq ya sil-ail” dai, ge bhiq-a nail ngaol.
MAT.17.1	Kovq n jel ail-u phao, Yeiqsul neq, Bheiqtuvluv, Yaqkov khi mail Yaqkov nail jaqbheq Yaolhaq bhai taivq-ail hevq khi, gaoqjaoq daqmoe teevq jaoq bha dav lai-a nail ngaol. 
MAT.17.2	Aq-u phao, Yeiqsul aqyu juq nail sivtavq nee aqmaol phal lal-a nail ngaol. Aivq nail maivphaoq nlma khe-ai aqbhaq bhaq khi, aivq nail aqgaq aqdoi iqsanl phulleq dai, nl jeel coev lal nail ngaol. 
MAT.17.3	Thaiqphuq dai, Molseiq khi Eillilya iqsanl aqyu juq nail sivtavq bhai dov lee khi, Yeiqsul bhai daoq ge tsaoq thailthaiq nail ngaol.
MAT.17.4	Aq-u phao, Bheiqtuvluv ge nail: “Heeqphaq-ol, ngadao niai jaol nail neq, aqmeeq nial. Naol neema tsaq haq neq, ngal niilniai yavqtsoel hail tsoel cov naol. Naoq nail haqbhoil teevq tsoel, Molseiq nail haqbhoil teevq tsoel khi mail Eillilya nail haqbhoil teevq tsoel cov naol” dai, Yeiqsul bhai ge bhiq-a nail ngaol.
MAT.17.5	Aivq daoq ge thailthaiq-u phao, aqbhaq bhaq nail nqdil aqyu juq bhai uvthaiq lee-a nail ngaol. “Tsaol-aq niil gaq neq, ngal mailma-ail gaiq-a nail ngaq nail Yaqyov ngaol. Ngal aivq bhai neekhaol sil deedee nail ngaol. Aivq nail daoq naldaiq yaoq” dai, nqdil al nail lavqkhoel nee aqthel meel dov-ai leevq-a nail ngaol.
MAT.17.6	Yaqlaol al juq aqthel al thel bhai ya gaiq-u phao, geesil deedee lal bhiq khi, miltsaq bhai kovq movq phaq-ail gaolbeiv-a nail ngaol. 
MAT.17.7	Aq-u phao, Yeiqsul aqyu juq jaol nail bha lal khi, aqyu juq bhai thoiqtsi khi, “Thul yaoq. Thaq geesil” dai, ge bhiq-a nail ngaol. 
MAT.17.8	Aqyu juq gaollel daiq-u phao, Yeiqsul bhai maq ngel nail neq, teevq gaq bhai iqsanl maq moel-al.
MAT.17.9	Aqyu juq gaoqjaoq al jaoq nee mail yavq kha lee thailthaiq-u phao, Yeiqsul ge nail: “Tsaol-aq nail Yaqyov maq doevq kovq lal-u phao kev dai, nuljuq-i mail ya moel-a nail ganl niil, teevq gaq bhai iqsanl, thaq ge bhiq dei-eiq” dai, aqyu juq bhai daoq bivq-a nail ngaol.
MAT.17.10	Aq-u phao, aivq nail yaqlaol juq ge nail: “Thailhai phal-iq neq, Eillilya iqmoeq lee nail ngaol dai, khul khi mail aoldaoq kovqdaoq cavq nail cov nail juq ge nail-aiq” dai, Yeiqsul bhai naldaiq-a nail ngaol.
MAT.17.11	Yeiqsul ge nail: “Tsaq naol, Eillilya iqmoeq lee khi iqsanl bhai aqmeeq-ai lav sav thaq-ai lee nail ngaol. 
MAT.17.12	Ngal nuljuq bhai ge lavq bhel. Eillilya lee khi ngaol-aoq, aqyu juq aivq bhai maq heeq nia nail ngel-i mail, khal nl movq nail khe-ai nl bhiq-a nail ngaol. Alhai dul dai, Tsaol-aq nail Yaqyov iqsanl aqyu juq nail aqlavq lavqkhoel bhai ya daq nail ngaol” dai, ge bhiq-a nail ngaol. 
MAT.17.13	Aq-u phao, yaqlaol juq Yeiqsul ulcuvq saol bhiq nail Yaolhaq nail ganl ge thailthaiq nail niil dai, heeq nia lal-a nail ngaol.
MAT.17.14	Yeiqsul khi mail yaqlaol al hail gaq tsaol-aq munl munl ma jaol nail bha kovq kev lal-u phao, yaqyov-aq teevq gaq Yeiqsul jaol nail bha lal khi, aivq nail sivtavq bhai peevqceevq kovdoiq doiq khi niailhai ge nail ngaol: 
MAT.17.15	“Heeqphaq-ol, ngaq nail yaqyov bhai gaoqhaq lavq yaoq. Aivq bhi bhaoqga deedee khi ya daq deedee nail lavqkhoel teevq yanq ngal-aq teevq pov, miqjaq bhai maqkhaiq, ulcuvq bhai maqkhaiq tsuq pul-aivq nail ngaol. 
MAT.17.16	Naoq nail yaqlaol juq jaol nail bha ngaq nail yaqyov bhai hel lavq bhiq khi ngaol-aoq, aqyu juq aivq bhai maq bhi meeq lai nia-il” dai, ge bhiq-a nail ngaol.
MAT.17.17	Aq-u phao, Yeiqsul ge nail: “Niil yeel nail tsaol-aq juq-ol, nuljuq neema thaqtsaol nail neema maq aol nail nee ovqtavq, tsaq nail daol nail phaq bhai iqsanl lav pov lav phal-il. Ngal nuljuq nee mail khaq mao kev dai, ya jaol-aiq haq nail-aiq. Ngal nuljuq bhai khaq mao kev dai, ya ol-ai haq nail-aiq. Yaqyov al gaq ngal jaol nail bha hel lavq yaoq” dai, ge bhiq-a nail ngaol. 
MAT.17.18	A bhai nee ngal-aq, Yeiqsul neivq al maol bhai khaq-u phao, neivq al maol yaqyov al gaq nail lavqkhoel nee dov ail khi, yaqyov al gaq teevq pov taivq-ail meeq lai-a nail ngaol.
MAT.17.19	Haoqnao Yeiqsul teevq gaq taivq-ail jaol-u phao, yaqlaol juq aivq jaol nail bha lal khi, “Khul khi mail nvjuq neivq al maol bhai maq the dov kivq nail-aiq” dai, naldaiq bhiq-a nail ngaol.
MAT.17.20	Yeiqsul ge nail: “Nuljuq neema thaqtsaol nail phao gaq bhaq nail ngel-i mail ngaol. Ngal nuljuq bhai maldil dai, ge lavq bhel. Nuljuq neema thaqtsaol nail phaq gaoqpavq aqneev dai eeq haq neq, gaoqjaoq niil jaoq bhai, a phao jiav ail yaoq dai, ge bhiq-u phao, jiav ail nail ngaol. Nuljuq maq nl nia nail teevq phaq iqsanl maq jiav-ail” dai, Yeiqsul aqyu juq bhai ge bhiq-a nail ngaol.
MAT.17.21	[“Geeqlaoq hal khi, maq jaq nail aol nl nail bhaqda nee taivq-ail neivq al phaq bhai bhi dov ail nia nail ngaol” dai, iqsanl ge bhiq-a nail ngaol.]
MAT.17.22	Yeiqsul khi mail aivq nail yaqlaol juq teevq gaq khe-ai, Gaqliqlail milkhaoq bhai jaol-u phao, Yeiqsul ge nail: “Tsaol-aq nail Yaqyov neq, tsaol-aq yaq nail aqlavq lavqkhoel bhai av bhiq nail bhai ya daq nail ngaol. 
MAT.17.23	Aqyu juq aivq bhai tavq heivq nail ngaol. Thailhai ngaol-aoq, hail n bhee lal haq neq, aivq gaoq doevq kovq lal nail ngaol” dai, ge bhiq-a nail ngaol. Aq-u phao, yaqlaol juq noeqhaq deedee lal bhiq-a nail ngaol.
MAT.17.24	Yeiqsul khi mail aivq nail yaqlaol juq Gaqbheiqneiqoq meenq bhai kovq kev lal-u phao, uqhuq thaoq nail ilkhaol il ma nail haqbhoil khaon tavq nail juq Bheiqtuvluv jaol nail bha lal khi, “Nuljuq nail saqlaq neq, khaon maq dov-ail laiq” dai, naldaiq bhiq-a nail ngaol.
MAT.17.25	“Dov naol” dai, Bheiqtuvluv ge kovq bhiq-a nail ngaol. A bhai nee ngal-aq, Bheiqtuvluv ilkhaol bhai aol lai-u phao, Yeiqsul daoq iqmoeq ge tsaoq khi ge nail: “Silmoq-ol, naol khalhai noeq nail-aiq, miltsaq bhai uvthaiq nail heeqphaq juq neq, khaq sil gaq bhai khaon tavq nail-aiq. Yovqgavq nail yaq bhai tavq nail laiq. Maq ngel-ail khi yu bhai tavq nail laiq” dai, naldaiq bhiq-a nail ngaol.
MAT.17.26	“Yu bhai tavq nail ngaol” dai, Bheiqtuvluv ge kovq bhiq-u phao, Yeiqsul ge nail: “Thailhai phal-iq, aivq nail yaq juq neq, ya jel-ail nail ngaol. 
MAT.17.27	Thailhai ngaol-aoq, ngadao bhaqda nee yu maq bhi noeq bheeq dai, maiqkovq teevq khaoq oil khi, ngaqkha bhai kha puvq ail yaoq. Iqmoeq ilmoeq kha mi-a nail delgil al maol nail moeqthaoq ngaoqpav daiq-u phao, phul teevq bavq aol nail bhai naol ya moel nail ngaol. Phul al bavq oil khi, ngadao nvq gaq nail haqbhoil khaon dov ail yaoq” dai, Bheiqtuvluv bhai ge bhiq-a nail ngaol.
MAT.18.1	Yanq al yanq bhai, yaqlaol juq Yeiqsul jaol nail bha lal khi, “Nqtavq Milkhaoq lavqkhoel bhai khul gaq neq, yu nee maqtsil eeq jaiq nail-aiq” dai, naldaiq bhiq-a nail ngaol.
MAT.18.2	Aq-u phao, Yeiqsul yaqnoil teevq gaq bhai khul khi aqyu juq nail gaoltsi bhai bhi thulphaol khi ge bhiq-a nail: 
MAT.18.3	“Ngal nuljuq bhai maldil dai, ge lavq bhel. Nuljuq neema phal khi, yaqnoil khe-ai maq pevq lal haq neq, Nqtavq Milkhaoq lavqkhoel bhai maq ya aol lai-ail. 
MAT.18.4	Yaqnoil niil gaq khe-ai neema neenuq neebeiv aol nail tsaol-aq neq, nqtavq milkhaoq lavqkhoel bhai yu nee maqtsil eeq nail ngaol.
MAT.18.5	Ngaq nail aqmil kov-uvq nee, niilheel nail yaqnoil teevq gaq bhai hav-a nail tsaol-aq khul gaq maqkhaiq, ngaq bhai hav-a nail kheel ngaol. 
MAT.18.6	Thailhai ngaol-aoq, tsaol-aq khul gaq maqkhaiq, ngaq bhai neema thaqtsaol nail yaqnoil teevq gaq ganav bhai bhi nl laiq haq neq, aivq nail leelkhaol bhai lovmav heeq ma pheethaiq khi, iqyaq iqma khal navq nail dao bhai bavq puvq ail nail neq, aivq nail haqbhoil meeq jaiq nail ngaol” dai, ge bhiq-a nail ngaol.
MAT.18.7	Yeiqsul gaoq ge nail: “Tsaol-aq yaq bhai bhi laiq-ail dai, nl nail phaq maodai jiav nail ngel-i mail, miltsaq kovtavq bhai doevq-u phao, khadai geesil lal nail kheel ngel ail-aiq. Khul khi mail dai ngal-aq, alhai bhi nl laiq nail phaq jiav lal nail ngaol. Thailhai ngaol-aoq, yu bhai bhi nl laiq nail gaq neq, geeqlaoq aqdoil ya nail ngaol. 
MAT.18.8	Naoq nail aqlavq teevq lavq maqkhaiq, naoq nail aqkhil teevq khaoq maqkhaiq, naoq bhai bhi nl laiq lavq haq neq, dev ha pivq yaoq. Nvq khil nvq lavq covq khi, nqmaq maqluv halyeel tovq nail miqjaq lavqkhoel bhai bavq poiv lavq nail nee maqtsil, alsail maq bhee dai, aqdoevq ya doevq nail neq, naoq nail haqbhoil meeq jaiq nail ngaol. 
MAT.18.9	Naoq nail maivneev teevq neev heldaiq khi naoq bhai bhi nl laiq lavq haq neq, kevq dov ha yaoq. Maivneev nvq neev nvq neev-ail covq khi, daqovq laoma eeltsul bhai bavq bhoel lavq nail bhai ya daq nail nee maqtsil, maivneev teevq neev taivq-ail covq khi aqdoevq ya doevq nail neq, naoq nail haqbhoil meeq jaiq nail ngaol” dai, ge bhiq-a nail ngaol.
MAT.18.10	Yeiqsul gaoq ge nail: “Nuljuq yaqnoil niil juq nail lavqkhoel khe teevq gaq bhai iqsanl thaq heldaiq theq bhiq dei-eiq. Ngal nuljuq bhai ge lavq bhel. Aqyu juq bhai heldaiq phail nail nqtavq gaqkhoel, nqtavq kovtavq bhai jaol nail ngaq nail Aqbhu nail sivtavq bhai khaq mao iqsanl jaol nail ngaol.
MAT.18.11	[Peivq ail-a nail tsaol-aq bhai hevqkovq nail dai khi, Tsaol-aq nail Yaqyov lee-a nail ngaol.]
MAT.18.12	Nuljuq khalhai noeq nail-aiq. Tsaol-aq teevq gaq yaol teevq yal maol jaol nail lavqkhoel nee, teevq maol peivq-ail haq neq, al goiq tsel goiq maol bhai gaoqjaoq bhai bhi jaol-ail ceevq khi, peivq ail-a nail yaol al maol bhai halpov ail nail, maq ngel laiq. 
MAT.18.13	Ngal nuljuq bhai maldil dai, ge lavq bhel. Aivq peivq ail-a nail yaol al maol bhai moel haq neq, maq peivq ail-a nail yaol goiq tsel goiq maol bhai lavqkhiq tsail nail nee maqtsil, halpov moel-a nail yaol al maol bhai lavqkhiq tsail jaiq nail ngaol. 
MAT.18.14	Alhai dul dai, yaqnoil niil juq nail lavqkhoel teevq gaq ganav luq-ail seil-ail nail bhai, nqtavq kovtavq bhai jaol nail nuljuq nail Aqbhu neema maq tsaq-ail” dai, ge bhiq-a nail ngaol.
MAT.18.15	Yeiqsul gaoq ge nail: “Naoq nail aqivq jaqbheq naoq bhai nl laiq lavq haq neq, aivq jaol nail bha ail khi, nul-nq nvq gaq taivq-ail jaol-u phao, aivq-i mail nl laiq-a nail ganl bhai ge bhiq yaoq. Aivq naoq nail daoq naldaiq lavq haq neq, naoq nail aqivq jaqbheq bhai ya kovq-a nail kheel ngaol. 
MAT.18.16	Thailhai ngaol-aoq, naoq-i mail ge nail daoq bhai aivq maq naldaiq lavq haq neq, naoq-i mail ge nail daoq yaoq daoq yaoq-ao nee, Jalliq lavqkhoel bhai gevq-ai thaq nail khe-ai, salkhil khanq nia dai, naoq-ai nee teevq gaq nvq gaq hevq khi lai yaoq. 
MAT.18.17	Aivq aqyu nvq gaq nail daoq maq naldaiq haq neq, Khali yaq munl bhai ge bhiq yaoq. Khali yaq munl nail daoq iqsanl maq naldaiq haq neq, aivq bhai laolkivq yaq khi mail khaon tavq nail tsaol-aq khe-ai saol-nvq bhiq yaoq.
MAT.18.18	Ngal nuljuq bhai maldil dai, ge lavq bhel. Miltsaq kovtavq bhai nuljuq-i mail maq khal bhi nl nail juq bhai nqtavq kovtavq bhai iqsanl maq bhiq nl nail juq dai saol-nvq khi, miltsaq kovtavq bhai nuljuq-i mail khal bhi nl nail juq bhai, nqtavq kovtavq bhai iqsanl bhi nl nail juq dai saol-nvq nail ngaol.
MAT.18.19	Al ovqtavq, ngal nuljuq bhai ge lavq bhel. Miltsaq kovtavq bhai nuljuq nail lavqkhoel, tsaol-aq nvq gaq neema tavq khi geeqlaoq hal haq neq, nqtavq kovtavq bhai jaol nail ngaq nail Aqbhu aqyu nvq gaq-i mail hal nail khe-ai nl bhiq nail ngaol. 
MAT.18.20	Khul khi mail dai ngal-aq, tsaol-aq nvq gaq hail gaq, ngaq nail aqmil bhai juq khi jil lai haq neq, ngal a bhai aqyu juq nail gaoltsi bhai jaol naol” dai, ge bhiq-a nail ngaol.
MAT.18.21	Aq-u phao, Bheiqtuvluv Yeiqsul jaol nail bha lal khi, “Heeqphaq-ol, ngaq nail aqivq jaqbheq ngaq bhai nl laiq lavq haq neq, ngal aivq nail oeqbal bhai khadai pov kev dai, ya phaiq bhiq nail-aiq. Sivq pov kev dai laiq” dai, naldaiq-a nail ngaol.
MAT.18.22	Yeiqsul ge kovq bhiq-a nail: “Sivq pov kev dai taivq-ail maq ngel-ail. Sivq tsel dai, sivq pov kev dai, ya phaiq bhiq nail ngaol dai, ngal naoq bhai ge lavq bhel.
MAT.18.23	Khul khi mail dai ngal-aq, Nqtavq Milkhaoq neq, niailhai dul nail ngaol. Teevq pov neq, heeqphaq teevq gaq aivq nail yaqkav juq nee mail gailjiov saol-nvq tsaq naol dai, noeqceiv-a nail ngaol. 
MAT.18.24	Aivq gailjiov iqmoeq ilmoeq saol-nvq-u phao, aivq bhai gailjiov maodai lanv bavq nail teevq gaq bhai aivq jaol nail bha hel lavq-a nail ngaol. 
MAT.18.25	Tsaol-aq al gaq khul teevq phaq iqsanl khaoq kovq bhiq nail maq jiav nail ngel-i mail, heeqphaq al gaq neq, aivq nail aqmaol iqsanl, aivq nail miqyaq khaqma khi mail aivq-i mail khal jiav nail yalkav iqsanl, gaoq gil khi bhi khaoq kovq lal yaoq dai, daoq bivq-a nail ngaol.
MAT.18.26	Alheel ngel-i mail, yaqkav al gaq aivq nail sivtavq bhai peevqceevq kovdoiq doiq nail lavqkhoel nee gaolbeiv khi, ‘Heeqphaq-ol, ngaq bhai teevq yanq ol lavq yaoq. Ngaq nail gailjiov iqsanl mail khaoq kovq gil naol’ dai, aivq bhai hal hal-ail, ge bhiq-a nail ngaol. 
MAT.18.27	Aq-u phao, heeqphaq yaqkav al gaq aivq bhai gaoqhaq nail ngel-i mail, aivq bhai phaiq bhiq khi aivq nail gailjiov bhai iqsanl khaonq ha gil bhiq-a nail ngaol.
MAT.18.28	A bhai nee ngal-aq, kovq ail-u phao, aivq bhai phul teevq yal bavq taivq-ail bavq nail aivq nail aqtsaoq yaqkav teevq gaq bhai thaoqphuq-a nail ngaol. Aivq aivq nail aqtsaoq al gaq nail leelkhaol bhai nieivq thaiq khi, ‘Ngaq nail gailjiov khaoq kovq lavq yaoq’ dai, ge bhiq-a nail ngaol.
MAT.18.29	Aq-u phao, aivq nail aqtsaoq yaqkav al gaq peevqceevq kovdoiq doiq nail lavqkhoel nee gaolbeiv khi, ‘Ngaq bhai teevq yanq ol lavq yaoq. Ngal naoq bhai khaoq kovq bhiq naol’ dai, hal hal-ail ge bhiq-a nail ngaol.
MAT.18.30	Thailhai ngaol-aoq, aivq maq naldaiq dai, gailjiov al maq khaoq gil-u kev dai, yaqkav al gaq bhai thaonq bhai laol bhiq-a nail ngaol. 
MAT.18.31	Aivq alhai nl bhiq nail bhai, yaqkav yaoq juq yaoq ya moel-u phao, neema teevq peivq-ail maq sal dai, aqyu juq nail heeqphaq jaol nail bha lai khi, ganl al juq iqsanl mail, ge bhiq lai-a nail ngaol.
MAT.18.32	Aq-u phao, heeqphaq yaqkav al gaq bhai khul khi ge bhiq-a nail: ‘Mailma-ail haqeiv nail yaqkav-ol. Naol ngaq bhai hal nail ngel-i mail, ngal naoq nail gailjiov iqsanl bhai khaonq bhiq-a nail ngaol. 
MAT.18.33	Ngal naoq bhai gaoqhaq bhiq-a nail khe-ai, naol iqsanl naoq nail aqtsaoq yaqkav al gaq bhai gaoqhaq bhiq heeq phaq-ail tsaq nail maq ngel-ail laiq’ dai, ge bhiq-a nail ngaol. 
MAT.18.34	Heeqphaq al gaq aivq bhai neema gaoq phail lal bhiq khi, gailjiov maq khaoq ceiv gil-u kev dai, bhi khoeq bhi jiovq nail dai khi, thaonq nail aqivq gaq nail aqlavq lavqkhoel bhai av bhiq-a nail ngaol.
MAT.18.35	Nuljuq yaoq gaq yaoq-ao nee, yovqgavq nail aqivq jaqbheq juq-i mail nl laiq lavq-a nail phaq bhai neema lavqkhoel nee oeqbal maq phaiq bhiq haq neq, nqtavq kovtavq bhai jaol nail ngaq nail Aqbhu iqsanl, heeqphaq al gaq khe-ai, nuljuq bhai nl lavq nail ngaol” dai, ge bhiq-a nail ngaol.
MAT.19.1	Yeiqsul ganl al juq cavq bhiq cov bhiq gaq al nee ngal-aq, aivq Gaqliqlail milkhaoq nee mail dov ail khi, Yaoldaq laoljaol a phao lelkhel ceiv ail khi, al nail lao tsao ail kha khi, Yuldav milkhaoq bhai ail kev-a nail ngaol. 
MAT.19.2	Tsaol-aq munl munl ma juq, Yeiqsul nail haoqnao tsaothel-aivq khi, aivq aqyu juq nail nalgoel bhai lav meeq bhiq-a nail ngaol.
MAT.19.3	Aq-u phao, Yeiqsul bhai laonqdaiq nail dai khi, Phaqliqsail teevq pav ganav juq aivq jaol nail bha lal khi, “Yovjil neq, khul nail ganl nee maqkhaiq, yovqgavq nail khaqma bhai kovq khaoq naol laiq” dai, naldaiq bhiq-a nail ngaol.
MAT.19.4	Yeiqsul ge nail: “Iqsanl bhai teivq-a nail Miqyail neq, iqmoeq-u nee mail yaqyov-aq khi mail yaqmai-aq bhai teivq-a nail ganl, Jalliq lavqkhoel bhai nuljuq maq ge daiq al laiq. 
MAT.19.5	‘Alheel ngel-i mail, yaqyov-aq neq, yovqgavq nail aqbhu aqma nee gaoq ail khi, yovqgavq nail khaqma nee mail jaol ail nail ngaol. Aqyu nvq gaq teevq gaq taivq-ail pevq lal nail ngaol.’ 
MAT.19.6	Aq-u phao, aqyu nvq gaq neq, nvq gaq maq ngel yaoq-aol. Teevq gaq teevq-eel ngaol. Miqyail-i mail oil jil-ai thaq nail bhai tsaol-aq yaq maq ya lav pav-ail” dai, ge bhiq-a nail ngaol.
MAT.19.7	“Thailhai phal-iq neq, ‘Kovq nail haoqgavq teevq keiv gevq bhiq gaq haq neq, kovq kivq naol’ dai, khul khi mail Molseiq daoq bivq-ai thaq nail-aiq” dai, Phaqliqsail juq Yeiqsul bhai gaoq naldaiq-a nail ngaol.
MAT.19.8	Yeiqsul ge nail: “Nuljuq neema gaol nail ngel-i mail, yovqgavq nail khaqma kovq kivq naol dai, Molseiq aqkhaoqanq bivq-a nail ngaol. Thailhai ngaol-aoq, maldil dai, nq teivq mil teivq teivq-u phao neq, alhai maq ngel-ail. 
MAT.19.9	Ngal nuljuq bhai ge lavq bhel. Yu nee mail bheeq nail leel nail phaq maq ngel nail neq, yovqgavq nail khaqma bhai kovq khi, yaoq gaq yaoq bhai hevq nail tsaol-aq khul gaq maqkhaiq, yovqgavq nail khaqma bhai nl bheeq nail phaq pevq nail ngaol” dai, ge bhiq-a nail ngaol.
MAT.19.10	“Hevq pheel maol pheeljaq nail phaq, a dai maldil haq nail ngel haq neq, maq hevq mail jaol nail neq, meeq jaiq ail nial” dai, yaqlaol juq Yeiqsul bhai ge bhiq-a nail ngaol.
MAT.19.11	Aq-u phao, Yeiqsul ge kovq bhiq-a nail: “Tsaol-aq yaq iqsanl mail daoq al daoq bhai maq khanqtsaol-ail. Aqkhaoqanq ya-a nail juq taivq-ail khanqtsaol nail ngaol. 
MAT.19.12	Khaqma hevq nail ganl neq, teevq gaq nee teevq gaq maq dul-ail. Teevq pav ganav juq neq, doevq lee-u nee mail maq hevq dai jaol nail ngaol. Teevq pav ganav juq neq, tsaol-aq yaq-i mail nl-a nail bhaqda nee, maq hevq dai jaol nail ngaol. Teevq pav ganav juq neq, Nqtavq Milkhaoq nail haqbhoil ganl nl nia dai, khaqma maq hevq dai jaol nail ngaol. Niil juq bhai khanq tsaol nail tsaol-aq neq, khanq dei-eiq” dai, ge bhiq-a nail ngaol.
MAT.19.13	Yeiqsul yaqnoil juq nail kovtavq bhai aqlavq bavq dav khi geeqlaoq bhi bivq nail dai khi, yu yaqnoil juq bhai Yeiqsul jaol nail bha hel lavq-a nail ngaol. Thailhai ngaol-aoq, yaqlaol juq neq, yaqnoil hevq khi lal-a nail juq bhai khaq bhiq-a nail ngaol.
MAT.19.14	Aq-u phao, Yeiqsul ge nail: “Yaqnoil juq ngal jaol nail bha bhi lal yaoq. Aqyu juq bhai thaq lav tsoiq. Khul khi mail dai ngal-aq, Nqtavq Milkhaoq neq, aqyu juq kheel yaqnoil juq bhai ovq nail ngaol” dai, aqyu juq bhai ge bhiq-a nail ngaol. 
MAT.19.15	Yeiqsul yaqnoil al juq nail kovtavq bhai aqlavq bavq dav khi geeqlaoq bivq gaq al nee ngal-aq, a bhai nee dov ail-a nail ngaol.
MAT.19.16	Aq-u phao, yaqyov-aq teevq gaq, Yeiqsul jaol nail bha lal khi, “Saqlaq-ol, ngal nqmaq maqluv halyeel doevq nail phaq ya dai, ganl aqmeeq khul phaq ya nl nail-aiq” dai, naldaiq bhiq-a nail ngaol.
MAT.19.17	Yeiqsul ge kovq bhiq-a nail: “Naol khul khi mail ngaq bhai aqmeeq phaq nail ganl naldaiq nail-aiq. Aqmeeq neq, Miqyail teevq gaq taivq-ail jaol nail ngaol. Naol doevq nail phaq lavqkhoel bhai aol lai movq haq neq, aoldaoq kovqdaoq bhai naldaiq khi, tsaothe yaoq” dai, ge bhiq-a nail ngaol.
MAT.19.18	“Aoldaoq kovqdaoq khul daoq bhai ya tsaothe nail-aiq” dai, aivq gaoq naldaiq bhiq-u phao, Yeiqsul ge nail: “ ‘Yu bhai thaq lav heivq. Yu nail khaqma nee thaq bheeq thaq leel. Yu nail nlmaoq thaq khoiq. Yu bhai maq tsaq nail salkhil thaq khanq. 
MAT.19.19	Naoq nail aqbhu aqma bhai ev yaoq. Naoq nail aqmaol bhai gaiq-a nail khe-ai, naoq nail aqjail bhai jaol nail tsaol-aq bhai gaiq-a yaoq’ dai, ge nail aoldaoq kovqdaoq niil juq bhai tsaothe yaoq” dai, ge bhiq-a nail ngaol.
MAT.19.20	“Ngal aoldaoq kovqdaoq al juq iqsanl mail naldaiq gil-aoq nail ngaol. Ngal khul phaq gaoq loq-ai haq nail-aiq” dai, Yeiqsul bhai gaoq naldaiq bhiq-a nail ngaol.
MAT.19.21	Yeiqsul aivq bhai ge bhiq-a nail: “Naol khul ge duq maq jiav dai, nl bhee movq haq neq, kovq ail khi naoq nail ildaoq maoqgaiq iqsanl mail gaoq ha-ail khi, haq yaq aoq yaq juq bhai bhoil bhiq yaoq. Alhai nl haq neq, nqtavq kovtavq bhai mao-ail phoiq nail naoq nail phul heel ildaoq maoqgaiq jiav lal naol. Aq-u phao, naol kovq lal khi, ngaq nail haoqnao tsaothel lavq yaoq” dai, ge bhiq-a nail ngaol.
MAT.19.22	Yaqyov-aq al gaq daoq al daoq ya gaiq-u phao, noeqhaq deedee nail lavqkhoel nee kovq ail-a nail ngaol. Khul khi mail dai ngal-aq, aivq neq, ildaoq maoqgaiq maodai jiav nail ngaol.
MAT.19.23	Aq-u phao, Yeiqsul aivq nail yaqlaol juq bhai ge bhiq-a nail: “Ngal nuljuq bhai maldil dai, ge lavq bhel. Hulmeeq hulbhao juq, Nqtavq Milkhaoq lavqkhoel bhai aol lai nail neq, haq deedee nail ngaol. 
MAT.19.24	Ngal nuljuq bhai gaoq ge lavq bhel. Laolthao geevqjieivq geeq naq bhai aol lai nail neq, hulmeeq hulbhao juq Miqyail Milkhaoq lavqkhoel bhai aol lai nail nee maqtsil ngaq-aiq jaiq nail ngaol” dai, ge bhiq-a nail ngaol.
MAT.19.25	Yaqlaol juq daoq al daoq ya gaiq-u phao, noeq-u maq dov dai, pevq-ail khi, “Thailhai phal-iq neq, khaq sil gaq hevqkovq nail phaq ya nia heeq” dai, naldaiq nail ngaol.
MAT.19.26	Yeiqsul aqyu juq bhai heldaiq khi ge nail: “Niil neq, tsaol-aq yaq nl nia nail phaq maq ngel-ail. Thailhai ngaol-aoq, Miqyail neq, yaoq phaq yaoq-ao nee nl nia nail ngaol” dai, ge bhiq-a nail ngaol.
MAT.19.27	Aq-u phao, Bheiqtuvluv ge nail: “Heldaiq yaoq. Nvjuq yaoq phaq yaoq-ao nee khaonq ha-ail ceevq khi, naoq nail haoqnao tsaothe thailthaiq nail ngaol. Alheel ngel-i mail, nvjuq khul ya nail-aiq” dai, naldaiq bhiq-a nail ngaol.
MAT.19.28	Yeiqsul aqyu juq bhai ge bhiq-a nail: “Ngal nuljuq bhai maldil dai, ge lavq bhel. Iqsanl mail aqsivq sivq dai pov lal phal lal khi, Tsaol-aq nail Yaqyov seiqleiq khaoqsail jiav nail doiqbev bev ma bhai jaoldeel-u phao, ngaq nail haoqnao tsaothe nail nuljuq iqsanl, doiqbev bev ma tsel-nvq bev bhai jaoldeel khi, Ilsaqleiqlal nail jeq-e tsel-nvq jeq-e bhai yalkhaq dal nail ngaol. 
MAT.19.29	Ngal bhaqda nee, yovqgavq nail ilkhaol, aqivq jaqbheq, aqbhu aqma, yaqmiq yaqyov khi mail daiyal, niil juq bhai khaonq ha-ail ceevq-a nail tsaol-aq yaoq gaq yaoq-ao nee, a dai nee maqtsil teevq yal bhoil ya nail nee ovqtavq, nqmaq maqluv halyeel doevq nail phaq ya nail ngaol. 
MAT.19.30	Thailhai ngaol-aoq, niil aq-il yu nail iqmoeq jaol nail tsaol-aq maodai yu nail haoqnao ya jaol nail ngaol. Niil aq-il yu nail haoqnao jaol nail tsaol-aq maodai, yu nail iqmoeq ya jaol nail ngaol” dai, ge bhiq-a nail ngaol.
MAT.20.1	Yeiqsul gaoq ge nail: “Nqtavq Milkhaoq neq, niailhai dul nail ngaol. Tsaol-aq teevq gaq aivq nail aqheeq tsilju nail gaoqkhail bhai ganl bhi nl nail tsaol-aq halpov ail nail dai khi, nqhao navqmav-ail dov ail-a nail ngaol. 
MAT.20.2	Ganl nl nail tsaol-aq juq bhai, teevq n nail yalgaq aqphoiq neq, teevq bavq bivq naol dai, ge tsaq khi, aqyu juq bhai aivq nail aqheeq tsilju nail gaoqkhail bhai ganl bhi nl ail-a nail ngaol.
MAT.20.3	A bhai nee ngal-aq, nqhao phao naqli goiq lavq niidai bhai, aivq gaoq dov ail-u phao neq, ganl maq jiav dai, leiv bhai jaoldeel-nvq thaq nail tsaol-aq yaoq juq yaoq bhai ya moel-a nail ngaol. 
MAT.20.4	‘Nuljuq iqsanl ngaq nail aqheeq tsilju nail gaoqkhail bhai ganl nl ail yaoq. Nuljuq bhai geel-nvq nail khe-ai yalgaq aqphoiq bivq naol’ dai, aqheel gaq aqyu juq bhai ge bhiq-a nail ngaol. Aqyu juq iqsanl nl ail-a nail ngaol.
MAT.20.5	N-gaol gaol kav phao teevq pov khi mail, kivq hail phao naqli hail lavq bhai teevq pov aivq gaoq dov ail khi, aivq nail gaoqkhail bhai ganl bhi nl nail haqbhoil tsaol-aq gaoq khul bhoel ail-a nail ngaol.
MAT.20.6	Kivq hail lail ma phao naqli ngaq lavq bhai aivq gaoq dov ail khi, tsaol-aq yaoq juq yaoq a bhai thulphaol nail bhai ya moel khi, ‘Nuljuq khul khi mail teevq n n lao-ail niilniai aqnieivq-ail thulphaol nail-aiq’ dai, naldaiq bhiq-a nail ngaol.
MAT.20.7	‘Tsaol-aq teevq gaq iqsanl, nvjuq bhai maq khoel lee nail ngel-i mail, thulphaol-nvq thaq nail ngaol’ dai, ge kovq bhiq-a nail ngaol. ‘Thailhai phal-iq neq, nuljuq iqsanl, ngaq nail aqheeq tsilju nail gaoqkhail bhai ganl nl ail yaoq’ dai, ge bhiq-a nail ngaol.
MAT.20.8	Nqkivq kivq lee-u phao, gaoqkhail aqheel gaq neq, ‘Ganl nl nail juq bhai khul kovq khi, haoqnao naosaq nl ail-a nail juq nee mail iqmoeq ilmoeq nl ail-a nail juq bhai kev dai, aqphoiq bivq yaoq’ dai, aivq nail gaoqkhail bhai heldaiq phail nail aqivq gaq bhai ge bhiq-a nail ngaol.
MAT.20.9	Aq-u phao, kivq hail phao, naqli ngaq lavq bhai ganl nl lee-a nail juq lal khi, teevq gaq bhai teevq bavq ya-a nail ngaol. 
MAT.20.10	Iqmoeq ilmoeq nl-a nail juq lal kev-u phao, ‘Nvjuq neq, ya jaiq naol’ dai, aqyu juq noeq khi ngaol-aoq, teevq gaq bhai teevq bavq ya-al teevq-eel ngaol. 
MAT.20.11	Aqyu juq yalgaq aqphoiq ya gaq-u phao, aqheeq tsilju nail gaoqkhail khe ilheel gaq bhai ge doil-a nail ngaol: 
MAT.20.12	‘Haoqnao naosaq lee khi nl lee-a nail juq neq, naqli teevq lavq ya nl-a nail teevq-eel ngaol. Nvjuq neq, teevq n n lao nltsal leivq leivq-ail nl-a nail ngaol. Thailhai ngaol-aoq, naol yalgaq aqphoiq bivq lavq-u phao neq, teevq gaq khe-ai taivq-ail bivq lavq-a nail niil’ dai, ilheel gaq bhai ge bhiq-a nail ngaol.
MAT.20.13	Ilheel gaq aqyu juq nail lavqkhoel khe aol nail teevq gaq bhai ge bhiq-a nail: ‘Aqtsaoq-ol. Ngal naoq bhai maq tsaq nail phaq nl bhiq-a nail maq ngel. Ngal naoq bhai teevq n yalgaq aqphoiq teevq bavq bivq naol dai, ge ceiv-ai thaq nail maq ngel-ail laiq. 
MAT.20.14	Naoq nail yalgaq aqphoiq phul oil khi kovq ail yaoq. Naoq bhai bivq-a nail khe-ai haoqnao naosaq nl lee-a nail juq bhai iqsanl ngal bivq movq-ail nial. 
MAT.20.15	Ngal ngaq nail phul bhai khal nl movq nail khe-ai maq nl kivq ail laiq. Ngal yu bhai maodai bivq movq nail neema aol nail bhai nuljuq neekhaol maq sil tsaol-ail laiq’ dai, ge bhiq-a nail ngaol.
MAT.20.16	Alhai dul dai, yu nail haoqnao jaol nail tsaol-aq yu nail iqmoeq ya jaol nail ngaol. Yu nail iqmoeq jaol nail tsaol-aq, yu nail haoqnao ya jaol nail ngaol” dai, aqyu juq bhai ge bhiq-a nail ngaol.
MAT.20.17	Yeiqsul Yeiqlulsaqlaiq meenq bha lai thailthaiq-u phao, yaqlaol tsel-nvq gaq bhai taivq-ail iqmoeq phao hel laivq khi, aqyu juq bhai niailhai ge bhiq-a nail ngaol: 
MAT.20.18	“Ngadao juq Yeiqlulsaqlaiq meenq bha lai thailthaiq nail ngaol. Tsaol-aq nail Yaqyov neq, a bhai Philma juq khi mail aoldaoq kovqdaoq cavq nail cov nail juq nail aqlavq lavqkhoel bhai, yu-i mail av bhiq nail bhai ya daq nail ngaol. Aivq ya sil dai, aqyu juq yalkhaq dal nail ngaol. 
MAT.20.19	A bhai nee ngal-aq, yu nail jeq-e nail aqlavq lavqkhoel bhai av bhiq khi, aivq bhai khal nl movq-ail bhi nl khi, neeqtsaq-i mail jiivq gaq haq neq, lavqyavq kovtavq bhai bhi tavq heivq nail ngaol. Thailhai ngaol-aoq, hail n bhee lal haq neq, aivq gaoq doevq kovq lal nail ngaol” dai, Yeiqsul aqyu juq bhai ge bhiq-a nail ngaol.
MAT.20.20	Aq-u phao, Seiqbheiqdail nail khaqma neq, aivq nail yaqyov nvq gaq hevq khi, aqyu nvq mail nail haqbhoil teevq phaq hal nail dai khi, Yeiqsul nail sivtavq bhai peevqceevq kovdoiq doiq lai-a nail ngaol.
MAT.20.21	“Naol khul hal movq nail-aiq” dai, Yeiqsul naldaiq bhiq-u phao, “Naoq nail Milkhaoq lavqkhoel, naol joiqjaq doiqbev kovtavq bhai naol jaoldeel-u phao, ngaq nail yaqyov niil nvq gaq bhai, naoq nail lavqmal phao teevq gaq, lavqtsel phao teevq gaq dai, bhi jaoldeel lavq yaoq” dai, yaqmai-aq al gaq hal-a nail ngaol.
MAT.20.22	“Nuljuq hal nail phaq bhai nuljuq maq heeq nia-ail. Nuljuq ngal ya daol nail haq dee aoq deedee nail khaoqanq bhai daol tsaol naol laiq” dai, Yeiqsul naldaiq bhiq-u phao, “Daol tsaol naol” dai, aqyu nvq mail ge kovq bhiq-a nail ngaol.
MAT.20.23	“Nul-nq nvq mail, ngaq nail khaoqanq bhai ya daol naol. Thailhai ngaol-aoq, ngaq nail lavqmal phao lavqtsel phao ya jaoldeel dai neq, ngal maq nl kivq-ail. Jaol duq al neq, ngaq nail Aqbhu-i mail tsel dov-ai thaq nail tsaol-aq nail haqbhoil lav sav-ai thaq nail ngaol” dai, Yeiqsul aqyu nvq mail bhai ge bhiq-a nail ngaol.
MAT.20.24	Aqyu nvq gaq nail aqtsaoq yaqlaol tsel gaq ganl al ya gaiq-u phao, aqyu nvq mail bhai neema phail lal bhiq-a nail ngaol. 
MAT.20.25	Alheel ngel-i mail, Yeiqsul aqyu juq iqsanl bhai khul jil khi, niailhai ge bhiq-a nail ngaol: “Yu nail jeq-e nail heeqphaq heeq ma juq neq, milkhaoq yaq juq nail kovtavq bhai uvthaiq nail bhaqaoq jiav khi, aqivq aqtsu jiovq khi uvthaiq nail juq iqsanl yovqgavq khal noeq nail khe-ai, uvthaiq nia nail bhaqaoq jiav nail ngaol dai, nuljuq heeq nia nail ngaol. 
MAT.20.26	Thailhai ngaol-aoq, nuljuq alhai maq ya khi-ail. Nuljuq nail lavqkhoel yu nee maqtsil eeq movq heel movq nail khul gaq maqkhaiq, nuljuq nail yaqkav ya jiovq nail ngaol. 
MAT.20.27	Nuljuq nail lavqkhoel aqivq jiovq movq nail khul gaq maqkhaiq, nuljuq nail yaqkav ya jiovq nail ngaol. 
MAT.20.28	Khul khi mail dai ngal-aq, Tsaol-aq nail Yaqyov neq, yu aivq nail yaqkav bhi jiovq nail dai khi, lee-a nail maq ngel-ail. Aivq yu nail yaqkav jiovq lee khi, tsaol-aq maodai bhai ul kovq lee nail dai khi, sildan lee-a nail ngaol” dai, ge bhiq-a nail ngaol.
MAT.20.29	Yeiqsul khi mail aivq nail yaqlaol juq Yeiqlilkhol meenq nee dov ail-u phao, tsaol-aq munl munl ma juq aqyu juq nail haoqnao tsaothel-aivq-a nail ngaol. 
MAT.20.30	Aq-u phao, maivpeivq peivq nail nvq gaq gailkhaol gailbhaq bhai jaoldeel-nvq thaq nail ngaol. Yeiqsul aqyu nvq gaq nail aqjail bhai lee thailthaiq nail aqthel ya gaiq khi, “Heeqphaq-ol, Daqbhil nail Yaqyov-ol, nv-nvq gaq bhai gaoqhaq gaiq-a lavq yaoq” dai, gul-a nail ngaol.
MAT.20.31	“Aqtsi tsu dai jaol yaoq” dai, tsaol-aq munl munl ma juq aqyu nvq gaq bhai khaq khi ngaol-aoq, “Heeqphaq-ol, Daqbhil nail Yaqyov-ol, nv-nvq gaq bhai gaoqhaq gaiq-a lavq yaoq” dai, iqmoeq-u nee maqtsil gaoq gul kav lal-a nail ngaol.
MAT.20.32	Aq-u phao, Yeiqsul naq lai khi, aqyu nvq gaq bhai khul khi, “Ngal nul-nq nvq gaq nail haqbhoil khul bhi nl bhiq movq nail-aiq” dai, naldaiq bhiq-a nail ngaol.
MAT.20.33	“Heeqphaq-ol, nv-nvq gaq nail maivneev bhi moel lal lavq yaoq” dai, aqyu nvq gaq hal-a nail ngaol.
MAT.20.34	Yeiqsul aqyu nvq gaq bhai gaoqhaq khi, aqyu nvq gaq nail maivneev bhai thoiqtsi bhiq-u phao, aqyu nvq gaq nail maivneev teevq pov taivq-ail moel nia lal khi, Yeiqsul nail haoqnao tsaothel-aivq-a nail ngaol.
MAT.21.1	Yeiqsul khi mail aivq nail yaqlaol juq Yeiqlulsaqlaiq meenq aqjail bhai tsao kel lavq khi, Saqloq gaoqjaoq aqjail bhai jiav nail Bheilphaqjeiq julgu bhai lai kev-u phao, Yeiqsul aivq nail yaqlaol nvq gaq bhai iqmoeq phao khoel gai-aivq-a nail ngaol. 
MAT.21.2	Aivq yaqlaol al nvq gaq bhai ge bhiq-a nail: “Nul-nq nvq gaq iqmoeq phao jiav nail julgu bhai lai yaoq. A bhai moeqphaq laljieiv aqma teevq maol khi aqyaq teevq maol pheethaiq-ai thaq nail bhai ya moel nail ngaol. Cevpheel khi ngal jaol nail bha tseel leevq yaoq. 
MAT.21.3	Tsaol-aq teevq gaq ganav nul-nq nvq gaq bhai teevq phaq ganav ge lal haq neq, ‘Heeqphaq loq nail ngaol’ dai, ge bhiq dei-eiq. Alhai ge bhiq haq neq, teevq pov taivq-ail aivq nul-nq nvq gaq bhai bhi tseel-aivq lavq nail ngaol” dai, ge bhiq-a nail ngaol.
MAT.21.4	Miqyail nail haqbhoil gedan nail gaq nail daoq bhi bhee lal nail dai khi, alhai pevq lal-a nail ngaol.
MAT.21.5	Aivq ge nail:
MAT.21.5	“Yeel-ovq nail yaqmiq
MAT.21.5	niailhai ge bhiq yaoq.
MAT.21.5	‘Heldaiq dei-eiq.
MAT.21.5	Naoq nail Heeqphaq
MAT.21.5	neenuq neebeiv
MAT.21.5	aol nail lavqkhoel nee,
MAT.21.5	moeqphaq laljieiv
MAT.21.5	aqma teevq maol
MAT.21.5	khi mail aqyaq teevq maol
MAT.21.5	bhai jeeq khi,
MAT.21.5	naol jaol nail bha lee
MAT.21.5	thailthaiq nail ngaol’ ” dai,
MAT.21.5	ge-ai thaq nail ngaol.
MAT.21.6	Yeiqsul aqyu nvq gaq bhai khoel nail khe-ai, yaqlaol al nvq gaq nl ail-a nail ngaol. 
MAT.21.7	Moeqphaq laljieiv al nvq maol Yeiqsul jaol nail bha tseel-aivq bhiq-a nail ngaol. A bhai nee ngal-aq, al nvq maol nail kovtavq bhai, aqyu juq nail aqgaq aqdoi kheq dav bhiq khi, Yeiqsul bhai bhi jeeq-a nail ngaol. 
MAT.21.8	Tsaol-aq munl munl ma juq yovqgavq nail aqgaq aqdoi yovqgavq gailkhaol bhai kheq-a nail ngaol. Teevq pav ganav juq neq, yaljail bhai bhuq tsil khi, gailkhaol bhai kheq-a nail ngaol. 
MAT.21.9	Yeiqsul nail iqmoeq khi mail haoqnao tsaothe jaol nail tsaol-aq munl munl ma juq neq,
MAT.21.9	“Hoqsaqnaq,
MAT.21.9	Daqbhil nail Yaqyov
MAT.21.9	bhai tsiq eeq bhel. 
MAT.21.9	Heeqphaq Miqyail nail
MAT.21.9	aqmil kov-uvq nee
MAT.21.9	lee nail gaq
MAT.21.9	geeqlaoq eeq dei-eiq.
MAT.21.9	Hoqsaqnaq!
MAT.21.9	Nqtavq kovtavq
MAT.21.9	bhai iqsanl,
MAT.21.9	aivq bhai
MAT.21.9	tsiq eeq dei-eiq” dai,
MAT.21.9	mailma-ail gul nail ngaol.
MAT.21.10	Yeiqsul Yeiqlulsaqlaiq meenq bha aol lai thailthaiq-u phao, meenq bhai jaol nail tsaol-aq iqsanl mail suqsaq lal khi, “Tsaol-aq thoil gaq neq, khaq sil gaq” dai, naldaiq-a nail ngaol.
MAT.21.11	“Niil gaq neq, Gaqliqlail milkhaoq bhai jiav nail Naqsaqlail meenq yaq, Miqyail nail haqbhoil gedan nail Yeiqsul ngaol” dai, tsaol-aq munl munl ma juq ge kovq bhiq-a nail ngaol.
MAT.21.12	A bhai nee ngal-aq, Yeiqsul uqhuq thaoq nail ilkhaol il ma nail khainl lavqkhoel bhai aol lai khi a bhai yalkav gaoq yalkav ul nail tsaol-aq iqsanl bhai the ha khi, phul dovq phal bhiq thailthaiq nail juq nail kovqkhail bhai maqkhaiq, khaoqkhoiq gaoq thailthaiq nail tsaol-aq juq nail doiqbev bhai maqkhaiq ngaoq ha-a nail ngaol.
MAT.21.13	“ ‘Ngaq nail ilkhaol bhai
MAT.21.13	geeqlaoq hal nail ilkhaol dai,
MAT.21.13	ya khul nail ngaol’ dai,
MAT.21.13	gevq-ai thaq khi ngaol-aoq, nuljuq ilkhaol niil il bhai khoiqbhaoq tsaolpheel nail ilkhaol bhi pevq lal thaq nail niil” dai, Yeiqsul aqyu juq bhai ge bhiq-a nail ngaol.
MAT.21.14	Maivpeivq peivq nail tsaol-aq khi mail aqkhil maq meeq nail tsaol-aq juq, uqhuq thaoq nail ilkhaol il ma bhai Yeiqsul jaol nail bha lal-a nail ngaol. Aq-u phao, aivq aqyu juq bhai, bhi meeq lai-a nail ngaol. 
MAT.21.15	Philma juq khi mail, aoldaoq kovqdaoq cavq nail cov nail juq, aivq-i mail nl nail noeq-u maq dov nail phaq bhai ya moel-a nail ngaol. Al ovqtavq, “Daqbhil nail Yaqyov Hoqsaqnaq bhi kev lee dei-eiq” dai, yaqnoil juq uqhuq thaoq nail ilkhaol il ma bhai mailma-ail gul nail bhai iqsanl, aqyu juq ya gaiq-a nail ngel-i mail, neema phail deedee lal bhiq-a nail ngaol.
MAT.21.16	Alheel ngel-i mail, aqyu juq Yeiqsul bhai ge bhiq-a nail: “Yaq niil juq khul dai gul thailthaiq nail-aiq dai, naoq bhai maq gaiq lal-ail laiq” dai, naldaiq-u phao, Yeiqsul ge nail: “Ngaq bhai gaiq lal-ail nial.
MAT.21.16	‘Yaqnoil juq khi mail
MAT.21.16	aqtsil cuvq yaq juq nail
MAT.21.16	moeqthaoq
MAT.21.16	lavqkhoel nee mail
MAT.21.16	tsiqeeq nail daoq
MAT.21.16	Miqyail bhi
MAT.21.16	dov lal nail ngaol’ dai,
MAT.21.16	gevq-ai thaq nail bhai nuljuq teevq thal iqsanl maq ge daiq haq-al laiq” dai, Yeiqsul aqyu juq bhai ge bhiq-a nail ngaol.
MAT.21.17	Aq-u phao, aivq aqyu juq jaol nail nee dov ail-a nail ngaol. A bhai nee ngal-aq, Yeiqlulsaqlaiq meenq lavqkhoel nee dov ail khi, Bheiqtaqnil julgu bhai yavq lai-a nail ngaol.
MAT.21.18	Yaoq n yaoq, nqbhaq bhaq lal khi, Yeiqlulsaqlaiq meenq bha aol lai thailthaiq-u phao, Yeiqsul aoq moevq lal bhiq-a nail ngaol. 
MAT.21.19	Aivq gailkhaol gailbhaq bhai doevq nail heeqguq aqbhaol teevq bhaol bhai ya moel khi heldaiq ail-a nail ngaol. Thailhai ngaol-aoq, aqheeq maq heeq dai, aqpavq taivq-ail maodai covq nail bhai ya moel-a nail ngaol. Alheel ngel-i mail, “Yanqgaol nee ngal-aq, naol aqheeq thaq gaoq heeq lee dei-eiq” dai, Yeiqsul aqbhaol al bhaol bhai ge bhiq-u phao, aqbhaol al bhaol teevq pov taivq-ail khuq-ail kov ail-a nail ngaol.
MAT.21.20	Yaqlaol juq al bhai ya moel-u phao, noeq-u maq dov dai, pevq-ail khi, “Khul khi mail aqbhaol niil bhaol teevq pov taivq-ail bhagul gul ail-a nail-aiq” dai, Yeiqsul bhai naldaiq bhiq-a nail ngaol.
MAT.21.21	Yeiqsul ge nail: “Ngal nuljuq bhai maldil dai, ge lavq bhel. Nuljuq neema thaqtsaol khi, neema pov pov lav lav dai, maq pevq haq neq, heeqguq aqbhaol niil bhaol bhai, ngaq-i mail nl bhiq-a nail khe-ai, nuljuq iqsanl nl nia nail ngaol. Al ovqtavq, gaoqjaoq niil jaoq bhai, ‘Naoq nail jaol duq nee dov ail khi, iqyaq iqma bhai ga puvq ail yaoq’ dai, ge bhiq-u phao, nuljuq-i mail khal ge nail khe-ai, pevq lal nail ngaol. 
MAT.21.22	Nuljuq neema thaqtsaol nail lavqkhoel nee, geeqlaoq hal haq neq, khal hal nail phaq iqsanl mail ya nail ngaol” dai, Yeiqsul aqyu juq bhai ge bhiq-a nail ngaol.
MAT.21.23	Yeiqsul uqhuq thaoq nail ilkhaol il ma bhai aol lai khi cavq bhiq cov bhiq thailthaiq-u phao, Philma juq khi mail Yuldav tsaol-aq nail aqivq aqtsu juq Yeiqsul jaol nail bha lal khi, “Naol khaq bha khe alyaq ya khi thailhai nl thailthaiq nail-aiq. Khaq sil gaq naoq bhai alyaq bivq lavq-a nail-aiq” dai, naldaiq bhiq-a nail ngaol.
MAT.21.24	Yeiqsul aqyu juq bhai ge kovq bhiq-a nail: “Ngal nuljuq bhai teevq daoq naldaiq la dei-eiq. Nuljuq ge kovq lavq haq neq, ngal khaq bha khe alyaq ya khi niil juq nl thailthaiq nail ganl, nuljuq bhai ge bhiq naol. 
MAT.21.25	Yaolhaq khaq bha khe alyaq ya khi yu bhai ulcuvq saol bhiq-a nail-aiq. Miqyail-i mail bhi nl thaq nail laiq. Maq ngel haq neq, tsaol-aq-i mail bhi nl thaq nail laiq” dai, aqyu juq bhai naldaiq-a nail ngaol. Aq-u phao, aqyu juq nail gaiqlaq bhai niailhai ge tsaoq pheeljaq-a nail ngaol: “Miqyail-i mail bhi nl thaq nail ngaol dai, ngadao ge haq neq, ‘Thailhai phal-iq, nuljuq khul khi mail Yaolhaq bhai neema maq thaqtsaol nail-aiq’ dai, Yeiqsul ge lal nail ngaol. 
MAT.21.26	Tsaol-aq-i mail bhi nl thaq nail ngaol dai, ngadao ge haq neq, tsaol-aq niidai bhai geesil duq jiav nail ngaol. Khul khi mail dai ngal-aq, Yaolhaq neq, Miqyail nail haqbhoil gedan nail gaq ngaol dai, tsaol-aq iqsanl mail saol-nvq-ai thaq nail ngaol” dai, aqyu juq ge pheeljaq-a nail ngaol.
MAT.21.27	Alheel ngel-i mail, “Nvjuq maq heeq kivq” dai, aqyu juq Yeiqsul bhai ge kovq bhiq-a nail ngaol.
MAT.21.27	Yeiqsul ge nail: “Alhai dul dai, khaq sil gaq-i mail ngaq bhai alyaq bivq lavq khi ganl niil juq nl thailthaiq nail bhai, nuljuq bhai ngal maq ge bhiq-ail” dai, aqyu juq bhai ge bhiq-a nail ngaol.
MAT.21.28	Yeiqsul gaoq ge nail: “Nuljuq khalhai noeq nail-aiq, tsaol-aq teevq gaq yaqyov nvq gaq jaol lao thaq nail ngaol. Aq-u phao, aqbhu gaq yaqyov aqivq gaq jaol nail bha lai khi, ‘Yaqyov-ol, yanqgaol naol aqheeq tsilju nail gaoqkhail bhai ganl nl ail dei-eiq’ dai, ge bhiq-a nail ngaol.
MAT.21.29	Aq-u phao, ‘Ngal maq ail’ dai, yaqyov al gaq ge kovq bhiq thaq nail ngaol. Thailhai ngaol-aoq, aivq gaoq noeq pov lal bhiq khi ganl nl ail thaq nail ngaol.
MAT.21.30	A bhai nee ngal-aq, yaqyov jaqbheq gaq jaol nail bha ail khi, aqivq gaq bhai khoel bhiq-u khe-ai, aivq bhai iqsanl khoel bhiq-u phao, ‘Aqbhu-ol, ngal ail naol’ dai, ge bhiq-a nail ngaol. Thailhai ngaol-aoq, aivq maq ail-al.
MAT.21.31	Yaqyov al nvq gaq nail lavqkhoel khul gaq neq, aqbhu nail neema tsaq dai nl-a nail-aiq” dai, Yeiqsul naldaiq-u phao,
MAT.21.31	“Aqivq gaq nial” dai, aqyu juq ge kovq bhiq-a nail ngaol.
MAT.21.31	Yeiqsul ge nail: “Ngal nuljuq bhai maldil dai, ge lavq bhel. Khaon tavq nail tsaol-aq khi mail maimaqlal juq nuljuq nail iqmoeq nee Miqyail Milkhaoq bhai ya aol lai nail ngaol. 
MAT.21.32	Khul khi mail dai ngal-aq, Yaolhaq nuljuq jaol nail bha lee khi, tsaq nail daol nail gailkhaol bhai khalhai ya doevq nail ganl cavq naq lee khi ngaol-aoq, nuljuq aivq bhai neema maq thaqtsaol-ail. Thailhai ngaol-aoq, khaon tavq nail tsaol-aq khi mail maimaqlal juq neq, aivq bhai neema thaqtsaol-a nail ngaol. Nuljuq alhai ya moel khi ngaol-aoq, oeqbal maq noeq pov-al. Aivq bhai iqsanl neema maq thaqtsaol-al” dai, ge bhiq-a nail ngaol.
MAT.21.33	Yeiqsul gaoq ge nail: “Daoqma uqhuq daoq yaoq daoq yaoq bhai gaoq naldaiq yaoq. Aq-u phao, tsaol-aq teevq gaq jaol lao thaq nail ngaol. Teevq n neq, aqheeq tsilju nail aqjiiv kha khi, gaoqkhail aqmeeq-ai nl tsoiq-a nail ngaol. Aqheeq tsilju nail ullul naoq dov duq lav sav khi, gaoqkhail bhai lovq nail ilkhaol daqmoe teevq il iqsanl cov-a nail ngaol. A bhai nee ngal-aq, gaoqkhail nl nail juq bhai ngaq bhiq-ail ceevq khi, aivq neq, yaoq khaoq yaoq mil yaoq bhai ail-a nail ngaol. 
MAT.21.34	Aqheeq tsilju nail aqheeq mi lal khi koevq nail yanq tsaq lal-u phao, gaoqkhail al khail khe aqheeq tsilju aqheeq aivq bhai ovq nail juq ya dai, gaoqkhail nl nail juq jaol nail bha aivq nail yaqkav juq bhai bhi lai-a nail ngaol.
MAT.21.35	Thailhai ngaol-aoq, gaoqkhail nl nail juq aivq nail yaqkav al juq bhai nieivq thaiq khi teevq gaq bhai deeq-a nail ngaol. Teevq gaq bhai deeq heivq-a nail ngaol. Teevq gaq bhai neq, lovmav-i mail liv bhiq-a nail ngaol. 
MAT.21.36	Yaoq pov yaoq, iqmoeq-u pov nee maqtsil aivq nail yaqkav juq bhai gaoq bhi lai-a nail ngaol. Gaoqkhail nl nail juq iqmoeq-u phao khe-ai, aqyu juq bhai iqsanl nl bhiq-a nail ngaol. 
MAT.21.37	Ilheel gaq ge nail: ‘Aqyu juq ngaq nail yaqyov bhai neq, ev naol’ dai, ge khi, haoqnao naosaq khe pov neq, aivq nail yaqyov bhai bhi lai-a nail ngaol.
MAT.21.38	Thailhai ngaol-aoq, gaoqkhail nl nail juq, yaqyov al gaq bhai ya moel-u phao, ‘Aivq neq, jaiqbhoil ovq nail gaq ngaol. Yaoq. Aivq bhai heivq khi, ngadao juq aivq nail jaiqbhoil bhoilpav jaq bhel’ dai, aqyu juq nail gaiqlaq bhai ge pheeljaq-a nail ngaol. 
MAT.21.39	A bhai nee ngal-aq, aqyu juq aivq bhai nieivq khi, gaoqkhail lavqniil phao he dol-aivq khi, heivq-a nail ngaol.
MAT.21.40	Gaoqkhail nail ilheel gaq kovq kev lal-u phao, gaoqkhail nl nail tsaol-aq al juq bhai khalhai nl bhiq nail-aiq dai, nuljuq bhai noeq lal-ail” dai, Yeiqsul aqyu juq bhai naldaiq bhiq-a nail ngaol.
MAT.21.41	Aqyu juq ge kovq bhiq-a nail: “Haqeiv nail tsaol-aq al juq bhai aivq heivq nail aqduq bhao nail ngaol. A bhai nee ngal-aq, aqheeq tsilju nail aqheeq mi lal-u phao, aivq bhai ovq nail juq aqmeeq-ai bivq kovq lavq nia nail tsaol-aq yaoq juq yaoq-ao bhai, aivq gaoq ngaq bhiq nail ngaol” dai, ge bhiq-a nail ngaol.
MAT.21.42	Yeiqsul aqyu juq bhai ge bhiq-a nail: “Jalliq lavqkhoel bhai niailhai gevq-ai thaq nail bhai nuljuq teevq thal-iq maq ge daiq haq-al laiq.
MAT.21.42	‘Ilkhaol cov nail
MAT.21.42	tsaol-aq-i mail
MAT.21.42	bavq ha-a nail
MAT.21.42	lovmav al heeq,
MAT.21.42	jioivqloiv daoqthaoq bhai
MAT.21.42	kaovq-a nail
MAT.21.42	lovmav heeq ma
MAT.21.42	pevq lal nail ngaol.
MAT.21.42	Heeqphaq Miqyail-i mail
MAT.21.42	alhai nl-ai thaq nail al neq,
MAT.21.42	ngadao nail sivtavq bhai
MAT.21.42	noeq-u maq dov nail phaq
MAT.21.42	pevq nail ngaol’ dai,
MAT.21.42	gevq-ai thaq nail ngaol.
MAT.21.43	Alheel ngel-i mail, ngal nuljuq bhai ge lavq bhel. Miqyail Milkhaoq nuljuq nail aqlavq nee oil dov khi, al nail lavqkhoel bhai aol lai nail geel-nvq dai, aqheeq heeq lee nail jeq-e teevq jeq-e bhai av bhiq nail ngaol. 
MAT.21.44	Lovmav al heeq nail kovtavq bhai ga tsuq ail nail tsaol-aq keivq-ail khoi-ail nail ngaol. Tsaol-aq khul gaq nail kovtavq bhai maqkhaiq, lovmav al heeq ga dav-ail haq neq, tsaol-aq al gaq peivq-ail leiv-ail nail ngaol” dai, ge bhiq-a nail ngaol.
MAT.21.45	Philma juq khi mail Phaqliqsail juq, Yeiqsul-i mail ge-a nail daoqma uqhuq daoq juq bhai ya gaiq-u phao, “Aivq ngadao juq bhai ge nail niil” dai, aqyu juq heeq nia-a nail ngaol. 
MAT.21.46	Aqyu juq Yeiqsul bhai nieivq movq khi ngaol-aoq, tsaol-aq munl munl ma juq bhai geesil nail ngaol. Khul khi mail dai ngal-aq, Yeiqsul neq, Miqyail nail haqbhoil gedan nail gaq ngaol dai, tsaol-aq maodai saol-nvq-ai thaq nail ngaol.
MAT.22.1	Yeiqsul daoqma uqhuq daoq nee mail aqyu juq bhai niailhai gaoq ge bhiq-a nail ngaol.
MAT.22.2	“Nqtavq Milkhaoq neq, niailhai dul nail ngaol: Heeqphaq teevq gaq aivq nail yaqyov nail haqbhoil khaqma hevq nail bhaoqaiq lav sav nail dai khi, lainq-ai thaq nail khe-ai dul nail ngaol. 
MAT.22.3	Khaqma hevq nail bhai khul-ai thaq nail tsaol-aq juq bhai ‘Niil aq-il lal yaoq’ dai, aivq nail yaqkav juq bhai khoel khi, bhi khul ail-a nail ngaol. Thailhai ngaol-aoq, tsaol-aq al juq maq lal-al.
MAT.22.4	Yaoq pov yaoq yaqkav yaoq juq yaoq bhai gaoq khoel gai-aivq khi, ‘Jaqjaq daoldaol aqmeeq-ai lav sav-ai thaq nail ngaol. Ngaq nail niaoqnel juq khi mail, tsu tsul-ai thaq nail jaiqyaq heivq khi, yaoq phaq yaoq-ao nee aqmeeq-ai lav sav gil-ai thaq nail ngaol. Khaqma hevq nail bhai ge gaiq-ai thaq nail juq bhai lal yaoq geiq’ dai, gaoq bhi khul ail-a nail ngaol.
MAT.22.5	Thailhai ngaol-aoq, aqyu juq ganl al bhai teevq peivq-ail maq thaqeeq dai, teevq pav ganav juq neq, yalgaol bhai ail khi, teevq pav ganav juq neq, jaiqgaiq gaiq ail-a nail ngaol. 
MAT.22.6	Teevq pav ganav juq neq, aivq nail yaqkav juq bhai nieivq khi mail khal nl movq-ail nl bhiq khi, heivq-a nail ngaol. 
MAT.22.7	Aq-u phao, heeqphaq al gaq neema phail deedee lal bhiq-a nail ngaol. Alheel ngel-i mail, aivq nail genl dev nail tsaol-aq juq bhai khoel khi, aivq nail yaqkav juq bhai heivq-a nail tsaol-aq al juq bhai bhi heivq khi aqyu juq nail meenq iqsanl bhi kheq ha-a nail ngaol.
MAT.22.8	A bhai nee ngal-aq, heeqphaq al gaq aivq nail yaqkav bhai ge bhiq-a nail: ‘Khaqma hevq nail niil aqmeeq-ai lainq thaq gil-ai thaq nail ngaol. Thailhai ngaol-aoq, khul-ai thaq nail tsaol-aq juq neq, bhaoqaiq niilniai maq geel-nvq-il. 
MAT.22.9	Alheel ngel-i mail, gailkhaol gail tsil gail lavq khe khal phuq khal moel lee nail tsaol-aq bhai khaqma hevq nail bha lal yaoq’ dai, bhi khul ail nail dai khi, khoel gai-aivq-a nail ngaol. 
MAT.22.10	Aq-u phao, yaqkav al juq ail khi, gailkhaol gail tsil gail lavq khe, khal phuq khal moel lee nail tsaol-aq bhai khul khi, khaqma hevq nail bhai teevq bhee khul bheel lavq-a nail ngaol. Jil lal-a nail tsaol-aq al juq nail lavqkhoel tsaol-aq aqmeeq iqsanl aqdoil iqsanl aol nail ngaol.
MAT.22.11	Heeqphaq al gaq khaqma hevq nail bhai lal-a nail juq bhai heldaiq gai-aivq-u phao, khaqma hevq nail bhai lal-u phao, ya doi nail aqgaq aqdoi maq doi-nq thaq nail teevq gaq bhai ya moel-a nail ngaol. 
MAT.22.12	‘Aqtsaoq-ol, naol khaqma hevq nail bhai lal-u phao, ya doi nail aqgaq aqdoi khul khi mail maq doi-a nail-aiq’ dai, heeqphaq al gaq aivq bhai naldaiq bhiq-u phao, tsaol-aq al gaq khul teevq phaq iqsanl maq ge kovq bhiq-al.
MAT.22.13	Aq-u phao, heeqphaq al gaq aivq nail yaqkav bhai ge bhiq-a nail: ‘Tsaol-aq niil gaq bhai khil cuvq lavq cuvq cuvq khi lavqniil phao, navtsee deel bhai bavq ha ail yaoq. A bhai khal jaol nail tsaol-aq, noeqhaq deedee nail lavqkhoel nioil khi haoqgil keivq nail ngaol’ dai, ge bhiq-a nail ngaol. 
MAT.22.14	Khul khi mail dai ngal-aq, khul-a nail tsaol-aq maodai jaol khi ngaol-aoq, tsel dov-a nail tsaol-aq micil teevq-eel ngaol” dai, Yeiqsul aqyu juq bhai ge bhiq-a nail ngaol.
MAT.22.15	Aq-u phao, Phaqliqsail juq dov ail khi, Yeiqsul bhai oeqbal thaq kivq nail haqbhoil, aivq bhai ya ge bheeq dai, khalhai khi bhiq heeq dai, maoqbhaoq nl pheeljaq ail-a nail ngaol. 
MAT.22.16	A bhai nee ngal-aq, aqyu juq nail yaqlaol teevq pav ganav juq khi mail Heiqlol nail tsaol-aq
MAT.22.17	Alheel ngel-i mail, naol khalhai noeq nail dai, nvjuq bhai ge lavq yaoq. Heeqphaq Gailsaq bhai khaon dov bhiq nail tsaq naol laiq, maq tsaq-ail laiq” dai, naldaiq bhiq-a nail ngaol. 
MAT.22.18	Thailhai ngaol-aoq, aqyu juq neema maq daol nail bhai Yeiqsul heeq nia khi, ge bhiq-a nail: “Goiqbhaoq bhaoq nail tsaol-aq juq-ol. Khul khi mail nuljuq ngaq bhai laonqdaiq nail-aiq. 
MAT.22.19	Khaon dov-u phao, tavq nail phul teevq bavq ngaq bhai bhi heldaiq lavq yaoq” dai, ge bhiq-u phao, aqyu juq Yeiqsul bhai bivq khi bhi heldaiq-a nail ngaol. 
MAT.22.20	“Khaq sil gaq nail maolkhoel, khaq sil gaq nail aqmil aol nail ngel-aiq” dai, Yeiqsul aqyu juq bhai naldaiq-u phao, “Heeqphaq Gailsaq nail niil” dai, aqyu juq ge kovq bhiq-a nail ngaol.
MAT.22.21	“Thailhai phal-iq neq, Gailsaq bhai tavq nail phaq neq, Gailsaq bhai bivq yaoq. Miqyail bhai tavq nail phaq neq, Miqyail bhai bivq yaoq” dai, Yeiqsul aqyu juq bhai ge bhiq-a nail ngaol.
MAT.22.22	Aqyu juq daoq al daoq bhai ya gaiq-u phao, noeq-u maq dov dai, pevq-ail khi, Yeiqsul jaol nail nee dov ail-a nail ngaol.
MAT.22.23	Aq-u n-gaol, sil thaq nail tsaol-aq maq doevq kovq lal nia-ail dai, ge nail Saqduqgail nail tsaol-aq teevq pav ganav juq, Yeiqsul jaol nail bha lal khi, niailhai naldaiq lal-a nail ngaol: 
MAT.22.24	“Saqlaq-ol, Molseiq-i mail ge-ai thaq nail niailhai jiav nail ngaol: ‘Tsaol-aq teevq gaq yaq maq jaol lee-u nee mail sil haq neq, aivq nail jeq-e jaq-a maq ya peivq-ail dai, jaqbheq gaq aivq nail aqtsu bhai ya hevq nail ngaol’ dai, gevq-ai thaq nail ngaol. 
MAT.22.25	Jel lal-u phao, nvjuq nee mail mailnail sivq gaq jaol-a nail ngaol. Aqivq ivqsaq gaq khaqma hevq khi, yaq maq jaol lee-u nee mail sil-a nail ngaol. A bhai nee ngal-aq, jaqbheq gaq aivq nail algao nail khaqma bhai hevq-a nail ngaol. 
MAT.22.26	Nvq gaq teevq gaq iqsanl yaq maq jaol lee-u nee mail gaoq sil-a nail ngaol. Alhai dul dai, hail gaq teevq gaq khi mail, sivq gaq teevq gaq bhai kev dai, alhai sil gil-a nail ngaol. 
MAT.22.27	Aqyu juq sivq mail sil gil-a nee ngal-aq, yaqmai-aq al gaq iqsanl sil-a nail ngaol. 
MAT.22.28	Thailhai phal-iq neq, sil thaq nail tsaol-aq gaoq doevq kovq lal-u n-gaol, yaqmai-aq al gaq khaq sil gaq nail khaqma pevq nail-aiq. Khul khi mail dai ngal-aq neq, aqyu juq mailnail sivq gaq sivq gaq-ail yaqmai-aq al gaq bhai hevq-a nail ngaol” dai, ge bhiq-a nail ngaol.
MAT.22.29	Yeiqsul aqyu juq bhai ge kovq bhiq-a nail: “Nuljuq neq, Jalliq bhai iqsanl, Miqyail nail bhaqaoq bhai iqsanl maq heeq nia nail ngel-i mail, noeq bheeq-ai thaq nail niil. 
MAT.22.30	Sil thaq nail tsaol-aq gaoq doevq kovq lal-u n-gaol, hevq pheel maol pheeljaq nail phaq maq bhao-ail. Nqtavq gaqkhoel khe-ai pevq lal nail ngaol. 
MAT.22.31	Sil thaq nail tsaol-aq gaoq doevq kovq lal nail ganl nee tavq lai khi, Miqyail-i mail nuljuq bhai ge-ai thaq nail daoq bhai nuljuq teevq thal-iq maq ge daiq haq-al laiq. 
MAT.22.32	‘Ngal neq, Aqbhaqlaqhaq nail Miqyail, Ilcav nail Miqyail khi mail Yaqkov nail Miqyail ngaol’ dai, Miqyail ge-ai thaq nail ngaol. Aivq neq, sil-a nail tsaol-aq nail Miqyail maq ngel-ail. Aqdoevq doevq nail tsaol-aq nail Miqyail ngaol” dai, ge bhiq-a nail ngaol.
MAT.22.33	Tsaol-aq munl munl ma juq daoq al daoq bhai ya gaiq-u phao, aqyu juq Yeiqsul-i mail cavq nail cov nail bhai noeq-u maq dov dai, pevq ail-a nail ngaol.
MAT.22.34	Saqduqgail juq Yeiqsul bhai daoq maq ge kovq bhiq nia nail ganl Phaqliqsail juq ya gaiq-u phao, aqyu juq jil lai khi maoqbhaoq nl pheeljaq-a nail ngaol. 
MAT.22.35	Aqyu juq nail lavqkhoel khe aoldaoq kovqdaoq mao-ail heeq nia nail teevq gaq, Yeiqsul bhai laonqdaiq nail dai khi, niailhai ge bhiq-a nail ngaol:
MAT.22.36	“Saqlaq-ol, aoldaoq kovqdaoq iqsanl nail lavqkhoel bivq-ai thaq nail daoq khul daoq eeq jaiq nail-aiq” dai, Yeiqsul bhai naldaiq bhiq-a nail ngaol. 
MAT.22.37	Yeiqsul aivq bhai ge kovq bhiq-a nail: “Naoq nail neema iqsanl, naoq nail aqhaqlal iqsanl, naoq nail neenoeq needul iqsanl, naoq nail Heeqphaq Miqyail bhai gaiq-a yaoq. 
MAT.22.38	Bivq-ai thaq nail daoq niil daoq neq, iqsanl nee maqtsil eeq jaiq khi, aoldaoq kovqdaoq iqmoeq ilmoeq khe daoq ngaol. 
MAT.22.39	Nvq daoq teevq daoq iqsanl, iqmoeq-u khe daoq khe-ai dul nail ngaol: Naoq nail aqmaol bhai gaiq-a nail khe-ai, naoq nail aqjail bhai jaol nail tsaol-aq bhai gaiq-a yaoq. 
MAT.22.40	Aoldaoq kovqdaoq iqsanl khi mail, Miqyail nail haqbhoil gedan nail juq nail daoq iqsanl mail bivq-ai thaq nail daoq niil nvq daoq bhai cavq nail ngaol” dai, Yeiqsul aivq bhai ge bhiq-a nail ngaol.
MAT.22.41	Phaqliqsail juq jil lai khi jaol-u phao, Yeiqsul aqyu juq bhai niailhai naldaiq bhiq-a nail ngaol: 
MAT.22.42	“Khali nail ganl nuljuq khalhai noeq nail-aiq, aivq neq, khaq sil gaq nail yaqyov pevq nail-aiq” dai, naldaiq bhiq-u phao, “Aivq neq, Daqbhil nail yaqyov ngaol” dai, aqyu juq Yeiqsul bhai ge kovq bhiq-a nail ngaol.
MAT.22.43	Yeiqsul ge nail: “Thailhai phal-iq, Daqbhil neq, Aqhaqlal Miqyail bhai juq juq-ail, Khali bhai Heeqphaq dai, khul khi mail khul nail-aiq. 
MAT.22.44	Khul khi mail dai ngal-aq, Daqbhil ge nail:
MAT.22.44	‘Heeqphaq Miqyail
MAT.22.44	ngaq nail Heeqphaq bhai
MAT.22.44	ge bhiq-a nail:
MAT.22.44	Naoq bhai neejiav
MAT.22.44	jiav nail tsaol-aq bhai
MAT.22.44	naoq nail aqkhil
MAT.22.44	kov-uvq bhai
MAT.22.44	ngal bhi jaol-u
MAT.22.44	n-gaol kev dai,
MAT.22.44	ngaq nail lavqmal phao
MAT.22.44	jaoldeel yaoq’ dai,
MAT.22.44	ge-ai thaq nail ngaol.
MAT.22.45	Daqbhil Khali bhai Heeqphaq dai khul nail ngel haq neq, aivq khalhai khi Daqbhil nail yaqyov pevq nia nail-aiq” dai, naldaiq bhiq-a nail ngaol. 
MAT.22.46	Tsaol-aq teevq gaq-ail Yeiqsul bhai daoq teevq daoq iqsanl maq ge kovq bhiq nia dai, pevq ail-a nail ngaol. Aq-u n-gaol nee dan khi tsaol-aq teevq gaq iqsanl Yeiqsul bhai daoq teevq daoq iqsanl maq naldaiq tseq dai, pevq ail-a nail ngaol.
MAT.23.1	A bhai nee ngal-aq, Yeiqsul tsaol-aq munl munl ma juq khi mail aivq nail yaqlaol juq bhai niailhai ge bhiq-a nail ngaol: 
MAT.23.2	“Aoldaoq kovqdaoq cavq nail cov nail juq khi mail Phaqliqsail juq neq, Molseiq nail doiqbev
MAT.23.3	Alheel ngel-i mail, aqyu juq nuljuq bhai khoel nail khe-ai nl yaoq. Thailhai ngaol-aoq, aqyu juq nl nail khe-ai thaq nl. Khul khi mail dai ngal-aq, aqyu juq ge nail khe-ai, aqyu juq maq nl ail. 
MAT.23.4	Aqyu juq maq phi tsaol nail yalkav yu bhai tsiq phi bhiq-a nail ngaol. Thailhai ngaol-aoq, aqyu juq neq, yu-i mail phi-nq thaq nail yalkav bhai aqphai phai lal dai lavqnoil-i mail iqsanl thoeq tsi nail neema maq aol-ail.
MAT.23.5	Aqyu juq-i mail, khal nl khal hal nail iqsanl mail yu ya moel dai taivq-ail nl nail hal nail ngaol. Aqyu juq nail neeqthel khi mail lavqneev bhai pheethaiq-ai thaq nail Jalliq teevq pav ganav juq gevq bav-ai thaq nail haqkov baivluvq al juq khadai guvq eeq-ai thaq nail ngel-ail dai, heldaiq yaoq, aqyu juq nail phailkhaoq phail daoq
MAT.23.6	Bhaoqaiq lav sav-u phao, yu-i mail thaqeeq-ai thaq nail jaol juq bhai aqyu juq jaoldeel movq-ai bhiq khi, uqhuq thaoq nail ilkhaol juq bhai iqsanl sivtavq phao jiav nail khaoqsail eeq nail doiqbev bhai jaoldeel movq-ai bhiq nail ngaol. 
MAT.23.7	Leiv lavqkhoel bhai tsao-u phao, yu aqyu juq bhai bhi ev movq-ai bhiq nail nee ovqtavq, saqlaq dai, bhi khul movq-ai bhiq nail ngaol.
MAT.23.8	Yu nuljuq bhai, saqlaq dai, thaq bhi khul. Khul khi mail dai ngal-aq neq, nuljuq nail saqlaq teevq gaq taivq-ail jaol khi, nuljuq neq, iqsanl mail aqivq jaqbheq pevq nail ngaol. 
MAT.23.9	Miltsaq kovtavq bhai jaol nail tsaol-aq teevq gaq bhai iqsanl aqbhu dai, thaq khul. Khul khi mail dai ngal-aq neq, nuljuq nail Aqbhu teevq gaq taivq-ail jaol nail ngaol. Aivq neq, nqtavq kovtavq bhai jaol nail Aqbhu ngaol. 
MAT.23.10	Yu nuljuq bhai aqivq jiovq nail gaq dai, thaq bhi khul. Khul khi mail dai ngal-aq, nuljuq bhai aqivq jiovq nail gaq neq, Khali teevq gaq teevq-eel ngaol. 
MAT.23.11	Nuljuq nail lavqkhoel yu nee maqtsil eeq jaiq nail gaq, nuljuq nail yaqkav ya jiovq nail ngaol 
MAT.23.12	Yovqgavq bhai yovqgavq thaqeeq nail tsaol-aq khul gaq maqkhaiq, thaqtheq nail bhai ya daq nail ngaol. Yovqgavq bhai yovqgavq thaqtheq nail tsaol-aq khul gaq maqkhaiq, thaqeeq nail bhai ya daq nail ngaol.
MAT.23.13	Aoldaoq kovqdaoq cavq nail cov nail juq khi mail Phaqliqsail juq-ol. Nuljuq geeqlaoq aqdoil ya nail ngaol. Khul khi mail dai ngal-aq neq, nuljuq goiqbhaoq al jaiq-ail bhaoq nail niil. Nqtavq Milkhaoq lavqkhoel bhai, yu maq ya aol lai dai, nuljuq lolgov pheeqthaiq-ai thaq nail ngaol. Nuljuq maq aol lai nail nee ovqtavq, aol lai movq nail tsaol-aq bhai iqsanl, lav tsoiq nail ngaol.
MAT.23.14	[Aoldaoq kovqdaoq cavq nail cov nail juq khi mail, Phaqliqsail juq-ol. Nuljuq geeqlaoq aqdoil ya nail ngaol. Khul khi mail dai ngal-aq neq, nuljuq goiqbhaoq al jaiq-ail bhaoq nail niil. Nuljuq miqtsiq miqma nail ilkhaol khi ildaoq maoqgaiq bhai khoeq jaq kav jaq-a nail ngaol. Nuljuq yu bhai bhi moel nail dai khi, geeqlaoq heelma ma dai hal nail ngaol. Alheel ngel-i mail, yu nee maqtsil Miqyail-i mail yalkhaq dal nail bhai ya daq nail ngaol.]
MAT.23.15	Aoldaoq kovqdaoq cavq nail cov nail juq khi mail, Phaqliqsail juq-ol, nuljuq goiqbhaoq al jaiq-ail bhaoq nail niil. Tsaol-aq teevq gaq nuljuq nail yaqlaol pevq lal dai, miltsaq kovtavq bhai khi mail ulcuvq kovtavq bhai nuljuq ail doi-a nail ngaol. Tsaol-aq al gaq nuljuq nail yaqlaol pevq lal-u phao, nuljuq nee maqtsil nvq bhoil, aivq bhai daqovq laoma nail yaq bhi pevq lal-a nail ngaol.
MAT.23.16	Gailkhaol cavq naq nail maivpeivq juq-ol, nuljuq geeqlaoq aqdoil ya nail ngaol. Khul khi mail dai ngal-aq neq, nuljuq ge nail: Tsaol-aq teevq gaq ganav uqhuq thaoq nail ilkhaol il ma bhai juq khi khanq haq neq, aivq-i mail khanq-a nail khe-ai maq nl khi ngaol-aoq, khul maq khi ail. Thailhai ngaol-aoq, uqhuq thaoq nail ilkhaol il ma nail lavqkhoel bhai jiav nail heel bhai juq khi khanq haq neq, aivq-i mail khanq-ai thaq nail khe-ai ya nl nail ngaol dai, nuljuq ge nail ngaol. 
MAT.23.17	Maivpeivq peivq nail yaqjaoq khaqlal miqthoi juq-ol. Khul phaq eeq jaiq nail-aiq. Heel eeq jaiq nail laiq. Maq ngel haq neq, heel bhai bhi meeq bhi haol lal-a nail uqhuq thaoq nail ilkhaol il ma eeq jaiq nail laiq. 
MAT.23.18	Nuljuq niailhai gaoq ge nail: ‘Tsaol-aq teevq gaq ganav laol duq bhai juq khi, khanq haq neq, aivq-i mail khanq-ai thaq nail khe-ai maq nl khi ngaol-aoq, khul maq khi-ail. Thailhai ngaol-aoq, laol duq bhai laol bhiq-ai thaq nail phaq bhai juq khi khanq haq neq, aivq-i mail khanq-ai thaq nail khe-ai, ya nl nail ngaol’ dai, nuljuq ge nail ngaol. 
MAT.23.19	Maivpeivq juq-ol. Khul phaq eeq jaiq nail-aiq. Laol bhiq-a nail phaq eeq jaiq nail laiq. Maq ngel haq neq, laol bhiq-ai thaq nail phaq bhai bhi meeq bhiq haol lal-a nail laol duq eeq jaiq nail laiq. 
MAT.23.20	Alheel ngel-i mail, laol duq bhai juq khi khanq nail tsaol-aq, laol duq bhai iqsanl, laol duq kovtavq bhai khal laol-ai thaq nail iqsanl bhai gail juq khi khanq-a nail ngaol. 
MAT.23.21	Uqhuq thaoq nail ilkhaol il ma bhai juq khi khanq nail tsaol-aq neq, uqhuq thaoq nail ilkhaol il ma bhai iqsanl al nail lavqkhoel bhai jaol nail Miqyail bhai iqsanl, juq khi khanq-a nail ngaol. 
MAT.23.22	Nqtavq bhai juq khi khanq-a nail tsaol-aq Miqyail nail doiqbev bev ma bhai iqsanl, a bhai jaoldeel-nvq-ai thaq nail gaq bhai iqsanl, juq khi khanq-a nail phaq pevq nail ngaol.
MAT.23.23	Aoldaoq kovqdaoq cavq nail cov nail juq khi mail Phaqliqsail juq-ol, nuljuq geeqlaoq aqdoil ya nail ngaol. Khul khi mail dai ngal-aq neq, nuljuq goiqbhaoq al jaiq-ail bhaoq nail niil. Nuljuq laolhaol haoldao, gaollaol yasaol khi mail yasaol niil juq tsel bhoil teevq bhoil danq khi ngaol-aoq, aoldaoq kovqdaoq lavqkhoel khe eeq jaiq nail juq bhai, khaonq ha-ail ceevq-a nail ngaol. Eeq jaiq nail al juq neq, daolcoev dai nl nail phaq, gaoqhaq gaiq-a nail phaq khi mail, saljial ivq nail phaq niil juq ngaol. Nuljuq niil juq bhai nl heeq phaq-ail tsaq nail nee ovqtavq, yaoq phaq yaoq-ao bhai iqsanl khaonq ha nail maq tsaq-ail. 
MAT.23.24	Gailkhaol cavq naq nail maivpeivq juq-ol. Nuljuq yaolthaol bhai jail ha khi ngaol-aoq, laolthao bhai moevq bhoel nail ngaol.
MAT.23.25	Aoldaoq kovqdaoq cavq nail cov nail juq khi mail Phaqliqsail juq-ol, nuljuq geeqlaoq aqdoil ya nail ngaol. Khul khi mail dai ngal-aq neq, nuljuq goiqbhaoq al jaiq-ail bhaoq nail niil. Nuljuq neq, maiqgaoq kovqlaol bhai lavqniil phao aqmeeq-ai tsiqhaol khi ngaol-aoq, lavqkhoel phao neq, maivjeel jeel nail phaq khi mail, yovqgavq nail neenoeq neekhaol oil movq nail phaq teevq bhee aol nail ngaol. 
MAT.23.26	Maivpeivq peivq nail Phaqliqsail juq-ol, maiqgaoq khi mail kovqlaol lavqniil phao haol lal dai, lavqkhoel phao iqmoeq tsiqhaol yaoq.
MAT.23.27	Aoldaoq kovqdaoq cavq nail cov nail juq khi mail Phaqliqsail juq-ol, nuljuq geeqlaoq aqdoil ya nail ngaol. Khul khi mail dai ngal-aq neq, nuljuq goiqbhaoq al jaiq-ail bhaoq nail niil. Nuljuq neq, phulleq dai, leivq-ai thaq nail luqdaol khe-ai dul nail ngaol. Luqdaol neq, lavqniil phao heldaiq meeq khi ngaol-aoq, lavqkhoel phao neq, tsaol-aq nail haqeeq khi mail aqbuvq phaq teevq bhee aol nail ngaol. 
MAT.23.28	Alhai dul dai, nuljuq iqsanl yu ya moel dai, yu nail sivtavq bhai tsaq nail daol nail tsaol-aq khe-ai dul khi ngaol-aoq, nuljuq nail neema lavqkhoel bhai neq, goiqbhaoq bhaoq nail phaq khi mail haqeiv nail phaq teevq bhee aol nail ngaol.
MAT.23.29	Aoldaoq kovqdaoq cavq nail cov nail juq khi mail Phaqliqsail juq-ol, nuljuq geeqlaoq aqdoil ya nail ngaol. Khul khi mail dai ngal-aq neq, nuljuq goiqbhaoq al jaiq-ail bhaoq nail niil. Nuljuq Miqyail nail haqbhoil gedan nail juq nail luqdaol bhai lav sav khi, tsaq nail daol nail tsaol-aq nail luqdaol kaovq-ai thaq nail bhai, heldaiq meeq lal dai lav sav-a nail ngaol. 
MAT.23.30	Nuljuq ge nail: ‘Ngadao juq aqphiq aqbhal juq nail yeel bhai ya jaol-a kheel nul, aqyu juq nee mail Miqyail nail haqbhoil gedan nail juq bhai maq deeq heivq-ail’ dai, ge nail ngaol. 
MAT.23.31	Nuljuq alhai ge nail neq, nvjuq neq, Miqyail nail haqbhoil gedan nail juq bhai deeq heivq-a nail juq nail aqjievq lilheel juq ngaol dai, salkhil khanq nail phaq pevq nail ngaol. 
MAT.23.32	Nuljuq neq, nuljuq nail aqphiq aqbhal juq-i mail iqmoeq ilmoeq nl-a nail phaq bhai nl gil yaoq.
MAT.23.33	Haqeiv nail eellel khe-ai dul nail yaq juq-ol, yalkhaq dal-u n-gaol daqovq laoma nee, khalhai khi jel-ail heeq. 
MAT.23.34	Heldaiq dei-eiq. Miqyail nail haqbhoil gedan nail juq, neenoeq neekha aol nail juq khi mail, aoldaoq kovqdaoq cavq nail cov nail juq bhai ngal nuljuq jaol nail bha bhi lee naol. Thailhai ngaol-aoq, nuljuq neq, teevq pav ganav juq bhai deeq heivq khi teevq pav ganav juq bhai lavqyavq kovtavq bhai tavq heivq nail ngaol. Teevq pav ganav juq bhai uqhuq thaoq nail ilkhaol juq nail lavqkhoel bhai deeq nail nee ovqtavq, teevq meenq nee teevq meenq nuljuq aqyu juq bhai the khi, aqyu juq bhai khoeq bhiq jiovq bhiq nail ngaol. 
MAT.23.35	Alheel ngel-i mail, tsaq nail daol nail Aqbheiqlal nail aqsivq nee mail, uqhuq thaoq nail ilkhaol il ma bhai khi mail laol duq nail gaiqlaq bhai nuljuq-i mail deeq heivq-a nail Bhaqlaqgil nail yaqyov Saqkhaqlil nail aqsivq bhai kev dai, miltsaq kovtavq bhai khal kha ail-a nail Miqyail nail tsaol-aq nail aqsivq iqsanl mail nuljuq nail kovtavq bhai kev lee nail ngaol. 
MAT.23.36	Ngal nuljuq bhai maldil dai, ge lavq bhel. Al juq nail do iqsanl mail niil yeel nail tsaol-aq nail kovtavq bhai kev lee nail ngaol” dai, ge bhiq-a nail ngaol.
MAT.23.37	Yeiqsul gaoq ge nail: “Yeiqlulsaqlaiq meenq-ol. Yeiqlulsaqlaiq meenq-ol. Miqyail nail haqbhoil gedan nail juq bhai naol khaq mao iqsanl heivq khi, naol jaol nail bha khoel-ai leevq nail juq bhai, naol khaq mao iqsanl lovmav-i mail liv heivq nail ngaol. Yavciv yav ma aivq nail yav yaq bhai uvthaiq-ai thaq nail khe-ai, ngal naoq nail yaq bhai khadai pov uvthaiq movq khi ngaol-aoq, nuljuq maq bhi uvthaiq lavq-al. 
MAT.23.38	Naldaiq yaoq. Miqyail nuljuq nail uqhuq thaoq nail ilkhaol il ma bhai khaonq ha nail ngaol dei-eiq. 
MAT.23.39	Ngal nuljuq bhai ge lavq bhel. ‘Heeqphaq Miqyail nail aqmil kov-uvq nee lee-a nail gaq neq, geeqlaoq eeq dei-eiq’ dai, nuljuq maq ge-u kev dai, nuljuq ngaq bhai maq ya moel-ail” dai, ge bhiq-a nail ngaol.
MAT.24.1	Yeiqsul uqhuq thaoq nail ilkhaol il ma nee dov ail thailthaiq-u phao, aivq nail yaqlaol juq lal khi, aivq bhai uqhuq thaoq nail ilkhaol il ma nail khainl lavqkhoel bhai jiav nail ilkhaol juq bhai cavq naq bhiq-a nail ngaol. 
MAT.24.2	Yeiqsul aqyu juq bhai ge bhiq-a nail: “Nuljuq ilkhaol niil juq iqsanl bhai moel thailthaiq-ail nial. Ngal nuljuq bhai maldil dai, ge lavq bhel. Ilkhaol niil juq nail lovmav teevq heeq nail kovtavq bhai teevq heeq maq jiav nia-u kev dai, yu deeq peiv deeq leiv lal nail ngaol” dai, ge bhiq-a nail ngaol.
MAT.24.3	Yeiqsul taivq-ail Saqloq gaoqjaoq bhai jaoldeel-nvq thaq-u phao, yaqlaol juq aivq jaol nail bha lal khi, “Al juq khaq mao pevq lal nail-aiq. Naol yavq kha lee nail khi mail miltsaq niil daoq loi loi lai-u phao pevq lal nail ganl juq bhai, nvjuq khalhai khi ya heeq kivq nail-aiq. Ge lavq yaoq” dai, Yeiqsul bhai naldaiq bhiq-a nail ngaol.
MAT.24.4	Yeiqsul aqyu juq bhai ge bhiq-a nail: “Tsaol-aq teevq gaq iqsanl nuljuq bhai maq ya hevq bheel-aivq dai, yaolphaol yaoq. 
MAT.24.5	Khul khi mail dai ngal-aq, tsaol-aq maodai ngaq nail aqmil bhai juq juq-ail, ‘Ngal neq, Khali ngaol’ dai, yovqgavq bhai yovqgavq ge ge-ail, tsaol-aq maodai bhai hevq bheel-aivq nail ngaol. 
MAT.24.6	Aqjail bhai genl dev thailthaiq nail aqthel bhai maqkhaiq, eqyal bha genl dev nail bhai maqkhaiq, nuljuq ya gaiq naol. Thailhai ngaol-aoq, thaq geesil dei-eiq. Khul khi mail dai ngal-aq, al juq ya pevq lal nail ngaol. Al juq pevq lal khi ngaol-aoq, daoq loi loi lai nail yanq maq kev lal haq-al. 
MAT.24.7	Jeq-e teevq jeq-e khi mail teevq jeq-e, milkhaoq teevq khaoq khi mail teevq khaoq, genl dev pheeljaq lal nail ngaol. Moevq nail sivq nail khi mail milluv luv nail phaq teevq dao nee teevq dao pevq lal nail ngaol. 
MAT.24.8	Al juq pevq lal nail neq, haq dee aoq deedee nail phaq, iqmoeq khe teevq-eel ngel-ai haq nail ngaol.
MAT.24.9	Aq-u phao, khoeq nail jiovq nail khi mail deeq heivq nail bhai ya daq dai, nuljuq bhai yu nail aqlavq lavqkhoel bhai av bhiq nail ngaol. Ngaq nail aqmil bhaqda nee, jeq-e jaq-a iqsanl mail nuljuq bhai neejiav jiav lal nail ngaol. 
MAT.24.10	Aq-u phao, tsaol-aq maodai gaq ngaq bhai khaonq ha nail ngaol. Aqyu juq teevq gaq nee teevq gaq av bhiq khi, teevq gaq nee teevq gaq neejiav jiav nail ngaol. 
MAT.24.11	‘Miqyail nail haqbhoil gedan naol’ dai, ge khi ngaol-aoq, maldil maq ngel nail juq maodai dov lal khi, tsaol-aq maodai gaq bhai hevq bheel-aivq nail ngaol. 
MAT.24.12	Haqeiv nail phaq mao lal nail ngel-i mail, tsaol-aq maodai goil nail gaiq-a nail phaq peivq-ail boev-ail nail ngaol. 
MAT.24.13	Thailhai ngaol-aoq, daoq loi loi lai-u kev dai, ivq nail tsaol-aq neq, hevqkovq nail phaq ya nail ngaol. 
MAT.24.14	Jeq-e jaq-a iqsanl nail haqbhoil salkhil pevq dai, Miqyail Milkhaoq nail ganl lavqkhiq tsail nail geeqlaoq daoq niil, milkhaoq doi dai cavq bhiq ail nail ngaol. Al jel-ail haq neq, daoq loi loi lai nail yanq kev lee nail ngaol” dai, ge bhiq-a nail ngaol.
MAT.24.15+MAT.24.16	Yeiqsul gaoq ge nail: “Alheel ngel-i mail, Miqyail nail haqbhoil gedan nail Daqyeiqlal-i mail ge-ai thaq nail khe-ai, luq-ail seil-ail nail aqjiivq aqcavq phaq, uqhuq thaoq nail ilkhaol il ma nail lavqkhoel bhai nuljuq ya moel-u phao, Yuldav milkhaoq bhai jaol nail tsaol-aq juq gaoqjaoq phao tsaoq dal laivq yaoq. (Haoqgavq niilniai khal ge nail tsaol-aq juq neq, gov heeq nia dei-eiq.) 
MAT.24.17	Khaolpoiv bhai dav nail tsaol-aq juq yavq kha lee-u phao, tsaoq yaoq. Yalkav oil ail nail dai khi, ilkhaol bhai thaq aol ail. 
MAT.24.18	Yalgaol bhai jaol nail tsaol-aq juq iqsanl, ilkhaol bhai kovq ail khi, yovqgavq nail aqgaq aqdoi thaq he ail. 
MAT.24.19	Aqn aqyanq al kev lee-u phao, aqhaq aqmaol liq nail yaqmai-aq juq khi mail, aqtsil cuvq yaq jaol nail aqma juq neq, gaoqhaq khal haq-ail ya noeqhaq deedee nail ngaol. 
MAT.24.20	Nuljuq ya tsaoq nail yanq al yanq, coevqjieiv jieiv nail yanq
MAT.24.21	Khul khi mail dai ngal-aq neq, miltsaq teivq-u n-gaol nee yanqgaol kev dai, maq pevq lal daiq-a nail nee ovqtavq, yaqhao iqsanl maq pevq lal nail, haq dee aoq deedee nail phaq kev lee nail ngaol. 
MAT.24.22	Miqyail yanq al yanq bhai maq lav nil lavq haq neq, tsaol-aq teevq gaq iqsanl maq jel-ail nia-ail. Thailhai ngaol-aoq, aivq-i mail tsel dov-ai thaq nail tsaol-aq nail haqbhoil Miqyail yanq al yanq bhai lav nil bhi nail ngaol. 
MAT.24.23	Aq-u phao, ‘Heldaiq lal yaoq. Khali niilniai jaol-ail nial. A bhai jaol-ail nail ngaol’ dai, tsaol-aq teevq gaq ganav nuljuq bhai ge lal khi ngaol-aoq, neema thaq thaqtsaol. 
MAT.24.24	Khul khi mail dai ngal-aq neq, maldil Khali maq ngel nail juq dov lal naol. Miqyail nail haqbhoil gedan naol dai, ge khi ngaol-aoq, maldil maq ngel nail juq iqsanl dov lal nail ngaol. Khi kivq haq neq, tsel dov-ai thaq nail tsaol-aq bhai iqsanl hevq bheeq nail dai, aqyu juq noeq-u maq dov nail phaq khi mail bhi heeq bhi moel nail juq nl daiq lavq nail ngaol. 
MAT.24.25	Naldaiq yaoq, ganl al maq pevq lal-u nee mail, yaoq phaq yaoq-ao nee ngal nuljuq bhai ge bhiq-ai thaq nail ngaol dei-eiq.
MAT.24.26	Alheel ngel-i mail, ‘Heldaiq lal yaoq, Khali haqtsoiq haqyal bhai jaol nail ngaol’ dai, aqyu juq ge lal khi ngaol-aoq, thaq heldaiq ail. ‘Khali sunq lavqkhoel bhai jaol nail ngaol’ dai, aqyu juq ge lal khi ngaol-aoq, neema thaq thaqtsaol. 
MAT.24.27	Khul khi mail dai ngal-aq neq, nlma dov khoeq phao nqmeivq meivq nail nlma ga khoeq phao bhaq kev ail nail khe-ai, Tsaol-aq nail Yaqyov yavq kha lee nail ngaol. 
MAT.24.28	Sil-ai thaq nail aqmaol khal jiav nail bhai, joelma ga jil lee nail ngaol
MAT.24.29	Yeiqsul gaoq ge nail: “Haq dee aoq deedee nail yanq al jel-ail haq neq, teevq pov taivq-ail, nlma navtsee dai pevq-ail khi, bhala iqsanl aqbhaq maq bhaq dai, pevq ail nail ngaol. Aqgil juq nqtavq nee ga kha lee khi, nqtavq khe bhaqaoq juq iqsanl, luv luv dai, dao lal nail ngaol.
MAT.24.30	Aq-u phao, Tsaol-aq nail Yaqyov nail bhi heeq bhi moel nail phaq nqtavq bha ya moel nail ngaol. Miltsaq kovtavq khe jeq-e jaq-a juq iqsanl mail nioilkhaoq khaoq nail ngaol. Tsaol-aq nail Yaqyov neq, eeq deedee nail seiqleiq khaoqsail khi mail bhaqaoq eeq nail lavqkhoel nee, nqtavq kovtavq nee mail nqdil jeeq khi yavq kha lee nail bhai, aqyu juq ya moel nail ngaol. 
MAT.24.31	Nqbho mailma-ail jiiv-u phao, nqtavq gaqkhoel juq mil ma liq phaoq liq khoel bhai, aivq khoel gai-aivq khi, nqjail miljail a phao nee nia phao dov dai jaol nail, aivq-i mail tsel dov-ai thaq nail tsaol-aq juq bhai bhi hevq jil lavq nail ngaol” dai, ge bhiq-a nail ngaol.
MAT.24.32	Yeiqsul gaoq ge nail: “Heeqguq aqbhaol bhai heldaiq khi, ganl niil bhai noeq thaq yaoq. Aqbhaol al lavqmeiv meiv lal khi, bhoenaiq naiq lal haq neq, jaolla yanq dov lee-aiq nial dai, nuljuq heeq nia nail ngaol. 
MAT.24.33	Alhai dul dai, nuljuq ganl al juq iqsanl mail pevq lal thailthaiq nail bhai ya moel-u phao, Tsaol-aq nail Yaqyov kovq kha lee nail yanq aqjail jail lal-aoq thaq nial dai, heeq kivq-ai thaq yaoq. 
MAT.24.34	Ngal nuljuq bhai maldil dai, ge lavq bhel. Yeel niil yeel maq gil-u nee mail, al juq iqsanl mail pevq lal nail ngaol. 
MAT.24.35	Nqtavq khi miltsaq peivq-ail nail ngaol. Thailhai ngaol-aoq, ngaq nail daoq neq, maq peivq-ail dei-eiq” dai, ge bhiq-a nail ngaol.
MAT.24.36	Yeiqsul gaoq ge nail: “Tsaol-aq teevq gaq iqsanl aqn aqyanq al maq heeq nia-ail. Nqtavq gaqkhoel iqsanl, Tsaol-aq nail Yaqyov iqsanl maq heeq nia-ail. Aqbhu Miqyail taivq-ail heeq nia nail ngaol. 
MAT.24.37	Nol-avq nail yeel bhai kev lee thel lee-a nail khe-ai, tsaol-aq nail Yaqyov yavq kha lee nail neq, alhai kev lee thel lee nail ngaol. 
MAT.24.38	Nol-avq laovq laovq ma nail lavqkhoel bhai aol lai-u n-gaol kev dai, ulcuvq maq deq pheeq lal nail gaiqlaq bhai, tsaol-aq yaq juq neq, jaq thail daol thailthaiq nail nee ovqtavq, hevq pheel maol pheeljaq-ai haq nail ngaol. 
MAT.24.39	Ulcuvq deq pheeq lal khi, aqyu juq bhai deq pheeq heivq gil-u kev dai, aqyu juq maq heeq nia-ail. Tsaol-aq nail Yaqyov yavq kha lee nail iqsanl, alhai dul nail ngaol. 
MAT.24.40	Yanq al yanq nail lavqkhoel, yaqyov-aq nvq gaq yalgaol bhai jaol-u phao, teevq gaq bhai hel-aivq khi teevq gaq bhai bhi jaol-ail ceevq nail ngaol. 
MAT.24.41	Yaqmai-aq nvq gaq gov thaoq thailthaiq-u phao, teevq gaq bhai hel-aivq khi, teevq gaq bhai bhi jaol-ail ceevq nail ngaol.
MAT.24.42	Alheel ngel-i mail, nuljuq nail Heeqphaq khul n n-gaol lee kev nail dai, nuljuq maq heeq nia nail ngel-i mail, aqgeel geel dai, jaol yaoq. 
MAT.24.43	Ilheel gaq khoiqbhaoq bhaoq lee nail bhai heeq nia lao-aol kheel nul neq, aivq nail ilkhaol bhai khoiqbhaoq maq bhi aol lal dai, lovq nail ngaol dai, nuljuq heeq nia nail ngaol. 
MAT.24.44	Alhai dul dai, nuljuq aqmeeq-ai lainq-ai thaq yaoq. Khul khi mail dai ngal-aq neq, nuljuq maq noeq maq dul dai jaol-u phao, Tsaol-aq nail Yaqyov yavq kha lee nail ngaol” dai, ge bhiq-a nail ngaol.
MAT.24.45	Yeiqsul gaoq ge nail: “ ‘Ngaq nail yaqkav juq bhai heldaiq phail khi, aqyanq tsaq dai, jaqjaq daoldaol bivq dei-eiq’ dai, ilheel gaq-i mail khoel-ai thaq nail saljial ivq khi neenoeq neekha aol nail yaqkav neq, khul gaq pevq nail-aiq. 
MAT.24.46	Ilheel gaq kovq lal-u phao, alhai nl thailthaiq nail yaqkav bhai ya moel haq neq, yaqkav al gaq geeqlaoq eeq nail ngaol. 
MAT.24.47	Ngal nuljuq bhai maldil dai, ge lavq bhel. Ilheel gaq yaqkav al gaq bhai aivq nail ildaoq maoqgaiq iqsanl bhai heldaiq phail nail aqivq gaq bhi jiovq nail ngaol. 
MAT.24.48	Thailhai ngaol-aoq, yaqkav al gaq haqeiv nail gaq ngel lao haq neq, ‘Ngaq nail ilheel gaq lavqtsail mail maq kovq lal-ail’ dai, neema lavqkhoel bhai noeq noeq-ail, 
MAT.24.49	aivq nail aqtsaoq yaqkav yaoq juq yaoq bhai deeq nail nee ovqtavq, jaq bov daol bov nail tsaol-aq juq nee mail, jilpheeq daol bov khi jaol haq neq, 
MAT.24.50	yaqkav al gaq maq noeq maq dul-ail jaol-u phao, maq heeq nia nail aqyanq lavqkhoel bhai, aivq nail ilheel gaq kovq kev lal nail ngaol. 
MAT.24.51	A bhai nee ngal-aq, aivq bhai sil heeq phaq-ail deeq khi, goiqbhaoq bhaoq nail juq bhi jaol nail jaol duq bhai bhi jaol ail-a nail ngaol. A bhai khal jaol nail tsaol-aq juq, noeq haq deedee nail lavqkhoel nioil khi, haoqgil keivq nail ngaol” dai, ge bhiq-a nail ngaol.
MAT.25.1	Yeiqsul gaoq ge nail: “Aq-u n-gaol kev lal haq neq, Nqtavq Milkhaoq neq, niailhai dul nail ngaol. Yovqgavq nail phalmanq tsiq khi, khaqma hevq nail gaq bhai hav laq ail nail yaqmai-aq yaqnoil al tsel gaq khe-ai dul nail ngaol. 
MAT.25.2	Aqyu juq nail lavqkhoel khe ngaq gaq neq, neenoeq neekha maq aol-ail. Ngaq gaq neq, neenoeq neekha aol nail ngaol. 
MAT.25.3	Neenoeq neekha maq aol nail juq neq, yovqgavq nail phalmanq tsil-aivq-u phao, aqtseel al jaiq maq tsil-aivq-al. 
MAT.25.4	Neenoeq neekha aol nail juq neq, yovqgavq nail phalmanq tsil-aivq-u phao, aqtseel al jaiq iqsanl tsil-aivq-a nail ngaol. 
MAT.25.5	Khaqma hevq nail gaq lavqtsail mail maq lal-a nail ngel-i mail, aqyu juq iqsanl mail iqthaiq nul lee bhiq khi, iqthaiq kol laivq-a nail ngaol.
MAT.25.6	A bhai nee ngal-aq, ‘Khaqma hevq nail gaq lee-a nail ngaol. Aivq bhai hevq lal yaoq’ dai, hul-iq tsilma ma lal-u phao, yu khul nail ngaol.
MAT.25.7	Aq-u phao, yaqmai-aq yaqnoil al juq tsaoq thul khi, yovqgavq nail phalmanq lav bhaol-a nail ngaol. 
MAT.25.8	Neenoeq neekha maq aol nail al ngaq gaq neq, ‘Nvjuq nail phalmanq miv-ail nail ngel-i mail, nuljuq nail aqtseel micil bivq lavq yaoq’ dai, neenoeq neekha aol nail ngaq gaq bhai hal-a nail ngaol.
MAT.25.9	Thailhai ngaol-aoq, neenoeq neekha aol nail ngaq gaq ge kovq bhiq-a nail: ‘Nvjuq nail haqbhoil maq ngel nail neq, nuljuq nail haqbhoil maq lovq-ail jaol-aq. Nuljuq aqtseel gaoq nail tsaol-aq jaol nail bha ul ail yaoq’ dai, ge bhiq-a nail ngaol.
MAT.25.10	Aqyu juq ul ail thailthaiq-u phao, khaqma hevq nail gaq kev lee-a nail ngaol. Lainq-ai thaq nail ngaq gaq neq, aivq nee mail khaqma hevq nail bha aol lai-a nail ngaol. A bhai nee ngal-aq neq, lolgov pheeqthaiq-a nail ngaol.
MAT.25.11	Aq-u phao, yaqmai-aq yaqnoil al ngaq gaq kovq kev lal khi, ‘Heeqphaq-ol, heeqphaq-ol, nvjuq bhai lolgov phao lavq yaoq’ dai, hal nail ngaol.
MAT.25.12	Thailhai ngaol-aoq, ‘Ngal nuljuq bhai maldil dai, ge lavq bhel. Ngal nuljuq bhai maq heeq kivq-ail’ dai, ge kovq bhiq-a nail ngaol.
MAT.25.13	Alheel ngel-i mail, nuljuq aqn aqyanq bhai maq heeq nia nail ngel-i mail, aqgeel geel dai, jaol yaoq” dai, Yeiqsul ge bhiq-a nail ngaol.
MAT.25.14	Yeiqsul gaoq ge nail: “Aqyanq al neq, tsaol-aq teevq gaq yaoq khaoq yaoq mil yaoq bhai ail nail dai khi-u phao, aivq nail yaqkav juq bhai khul khi aivq nail nlmaoq juq aqyu juq bhai av bhiq-ail ceevq-a nail khe-ai, dul nail ngaol. 
MAT.25.15	Aivq aqyu juq nl nia nail bhai heldaiq khi, teevq gaq bhai neq, heel ngaq jao-ai, teevq gaq bhai neq, nvq jao-ai khi mail teevq gaq bhai neq, teevq jao-ai bivq-ail ceevq khi, dov ail-a nail ngaol. 
MAT.25.16	Heel ngaq jao-ai ya-a nail gaq teevq pov taivq-ail jaiq gaiq gaiq-ail khi, ngaq jao-ai gaiq jeq-a nail ngaol. 
MAT.25.17	Alhai dul dai, heel nvq jao-ai ya-a nail gaq iqsanl, nvq jao-ai gaiq jeq-a nail ngaol. 
MAT.25.18	Thailhai ngaol-aoq, heel teevq jao-ai ya-a nail gaq, aivq nail ilheel gaq-i mail bivq-ail ceevq-a nail heel al oil khi miltsaq bhai duq pheeq ail-a nail ngaol.
MAT.25.19	Aqyanq maoq lal-u phao, yaqkav al juq nail ilheel gaq kovq lal khi, aivq aqyu juq nee mail teevq gaq khe-ai, phul heel saol-nvq daiq-a nail ngaol. 
MAT.25.20	Heel ngaq jao-ai ya-a nail yaqkav al gaq, jailjeq ngaq jao-ai iqsanl oil lavq khi, ‘Heeqphaq-ol, naol ngaq bhai heel ngaq jao-ai bivq-ail ceevq-a nail ngaol. Heldaiq, ngal ngaq jao-ai gaiq jeq-a nail ngaol’ dai, ge bhiq-a nail ngaol.
MAT.25.21	Ilheel gaq ge nail: ‘Aqmeeq nial. Saljial ivq nail yaqkav aqmeeq gaq-ol, saljial ivq nail lavqkhoel naol ganl ganl yaq bhai nl-a nail ngel-i mail, ngal naoq bhai ganl ganl ma bhi nl nail ngaol. Ngaq-ai nee mail teevq gaq khe-ai, lavqkhiq tsao tsail lal yaoq’ dai, ge bhiq-a nail ngaol.
MAT.25.22	Heel nvq jao-ai ya-a nail al gaq iqsanl lal khi, ‘Heeqphaq-ol, naol ngaq bhai heel nvq jao-ai bivq-ail ceevq lavq-a nail ngaol. Heldaiq, ngal nvq jao-ai gaiq jeq-a nail ngaol’ dai, ge bhiq-a nail ngaol.
MAT.25.23	Ilheel gaq ge nail: ‘Aqmeeq nial. Saljial ivq nail yaqkav aqmeeq gaq-ol, saljial ivq nail lavqkhoel naol ganl ganl yaq bhai nl-a nail ngel-i mail, ngal naoq bhai ganl ganl ma bhi nl naol. Ngaq-ai nee mail teevq gaq khe-ai, lavqkhiq tsao tsail lal yaoq’ dai, ge bhiq-a nail ngaol.
MAT.25.24	Heel teevq jao-ai ya-a nail al gaq iqsanl lal khi, ‘Heeqphaq-ol, naol neq, mao-ail yanvq nail teevq gaq ngaol dai, ngal heeq kivq nail ngaol. Naoq-i mail maq haiq-a nail bhai naol gaiq khi, naoq-i mail maq kha-a bhai naol oil jil nail ngaol dai, ngal heeq kivq nail ngaol. 
MAT.25.25	Ngal naoq bhai geesil nail ngel-i mail, naoq nail heel duq pheeq-ai thaq nail ngaol. Thoiq, naoq nail nlmaoq naoq bhai bivq kovq naol’ dai, ge bhiq-a nail ngaol.
MAT.25.26	Ilheel gaq ge nail: ‘Mao-ail haqeiv, mao-ail doil nail yaqkav-ol, ngaq-i mail maq haiq-a nail bhai ngal gaiq khi, ngaq-i mail maq kha-a nail bhai ngal oil jil nail ngaol dai, naol heeq kivq nail phal-iq neq, 
MAT.25.27	ngaq nail phul thoil oil khi, phul phal nail tsaol-aq bhai phal bhiq nail tsaq nail ngaol. Alhai phal bhiq-a nail nul neq, ngal kovq lal-u phao, ngaq nail phul thoil khi jailjeq iqsanl, ngal ya nail ngaol.
MAT.25.28	Aivq nail lavqkhoel khe aol nail heel teevq jao-ai oil kovq khi, heel tsel jao-ai jiav nail gaq bhai bivq yaoq. 
MAT.25.29	Khul khi mail dai ngal-aq neq, jiav nail tsaol-aq yaoq gaq yaoq-ao nee bhai bivq laoq khi, aqyu juq maodai jiav lal nail ngaol. Maq jiav nail tsaol-aq bhai aqyu juq-i mail khal jiav nail juq bhai oil dov gil nail ngaol. 
MAT.25.30	Khul nail ganl maq tsoiq nail yaqkav thoil gaq bhai lavqniil phao navtsee deel jaol duq bhai he ha ail yaoq. A bhai khal jaol nail tsaol-aq, noeqhaq deedee nail lavqkhoel nioil khi, haoq gil keivq nail ngaol’ ” dai, ge bhiq-a nail ngaol.
MAT.25.31	Yeiqsul gaoq ge nail: “Tsaol-aq nail Yaqyov, aivq nail seiqleiq khaoqsail doi khi yavq kha lee nail ngaol. Nqtavq gaqkhoel iqsanl mail aivq nee mail yavq kha lee nail ngaol. Aq-u phao, aivq aivq nail seiqleiq khaoqsail jiav nail Heeqphaq nail doiqbev bev ma bhai jaoldeel nail ngaol. 
MAT.25.32	A bhai nee ngal-aq, jeq-e jaq-a iqsanl mail aivq nail sivtavq bhai bhi jil lal nail ngaol. Yaol lovq nail gaq, yaol khi civqmeiv bhai bhoilpav nail khe-ai, aivq aqyu juq bhai bhoilpav nail ngaol. 
MAT.25.33	Yaol juq bhai aivq nail lavqmal phao bhi jaol khi, civqmeiv juq bhai neq, lavqtsel phao bhi jaol nail ngaol.
MAT.25.34	A bhai nee ngal-aq neq, lavqmal phao jaol nail tsaol-aq juq bhai Heeqphaq niailhai ge bhiq nail ngaol: ‘Ngaq nail Aqbhu nail geeqlaoq ya-a nail tsaol-aq juq-ol, lal yaoq. Miltsaq teivq-u n-gaol nee nuljuq nail haqbhoil lav sav-ai thaq nail milkhaoq bhai jaol lal yaoq. 
MAT.25.35	Khul khi mail dai ngal-aq neq, ngal aoq moevq-u phao, nuljuq ngaq bhai aoq bhi jaq lavq-a nail ngaol. Ngal ulcuvq moevq-u phao, nuljuq ngaq bhai ulcuvq bhi daol lavq-a nail ngaol. Ngal daq-i pevq-u phao, nuljuq ngaq bhai hav lavq-a nail ngaol. 
MAT.25.36	Ngal aqgaq aqdoi maq jiav-u phao, nuljuq ngaq bhai aqgaq aqdoi bhi doi lavq-a nail ngaol. Ngal nal-u phao, nuljuq ngaq bhai lav sav lavq-a nail ngaol. Ngal thaonq bhai aol-u phao, nuljuq ngaq bhai heldaiq lee-a nail ngaol’ dai, ge bhiq nail ngaol.
MAT.25.37	Aq-u phao, tsaq nail daol nail tsaol-aq al juq niailhai ge kovq bhiq nail ngaol: ‘Heeqphaq-ol, naol aoq moevq-u phao, nvjuq moel khi, aoq bhi jaq-a nail khaq mao jiav nail-aiq. Naol ulcuvq moevq-u phao, nvjuq ya moel khi, ulcuvq bhi daol-a nail khaq mao jiav nail-aiq. 
MAT.25.38	Naol daq-i pevq-u phao, nvjuq ya moel khi hav-a nail, khaq mao jiav nail-aiq. Naol aqgaq aqdoi maq jiav-u phao, nvjuq ya moel khi aqgaq aqdoi bhi doi-a nail, khaq mao jiav nail-aiq. 
MAT.25.39	Naol nal-u phao maqkhaiq, thaonq bhai aol-u phao maqkhaiq, nvjuq ya moel khi naoq bhai heldaiq lee-a nail, khaq mao jiav nail-aiq’ dai, ge kovq bhiq-a nail ngaol.
MAT.25.40	Aq-u phao, Heeqphaq niailhai ge kovq bhiq nail ngaol: ‘Ngal nuljuq bhai maldil dai, ge lavq bhel. Nuljuq ngaq nail aqivq jaqbheq niil juq nail lavqkhoel khe, yu nee maqtsil theq jaiq nail teevq gaq bhai nl bhiq-a nail ngel-i mail, ngaq bhai nl lavq-a phaq pevq nail ngaol’ dai, aqyu juq bhai ge kovq bhiq nail ngaol.
MAT.25.41	A bhai nee ngal-aq neq, lavqtsel phao jaol nail tsaol-aq juq bhai aivq niailhai ge bhiq nail ngaol: ‘Geeqlaoq aqdoil ya nail tsaol-aq juq-ol, ngaq-ai nee gaoq ail ceiv ceiv khi, neivq heeqphaq nail haqbhoil khi aivq nail gaqkhoel juq nail haqbhoil lav sav-ai thaq nail, nqmaq maqluv halyeel tovq nail miqjaq lavqkhoel bhai aol ail yaoq. 
MAT.25.42	Khul khi mail dai ngal-aq neq, ngal aoq moevq-u phao, nuljuq ngaq bhai aoq maq bhi jaq lavq-al. Ngal ulcuvq moevq-u phao, nuljuq ngaq bhai ulcuvq maq bhi daol lavq-al. 
MAT.25.43	Ngal daq-i pevq-u phao, nuljuq ngaq bhai maq hav lavq-al. Ngal aqgaq aqdoi maq jiav-u phao, nuljuq ngaq bhai aqgaq aqdoi maq bhi doi lavq-al. Ngal nal-u phao maqkhaiq, thaonq bhai aol-u phao maqkhaiq, nuljuq ngaq bhai maq heldaiq lee-al’ dai, ge bhiq nail ngaol.
MAT.25.44	Aqyu juq niailhai ge kovq bhiq nail ngaol: ‘Heeqphaq-ol, naol aoq moevq nail, ulcuvq moevq nail, daq-i pevq nail, aqgaq aqdoi maq jiav nail, nal nail, thaonq bhai aol nail bhai nvjuq ya moel khi naoq bhai maq tsaojao-ai bhiq-a nail, khaq mao jiav nail-aiq’ dai, aivq bhai naldaiq bhiq nail ngaol.
MAT.25.45	Aq-u phao, aivq niailhai ge kovq bhiq nail ngaol: ‘Ngal nuljuq bhai maldil dai, ge lavq bhel. Ngaq nail aqivq jaqbheq niil juq nail lavqkhoel khe, yu nee maqtsil theq jaiq nail teevq gaq bhai nuljuq maq nl bhiq-a nail ngel-i mail, nuljuq ngaq bhai maq nl lavq-a nail phaq pevq nail ngaol’ dai, aqyu juq bhai ge kovq bhiq nail ngaol.
MAT.25.46	Alheel ngel-i mail, aqyu juq neq, nqmaq maqluv halyeel khoeq nail jiovq nail lavqkhoel bhai ya aol ail nail ngaol. Thailhai ngaol-aoq, tsaq nail daol nail tsaol-aq nqmaq maqluv halyeel doevq nail bhai ya aol lai nail ngaol” dai, Yeiqsul ge bhiq-a nail ngaol.
MAT.26.1	Ganl al juq iqsanl mail Yeiqsul cavq bhiq cov bhiq gaq khi, aivq aivq nail yaqlaol juq bhai niailhai ge bhiq-a nail ngaol: 
MAT.26.2	“Nvq n jel-ail haq neq, Bhaqsaqkhaq bhaoqaiq lav sav nail ngaol dai, nuljuq heeq nia nail ngaol. Tsaol-aq nail Yaqyov bhai lavqyavq kovtavq bhai tavq heivq nail dai khi, aivq bhai yu nail aqlavq lavqkhoel-ai av bhiq nail bhai aivq ya daq nail ngaol” dai, ge bhiq-a nail ngaol.
MAT.26.3	Yanq al yanq bhai, Philma juq khi mail Yuldav tsaol-aq nail aqivq aqtsu juq, Gaqyaqphal dai mil-ai thaq nail Philma nail ilkhaol bhai jil lai-a nail ngaol. 
MAT.26.4	Khalhai khi mail, aqtsi tsu dai, Yeiqsul bhai nieivq khi ya deeq heivq heeq dai, aqyu juq maoqbhaoq nl-a nail ngaol. 
MAT.26.5	“Tsaol-aq niidai nail maq ya suqsaq lal dai, bhaoqaiq niil lav sav-u phao, thaq nieivq haq lao-oq” dai, aqyu juq nail gaiqlaq bhai ge pheeljaq-a nail ngaol.
MAT.26.6	Niaoqbhaoq daol daiq-a nail Silmoq dai mil-ai thaq nail teevq gaq, Bheiqtaqnil julgu bhai jaol nail ngaol. Yeiqsul aivq nail ilkhaol bhai jaol-u phao, 
MAT.26.7	yaqmai-aq teevq gaq aivq jaol nail bha lal-a nail ngaol. Yaqmai-aq al gaq, mao-ail phoiq nail huqbhiq nil nail aqtseel deq nail phulleq deel lovmav malcavq teevq cavq tsil lavq-a nail ngaol. Yeiqsul kovqkhail aoq jaoq jaoq khi aoq jaq thailthaiq-u phao, aivq nail uqhuq bhai huqbhiq nil nail aqtseel al hoel dav bhiq-a nail ngaol.
MAT.26.8	Aivq alhai nl nail bhai yaqlaol juq ya moel-u phao, aqyu juq neema phail phail-ail khi ge nail, “Khul khi mail ganl maq tsoiq nail bhai huqbhiq nil nail aqtseel thoil yuq ha nail-aiq. 
MAT.26.9	Huqbhiq nil nail aqtseel thoil gaoq haq neq, phul maodai ya nail ngaol. Phul al oil khi haq nail aoq nail juq bhai bhoil bhiq kivq nail ngaol” dai, ge bhiq-a nail ngaol.
MAT.26.10	Yeiqsul ganl al heeq nia-u phao, aivq aqyu juq bhai ge bhiq-a nail: “Khul khi mail nuljuq yaqmai-aq niil gaq bhai lav suqsaq nail-aiq. Aivq ngaq bhai aqmeeq phaq nl lavq-a nail ngaol. 
MAT.26.11	Haq nail aoq nail juq neq, nuljuq nee mail khaq mao iqsanl jaol nail ngaol. Thailhai ngaol-aoq, ngal nuljuq nee mail khaq mao iqsanl jaol nail maq ngel-ail. 
MAT.26.12	Huqbhiq nil nail ulcuvq niil ngaq nail aqmaol bhai hoel dav lavq-a nail neq, ngaq bhai duq pheeq nail haqbhoil, lav sav lavq-a nail ngaol. 
MAT.26.13	Ngal nuljuq bhai maldil dai, ge lavq bhel. Lavqkhiq tsail nail geeqlaoq daoq niil miltsaq doi dai cavq bhiq ail-u phao, yu aivq bhai noeq kev dai, yaqmai-aq niil gaq-i mail nl-a nail ganl niil iqsanl ya cavq bhiq nail ngaol” dai, ge bhiq-a nail ngaol.
MAT.26.14	Aq-u phao, yaqlaol tsel-nvq gaq nail lavqkhoel bhai aol nail, Yuldav Ilsaqgaqliqoq dai mil-ai thaq nail gaq, Philma juq jaol nail bha lai-a nail ngaol. 
MAT.26.15	“Ngal Yeiqsul bhai nuljuq nail aqlavq lavqkhoel bhai av bhiq haq neq, ngaq bhai phul khadai bivq nail-aiq” dai, naldaiq-a nail ngaol. Aqyu juq aivq bhai: “Phul hail tsel bavq bivq naol” dai, ge bhiq-a nail ngaol. 
MAT.26.16	Aq-u nee mail, Yeiqsul bhai aqyu juq nail aqlavq lavqkhoel bhai av bhiq nail, khaq mao eivq lal nail ngel-ail dai, Yuldav halpov nail ngaol.
MAT.26.17	Deqtsiq maq goe dai, khaqmul lav sav nail bhaoqaiq iqmoeq khe n-gaol, yaqlaol juq Yeiqsul jaol nail bha lal khi, “Bhaqsaqkhaq bhaoqaiq jaq kivq dai, naoq nail haqbhoil khul dao bhai bhi lav sav thaq-ail movq nail-aiq” dai, naldaiq bhiq-a nail ngaol.
MAT.26.18	Aivq ge nail: “Meenq bhai jaol nail al gaq nail ilkhaol bhai ail khi niailhai ge bhiq ail yaoq. ‘Saqlaq ge nail: Ngaq nail aqyanq kev lee-aiq nail ngaol. Naoq nail ilkhaol bhai ngal ngaq nail yaqlaol juq nee mail Bhaqsaqkhaq bhaoqaiq jaq nail geiq’ dai, aivq bhai ge bhiq ail dei-eiq” dai, ge bhiq-a nail ngaol. 
MAT.26.19	Yeiqsul-i mail khoel nail khe-ai, yaqlaol juq Bhaqsaqkhaq bhaoqaiq jaq nail haqbhoil lav sav ail-a nail ngaol.
MAT.26.20	Nqkivq kivq lee-u phao, Yeiqsul yaqlaol tsel-nvq gaq nee mail kovqkhail aoq jaoq jaoq-a nail ngaol. 
MAT.26.21	Aqyu juq aoq kivq jaq thailthaiq-u phao, Yeiqsul ge nail: “Ngal nuljuq bhai maldil dai, ge lavq bhel. Nuljuq nail lavqkhoel khe teevq gaq ngaq bhai yu nail aqlavq lavqkhoel bhai av bhiq nail ngaol” dai, ge bhiq-a nail ngaol.
MAT.26.22	Aqyu juq noeqhaq deedee khi, “Heeqphaq-ol, ngal laiq” dai, teevq gaq nee teevq gaq aivq bhai naldaiq-a nail ngaol.
MAT.26.23	Aivq ge nail: “Ngaq-ai nee teevq gaoq bhai jaq nail gaq, ngaq bhai yu nail aqlavq lavqkhoel bhai av bhiq nail ngaol. 
MAT.26.24	Tsaol-aq nail Yaqyov neq, aivq nail ganl gevq-ai thaq nail khe-ai, ya sil nail ngaol. Thailhai ngaol-aoq, aivq bhai yu nail aqlavq lavqkhoel bhai av bhiq-a nail gaq neq, geeqlaoq aqdoil ya nail ngaol. Tsaol-aq al gaq maq doevq lee-a nail kheel nul neq, aivq nail haqbhoil meeq jaiq nail ngaol” dai, ge bhiq-a nail ngaol.
MAT.26.25	Yeiqsul bhai yu nail aqlavq lavqkhoel bhai av bhiq nail Yuldav al gaq, “Saqlaq-ol, ngal laiq” dai, naldaiq-u phao, “Ngel naol. Naol ge nail khe-ai ngaol” dai, Yeiqsul aivq bhai ge kovq bhiq-a nail ngaol.
MAT.26.26	Aqyu juq aoq kivq jaq thailthaiq-u phao, Yeiqsul khaqmul oil khi, Miqyail bhai tsiqeeq-a nail ngaol. A bhai nee ngal-aq, khaqmul al ngaoqpav khi, “Niil neq, ngaq nail aqmaol ngaol. Oil jaq yaoq” dai, ge khi yaqlaol juq bhai tsiq bhiq-a nail ngaol. 
MAT.26.27	Aqheeq tsilju nail ullul deq nail khaoqanq tsiq khi, Miqyail bhai gaoq tsiqeeq-a nail ngaol. A bhai nee ngal-aq, aivq aqyu juq bhai tsiq bhiq khi ge nail: “Nuljuq yaoq gaq yaoq-ao nee daol yaoq. 
MAT.26.28	Khul khi mail dai ngal-aq neq, niil neq, daoqma saljial bhai tavq nail ngaq nail aqsivq ngaol. Tsaol-aq maodai nail oeqbal phaiq bhiq kivq dai, ngaq nail aqsivq bhi il lee nail ngaol. 
MAT.26.29	Ngal nuljuq bhai ge lavq bhel. Ngaq nail Aqbhu nail Milkhaoq lavqkhoel bhai nuljuq nee mail teevq gaq khe-ai aqheeq tsilju nail ullul aqsivq ngal ya daol-u n-gaol kev dai, ngal aqheeq tsilju nail ullul maq daol yaoq-aol” dai, ge bhiq-a nail ngaol.
MAT.26.30	A bhai nee ngal-aq, aqyu juq tsiqeeq nail daoqsel gul nail daoq gul khi, Saqloq gaoqjaoq bha dav lai-a nail ngaol. 
MAT.26.31	Aq-u phao, Yeiqsul aqyu juq bhai ge bhiq-a nail: “Yanq-nl kiv nuljuq iqsanl mail ngaq bhai khaonq ha ail ceevq nail ngaol. Khul khi mail dai ngal-aq neq,
MAT.26.31	‘Yaol lovq nail gaq bhai
MAT.26.31	ngal deeq heivq khi,
MAT.26.31	yaol juq peiv-ail
MAT.26.31	leiv-ail nail ngaol’ dai,
MAT.26.31	Jalliq lavqkhoel bhai gevq-ai thaq nail ngaol.
MAT.26.32	Thailhai ngaol-aoq, ngal doevq kovq lal gaq haq neq, nuljuq nail iqmoeq nee Gaqliqlail milkhaoq bhai ail naol” dai, ge bhiq-a nail ngaol.
MAT.26.33	“Naoq bhai yu iqsanl mail khaonq ha khi ngaol-aoq, ngal teevq thal-iq naoq bhai maq khaonq ha-ail” dai, Bheiqtuvluv ge kovq bhiq-a nail ngaol.
MAT.26.34	Yeiqsul ge nail: “Ngal naoq bhai maldil dai, ge lavq bhel. Yanq-nl kiv yavphoil maq doil lal nail gaiqlaq bhai, naol ngaq bhai maq heeq kivq-ail dai, hail pov kev dai, jil nail ngaol” dai, Bheiqtuvluv bhai ge bhiq-a nail ngaol.
MAT.26.35	“Ngal naoq-ai nee mail teevq gaq khe-ai ya sil khi ngaol-aoq, ngal naoq bhai maq heeq kivq-ail dai, maq jil-ail” dai, Bheiqtuvluv Yeiqsul bhai ge bhiq-a nail ngaol. Yaqlaol juq iqsanl mail, alhai ge nail ngaol.
MAT.26.36	A bhai nee ngal-aq, Yeiqsul khi mail aivq nail yaqlaol juq, Geiqseiqmaqnil dai khul nail dao bhai ail kev-a nail ngaol. “Ngal iqmoeq phao geeqlaoq hal ail-u phao, nuljuq niai daonq dei-eiq” dai, Yeiqsul yaqlaol juq bhai ge bhiq-a nail ngaol. 
MAT.26.37	A bhai nee ngal-aq neq, aivq Bheiqtuvluv khi Seiqbheiqdail nail yaqyov nvq gaq bhai hel-aivq-a nail ngaol. Aq-u phao, aivq nail neema lavqkhoel bhai noeqhaq deedee lal bhiq-a nail nee ovqtavq, suqsaq deedee nail ngaol. 
MAT.26.38	Aivq aqyu hail gaq bhai ge bhiq-a nail: “Ngal noeqhaq nail sil lee-aiq nial. Niilniai ngaq-ai nee aqgeel geel dai daonq dei-eiq” dai, ge bhiq-a nail ngaol.
MAT.26.39	A bhai nee ngal-aq neq, aivq iqmoeq phao micil gaoq jiiv ail khi, miltsaq bhai peevqceevq kovdoiq doiq nail lavqkhoel nee gaolbeiv khi mail, “Ngaq nail Aqbhu-ol, haq dee aoq deedee nail khaoqanq niil ngaq bhai bhi jel-ail kivq haq neq, bhi jel-ail lavq yaoq. Thailhai ngaol-aoq, ngal neema tsaq nail khe-ai, thaq bhi pevq. Naol neema tsaq nail khe-ai bhi pevq yaoq” dai, geeqlaoq hal-a nail ngaol.
MAT.26.40	Yeiqsul yaqlaol al hail gaq jaol nail bha kovq lal-u phao, aqyu juq iqthaiq kov-ai thaq nail bhai ya moel khi, Bheiqtuvluv bhai ge bhiq-a nail: “Naqli teevq lavq taivq-ail iqsanl, nuljuq ngaq-ai nee mail aqgeel geel dai, maq jaol tsaol-ail laiq. 
MAT.26.41	Nuljuq jalmul mul nail haoqnao maq ya tsaothel-aivq dai, aqgeel geel dai jaol khi, geeqlaoq hal yaoq. Nuljuq nl movq nail neema aol khi ngaol-aoq, aqsivq haqjoil phao gaq bhaq nail ngaol” dai, ge bhiq-a nail ngaol.
MAT.26.42	A bhai nee ngal-aq, aivq gaoq ail khi, “Ngaq nail Aqbhu-ol, haq dee aoq deedee nail khaoqanq niil ngal maq daol-ail maq jel kivq haq neq, naol neema tsaq nail khe-ai, bhi pevq yaoq” dai, geeqlaoq gaoq hal-a nail ngaol.
MAT.26.43	Aivq gaoq kovq lal-u phao, al hail gaq iqthaiq nul deedee nail ngel-i mail, iqthaiq kov-ai thaq nail bhai gaoq ya moel-a nail ngaol. 
MAT.26.44	Aivq al hail gaq bhai alhai bhi iqthaiq-ail ceevq khi, gaoq ail-a nail ngaol. Iqmoeq-u phao khe hal-a nail khe-ai, hail pov teevq pov iqsanl geeqlaoq gaoq hal ail-a nail ngaol.
MAT.26.45	A bhai nee ngal-aq neq, aivq yaqlaol juq jaol nail bha gaoq kovq lal khi ge nail: “Nuljuq iqthaiq iqthaiq-ail gaqnaq naq-ai haq nail laiq. Tsaol-aq nail Yaqyov bhai haqeiv nail tsaol-aq nail aqlavq lavqkhoel bhai av bhiq nail aqyanq kev lal-aoq thaq nial. 
MAT.26.46	Thul yaoq. Lai bhel. Thoiq, ngaq bhai yu nail aqlavq lavqkhoel bhai av bhiq nail gaq aqjail bhai kev lee-aoq thaq nial” dai, ge bhiq-a nail ngaol.
MAT.26.47	Alhai ge thailthaiq-u phao, gaqkhoel tsel-nvq gaq nail lavqkhoel bhai aol nail Yuldav dai mil-ai thaq nail gaq lee-a nail ngaol. Thaoma khi mail doiqthoi bavq-nvq thaq nail tsaol-aq munl munl ma juq iqsanl, aivq nail haoqnao tsaothe jaol nail ngaol. Tsaol-aq al juq bhai Philma juq khi mail Yuldav tsaol-aq nail aqivq aqtsu juq-i mail khoel-ai leevq-a nail ngaol. 
MAT.26.48	Yeiqsul bhai yu nail aqlavq lavqkhoel bhai av bhiq-a nail al gaq, “Nuljuq aivq bhai heeq nia dai, ngal aivq bhai moeqsaol saol naol. Aq-u phao, aivq bhai nieivq dei-eiq” dai, aqyu juq bhai ge bhiq-ai thaq nail ngaol. 
MAT.26.49	A bhai nee ngal-aq, aivq teevq pov taivq-ail Yeiqsul jaol nail bha lee khi, “Saqlaq-ol, geeqlaoq eeq dei-eiq” dai, ge khi, moeqsaol saol bhiq-a nail ngaol.
MAT.26.50	“Aqtsaoq-ol, naol noeqceiv khi nl lee-a nail khe-ai nl yaoq” dai, Yeiqsul aivq bhai ge bhiq-a nail ngaol. Aq-u phao, aqyu juq iqsanl lee khi, Yeiqsul bhai nieivq thaiq-ai thaq nail ngaol. 
MAT.26.51	Yeiqsul nee mail jaol nail tsaol-aq juq nail lavqkhoel teevq gaq aivq nail thaoma gaol dov-a nail ngaol. A bhai nee ngal-aq, Philma nail yaqkav bhai tsil gai-aivq khi, naqkov teevq phao bal-nvq ceiv ail-a nail ngaol.
MAT.26.52	Aq-u phao, Yeiqsul aivq bhai ge bhiq-a nail: “Naoq nail thaoma thaobhai bhai soiq bhoel yaoq. Thaoma bhai khal juq nail tsaol-aq iqsanl mail thaoma nee mail luq-ail seil-ail nail ngaol. 
MAT.26.53	Nqtavq gaqkhoel tsel-nvq munl
MAT.26.54	Thailhai ngaol-aoq, ngal alhai hal haq neq, niailhai ya pevq lal nail ngaol dai, gevq-ai thaq nail Jalliq al juq khalhai khi bhee lal nia nail-aiq” dai, ge bhiq-a nail ngaol.
MAT.26.55	A bhai nee ngal-aq, Yeiqsul tsaol-aq munl munl ma al juq bhai ge bhiq-a nail: “Nuljuq tsaolpheel bhai nieivq nail khe-ai, thaoma khi mail doiqthoi bavq khi ngaq bhai nieivq lee-a nail laiq. Ngal yaoq n yaoq-ao nee uqhuq thaoq nail ilkhaol il ma bhai jaoldeel khi cavq bhiq cov bhiq khi ngaol-aoq, nuljuq ngaq bhai maq nieivq-al. 
MAT.26.56	Thailhai ngaol-aoq, Miqyail nail haqbhoil gedan nail juq nail haoqgavq lavqkhoel bhai gevq-ai thaq nail khe-ai bhee lal dai, niil juq iqsanl pevq lal-a nail ngaol” dai, ge bhiq-a nail ngaol.
MAT.26.56	Aq-u phao, yaqlaol juq iqsanl mail aivq bhai khaonq-ail ceevq khi, tsaoq gil-a nail ngaol.
MAT.26.57	Yeiqsul bhai nieivq thailthaiq nail tsaol-aq al juq, aoldaoq kovqdaoq cavq nail cov nail juq khi aqivq aqtsu juq jil lai duq, Philma Gaqyaqphal jaol nail bha Yeiqsul bhai hel laivq-a nail ngaol. 
MAT.26.58	Bheiqtuvluv neq, Philma nail ilkhaol nail khainl bhai kev dai, Yeiqsul nail haoqnao al jaiq-ail maq eq dai, tsaothe jaol nail ngaol. Haoqnao naosaq-u phao, yu Yeiqsul bhai khalhai nl bhiq nail ngel-ail dai, yaq heeq ya moel dai, khainl lavqkhoel bhai aol lai khi, Philma nail yaqkav juq nee mail jaoldeel lai-a nail ngaol.
MAT.26.59	Philma juq khi maoqbhaoq nl nail munl munl lao-ail Yeiqsul bhai ya deeq heivq dai, aqyu juq aivq nail ganl maq tsaq nail salkhil bhai halpov nail ngaol. 
MAT.26.60	Maq tsaq nail daoq bhai salkhil khanq nail tsaol-aq maodai gaq sivtavq phao lee lee-ail, salkhil khanq khi ngaol-aoq, maoqbhaoq nl nail tsaol-aq juq salkhil maq moel-al.
MAT.26.60	Haoqnao naosaq-u phao, maq tsaq nail daoq salkhil khanq nail nvq gaq sivtavq phao lee-a nail ngaol. 
MAT.26.61	Aqyu nvq gaq niailhai ge nail ngaol: “Thoil gaq ge nail: ‘Ngal Miqyail nail uqhuq thaoq nail ilkhaol il ma bhai peiv ha khi, hail n nail lavqkhoel bhai cov phal kivq naol geiq’ ” dai, aqyu nvq gaq salkhil khanq-a nail ngaol.
MAT.26.62	Aq-u phao, Philma aqivq gaq thul lal khi, “Tsaol-aq niil nvq gaq naoq nail kovtavq bhai oeqbal thaq thaq-ail salkhil khanq nail bhai naol khul teevq phaq iqsanl maq ge kovq bhiq-ail laiq” dai, Yeiqsul bhai ge bhiq-a nail ngaol. 
MAT.26.63	Thailhai ngaol-aoq, Yeiqsul aqtsi tsu dai jaol nail ngaol.
MAT.26.63	Philma aivq bhai gaoq ge bhiq nail: “Naol neq, Miqyail nail Yaqyov Khali ngaol laiq. Ngaq bhai ge lavq yaoq. Aqdoevq doevq nail Miqyail nail sivtavq bhai ngal naoq bhai bhi khanq nail ngaol” dai, ge bhiq-a nail ngaol.
MAT.26.64	Yeiqsul ge nail: “Ngel naol. Naol ge nail khe-ai ngaol. Al ovqtavq, ngal naoq bhai ge lavq bhel. Niai nee pultavq neq, Tsaol-aq nail Yaqyov bhaqaoq eeq deedee nail Miqyail nail lavqmal phao jaoldeel-nvq thaq nail bhai maqkhaiq, nqdil jeeq khi yavq kha lee nail bhai maqkhaiq, nuljuq ya moel nail ngaol” dai, ge kovq bhiq-a nail ngaol.
MAT.26.65	Aq-u phao, Philma aqivq gaq aivq nail phailkhaoq aivq he pav khi ge nail: “Aivq neq, Miqyail bhai khal ge movq-ail ge nail ngaol. Ngadao juq khul nail salkhil gaoq loq nail-aiq. Aivq Miqyail bhai khal ge movq-ail ge nail bhai niil aq-il nuljuq ya gaiq-ao nail ngaol. 
MAT.26.66	Nuljuq bhai khalhai noeq lal-aiq” dai, naldaiq-u phao, “Aivq sil nail tsaq nail ngaol” dai, aqyu juq ge kovq bhiq-a nail ngaol.
MAT.26.67	Aq-u phao, aqyu juq Yeiqsul nail maivphaoq bhai thaiqkhaq thaiqbav khi, aivq bhai deeq-a nail ngaol. 
MAT.26.68	Teevq pav ganav juq aivq bhai naqteiv teiv khi ge nail: “Khali-ol, naoq bhai khaq sil gaq teiv nail-aiq dai, Miqyail nail haqbhoil gedan nail gaq khe-ai, nvjuq bhai ge daiq lavq yaoq” dai, ge bhiq-a nail ngaol.
MAT.26.69	Aq-u phao, Bheiqtuvluv ilkhaol nail khainl lavqkhoel bhai jaoldeel-nvq thaq-u phao, Yaqkav jiovq nail yaqmai-aq teevq gaq aivq jaol nail bha lee khi, “Naol iqsanl Gaqliqlail tsaol-aq Yeiqsul nee mail jaol nail ngaol” dai, ge bhiq-a nail ngaol.
MAT.26.70	“Naoq-i mail ge nail daoq bhai ngal maq heeq kivq-ail” dai, aqyu juq iqsanl nail sivtavq bhai Bheiqtuvluv jil-a nail ngaol.
MAT.26.71	A bhai nee ngal-aq neq, Bheiqtuvluv lolgov jiav nail phao ail khi thulphaol-u phao, yaqkav jiovq nail yaqmai-aq yaoq gaq yaoq aivq bhai moel khi, “Thoil gaq, Naqsaqlail meenq yaq Yeiqsul nee mail jaol nail ngaol” dai, a bhai jaol nail juq bhai ge bhiq-a nail ngaol.
MAT.26.72	Aivq teevq pov gaoq jil khi, “Tsaol-aq al gaq bhai ngal maq heeq kivq-ail” dai, ge khi khanq-a nail ngaol.
MAT.26.73	Teevq yanq gaoq khi-al nee ngal-aq neq, a bhai thulphaol nail juq Bheiqtuvluv jaol nail bha lal khi, “Naol iqsanl maldil aqyu juq nail munl lavqkhoel bhai aol nail teevq gaq nial. Khul khi mail dai ngal-aq neq, naol daoq ge nail bhai naldaiq-u phao, nvjuq bhai heeq lal-ail nial” dai, aivq bhai ge bhiq-a nail ngaol.
MAT.26.74	Aq-u phao, Bheiqtuvluv aivq bhai aivq iqkhail yavq yavq-ail, “Tsaol-aq al gaq bhai ngal maq heeq kivq-ail” dai, khanq-a nail ngaol.
MAT.26.74	Teevq pov taivq-ail yavphoil doil lal-a nail ngaol. 
MAT.26.75	“Yavphoil maq doil lal nail gaiqlaq bhai, naol ngaq bhai maq heeq kivq-ail dai, hail pov kev dai jil nail ngaol” dai, Yeiqsul-i mail aivq bhai ge bhiq-a nail daoq al daoq bhai Bheiqtuvluv noeq dov lal-a nail ngaol. A bhai nee ngal-aq, aivq dov ail khi nioil deedee-a nail ngaol.
MAT.27.1	Nqbhaq bhaq lal-u phao, Philma juq khi mail Yuldav tsaol-aq nail aqivq aqtsu jiovq-ai thaq nail juq iqsanl mail, Yeiqsul bhai deeq heivq nail dai, maoqbhaoq nl ceiv-a nail ngaol. 
MAT.27.2	A bhai nee ngal-aq, aqyu juq aivq bhai pheethaiq khi, Yuldav milkhaoq khe heeqphaq Phillav jaol nail bha hel-aivq khi aivq nail aqlavq lavqkhoel bhai av bhiq-a nail ngaol.
MAT.27.3	Yeiqsul bhai yu nail aqlavq lavqkhoel bhai av bhiq-a nail Yuldav al gaq, Yeiqsul bhai heivq nail dai khi, yu yalkhaq dal nail bhai ya moel-a nail ngaol. Aq-u phao, aivq noeq pov lal khi, phul al hail tsel bavq Philma juq khi aqivq aqtsu juq jaol nail bha bivq kovq ail-a nail ngaol. 
MAT.27.4	“Oeqbal maq aol nail gaq bhai ngal yu nail aqlavq lavqkhoel bhai av bhiq-a nail ngel-i mail, ngal oeqbal nl thaq nail ngaol” dai, ge nail ngaol.
MAT.27.4	Thailhai ngaol-aoq, aqyu juq ge bhiq-a nail: “Ganl niil nvjuq nee khalhai tavq nail-aiq. Naoq nail ganl naol saol-nvq daiq yaoq” dai, ge bhiq-a nail ngaol.
MAT.27.5	Aq-u phao, aivq phul al bhai uqhuq thaoq nail ilkhaol il ma nail lavqkhoel bhai liv bhoel-ail ceevq khi dov ail-a nail ngaol. A bhai nee ngal-aq, aivq bhai aivq leeltsee tsee heil laivq-a nail ngaol.
MAT.27.6	Philma juq phul al oil khi, “Phul niil neq, sil-a nail aqphoiq ngel-i mail, danq-ai thaq nail phul al nail lavqkhoel bhai maq oil bhoel khaoq ail” dai, ge nail ngaol. 
MAT.27.7	A bhai nee ngal-aq, aqyu juq maoqbhaoq nl khi, daq-i juq sil-u phao, duq pheeq nail haqbhoil, iqlaoq teivq nail gaq nail miltsaq teevq tsaol ul-a nail ngaol. 
MAT.27.8	Alheel ngel-i mail, Yanqgaol kev dai, miltsaq al tsaol bhai aqsivq nail miltsaq dai, khul nail ngaol. 
MAT.27.9	Aq-u phao, Miqyail nail haqbhoil gedan nail Yeiqlaqmil-i mail ge-ai thaq nail khe-ai bhee lal-a nail ngaol. Aivq ge nail: “Ilsaqleiqlal nail tsaol-aq juq-i mail aqphoiq ge ceiv-ai thaq nail aivq nail aqphoiq phul hail tsel bavq oil khi, 
MAT.27.10	Heeqphaq Miqyail ngaq bhai daoq bivq-ai thaq nail khe-ai, iqlaoq teivq nail gaq nail miltsaq teevq tsaol aqyu juq ul-a nail ngaol” dai, ge-ai thaq nail ngaol.
MAT.27.11	Yeiqsul Yuldav milkhaoq khe heeqphaq Phillav nail sivtavq bhai thulphaol khi jaol-u phao, “Naol Yuldav tsaol-aq nail heeqphaq ngaol laiq” dai, heeqphaq Phillav aivq bhai naldaiq-a nail ngaol. “Naol ge nail khe-ai, ngel naol” dai, Yeiqsul ge kovq bhiq-a nail ngaol.
MAT.27.12	Thailhai ngaol-aoq, Philma juq khi mail aqivq aqtsu juq aivq nail kovtavq bhai oeqbal thaq-u phao, Yeiqsul khul teevq phaq-ail maq ge kovq bhiq-al. 
MAT.27.13	Aq-u phao, “Naoq nail ganl aqyu juq salkhil khanq deedee nail bhai, naoq bhai maq gaiq lal-ail laiq” dai, Phillav Yeiqsul bhai naldaiq bhiq-a nail ngaol. 
MAT.27.14	Thailhai ngaol-aoq, Yeiqsul daoq teevq daoq iqsanl maq ge kovq nail bhaqda nee, Phillav noeq-u maq dov dai, pevq deedee ail-a nail ngaol.
MAT.27.15	Bhaqsaqkhaq bhaoqaiq lav sav thailthaiq-u phao, thaonq bhai aol nail tsaol-aq juq nail lavqkhoel khe, milkhaoq yaq maodai neema tsaq nail teevq gaq bhai Yuldav milkhaoq khe heeqphaq phaiq nail aol jiav nail ngaol. 
MAT.27.16	Aq-u phao, aqmil dov nail Bhaqlaqbhal dai mil-ai thaq nail teevq gaq thaonq bhai laol-ai thaq nail ngaol. 
MAT.27.17	Milkhaoq yaq juq jil lai khi jaol-u phao, Phillav ge nail: “Nuljuq khul gaq bhai bhi phaiq movq nail-aiq, Bhaqlaqbhal bhai laiq. Maq ngel haq neq, Khali dai khul nail Yeiqsul bhai laiq” dai, aqyu juq bhai naldaiq bhiq-a nail ngaol. 
MAT.27.18	Khul khi mail dai ngal-aq neq, “Aqivq aqtsu juq Yeiqsul bhai neekhaol maq sil-ai bhiq nail ngel-i mail, ngaq bhai av lavq thaq nail niil” dai, Phillav heeq nia nail ngaol.
MAT.27.19	Phillav yalkhaq dal nail doiqbev bev ma bhai jaoldeel-nvq thaq-u phao, aivq nail khaqma aivq bhai daoq cavq niailhai cavq bhoel-ai lavq-a nail ngaol: “Naol khul teevq phaq iqsanl laiq nail tsa nail maq aol nail tsaol-aq thoil gaq bhai, khul thaq khi. Khul khi mail dai ngal-aq neq, milkiv ngal nvmav mav nail lavqkhoel bhai aivq bhaqda nee ya daq deedee-a nail ngaol” dai, cavq bhoel-ai leevq-a nail ngaol.
MAT.27.20	Thailhai ngaol-aoq, “Bhaqlaqbhal bhai phaiq khi, Yeiqsul bhai deeq heivq yaoq dai, ge dei-eiq” dai, Philma juq khi mail aqivq aqtsu juq tsaol-aq munl munl ma juq bhai ge bhiq khi, jalmul mul ya-ai thaq nail ngaol.
MAT.27.21	“Tsaol-aq niil nvq gaq nail lavqkhoel khe, khul gaq bhai bhi phaiq movq nail-aiq” dai, Phillav aqyu juq bhai gaoq naldaiq-u phao, “Bhaqlaqbhal bhai phaiq yaoq” dai, aqyu juq ge kovq bhiq-a nail ngaol.
MAT.27.22	“Thailhai phal-iq neq, Khali dai khul nail Yeiqsul bhai ngal khalhai ya khi nail-aiq” dai, Phillav aqyu juq bhai naldaiq-u phao, “Aivq bhai lavqyavq kovtavq bhai tavq heivq yaoq” dai, aqyu juq iqsanl mail ge nail ngaol.
MAT.27.23	“Khul khi mail bhi tavq heivq movq nail-aiq. Aivq haqeiv nail phaq khul nl-a nail-aiq” dai, Phillav naldaiq-u phao, “Aivq bhai lavqyavq kovtavq bhai tavq heivq yaoq” dai, aqyu juq iqmoeq-u nee maqtsil gaoq gul nail ngaol.
MAT.27.24	Phillav khul teevq phaq-ail maq khi nia nail nee ovqtavq, tsaol-aq munl munl ma suqsaq lal nail bhai iqsanl aivq ya moel-a nail ngaol. Aq-u phao, aivq ulcuvq tsiq khi, tsaol-aq munl munl ma nail sivtavq bhai aqlavq tsiq khi ge nail: “Aqtsaq aqdaol tsaol-aq niil gaq nail do ngaq nail kovtavq bhai thaq bhi kev lee. Nuljuq yovqgavq bhai yovqgavq nl yaoq” dai, ge bhiq-a nail ngaol.
MAT.27.25	“Aivq nail do nvjuq khi nvjuq nail aqjievq lilheel nail kovtavq bhai kev lee dei-eiq” dai, tsaol-aq al juq iqsanl mail ge nail ngaol.
MAT.27.26	Aq-u phao, Phillav Bhaqlaqbhal bhai aqyu juq nail haqbhoil phaiq bhiq-a nail ngaol. Thailhai ngaol-aoq, Yeiqsul bhai neq, bhi deeq khi mail lavqyavq kovtavq bhai bhi tavq heivq nail dai khi, av bhiq-a nail ngaol.
MAT.27.27	Aq-u phao, Phillav nail genl dev nail juq, Yeiqsul bhai genl dev nail aqivq juq jaol nail ilkhaol lavqkhoel bhai hevq bhoel-aivq khi, genl dev nail teevq munl munl lao-ail a bhai bhi jil lal-a nail ngaol. 
MAT.27.28	Aqyu juq Yeiqsul nail phailkhaoq nieivq loev khi, nel nav nav nail heeqphaq nail phailkhaoq heelma bhi doi-a nail ngaol. 
MAT.27.29	Aqgoe aqjiav oil khi, heel uqtsaoq khe-ai jievq khi, aivq bhai nieivq tsaoq bhiq-a nail ngaol. Aivq nail lavqmal phao khe lavq bhai lunl aqkhaoq teevq khaoq bhi nieivq thaiq khi, aivq nail sivtavq bhai peevqceevq kovdoiq doiq khi, “Yuldav nail tsaol-aq nail heeqphaq-ol, naol geeqlaoq eeq dei-eiq” dai, aivq bhai meelnaq bhiq-a nail ngaol. 
MAT.27.30	Aivq bhai thaiqkhaq thaiqbav khi, aqyu juq lunl aqkhaoq al khaoq oil kovq khi mail, aivq nail uqhuq bhai deeq deedee-a nail ngaol. 
MAT.27.31	Aqyu juq aivq bhai khal nl movq-ail nl bhiq gaq-al nee ngal-aq neq, aivq-i mail doi-nq thaq nail phailkhaoq heelma nieivq loev khi, aivq nail aqgaq aqdoi gaoq bhi doi-a nail ngaol. A bhai nee ngal-aq, lavqyavq kovtavq bhai tavq heivq nail dai khi, aivq bhai hevq dol-aivq-a nail ngaol.
MAT.27.32	Aqyu juq dov ail thailthaiq-u phao, Khulleiqniq meenq bhai jaol nail Silmoq dai mil-ai thaq nail teevq gaq bhai moel-a nail ngaol. Aqyu juq aivq bhai nieivq khi, Yeiqsul nail lavqyavq bhi bavq-a nail ngaol. 
MAT.27.33	Aqyu juq Gaollaqgaoldav dai, khul nail dao bhai lai kev-a nail ngaol. Aqmil al neq, uqcov dai, ge nail ngaol. 
MAT.27.34	Aqkhaq mao-ail khaq nail phaq kheq-ai thaq nail aqheeq tsilju nail ullul genl dev nail juq aivq bhai bhi daol khi ngaol-aoq, aivq mevqdaiq khi maq daol-al. 
MAT.27.35	Aqyu juq aivq bhai lavqyavq kovtavq bhai tavq thaiq-ai thaq khi mail, aivq nail aqgaq aqdoi khul gaq khul keiv ya nail tsaq-ail dai, eellaoq bheq khi bhoilpav khi oil-a nail ngaol. 
MAT.27.36	A bhai nee ngal-aq neq, aqyu juq a bhai jaoldeel khi, aivq bhai lovq-a nail ngaol. 
MAT.27.37	“Tsaol-aq niil gaq Yuldav nail tsaol-aq nail Heeqphaq Yeiqsul ngaol” dai, aqyu juq aivq bhai oeqbal thaq nail haoqgavq gevq khi, aivq nail uqhuq kovtavq bhai tavq bav-ai thaq nail ngaol. 
MAT.27.38	Yeiqsul nee mail teevq gaq khe-ai, khoiqbhaoq nvq gaq bhai iqsanl, lavqmal phao teevq gaq, lavqtsel phao teevq gaq dai, tavq thaiq-ai thaq nail ngaol. 
MAT.27.39	Khal ail khal lal nail tsaol-aq juq, uqhuq jiivq jiivq-ail, aivq bhai meelnaq nail ngaol. 
MAT.27.40	Aqyu juq ge nail: “Naol neq, uqhuq thaoq nail ilkhaol il ma bhai peiv ha khi, hail n nail lavqkhoel bhai cov phal kivq naol dai, ge lao nail, maq ngel-ail laiq. Naol naoq nail aqmaol bhai bhi jel-ail yaoq thoq. Naol Miqyail nail Yaqyov ngel haq neq, lavqyavq kovtavq nee mail yavq kha lee-aiq thoq” dai, ge bhiq-a nail ngaol.
MAT.27.41	Alhai dul dai, aoldaoq kovqdaoq cavq nail cov nail juq, aqivq aqtsu juq khi mail Philma juq iqsanl, Yeiqsul bhai meelnaq bhiq-a nail ngaol. 
MAT.27.42	Aqyu juq ge nail: “Aivq yu bhai hevqkovq kivq naol geiq. Thailhai ngaol-aoq, aivq nail aqmaol bhai neq, aivq maq hevq kovq nia-il. Aivq neq, Ilsaqleiqlal nail tsaol-aq nail heeqphaq ngaol geiq. Thailhai phal-iq neq, aivq lavqyavq kovtavq nee bhi yavq kha lee daiq yaoq. Yavq kha lee haq neq, ngadao juq iqsanl aivq bhai neema thaqtsaol lal naol. 
MAT.27.43	Aivq Miqyail bhai neema thaqtsaol-a nail ngaol. Alheel ngel-i mail, Miqyail aivq bhai neema tsaq haq neq, aivq bhai bhi jel-ail nail ngaol. Khul khi mail dai ngal-aq neq, ‘Ngal neq, Miqyail nail Yaqyov ngaol’ dai, aivq ge-ai thaq nail ngaol” dai, aqyu juq ge nail ngaol. 
MAT.27.44	Aivq nee mail lavqyavq kovtavq bhai tavq thaiq-ai thaq nail khoiqbhaoq al nvq gaq iqsanl, alhai dul dai, aivq bhai meelnaq meelnaq-ail, ge nail ngaol.
MAT.27.45	N-gaol gaolkav kav nail yanq nee mail kivq hail lail ma phao naqli hail lavq bhai kev dai, miltsaq heeq lao lao-ail navtsee dai, pevq ail-a nail ngaol. 
MAT.27.46	Kivq hail lail ma phao naqli hail lavq bhee lal-u phao, Yeiqsul aqthel aqkav kav dai, niailhai gul-a nail ngaol: “Eillil, Eillil, laqmaq saqbhaq taqnil” dai, gul-a nail ngaol. Daoq al daoq neq, Ngaq nail Miqyail-ol, ngaq nail Miqyail-ol, khul khi mail naol ngaq bhai khaonq ha lavq nail-aiq dai, ge nail ngaol.
MAT.27.47	A bhai thulphaol nail tsaol-aq teevq pav ganav juq daoq al daoq bhai ya gaiq-u phao, “Thoil gaq, Eillilya bhai khul nail niil” dai, ge nail ngaol.
MAT.27.48	Aqyu juq nail lavqkhoel khe teevq gaq lavqtsail mail, iqyaq iqma khe mullul khe-ai dul nail niaqpeovq teevq khai cev-ail khi, aqtsel tsel nail aqheeq tsilju nail ullul bhai oil deev-a nail ngaol. A bhai nee ngal-aq, lunl aqkhaoq bhai soiqtsaoq khi, Yeiqsul bhai bhi siv daol-a nail ngaol. 
MAT.27.49	Thailhai ngaol-aoq, teevq pav ganav juq neq, “Thaq tsal lao, Eillilya aivq bhai hevqkovq lee nail meeq. Daonq daiq bhel” dai, ge nail ngaol.
MAT.27.50	A bhai nee ngal-aq, Yeiqsul aqthel aqkav kav dai, teevq pov gaoq gul khi, aqhaq ceiv-a nail ngaol.
MAT.27.51	Aq-u phao, uqhuq thaoq nail ilkhaol il ma lavqkhoel khe thao pav-ai thaq nail haqphal phal ma, uqhuq nee mail daoqthaoq bhai dov dai, nvq pav pav ail-a nail ngaol. Milluv luv khi, lovmav juq iqsanl pav lal-a nail ngaol. 
MAT.27.52	Luqdaol juq phao lal khi, sil thaq nail Miqyail nail tsaol-aq mee nia gaq doevq kovq lal-a nail ngaol. 
MAT.27.53	Yeiqsul doevq kovq lal gaq-u phao, aqyu juq luqdaol nee mail dov lal khi, meeq nail haol nail Yeiqlulsaqlaiq meenq bha aol lai-a nail ngaol. Tsaol-aq maodai gaq aqyu juq bhai ya moel-a nail ngaol.
MAT.27.54	Genl dev nail teevq yal gaq nail aqivq gaq khi, Yeiqsul bhai lovq thailthaiq nail genl dev nail juq, milluv luv nail khi pevq lal-a nail yaoq juq yaoq bhai ya moel-u phao, aqyu juq geesil deedee nail ngaol. “Tsaol-aq niil gaq, maldil Miqyail nail Yaqyov teevq gaq nial” dai, aqyu juq ge nail ngaol.
MAT.27.55	A bhai nee al jaiq-ail maq eq nail bhai yaqmai-aq mee nia gaq jaol khi heldaiq thailthaiq nail ngaol. Aqyu juq neq, Yeiqsul Gaqliqlail milkhaoq nee mail dov lal-u phao, aivq nail haoqnao tsaothe tsaothe-ail aivq bhai tsaojao-ai bhiq-a nail juq ngaol. 
MAT.27.56	Aqyu juq nail lavqkhoel Maqgaqdaqlal meenq bhai jaol nail Maqlil, Yaqkov yaqnoil gaq khi mail Yaolsai nail aqma Maqlil khi mail, Seiqbheiqdail nail yaqyov juq nail aqma, aqyu juq jaol nail ngaol.
MAT.27.57	Nqkivq kivq lee-u phao, Aqlilmaqthaiq meenq bhai jaol nail Yaolsai dai mil-ai thaq nail hulmeeq hulbhao teevq gaq lal-a nail ngaol. Aivq neq, Yeiqsul nail yaqlaol ngaol. 
MAT.27.58	Aivq Phillav jaol nail bha Yeiqsul nail aqmaol hal ail-a nail ngaol. “Aivq bhai bivq yaoq” dai, Phillav daoq bivq-a nail ngaol. 
MAT.27.59	Yaolsai Yeiqsul nail aqmaol bhai bal-aivq khi, aqhaol haoltaiv deel haqphal phal phul-i mail maoltoev toev-a nail ngaol. 
MAT.27.60	A bhai nee ngal-aq, lovmav-i mail tavq-ai thaq nail aivq nail luqdaol aqsivq lavqkhoel bhai bavq duq ail-a nail ngaol. Luqdaol nail moeqkhoeq bhai lovmav heeq ma laiq tsoiq-ail ceevq khi, kovq lai-a nail ngaol. 
MAT.27.61	Maqgaqdaqlal meenq bhai jaol nail Maqlil khi mail Maqlil yaoq gaq yaoq, luqdaol moeqkhoeq nee mao-ail maq eq nail bhai jaoldeel-nvq thaq nail ngaol.
MAT.27.62	Jaol n n-gaol nail haqbhoil lainq nail aqn jel-ail khi, niaohao n-gaol, Philma juq khi mail Phaqliqsail juq Phillav jaol nail bha jil lai-a nail ngaol. 
MAT.27.63	Aqyu juq ge nail: “Heeqphaq-ol, yu bhai hevq bheeq nail al gaq aqdoevq doevq-u phao, hail n bhee lal haq neq, ngal gaoq doevq kovq lal nail ngaol dai, ge-ai thaq nail bhai nvjuq bhai noeq dov lal-a nail ngaol. 
MAT.27.64	Alheel ngel-i mail, aivq nail yaqlaol juq aivq bhai bavq dov khoil-aivq khi, aivq doevq kovq lal-aoq nail ngaol dai, yu bhai maq ya ge bhiq dai, hail n bhee dai, luqdaol al bhai aqmeeq-ai lovq yaoq dai, daoq bivq yaoq. Maq ngel haq neq, iqmoeq-u phao hevq bheeq-a nail nee maqtsil, haoqnao hevq bheel-aivq nail neq, eeq jaiq nail ngaol” dai, ge bhiq-a nail ngaol.
MAT.27.65	“Nuljuq ngaq nail genl dev nail tsaol-aq juq khul khi kovq ail yaoq. Nuljuq khal khi kivq nail khe-ai, aqmeeq-ai bhi lovq ail yaoq” dai, Phillav aqyu juq bhai ge bhiq-a nail ngaol. 
MAT.27.66	Alheel ngel-i mail, aqyu juq ail khi, yu luqdaol bhai maq ya phao dai, lovmav heeq ma bhai junq deeq khi, genl dev nail juq bhai bhi lovq-ail ceevq-a nail ngaol.
MAT.28.1	Jaol n jel-ail khi, jaol n teevq jao nail lavqkhoel iqmoeq-u n-gaol nqbhaq bhaq lal thao, Maqgaqdaqlal meenq bhai jaol nail Maqlil khi mail Maqlil yaoq gaq yaoq teevq gaq, aqyu nvq gaq luqdaol bhai heldaiq ail-a nail ngaol.
MAT.28.2	Aq-u phao thaiqphuq dai, milluv luv deedee nail ngaol. Khul khi mail dai ngal-aq neq, Heeqphaq Miqyail nail nqtavq gaqkhoel teevq gaq nqtavq nee mail yavq kha lee khi luqdaol govkhoiq bhai ngaoq tsoiq-ai thaq nail lovmav al heeq bhai ngaoq ha khi, al nail kovtavq bhai jaoldeel-nvq thaq nail ngaol. 
MAT.28.3	Aivq nail aqmaol nqmeivq meivq nail khe-ai bhaq khi, aivq nail aqgaq aqdoi neq, aqphul phul deedee nail ngaol. 
MAT.28.4	A bhai lovq nail genl dev nail tsaol-aq juq geesil deedee nail ngel-i mail, aqjuq juq deedee lal bhiq khi, sil heeq phaq-ail, pevq ail-a nail ngaol.
MAT.28.5	Nqtavq gaqkhoel al gaq, yaqmai-aq al nvq gaq bhai ge bhiq-a nail: “Thaq geesil. Lavqyavq kovtavq bhai tavq heivq-a nail Yeiqsul bhai nul-nq nvq gaq heldaiq lee-a nail ngaol dai, ngal heeq kivq nail ngaol. 
MAT.28.6	Aivq niai maq jaol yaoq-aol. Khul khi mail dai ngal-aq neq, aivq-i mail ge-ai thaq nail khe-ai, aivq doevq kovq lal-a nail ngaol. Aivq bhai bavq thaq-a nail aqduq bhai heldaiq lee yaoq. 
MAT.28.7	Lavqtsail mail kovq lai khi, ‘Aivq doevq kovq lal-aoq nail ngaol’ dai, aivq nail yaqlaol juq bhai ge gaiq bhiq lai yaoq. ‘Aivq nuljuq nail iqmoeq nee mail Gaqliqlail milkhaoq bhai ail thailthaiq nail ngaol. Nuljuq aivq bhai a bhai ya moel nail ngaol’ dai, ge bhiq lai yaoq. Ngal nul-nq nvq gaq bhai bhi heeq kivq movq nail ganl neq, niil juq ngaol” dai, ge bhiq-a nail ngaol.
MAT.28.8	Aq-u phao, aqyu nvq gaq gee iqsanl geesil, lavqkhiq iqsanl tsail deedee nail lavqkhoel, yaqlaol juq bhai ge bhiq lai nail dai khi, teevq pov taivq-ail luqdaol nee mail tsaoq kol laivq-a nail ngaol. 
MAT.28.9	Aq-u phao, thaiqphuq dai, Yeiqsul aqyu nvq gaq bhai thaoq phuq khi, “Neesal-ovq dei-eiq” dai, ge bhiq-a nail ngaol. Aqyu nvq gaq Yeiqsul nail aqkhil bhai phalthaiq khi, aivq bhai uqhuq thaoq-a nail ngaol. 
MAT.28.10	Yeiqsul aqyu nvq gaq bhai ge bhiq-a nail: “Thaq geesil. Ngaq nail aqivq jaqbheq juq bhai, ‘Gaqliqlail milkhaoq bhai ail-oq geiq’ dai, ge bhiq lai yaoq. A bhai aqyu juq ngaq-ai ya moel nail ngaol” dai, ge bhiq-a nail ngaol.
MAT.28.11	Aqyu nvq gaq kovq lai thailthaiq-u phao, luqdaol bhai lovq nail genl dev nail tsaol-aq juq meenq bhai aol lai khi, khal pevq lal-a nail iqsanl mail Philma juq bhai ge bhiq lai-a nail ngaol. 
MAT.28.12	Philma juq neq, aqivq aqtsu juq nee mail maoqbhaoq nl khi, aqyu juq genl dev nail juq bhai phul maodai bivq khi ge bhiq-a nail: 
MAT.28.13	“Hul-iq tsil ma nvjuq iqthaiq kov-ai thaq-u phao, aivq nail yaqlaol juq aivq bhai bavq dov khoiq lal thaq nail ngaol dai, nuljuq yu bhai ge bhiq dei-eiq. 
MAT.28.14	Ganl niil, Phillav ya gaiq haq neq, nuljuq bhai khul teevq phaq iqsanl maq ya khi dai, aivq neekhaol sil lal bhiq-u phao kev dai, nvjuq nl naol” dai, ge bhiq-a nail ngaol. 
MAT.28.15	Alheel ngel-i mail, genl dev nail juq phul al oil khi, Philma juq-i mail aqyu juq bhai bhi ge nail khe-ai, ge-a nail ngaol. Daoq al daoq, Yuldav nail tsaol-aq nail lavqkhoel yanqgaol kev dai, gaiq doi ail-a nail ngaol.
MAT.28.16	Yaqlaol al tsel teevq gaq, Yeiqsul-i mail ge-ai thaq nail khe-ai, Gaqliqlail milkhaoq bhai jiav nail gaoqjaoq bhai lai-a nail ngaol. 
MAT.28.17	Aqyu juq aivq bhai moel khi, uqhuq thaoq-a nail ngaol. Thailhai ngaol-aoq, teevq pav ganav juq neq, aqmeeq-ai neema maq thaqtsaol-ai haq-al. 
MAT.28.18	Yeiqsul aqyu juq nail aqjail bhai jiil laivq khi ge bhiq-a nail: “Nqtavq kovtavq khi mail miltsaq kovtavq khe bhaqaoq iqsanl mail, ngaq bhai bivq lavq-a nail ngaol. 
MAT.28.19	Nuljuq ail khi, jeq-e jaq-a iqsanl mail ngaq nail yaqlaol pevq lal dai, nl ail yaoq. Aqbhu, Yaqyov khi mail Meeqnail Haolnail Aqhaqlal nail aqmil kov-uvq nee, aqyu juq bhai ulcuvq saol bhiq yaoq. 
MAT.28.20	Ngaq-i mail nuljuq bhai bivq-ai thaq nail daoq iqsanl bhai naldaiq dai, aqyu juq bhai cavq bhiq cov bhiq yaoq. Heldaiq dei-eiq. Miltsaq niil daoq loi loi lai-u n-gaol kev dai, ngal nuljuq nee mail khaq mao iqsanl jaol naol” dai, Yeiqsul aqyu juq bhai ge bhiq-a nail ngaol.
MRK.1.1	Miqyail nail Yaqyov Yeiqsul Khali nail lavqkhiq tsail nail geeqlaoq daoq iqmoeq ilmoeq khe daoq neq, niailhai ngaol.
MRK.1.2	Miqyail nail haqbhoil gedan nail Ilsaqyal nail haoqgavq lavqkhoel bhai niailhai gevq-ai thaq nail ngaol:
MRK.1.2	“Naoq nail iqmoeq nee
MRK.1.2	naoq nail haqbhoil
MRK.1.2	gailkhaol bhi lav
MRK.1.2	daol-ail nail dai khi,
MRK.1.2	ngaq nail gaqkhoel
MRK.1.2	naoq nail iqmoeq nee mail
MRK.1.2	ngal khoel gai-aivq naol.
MRK.1.3	‘Heeqphaq lee nail
MRK.1.3	haqbhoil
MRK.1.3	gailkhaol lav daol khi,
MRK.1.3	aivq nail gailkhaol
MRK.1.3	daolcoev dai
MRK.1.3	lav daol yaoq’ dai,
MRK.1.3	tsaol-aq teevq gaq
MRK.1.3	haqtsoiq haqyal
MRK.1.3	bhai jaol khi,
MRK.1.3	mailma-ail
MRK.1.3	ge nail ngaol” dai,
MRK.1.3	gevq-ai thaq nail ngaol.
MRK.1.4	Gaqkhoel al gaq neq, Yaolhaq ngaol. Aivq neq, haqtsoiq haqyal bhai jaol khi, yu bhai ulcuvq saol bhiq-a nail ngaol. “Miqyail nuljuq nail oeqbal phaiq nia dai, oeqbal noeq pov khi al bhai nee tavq nail, ulcuvq saol yaoq” dai, daoq cavq cavq nail ngaol. 
MRK.1.5	Yuldav milkhaoq yaq iqsanl khi, Yeiqlulsaqlaiq meenq bha jaol nail tsaol-aq iqsanl mail, Yaolhaq jaol nail bha ail khi, yovqgavq nail oeqbal yovqgavq ge dov bhiq-a nail ngaol. Aq-u phao, Yaolhaq aqyu juq bhai Yaoldaq laoljaol lavqkhoel bhai ulcuvq saol bhiq-a nail ngaol. 
MRK.1.6	Yaolhaq neq, laolthao nail aqmevq-i mail yavq-ai thaq nail aqgaq aqdoi doi khi, aqjiovq bhai jaiqyaq bavkov nail jiovqpavq pavq-nvq thaq nail ngaol. Aivq neq, noelbhoel khi bhaiqtsil bhaiqeel jaq nail ngaol. 
MRK.1.7	Aivq daoq cavq cavq cavq-ail ge nail: “Ngaq nail haoqnao lee nail gaq neq, ngaq-ai nee maqtsil bhaqaoq eeq nail ngaol. Ngal thaoq kovq khi aivq nail saiqnaov neeqtsaq bhai pheel nail iqsanl, maq geel-nvq-ail. 
MRK.1.8	Ngal nuljuq bhai ulcuvq lavqkhoel bhai, ulcuvq saol bhiq nail ngaol. Thailhai ngaol-aoq, aivq neq, nuljuq bhai Meeqnail Haolnail Aqhaqlal lavqkhoel nee, ulcuvq saol lavq nail ngaol” dai, ge bhiq-a nail ngaol.
MRK.1.9	Aq-u phao, Yeiqsul Gaqliqlail milkhaoq Naqsaqlail meenq nee mail Yaolhaq jaol nail bha lee-a nail ngaol. Yaolhaq aivq bhai Yaoldaq laoljaol lavqkhoel bhai ulcuvq saol bhiq-a nail ngaol. 
MRK.1.10	Yeiqsul ulcuvq lavqkhoel nee dov lal-u phao, teevq pov taivq-ail nqtavq phao lal nail bhai maqkhaiq, Aqhaqlal Miqyail khaoqkhoiq khe-ai aivq nail kovtavq bhai yavq kha lee nail bhai maqkhaiq, Yeiqsul ya moel-a nail ngaol. 
MRK.1.11	“Naol neq, ngal mailma-ail gaiq-a nail, ngaq nail Yaqyov ngaol. Ngal naoq bhai neekhaol sil deedee naol” dai, nqtavq nee mail aqthel meel dov-ai leevq-a nail ngaol.
MRK.1.12	Teevq pov taivq-ail Aqhaqlal Miqyail Yeiqsul bhai haqtsoiq haqyal bhai khoel gai-aivq-a nail ngaol. 
MRK.1.13	Aivq haqtsoiq haqyal bhai liq tsel n jaol-u phao, neivq Saqdaq aivq bhai jalmul mul-a nail ngaol. Yeiqsul neq, haqtsoiq jaiqyaq juq nee mail jaol-a nail ngaol. Nqtavq gaqkhoel aivq bhai bhi jaq bhi daol khi tsaojao-ai bhiq lee-a nail ngaol.
MRK.1.14	Yu Yaolhaq bhai nieivq khi thaonq bhai laol bhoel gaq-al ngal-aq neq, Yeiqsul Gaqliqlail milkhaoq bhai ail khi, Miqyail nail lavqkhiq tsail nail geeqlaoq daoq cavq ail-a nail ngaol. 
MRK.1.15	Aivq ge nail: “Aqyanq tsaq lal-aoq nail ngaol. Miqyail Milkhaoq kev lee nail aqjail jail lal-aoq nail ngaol. Oeqbal noeq pov khi lavqkhiq tsail nail geeqlaoq daoq bhai neema thaqtsaol yaoq” dai, cavq bhiq-a nail ngaol.
MRK.1.16	Yeiqsul Gaqliqlail ngaqkha daolbhaq bhai ail thailthaiq-u phao, Silmoq khi aivq nail jaqbheq Aqdaiqlaiq ngaqkha lavqkhoel bhai ovjeel joe joe-ail jaol nail bhai, ya moel-a nail ngaol. Aqyu nvq mail neq, delgil nieivq nail tsaol-aq ngaol. 
MRK.1.17	“Ngaq nail haoqnao tsaothel lavq yaoq. Ngal nul-nq nvq mail delgil nieivq nail khe-ai, tsaol-aq bhai halpov kovq nail tsaol-aq bhi jiovq naol” dai, Yeiqsul aqyu nvq mail bhai ge bhiq-a nail ngaol. 
MRK.1.18	Aqyu nvq mail teevq pov taivq-ail ovjeel khaonq ha-ail ceevq khi, Yeiqsul nail haoqnao tsaothel-aivq-a nail ngaol.
MRK.1.19	Yeiqsul iqmoeq phao gaoq ail-u phao, Seiqbheiqdail nail yaqyov Yaqkov khi aivq nail jaqbheq Yaolhaq laovq lavqkhoel bhai ovjeel bhuq thailthaiq nail bhai, ya moel-a nail ngaol. 
MRK.1.20	Yeiqsul teevq pov taivq-ail aqyu nvq mail bhai iqsanl khul-a nail ngaol. Aqyu nvq mail neq, aqbhu Seiqbheiqdail bhai gaqmaol maoljaq nail juq nee, laovq lavqkhoel bhai khaonq ha-ail ceevq khi, Yeiqsul nail haoqnao tsaothel-aivq-a nail ngaol.
MRK.1.21	Aqyu juq Gaqbheiqneiqoq meenq bhai aol lai-a nail ngaol. Jaol n n-gaol, Yeiqsul teevq pov taivq-ail uqhuq thaoq nail ilkhaol bhai dav lai khi, cavq bhiq cov bhiq-a nail ngaol. 
MRK.1.22	Jil lal-a nail tsaol-aq juq, Yeiqsul-i mail cavq bhiq cov bhiq-a nail daoq bhai noeq-u maq dov dai, pevq ail-a nail ngaol. Khul khi mail dai ngal-aq neq, aivq neq, aoldaoq kovqdaoq cavq nail cov nail juq khe-ai, cavq bhiq cov bhiq-a nail maq ngel-ail. Bhaqaoq aol nail lavqkhoel nee cavq bhiq cov bhiq-a nail ngaol. 
MRK.1.23	Aq-u phao, aqyu juq nail uqhuq thaoq nail ilkhaol lavqkhoel bhai, neivq aqcavq aol nail teevq gaq jaol nail ngaol. Aivq gul gul-ail: 
MRK.1.24	“Naqsaqlail meenq yaq Yeiqsul-ol, naol nvjuq nee khalhai tavq nail-aiq. Nvjuq bhai lav cov lee-a nail laiq. Ngal naoq bhai heeq kivq naol. Naol neq, Miqyail nail Tsaolmeeq Tsaolhaol ngaol” dai, gul nail ngaol.
MRK.1.25	Aq-u phao, Yeiqsul neivq al maol bhai khaq khaq-ail khi ge nail: “Naol aqtsi tsu dai jaol khi aivq nail lavqkhoel nee dov ail yaoq” dai, ge bhiq-a nail ngaol. 
MRK.1.26	Neivq aqcavq al maol tsaol-aq al gaq bhai kov kov liv liv-ail bhi tev lal khi, aqthel gul kav lal khi, dov ail-a nail ngaol.
MRK.1.27	Tsaol-aq iqsanl mail noeq-u maq dov dai, pevq-ail khi ge nail: “Ganl niil khalheel ngel-ail. Cavq bhiq cov bhiq nail niil neq, aqsivq niil. Aivq bhaqaoq aol nail lavqkhoel nee neivq aqcavq juq bhai daoq bivq-u phao, neivq juq naldaiq-il” dai, aqyu juq nail gaiqlaq bhai ge pheeljaq nail ngaol. 
MRK.1.28	Teevq pov taivq-ail aivq nail ganl, Gaqliqlail milkhaoq khaoq lao-ail gaiq doi ail-a nail ngaol.
MRK.1.29	Yeiqsul khi mail aivq nail yaqlaol juq, uqhuq thaoq nail ilkhaol nee dov ail khi, teevq pov taivq-ail, Yaqkov khi Yaolhaq nee mail, Silmoq khi Aqdaiqlaiq nail ilkhaol bhai aol ail-a nail ngaol. 
MRK.1.30	Silmoq nail khoeq-oel aqma coevqsil-ai bhiq nail ngel-i mail, iqthaiq thailthaiq nail ngaol. Aqyu juq Yeiqsul bhai ya moel-u phao, teevq pov taivq-ail yaqmai-aq al gaq nail ganl, ge bhiq-a nail ngaol. 
MRK.1.31	Yeiqsul aivq nail aqlavq bhai nieivq thaiq-ail khi he thul bhiq-a nail ngaol. Aivq coevq sil nail al meeq lai khi, aqyu juq bhai aoqbhaol laol bhiq-a nail ngaol.
MRK.1.32	Nlma ga bhoel-ail khi nqkivq kivq lee-u phao, nal nail goel nail tsaol-aq iqsanl khi neivq aol nail tsaol-aq bhai yu Yeiqsul jaol nail bha hel lavq-a nail ngaol. 
MRK.1.33	Meenq bhai jaol nail tsaol-aq iqsanl, ilkhaol al il nail govkhoiq bhai jaol bhee-ai thaq nail ngaol. 
MRK.1.34	Nalgoel maodai phaq nal nail tsaol-aq maodai bhai, aivq bhi meeq lai nail nee ovqtavq, neivq maodai bhai iqsanl, the dov bhiq-a nail ngaol. Neivq juq aivq bhai heeq nia nail ngel-i mail, Yeiqsul aqyu juq bhai daoq maq bhi ge-al.
MRK.1.35	Nqbhaq bhaq lal thao, Yeiqsul dov ail khi, tsaol-aq maq jaol nail bha geeqlaoq hal ail-a nail ngaol. 
MRK.1.36	Silmoq khi aivq nail aqtsaoq juq, Yeiqsul bhai halpov ail-a nail ngaol. 
MRK.1.37	Aqyu juq Yeiqsul bhai halpov moel-u phao, “Tsaol-aq iqsanl mail, naoq bhai halpov nail ngaol” dai, ge bhiq-a nail ngaol.
MRK.1.38	Thailhai ngaol-aoq, Yeiqsul aqyu juq bhai ge bhiq-a nail: “Aqjail bhai jiav nail meenq khi julgu juq bhai iqsanl, ngal daoq cavq ya cavq-ail dai, iqmoeq phao ail bhel. Khul khi mail dai ngal-aq neq, ngal niailhai nl lee-a nail ngaol” dai, ge bhiq-a nail ngaol. 
MRK.1.39	A bhai nee ngal-aq, aivq Gaqliqlail milkhaoq doi dai, aqyu juq nail uqhuq thaoq nail ilkhaol juq nail lavqkhoel bhai daoq cavq cavq khi, neivq bhai the dov bhiq-a nail ngaol.
MRK.1.40	Niaoqbhaoq daol nail teevq gaq Yeiqsul jaol nail bha lal khi, peevqceevq kovdoiq doiq khi, “Naol nl movq haq neq, ngal haol lal dai, naol nl nia nail ngaol” dai, hal hal-ail khi ge nail ngaol.
MRK.1.41	Yeiqsul aivq bhai gaoqhaq nail ngel-i mail, aqlavq gaoltsaoq khi aivq nail kovtavq bhai bavq dav khi, “Ngal nl movq naol. Haol lal yaoq” dai, ge bhiq-a nail ngaol. 
MRK.1.42	Teevq pov taivq-ail niaoqbhaoq daol nail al peivq gil-ail khi, haol lal-a nail ngaol.
MRK.1.43	Yeiqsul tsaol-aq al gaq bhai daoq niailhai bivq khi bhi kovq ail-a nail ngaol. 
MRK.1.44	“Ganl niil teevq gaq bhai iqsanl thaq ge bhiq dei-eiq, Philyaq juq jaol nail bha naoq nail aqmaol bhi heldaiq ail yaoq. Naol haol lal-a nail ganl aqyu juq ya heeq nia dai, Molseiq-i mail daoq bivq-ai thaq nail khe-ai, laol bhiq nail phaq laol ail yaoq” dai, Yeiqsul aivq bhai ge bhiq-a nail ngaol. 
MRK.1.45	Thailhai ngaol-aoq, aivq dov ail-u phao, ganl al mailma-ail ge dai bhi khi, yaoq dao yaoq-ao nee bhi gaiq doi ail-a nail ngaol. Alheel ngel-i mail, Yeiqsul meenq lavqkhoel-ai bhaqlaoq kheq dai, maq aol lai nia-ail. Tsaol-aq maq jaol nail bha taivq-ail ya jaol-a nail ngaol. Yaoq phao yaoq-ao nee jaol nail tsaol-aq aivq jaol nail bha lal nail ngaol.
MRK.2.1	Mee nia n bhee lal-u phao, Yeiqsul Gaqbheiqneiqoq meenq bhai gaoq kovq ail khi, aivq ilkhaol bhai jaol nail ganl gaiq doi ail-a nail ngaol. 
MRK.2.2	Tsaol-aq maodai jil lal-a nail ngel-i mail, ilkhaol lavqkhoel bhai maq dail lai nail nee ovqtavq, lavqniil phao iqsanl jaol duq maq jiav-ail. Yeiqsul tsaol-aq al juq bhai Miqyail nail daoq cavq bhiq cov bhiq thailthaiq nail ngaol. 
MRK.2.3	Aq-u phao, tsaol-aq liq gaq, khil sil lavq sil sil thaq nail tsaol-aq teevq gaq bhai, Yeiqsul jaol nail bha bal lavq-a nail ngaol. 
MRK.2.4	Tsaol-aq teevq bhee jaol nail ngel-i mail, aqyu juq Yeiqsul jaol nail bhai maq aol lai nia-ail. Alheel ngel-i mail, Yeiqsul jaol nail teevq daol bhai, khaolpoiv bheq pav khi, bheq pav-a nail al dao nee, aqyu juq khil sil lavq sil sil nail al gaq bhai iqjial bheebhaoq nee mail phaiq kha gai-aivq-a nail ngaol. 
MRK.2.5	Aqyu juq a dai dai-ail neema thaqtsaol nail bhai Yeiqsul ya moel-u phao, khil sil lavq sil sil nail al gaq bhai, “Yaqyov-ol, naoq nail oeqbal phaiq gaq-ao nail ngaol” dai, ge bhiq-a nail ngaol.
MRK.2.6	Aq-u phao, a bhai jaoldeel-nvq thaq nail aoldaoq kovqdaoq cavq bhiq cov bhiq nail teevq pav ganav juq neq, yovqgavq nail neema lavqkhoel bhai niailhai saol-nvq thailthaiq nail ngaol. 
MRK.2.7	“Tsaol-aq thoil gaq, khalhai khi thailhai ge tseq nail meeq. Thoil neq, Miqyail bhai khal ge movq-ail ge nail khe-ai dul nail ngaol. Miqyail maq ngel nail neq, khaq sil gaq oeqbal phaiq nia nail-aiq” dai, noeq nail ngaol.
MRK.2.8	Aqyu juq alhai saol-nvq thailthaiq nail ganl bhai, Yeiqsul teevq pov taivq-ail heeq nia khi, niailhai ge bhiq-a nail ngaol: “Nuljuq nail neema lavqkhoel bhai khul khi mail, thailhai saol-nvq thailthaiq nail-aiq. 
MRK.2.9	Khil sil lavq sil sil-a nail tsaol-aq niil gaq bhai khalhai ge bhiq nail, ngaq-aiq jaiq nail-aiq. ‘Naoq nail oeqbal phaiq gaq-ao nail ngaol’ dai, ge bhiq nail ngaq-aiq jaiq nail laiq. ‘Thul khi, naoq nail iqjial bavq khi tsaol-aivq yaoq’ dai, ge bhiq nail, ngaq-aiq jaiq nail laiq. 
MRK.2.10	Tsaol-aq nail Yaqyov neq, miltsaq niil nail kovtavq bhai oeqbal phaiq nail bhaqaoq jiav nail ganl, ngal nuljuq bhai bhi heeq bhiq moel nail haqbhoil nl naol” dai, Yeiqsul ge bhiq-a nail ngaol. A bhai nee ngal-aq, khil sil lavq sil sil nail tsaol-aq al gaq bhai, ge bhiq-a nail:
MRK.2.11	“Thul khi, naoq nail iqjial bavq khi, ilkhaol bha kovq ail yaoq dai, ngal naoq bhai ge lavq bhel” dai, ge bhiq-a nail ngaol. 
MRK.2.12	Aqyu juq iqsanl mail heldaiq thailthaiq-u phao, tsaol-aq al gaq thul lal khi, aivq nail iqjial lavqtsail mail bavq khi dov ail-a nail ngaol. Aqyu juq iqsanl mail, noeq-u maq dov dai, pevq-ail khi, Miqyail bhai tsiqeeq nail lavqkhoel nee ge nail: “Niilheel teevq thal-iq maq moel daiq-al” dai, ge nail ngaol.
MRK.2.13	Yeiqsul Gaqliqlail ngaqkha daolbhaq bhai teevq pov gaoq ail-a nail ngaol. Tsaol-aq munl munl ma aivq jaol nail bha jil lal khi, aivq cavq bhiq cov bhiq-a nail ngaol. 
MRK.2.14	Aivq iqmoeq phao gaoq ail-u phao, khaon tavq nail ilkhaol bhai, Aqlaqphail nail yaqyov Leiqbhil jaoldeel-nvq thaq nail bhai, ya moel-a nail ngaol. “Ngaq nail haoqnao tsaothel lavq yaoq” dai, Yeiqsul aivq bhai ge bhiq-u phao, aivq tsaoq thul khi, Yeiqsul nail haoqnao tsaothel-aivq-a nail ngaol.
MRK.2.15	A bhai nee ngal-aq, Leiqbhil nail ilkhaol bhai Yeiqsul khi aivq nail yaqlaol juq aoq jaoq jaoq khi, aoq jaq thailthaiq-u phao, khaon tavq nail tsaol-aq juq khi mail oeqbal yaq maodai iqsanl, aqyu juq nee mail jaol khi, jaq thailthaiq nail ngaol. Khul khi mail dai ngal-aq neq, aqyu juq maodai Yeiqsul nail haoqnao tsaothe nail ngaol. 
MRK.2.16	Yeiqsul oeqbal yaq khi khaon tavq nail tsaol-aq nee jaol khi aoq jaq nail bhai, Phaqliqsail nail munl bhai tavq nail aoldaoq kovqdaoq cavq nail cov nail juq ya moel-u phao, “Khul khi mail thoil gaq khaon tavq nail tsaol-aq khi oeqbal yaq nee mail, jaq tavq daol tavq nail-aiq” dai, Yeiqsul nail yaqlaol juq bhai naldaiq bhiq-a nail ngaol.
MRK.2.17	Yeiqsul daoq al daoq bhai ya gaiq-u phao, aivq aqyu juq bhai ge kovq bhiq-a nail: “Jaol hal dov nail tsaol-aq, jagaq coev nail saqlaq maq loq-ail. Nal nail tsaol-aq taivq-ail loq nail ngaol. Tsaq nail daol nail tsaol-aq bhai khul nail dai khi, ngal lee-a nail maq ngel. Oeqbal yaq bhai khul nail dai khi, ngal lee-a nail ngaol” dai, ge bhiq-a nail ngaol.
MRK.2.18	Aq-u phao, Yaolhaq nail yaqlaol juq khi Phaqliqsail juq maq jaq nail aol nl nail ngaol. Yu Yeiqsul jaol nail bha lal khi, “Yaolhaq nail yaqlaol juq khi Phaqliqsail juq nail yaqlaol neq, maq jaq nail aol nl khi ngaol-aoq, naoq nail yaqlaol juq neq, khul khi mail maq nl nail-aiq” dai, naldaiq-a nail ngaol.
MRK.2.19	Yeiqsul aqyu juq bhai ge kovq bhiq-a nail: “Khaqma hevq nail gaq, aivq nail aqtsaoq juq nee jaol-u phao, aqyu juq maq jaq nail aol nl naol laiq. Aivq aqyu juq nee khal jaol-u kev dai, maq jaq nail aol maq nl nia-ail. 
MRK.2.20	Khaqma hevq nail gaq bhai aivq nail aqtsaoq juq nee mail hevq pal-aivq nail aqn kev lee nail ngaol. Aq-u n-gaol kev lee haq neq, aqyu juq maq jaq nail aol nl nail ngaol.
MRK.2.21	Tsaol-aq teevq gaq iqsanl, aqgaq aqdoi aqkhail bhai haqphal aqsivq-i mail phaltsaol maq dovq-ail. Dovq haq neq, dovq thaq nail phaltsaol al tsaol, aqgaq aqdoi aqkhail bhai bhi pav-ail nail ngaol. Pav-ail nail al neq, iqmoeq-u nee maqtsil pav jaiq-ail nail ngaol. 
MRK.2.22	Alhai dul dai, tsaol-aq teevq gaq iqsanl bavkov eelpheeq aqlil bhai aqheeq tsilju nail ullul aqsivq maq hoel bhoel daiq haq-al. Hoel bhoel haq neq, aqheeq tsilju nail ullul al, bavkov eelpheeq bhai bhi pav-ail nail ngel-i mail, aqheeq tsilju nail ullul khal-ail khi, bavkov eelpheeq iqsanl cov-ail nail ngaol. Aqheeq tsilju nail ullul aqsivq neq, bavkov eelpheeq aqsivq bhai ya hoel bhoel nail ngaol” dai, ge bhiq-a nail ngaol.
MRK.2.23	Jaol n n-gaol, Yeiqsul gov gov yal
MRK.2.24	Phaqliqsail juq Yeiqsul bhai ge bhiq-a nail: “Heldaiq. Jaol n n-gaol maq nl khaoq nail phaq, khul khi mail aqyu juq nl nail-aiq” dai, ge bhiq-a nail ngaol.
MRK.2.25	Yeiqsul ge kovq bhiq-a nail: “Daqbhil khi aivq nail aqtsaoq juq aoq moevq lal bhiq khi, khul teevq phaq iqsanl jaq nail maq aol-u phao, khalhai khi-a nail bhai, nuljuq teevq pov iqsanl maq ge daiq haq-al laiq. 
MRK.2.26	Daqbhil Miqyail nail ilkhaol bhai aol lai khi, Philma Philyaq juq maq ngel nail neq, teevq gaq iqsanl maq jaq khaoq nail Miqyail bhai laol bhiq-ai thaq nail khaqmul oil jaq khi, aivq nail aqtsaoq juq bhai iqsanl bhi jaq-a nail ngaol. Ganl niil neq, Aqbhaqtaq Philma jiovq-u phao, pevq lal-a nail ganl ngaol” dai, ge bhiq-a nail ngaol.
MRK.2.27	Al ovqtavq, Yeiqsul ge nail: “Jaol n neq, tsaol-aq nail haqbhoil teivq-ai thaq nail ngaol. Tsaol-aq bhai neq, jaol n nail haqbhoil teivq-ai thaq nail maq ngel-ail. 
MRK.2.28	Alheel ngel-i mail, Tsaol-aq nail Yaqyov neq, jaol n n-gaol bhai iqsanl uvthaiq nail Heeqphaq ngaol” dai, aqyu juq bhai ge bhiq-a nail ngaol.
MRK.3.1	A bhai nee ngal-aq, Yeiqsul uqhuq thaoq nail ilkhaol bha lai-a nail ngaol. Aq-u phao, aqlavq teevq phao sil thaq nail tsaol-aq teevq gaq, a bhai jaol nail ngaol. 
MRK.3.2	Jaol n n-gaol tsaol-aq al gaq bhai, Yeiqsul lav meeq bhiq-ail laiq dai, Yeiqsul nail kovtavq bhai oeqbal thaq kivq dai, heldaiq cov-ai thaq nail Phaqliqsail tsaol-aq teevq pav ganav juq iqsanl, a bhai jaol nail ngaol. 
MRK.3.3	Yeiqsul aqlavq teevq phao sil thaq nail al gaq bhai, “Gaoltsi bhai thulphaol lal yaoq” dai, ge bhiq-a nail ngaol.
MRK.3.4	A bhai nee ngal-aq, Yeiqsul aqyu juq bhai ge bhiq-a nail: “Jaol n n-gaol aqmeeq phaq nl khaoq nail laiq. Maq ngel haq neq, maq meeq nail phaq nl khaoq nail laiq. Yu bhai lav doevq bhiq khaoq nail laiq. Maq ngel haq neq, lav heivq bhiq khaoq nail laiq” dai, naldaiq bhiq-a nail ngaol. Thailhai ngaol-aoq, Phaqliqsail al juq daoq maq ge dai, jaol nail ngaol.
MRK.3.5	Yeiqsul neema phail phail-ail, aqyu juq bhai heldaiq-a nail ngaol. Aqyu juq neema gaol nail ngel-i mail, Yeiqsul noeqhaq nail ngaol. A bhai nee ngal-aq, tsaol-aq al gaq bhai, “Naoq nail aqlavq gaoltsaoq yaoq” dai, ge bhiq-a nail ngaol. Aivq gaoltsaoq-u phao, meeq lai-a nail ngaol. 
MRK.3.6	Aq-u phao, Phaqliqsail juq uqhuq thaoq nail ilkhaol nee dov ail khi, heeqphaq Heiqlol bhai tsaojao-ai nail tsaol-aq juq nee mail thaoqphuq-ail khi, khalhai khi Yeiqsul bhai ya heivq heeq dai, maoqbhaoq nl pheeljaq ail-a nail ngaol.
MRK.3.7	Yeiqsul aivq nail yaqlaol juq nee mail ngaqkha jiav nail phao gaoq ail-a nail ngaol. Aq-u phao, tsaol-aq munl munl ma aivq jaol nail bha jil lee-a nail ngaol. Tsaol-aq al juq neq, Gaqliqlail milkhaoq khi mail Yuldav milkhaoq nee lee-a nail ngaol. 
MRK.3.8	Al ovqtavq, Yeiqlulsaqlaiq meenq, Ildulmail milkhaoq, Yaoldaq laoljaol nlma dov khoeq phao khe milkhaoq nee lee-a nail, Dullu meenq khi mail Sildoq meenq nee lee-a nail ngaol. Yeiqsul-i mail nl thailthaiq nail ganl ya gaiq-a nail ngel-i mail, munl munl ma ma khi, aivq jaol nail bha lee-a nail ngaol. 
MRK.3.9	“Tsaol-aq munl munl ma ngaq bhai maq ya thaoqthaiq lal dai, laovq teevq laovq lainq-ai thaq yaoq” dai, Yeiqsul aivq nail yaqlaol juq bhai ge bhiq-a nail ngaol. 
MRK.3.10	Khul khi mail dai ngal-aq neq, aivq nal nail goel nail tsaol-aq maodai gaq bhai lav meeq bhiq-a nail ngel-i mail, nal nail goel nail tsaol-aq iqsanl mail aivq bhai ya thoiqtsi dai, aivq jaol nail bha thaoq thaoq-ail lee thailthaiq nail ngaol. 
MRK.3.11	Neivq aqcavq aol nail tsaol-aq juq aivq bhai khal ya moel-u phao, aivq nail sivtavq bhai peevqceevq kovdoiq doiq nail lavqkhoel nee gaolbeiv khi, “Naol neq, Miqyail nail Yaqyov ngaol” dai, gul gul-ail ge nail ngaol. 
MRK.3.12	Thailhai ngaol-aoq, aivq khaq sil gaq pevq nail ganl, yu bhai maq bhi ge bhiq nail haqbhoil, neivq aqcavq al juq bhai Yeiqsul aqkav kav dai, daoq bivq-a nail ngaol.
MRK.3.13	A bhai nee ngal-aq, Yeiqsul gaoqjaoq bha dav lai khi, aivq neema khal tsaq nail juq bhai khul-u phao, aqyu juq aivq jaol nail bha lal-a nail ngaol. 
MRK.3.14	Aivq nee mail bhi jaol khi, lavqkhiq tsail nail geeqlaoq daoq bhi cavq ail nail haqbhoil, Yeiqsul aqyu juq nail lavqkhoel khe, tsaol-aq tsel-nvq gaq bhai tsel dov khi, gaqkhoel dai, kha bhiq-a nail ngaol. 
MRK.3.15	Neivq bhai the dov nia nail bhaqaoq iqsanl, Yeiqsul aqyu juq bhai bivq-a nail ngaol. 
MRK.3.16	Yeiqsul-i mail tsel dov-a nail tsaol-aq al tsel-nvq gaq neq, niil juq ngaol: Aivq-i mail Bheiqtuvluv dai mil bhiq-a nail Silmoq, 
MRK.3.17	Seiqbheiqdail nail yaqyov Yaqkov, Yaqkov nail jaqbheq Yaolhaq (Aqyu nvq mail bhai, Bhaolneiqgail dai iqsanl, yu khul nail ngaol. Daoqceevq neq, nqjaiq jaiq nail khe-ai dul nail yaq dai, ge nail ngaol.) 
MRK.3.18	Aqdaiqlaiq, Pillilpuv, Bhaqthaollaqmail, Maqthaiq, Tholmav, Aqlaqphail nail yaqyov Yaqkov, Taqdail, Khaqnaqnil
MRK.3.19	Yeiqsul bhai yu nail aqlavq lavqkhoel bhai av bhiq-a nail Yuldav Ilsaqgaqliqoq, niil juq ngaol.
MRK.3.20	A bhai nee ngal-aq, Yeiqsul ilkhaol bhai kovq ail-a nail ngaol. Tsaol-aq munl munl ma gaoq jil lal-a nail ngel-i mail, aqyu juq aoq jaq nail iqsanl, maq dan-ail. 
MRK.3.21	Yeiqsul nail aqma khi aivq nail jaqbheq juq ganl al ya gaiq-u phao, Yeiqsul bhai hevqkovq ail nail dai khi, ail-a nail ngaol. Khul khi mail dai ngal-aq neq, Yeiqsul naiquq uq ail-aoq thaq nail niil dai, aqyu juq noeq nail ngaol.
MRK.3.22	Yeiqlulsaqlaiq meenq nee lee-a nail aoldaoq kovqdaoq cavq nail cov nail teevq pav ganav juq ge nail: “Aivq neq, neivq heeqphaq Bheiqsaqbhullav aol nail tsaol-aq niil. Aivq neivq heeqphaq bhai juq juq-ail, neivq bhai the dov nail niil” dai, ge nail ngaol.
MRK.3.23	Alheel ngel-i mail, Yeiqsul aqyu juq bhai khul khi, daoqma uqhuq daoq nee mail niailhai cavq bhiq cov bhiq-a nail ngaol: “Neivq Saqdaq neq, yovqgavq bhai yovqgavq khalhai the dov nail-aiq. 
MRK.3.24	Milkhaoq teevq khaoq neq, yovqgavq nail gaiqlaq bhai munl bhoilpav khi, maq tsaq maq jil lai haq neq, khalhai khi ivq nia nail-aiq. 
MRK.3.25	Ildaoq teevq daoq iqsanl, aivq bhai aivq maq tsaq maq jil lai haq neq, ildaoq al daoq maq ivq nia-ail. 
MRK.3.26	Alhai dul dai, neivq Saqdaq neq, aivq bhai aivq pheeq khi, maq tsaq maq jil lai haq neq, aivq iqsanl maq ivq-ail. Aivq luq-ail seil-ail khi peivq-ail boev-ail nail ngaol. 
MRK.3.27	Gaq mao-ail kav nail gaq bhai iqmoeq maq pheethaiq haq neq, teevq gaq iqsanl, aivq nail ilkhaol bhai aol lai khi, aivq nail yalkav maq oil lai nia-ail. Gaq mao-ail kav nail al gaq bhai iqmoeq pheethaiq haq neq, aivq nail ilkhaol bhai aol lai khi, aivq nail yalkav oil lai kivq nail ngaol. 
MRK.3.28	Ngal nuljuq bhai maldil dai, ge lavq bhel. Tsaol-aq yaq-i mail nl-a nail oeqbal iqsanl khi mail, khal ge movq-ail ge-a nail yaoq phaq yaoq-ao nee, Miqyail oeqbal phaiq bhiq nia nail ngaol. 
MRK.3.29	Thailhai ngaol-aoq, Meeqnail Haolnail Aqhaqlal bhai khal ge movq-ail ge nail tsaol-aq khul gaq nail oeqbal bhai maqkhaiq, teevq thal-iq oeqbal maq phaiq bhiq-ail. Tsaol-aq al gaq nqmaq maqluv halyeel oeqbal aol nail tsaol-aq ngaol” dai, Yeiqsul ge bhiq-a nail ngaol.
MRK.3.30	Tsaol-aq teevq pav ganav juq, aivq bhai neivq aqcavq aol nail tsaol-aq niil dai, ge nail ngel-i mail, Yeiqsul aqyu juq bhai alhai ge bhiq-a nail ngaol.
MRK.3.31	Aq-u phao, Yeiqsul nail aqma khi aivq nail jaqbheq juq lee kev-a nail ngaol. Aqyu juq lavqniil phao thulphaol khi, Yeiqsul bhai bhi khul dov lai-a nail ngaol. 
MRK.3.32	Tsaol-aq munl munl ma juq, aivq jaol nail teevq jaoq jaoldeel-nvq thaq nail ngaol. Aqyu juq aivq bhai ge bhiq-a nail: “Naoq nail aqma khi naoq nail jaqbheq juq naoq bhai halpov halpov-ail lavqniil phao jaol nail ngaol” dai, ge bhiq-a nail ngaol.
MRK.3.33	“Ngaq nail aqma khi mail ngaq nail jaqbheq juq neq, khaq sil gaq” dai, Yeiqsul naldaiq bhiq-a nail ngaol.
MRK.3.34	Aivq jaol nail teevq jaoq jaoldeel-nvq thaq nail tsaol-aq juq bhai, aivq heldaiq heldaiq-ail khi ge nail: “Niil juq neq, ngaq nail aqma khi mail ngaq nail jaqbheq juq ngaol. 
MRK.3.35	Miqyail neema tsaq dai, khal nl nail tsaol-aq ngaq nail aqivq jaqbheq khi mail ngaq nail aqma ngaol” dai, Yeiqsul ge bhiq-a nail ngaol.
MRK.4.1	Yeiqsul ngaqkha daolbhaq bhai teevq pov gaoq cavq gaoq cov bhiq-u phao, tsaol-aq munl munl ma jil lal-a nail ngel-i mail, aivq ngaqkha lavqkhoel bhai jiav nail laovq bhai jaoldeel ail-a nail ngaol. Tsaol-aq munl munl ma juq neq, ngaqkha daolbhaq bhai jaol nail ngaol. 
MRK.4.2	Aq-u phao, aivq daoqma uqhuq daoq nee mail ganl mee nia phaq cavq bhiq cov bhiq-a nail ngaol. Aivq cavq thail cov thailthaiq-u phao, niailhai ge nail ngaol: 
MRK.4.3	“Aq-u phao, aqiq haiq nail tsaol-aq teevq gaq jaol laoq thaq nail ngaol. Teevq n kev lee-u phao, aivq aqiq haiq ail-a nail ngaol. 
MRK.4.4	Aivq aqiq haiq-u phao, aqiq teevq pav ganav juq neq, gailkhaol kovtavq bhai ga ail-a nail ngaol. A bhai nee ngal-aq, keivq-avq lee khi, aqiq al juq bhai gov jaq gil-a nail ngaol. 
MRK.4.5	Aqiq teevq pav ganav juq neq, miltsaq bhaq nail lovmav lovyal bhai ga ail-a nail ngaol. Miltsaq aqbhaq ngel-i mail, lavqtsail mail aqjiiv jiiv dol lavq-a nail ngaol. 
MRK.4.6	Thailhai ngaol-aoq, daoqtsail maq kha navq ail-a nail ngel-i mail, nlma dov lal-u phao, nltsal mailma-ail kav nail bhaqda nee, khuq-ail kov ail-a nail ngaol. 
MRK.4.7	Aqiq teevq pav ganav juq neq, aqgoe goeyal bhai ga ail-a nail ngaol. Aqgoe jiavbuv eeq lal khi, aqjiiv al bhai uvthaiq-ai thaq nail ngel-i mail, aqheeq maq heeq lee-ail. 
MRK.4.8	Thailhai ngaol-aoq, aqiq teevq pav ganav juq neq, miltsaq mil meeq bhai ga ail-a nail ngaol. Aqjiiv jiiv lal meeq lal khi, aqheeq maodai heeq lee-a nail ngaol. Aqheeq hail tsel bhoil, kovq tsel bhoil khi, teevq yal bhoil mao lal-a nail ngaol.
MRK.4.9	Naqkhaol khal covq nail tsaol-aq, naldaiq yaoq” dai, ge bhiq-a nail ngaol.
MRK.4.10	Aq-u phao, tsaol-aq munl munl ma al juq kovq lai gil-u phao, aivq nail haoqnao tsaothe nail tsaol-aq juq khi yaqlaol tsel-nvq gaq, daoqma uqhuq daoq al juq nail ganl Yeiqsul bhai naldaiq-a nail ngaol. 
MRK.4.11	Yeiqsul ge kovq bhiq-a nail: “Miqyail Milkhaoq nail ganl oiltsail-ai thaq nail juq bhai, nuljuq heeq nia lal-aoq nail ngaol. Thailhai ngaol-aoq, yu bhai neq, daoqma uqhuq daoq nee mail ya cavq ya cov bhiq nail ngaol. 
MRK.4.12	Khul khi mail daiq ngal-aq neq, Jalliq lavqkhoel bhai gevq-ai thaq nail khe-ai,
MRK.4.12	‘Aqyu juq heldaiq
MRK.4.12	khi ngaol-aoq,
MRK.4.12	maq heldaiq moel nia-ail,
MRK.4.12	naldaiq khi ngaol-aoq,
MRK.4.12	maq gaiq nia nail
MRK.4.12	nee ovqtavq,
MRK.4.12	maq gov heeq nia-ail.
MRK.4.12	Alheel maq ngel-ail
MRK.4.12	nul neq,
MRK.4.12	aqyu juq ngal jaol nail
MRK.4.12	bha kovq lal khi,
MRK.4.12	ngal aqyu juq nail
MRK.4.12	oeqbal phaiq bhiq naol’ ” dai,
MRK.4.12	ge bhiq-a nail ngaol.
MRK.4.13	Aq-u phao, Yeiqsul aqyu juq bhai gaoq ge bhiq-a nail: “Nuljuq daoqma uqhuq daoq niil daoq bhai maq gov heeq kivq ail laiq. Maq gov heeq kivq haq neq, daoqma uqhuq daoq yaoq juq yaoq bhai khalhai khi gov heeq kivq nail-aiq. 
MRK.4.14	Aqiq haiq nail gaq neq, Miqyail nail daoq haiq-a nail ngaol. 
MRK.4.15	Gailkhaol kovtavq bhai haiq-a nail neq, niailhai ngaol. Miqyail nail daoq yaq gaiq-u phao, teevq pov taivq-ail neivq Saqdaq lal khi, aqyu juq nail lavqkhoel-ai haiq-ai thaq nail daoq juq bhai gov ha nail bhai ge nail ngaol. 
MRK.4.16	Lovmav lovyal bhai ga ail-a nail neq, niailhai ngaol. Miqyail nail daoq ya gaiq-u phao, teevq pov taivq-ail lavqkhiq tsail nail lavqkhoel nee hav bhoel-a nail tsaol-aq bhai ge movq nail ngaol. 
MRK.4.17	Thailhai ngaol-aoq, aqyu juq daoqtsail maq kha ivq ail-a nail ngel-i mail, teevq yanq maq ngel nail neq, maq doevq nia-ail. Daoq al daoq bhaqda nee, haq nail aoq nail phaq khi mail khoeq nail jiovq nail phaq kev lee-u phao, aqyu juq teevq pov taivq-ail khaonq ha gai-aivq nail ngaol. 
MRK.4.18	Tsaol-aq teevq pav ganav juq neq, aqgoe goeyal bhai ga ail-a nail aqiq khe-ai dul nail ngaol. Aqyu juq neq, Miqyail nail daoq ya gaiq-a nail juq ngaol. 
MRK.4.19	Thailhai ngaol-aoq, miltsaq kovtavq bhai jaol-u phao, khaoqlaol nail phaq, phul heel ildaoq maoqgaiq bhai lavqkhiq tsail nail phaq khi, yaoq juq yaoq bhai neekhaol jiav nail phaq neq, daoq al daoq bhai uvthaiq-ai thaq nail ngel-i mail, aqheeq maq heeq lee nia nail bhai, ge movq nail ngaol. 
MRK.4.20	Thailhai ngaol-aoq, tsaol-aq teevq pav ganav juq neq, miltsaq mil meeq bhai ga ail-a nail aqiq khe-ai dul nail ngaol. Miqyail nail daoq ya gaiq khi hav bhoel-a nail ngel-i mail, aqheeq hail tsel bhoil, kovq tsel bhoil, teevq yal bhoil heeq lee-a nail tsaol-aq bhai ge nail ngaol” dai, ge bhiq-a nail ngaol.
MRK.4.21	Yeiqsul aqyu juq bhai gaoq ge bhiq-a nail: “Phalmanq tovq khi pheeqdeel-i mail movq tsaoq-ai naol laiq. Maq ngel haq neq, jiovtsiq iqgovq bhai tsiq thaq-ai naol laiq. Phalmanq tovq khi, daqmoe bha tsiq thaq nail, maq ngel-ail laiq. 
MRK.4.22	Khal oil tsail-ai thaq nail yaoq phaq yaoq-ao nee bhaqlaoq kheq dai dov lal nail ngaol. Yu bhai maq bhi heeq kivq nail phaq iqsanl, phaodaiq lavq nail ngaol. 
MRK.4.23	Naqkhaol khal covq nail tsaol-aq, naldaiq yaoq” dai, ge bhiq-a nail ngaol.
MRK.4.24	Yeiqsul aqyu juq bhai gaoq ge bhiq-a nail: “Nuljuq-i mail khal ya gaiq nail phaq bhai yaolphaol yaoq. Nuljuq yu bhai phaiq bhiq hav bhiq-a nail khe-ai, nuljuq bhai iqsanl phaiq kovq hav kovq lavq nail nee ovqtavq, al jaiq iqsanl bivq lavq nail ngaol. 
MRK.4.25	Khul khi mail dai ngal-aq neq, jiav nail tsaol-aq bhai gaoq bivq laoq nail ngaol. Maq jiav nail tsaol-aq bhai, aqyu juq-i mail khal jiav nail juq bhai, oil dov gil nail ngaol” dai, ge bhiq-a nail ngaol.
MRK.4.26	Yeiqsul niailhai gaoq ge nail: “Miqyail Milkhaoq neq, niailhai dul nail ngaol. Tsaol-aq teevq gaq daiyal bhai aqiq haiq-a nail ngaol. 
MRK.4.27	Nvq kivq kivq lee haq neq, iqthaiq, bhaq lal haq neq, thul thul-ail jaol-u phao, aqiq al aqjiiv jiiv lal eeq lal thailthaiq nail ngaol. Thailhai ngaol-aoq, aqiq al khalhai khi aqjiiv jiiv lal eeq lal nail bhai aivq maq heeq nia-ail. 
MRK.4.28	Miltsaq bhaqda nee, gov meeq lal nail ngaol. Iqmoeq gov bhoiq gov dov dov lal khi, gov nail nail lee gaq-u phao, gov nail mal lal khi, ga govq-ail nail ngaol. 
MRK.4.29	Gov mi lal-u phao, tsaol-aq al gaq gaiqaoq oil khi, gov gaiq nail ngaol. Khul khi mail dai ngal-aq, gov gaiq nail yanq tsaq lal-aoq nail ngaol” dai, ge bhiq-a nail ngaol.
MRK.4.30	Yeiqsul gaoq ge nail: “Miqyail Milkhaoq bhai khul phaq nee tsiqceiv daiq heeq meeq. Daoqma uqhuq daoq khul phaq bhai juq khi, ge daiq bhiq heeq. 
MRK.4.31	Miqyail Milkhaoq neq, gaoqpavq nail aqneev khe-ai dul nail ngaol. Gaoqpavq aqneev al bhai miltsaq kovtavq bhai haiq-u phao, aqiq iqsanl nail lavqkhoel nee yu nee maqtsil nil nail phaq, pevq nail ngaol. 
MRK.4.32	Thailhai ngaol-aoq, doevq lal khi moe lal-u phao, heeqlaoq gaoqjal iqsanl nee maqtsil eeq nail ngaol. Lavqmeiv meiv lee khi eeq lal-u phao, nqtavq phao bhail nail keivq-avq juq aqhaiq bhai aqkheel kheel lee nail ngaol” dai, ge bhiq-a nail ngaol.
MRK.4.33	Aqyu juq gov heeq nia nail khe-ai taivq-ail, Yeiqsul alheel nail daoqma uqhuq daoq maodai yuq yuq-ail, aqyu juq bhai Miqyail nail daoq cavq bhiq cov bhiq-a nail ngaol. 
MRK.4.34	Daoqma uqhuq daoq nee maq ngel nail neq, aivq aqyu juq bhai maq cavq maq cov bhiq-al. Thailhai ngaol-aoq, aivq nail yaqlaol juq taivq-ail jaol-u phao, ganl al iqsanl mail aqyu juq bhai ge daiq bhiq-a nail ngaol.
MRK.4.35	Aq-u n-gaol, nqkivq kivq lee-u phao, “Ngaqkha a phao lelkhel bha ceiv ail bhel” dai, Yeiqsul aivq nail yaqlaol juq bhai ge bhiq-a nail ngaol. 
MRK.4.36	Aqyu juq tsaol-aq munl munl ma nee pav-ail khi, aivq jaoldeel-nvq thaq nail laovq al laovq nee mail yaqlaol juq aivq bhai hel-aivq-a nail ngaol. Laovq yaoq juq yaoq iqsanl, aqyu juq nee mail ail-a nail ngaol. 
MRK.4.37	Aq-u phao, lilmoel lil ma bhoe lal khi, ulcuvq eelkhaol thaoq deedee nail ngel-i mail, laovq lavqkhoel bhai ulcuvq bhee lal thailthaiq nail ngaol. 
MRK.4.38	Yeiqsul neq, laovq nail daoqthaoq phao oiqgoiq goiq khi iqthaiq kov-ai thaq nail ngaol. Yaqlaol juq aivq bhai lav noeq khi, ge bhiq-a nail: “Saqlaq-ol, nvjuq ga nevq heivq gil nail kev lal-aivq nail ngaol. Naoq bhai neq, khaoq maq laol-ail laiq” dai, ge bhiq-a nail ngaol.
MRK.4.39	Yeiqsul thul lal khi, lilmoel bhai “Aqtsi tsu dai jaol yaoq” dai, khaq khi, eelkhaol bhai naq lai yaoq dai, ge bhiq-u phao, lilmoel lil ma bhoe nail naq lai khi, aqtsi tsu dai pevq ail-a nail ngaol.
MRK.4.40	A bhai nee ngal-aq, Yeiqsul yaqlaol juq bhai ge bhiq-a nail: “Khul khi mail nuljuq thoiq dai dai-ail geesil nail-aiq. Neema thaqtsaol nail neema maq aol-ail laiq” dai, aqyu juq bhai naldaiq-a nail ngaol.
MRK.4.41	Aq-u phao, aqyu juq geesil deedee lal bhiq khi, teevq gaq nee teevq gaq ge nail: “Tsaol-aq thoil gaq khalheel nail tsaol-aq ngel-ail. Lilmoel khi eelkhaol iqsanl aivq nail daoq naldaiq-il” dai, ge nail ngaol.
MRK.5.1	A bhai nee ngal-aq, aqyu juq ngaqkha a phao lelkhel bha jiav nail Gaqdaqlal milkhaoq bhai ail kev-a nail ngaol. 
MRK.5.2	Yeiqsul laovq nee mail dov lal-u phao, neivq aqcavq aol nail tsaol-aq teevq gaq teevq pov taivq-ail luqdaol nee dov lee khi, Yeiqsul bhai thaoqphuq lee-a nail ngaol. 
MRK.5.3	Tsaol-aq al gaq luqdaol bhai taivq-ail jaol nail ngaol. Tsaol-aq teevq gaq iqsanl, aivq bhai maq pheethaiq nia-ail. Hailcav-i mail pheethaiq khi ngaol-aoq, maq pheethaiq nia-ail. 
MRK.5.4	Yu aivq bhai hailcav oil khi aqkhil aqlavq bhai mee nia pov pheethaiq khi ngaol-aoq, aivq nail aqlavq bhai pheethaiq-ai thaq nail hailcav he ceiv khi, aivq nail aqkhil bhai pheethaiq-ai thaq nail hailcav iqsanl ngaoq keivq nail ngaol. Aivq gaq kav deedee khi, tsaol-aq teevq gaq iqsanl aivq bhai maq lav goil nia-ail. 
MRK.5.5	Nqkiv n-gaol maqkhaiq, luqdaol bhai khi mail gaoqjaoq doi dai gul gul-ail tsao khi, lovmav-i mail aivq nail aqmaol bhai khaoq pav khaoq sav nail ngaol.
MRK.5.6	Yeiqsul eqyal bha lal thailthaiq nail bhai, tsaol-aq al gaq ya moel-u phao, Yeiqsul nail sivtavq bhai tsaol-aivq khi, uqhuq thaoq-a nail ngaol. 
MRK.5.7	Aivq mailma-ail gul gul-ail: “Iqsanl nail kovtavq bhai eeq jaiq heel jaiq nail Miqyail nail Yaqyov Yeiqsul-ol, naol ngaq bhai khalhai tavq nail-aiq. Naol ngaq bhai thaq khoeq thaq jiovq lavq dei-eiq dai, Miqyail nail sivtavq bhai ngal naoq bhai hal naol” dai, ge bhiq-a nail ngaol. 
MRK.5.8	Khul khi mail alhai ge nail dai ngal-aq neq, neivq aqcavq al, aivq nail lavqkhoel nee dov ail yaoq dai, Yeiqsul aivq bhai ge bhiq-a nail ngaol.
MRK.5.9	“Naol khul dai mil-ai thaq nail-aiq” dai, Yeiqsul aivq bhai naldaiq-u phao, “Nvjuq mao-ail mao nail ngel-i mail, mao-ail mao nail genl dev nail munl munl ma dai, khul nail ngaol” dai, ge kovq bhiq-a nail ngaol. 
MRK.5.10	“Milkhaoq niil khaoq nail lavqkhoel nee nvjuq bhai thaq the dov lavq dei-eiq” dai, aqyu juq Yeiqsul bhai hal deedee nail ngaol.
MRK.5.11	Gaoqjaoq al jaoq nail beivkhaiq bhai wavq mao deedee nail teevq munl gavjaq thailthaiq nail ngaol. 
MRK.5.12	“Wavq al juq nail lavqkhoel, nvjuq bhai bhi aol ail lavq yaoq” dai, neivq aqcavq al juq Yeiqsul bhai hal-a nail ngaol. 
MRK.5.13	Aq-u phao, Yeiqsul neivq al juq bhai bhi dov ail-a nail ngaol. Neivq aqcavq al juq dov ail khi, wavq al juq nail lavqkhoel bhai aol ail-a nail ngaol. Wavq al juq beivkhaiq bhai tsao khal-aivq khi, ngaqkha bhai ga puvq heivq gil ail-a nail ngaol. Wavq al juq neq, nvq hinl maol niidai bhee nail ngaol.
MRK.5.14	Wavq bhai lovq nail juq neq, tsaoq kol-aivq khi, meenq juq, julgu juq bhai ganl al ge gaiq bhiq lai-a nail ngaol. Alheel ngel-i mail, pevq lal-a nail ganl al bhai heldaiq duq nail dai khi, tsaol-aq maodai lal-a nail ngaol. 
MRK.5.15	Aqyu juq, Yeiqsul jaol nail bha lal kev-u phao, neivq aol daiq-a nail tsaol-aq al gaq, aqgaq aqdoi doi khi jaoldeel-nvq thaq nail bhai ya moel-a nail ngaol. Aivq neema aqlil khe-ai pevq kovq lal-a nail bhai iqsanl, ya moel-a nail ngel-i mail, geesil deedee lal bhiq-a nail ngaol. 
MRK.5.16	Iqmoeq-u nee ganl al bhai khal ya moel-a nail tsaol-aq juq, neivq aol daiq-a nail tsaol-aq al gaq khalhai pevq lal-a nail ganl khi mail, wavq al juq khalhai pevq ail-a nail ganl, yu bhai ge daiq bhiq-a nail ngaol. 
MRK.5.17	“Nvjuq nail milkhaoq lavqkhoel nee mail dov ail lavq yaoq” dai, aqyu juq Yeiqsul bhai hal-a nail ngaol.
MRK.5.18	Yeiqsul laovq bhai aol ail-u phao, neivq aol daiq-a nail al gaq, “Naoq-ai nee mail bhi jaol lavq yaoq” dai, Yeiqsul bhai hal deedee-a nail ngaol. 
MRK.5.19	Thailhai ngaol-aoq, Yeiqsul aivq bhai maq bhi jaol dai ge bhiq-a nail: “Naoq nail ilkhaol bha kovq ail khi, Heeqphaq Miqyail naoq bhai khadai gaoqhaq lavq-a nail ganl naoq nail jeq-e jaq-a bhai ge bhiq ail yaoq” dai, ge bhiq-a nail ngaol. 
MRK.5.20	A bhai nee ngal-aq, aivq kovq ail khi, Yeiqsul aivq bhai khadai tsaojao-ai lavq-a nail ganl, Deiqgaqbhaollil milkhaoq doi dai ge bhiq-a nail ngel-i mail, tsaol-aq iqsanl mail noeq-u maq dov dai, pevq ail-a nail ngaol.
MRK.5.21	Yeiqsul laovq jeeq khi nia phao lelkhel bhai gaoq ceiv lal-a nail ngaol. Aivq ngaqkha daolbhaq bhai jaol-u phao, tsaol-aq munl munl ma aivq jaol nail bha jil lal-a nail ngaol. 
MRK.5.22	Aq-u phao, Yaqillu dai mil-ai thaq nail gaq Yeiqsul jaol nail bha lal-a nail ngaol. Aivq neq, uqhuq thaoq nail ilkhaol bhai heldaiq nail aqivq teevq gaq ngaol. Aivq Yeiqsul bhai ya moel-u phao, aivq nail aqkhil daoqthaoq bhai peevqceevq kovdoiq doiq nail lavqkhoel nee gaolbeiv khi uqhuq thaoq-a nail ngaol. 
MRK.5.23	Aivq Yeiqsul bhai ge bhiq-a nail: “Ngaq nail yaqmiq sil-aiq nail ngaol. Aivq meeq lai khi ya doevq dai, naol aivq nail kovtavq bhai aqlavq bavq dav lee lavq yaoq” dai, hal deedee nail ngaol. 
MRK.5.24	Alheel ngel-i mail, Yaqillu nail haoqnao Yeiqsul tsaothel-aivq-a nail ngaol.
MRK.5.24	Yeiqsul nail haoqnao tsaothe jaol nail tsaol-aq mao deedee nail ngel-i mail, aivq nail teevq jaoq tsaol-aq maq thaoq pav tsaol dai, tsao jaol-nvq thaq nail ngaol. 
MRK.5.25	Aq-u phao, tsel-nvq kovq bhee dai, aqsivq dov dov-ail nal thailthaiq nail yaqmai-aq teevq gaq jaol nail ngaol. 
MRK.5.26	Jagaq coev nail saqlaq maodai gaq-i mail bhi lav sav daiq thaq nail ngaol. Aivq khal jiav nail phaq iqsanl mail gaoq jaq khi lav sav khi ngaol-aoq, maq meeq lai bhiq-a nail nee ovqtavq, gaoq nal jaiq lal bhiq thaq nail ngaol. 
MRK.5.27	Aivq Yeiqsul nail ganl ya gaiq daiq-a nail ngaol. Alheel ngel-i mail, tsaol-aq munl munl ma nail gaoltsi bhai aivq aol ail khi, Yeiqsul nail haoqnaol phao nee, Yeiqsul nail phailkhaoq phaildaoq bhai thoiqtsi ail-a nail ngaol. 
MRK.5.28	“Aivq nail phailkhaoq phaildaoq bhai taivq-ail ngal ya thoiqtsi khi ngaol-aoq, ngaq nail nalgoel niil meeq lai naol” dai, yaqmai-aq al gaq, aivq bhai aivq ge nail ngaol. 
MRK.5.29	Yeiqsul nail phailkhaoq phaildaoq bhai thoiqtsi-a ngal-aq, teevq pov taivq-ail, aivq aqsivq dov dov-ail nal thailthaiq nail nalgoel al teevq pov taivq-ail tsil lai khi, “Ngal meeq lai-aoq nial” dai, aivq bhai aivq heeq nia-a nail ngaol.
MRK.5.30	“Ngaq nail lavqkhoel khe bhaqaoq dov ail-aoq nial” dai, Yeiqsul heeq nia nail ngel-i mail, aivq tsaol-aq munl munl ma bhai haoqnaol naolkovq kovq daiq khi, “Ngaq nail phailkhaoq bhai khaq sil gaq thoiqtsi-a nail-aiq” dai, naldaiq bhiq-a nail ngaol.
MRK.5.31	“Tsaol-aq munl munl ma juq, naoq bhai thaoq gaiq thaoq tsi thailthaiq khi ngaol-aoq, ngaq bhai khaq sil gaq thaoq tsi-a nail-aiq dai, naol naldaiq nail laiq” dai, aivq nail yaqlaol juq Yeiqsul bhai ge bhiq-a nail ngaol.
MRK.5.32	Thailhai ngaol-aoq, aivq nail phailkhaoq bhai thoiqtsi-a nail gaq bhai ya moel dai, Yeiqsul neq, jaoqlaol jaoqlaol dai, heldaiq-a nail ngaol. 
MRK.5.33	Yaqmai-aq al gaq aivq nail aqmaol khalhai pevq lal-a nail bhai heeq nia-a nail ngel-i mail, geesil khi aqjuq juq juq-ail aqyu juq nail lavqkhoel nee dov lal khi, Yeiqsul nail aqkhil daoqthaoq bhai peevqceevq kovdoiq doiq nail lavqkhoel nee gaolbeiv khi, ganl iqsanl mail daolcoev dai, ge dov bhiq gil-a nail ngaol. 
MRK.5.34	“Yaqmiq-ol, naol ngaq bhai neema thaqtsaol nail ngel-i mail, meeq lai-a nail ngaol. Neesal-ovq nail lavqkhoel nee kovq ail yaoq. Naoq nail nalgoel meeq lai-aoq nail ngaol” dai, Yeiqsul aivq bhai ge bhiq-a nail ngaol.
MRK.5.35	Yeiqsul alhai ge thailthaiq-u phao, Yaqillu nail ilkhaol nee tsaol-aq teevq juq lal khi, “Naoq nail yaqmiq sil-aoq nail ngaol. Saqlaq bhai thaq gaoq lav suqsaq” dai, Yaqillu bhai ge gaiq bhiq lal-a nail ngaol.
MRK.5.36	Tsaol-aq al juq alhai ge khi ngaol-aoq, Yeiqsul neq, Yaqillu bhai: “Khaoq thaq laol. Ngaq bhai neema thaqtsaol yaoq” dai, ge bhiq-a nail ngaol.
MRK.5.37	A bhai nee ngal-aq, Bheiqtuvluv, Yaqkov, Yaqkov nail jaqbheq Yaolhaq, aqyu juq maq ngel nail neq, yu teevq gaq bhai iqsanl aivq nail haoqnao maq bhi tsaothel lavq dai, bhi jaol ail ceevq-a nail ngaol. 
MRK.5.38	Yeiqsul uqhuq thaoq nail ilkhaol bhai heldaiq nail aqivq gaq pevq nail Yaqillu nail ilkhaol bhai ail kev-u phao, nioilkhaoq khaoq khaoq-ail suqsaq thailthaiq nail bhai ya moel-a nail ngaol. 
MRK.5.39	Yeiqsul ilkhaol lavqkhoel bhai aol lai khi, aqyu juq bhai ge bhiq-a nail: “Nuljuq khul khi mail nioilkhaoq khaoq khaoq-ail suqsaq thailthaiq nail-aiq. Yaq niil gaq sil-a nail maq ngel-ail. Iqthaiq kov-ai thaq nail niil” dai, ge bhiq-a nail ngaol. 
MRK.5.40	Thailhai ngaol-aoq, aqyu juq Yeiqsul bhai helsil nail ngaol.
MRK.5.40	Yeiqsul aqyu juq bhai the dov khi, yaq al gaq nail aqbhu aqma khi aivq-i mail hel laivq-a nail al hail gaq bhai hevq khi, yaq al gaq bavq thaq-ai thaq nail bhai aol lai-a nail ngaol. 
MRK.5.41	A bhai nee ngal-aq, Yeiqsul yaqmiq al gaq nail aqlavq bhai nieivq thaiq khi, “Daqlil daq gulmil” dai, ge bhiq-a nail ngaol. Daoqceevq neq, “Yaqmiq-ol, thul yaoq” dai, ge movq nail ngaol. 
MRK.5.42	Aq-u phao, yaqmiq al gaq teevq pov taivq-ail thul lal khi gailkhaol tsaol-aivq-a nail ngaol. Aivq nail aqkovq neq, tsel-nvq kovq bhee nail ngaol. Alhai pevq lal-a nail bhai ya moel-u phao, tsaol-aq al juq noeq-u maq dov dai, pevq deedee ail-a nail ngaol. 
MRK.5.43	“Ganl niil teevq gaq bhai iqsanl thaq ge bhiq dei-eiq” dai, Yeiqsul aqyu juq bhai daoq aqkav kav dai bivq-a nail nee ovqtavq, “Yaqmiq niil gaq bhai aoq bhi jaq yaoq” dai iqsanl, aqyu juq bhai ge bhiq-a nail ngaol.
MRK.6.1	Yeiqsul a bhai nee dov ail khi, aivq nail jaolkhaoq jaollaoq bha kovq ail-a nail ngaol. Aivq nail yaqlaol juq iqsanl, aivq nee mail lai-a nail ngaol. 
MRK.6.2	Jaol n n-gaol kev lal-u phao, aivq uqhuq thaoq nail ilkhaol lavqkhoel bhai cavq bhiq cov bhiq-a nail ngaol. Ya gaiq-a nail tsaol-aq juq, noeq-u maq dov dai, pevq-ail khi ge nail: “Tsaol-aq niil gaq niil heel phaq, khaq bha khe ya thaq nail meeq. Aivq-i mail ya-ai thaq nail neenoeq neekha neq, khalheel nail neenoeq neekha meeq. Niidai dai-ail bhaqaoq eeq deedee nail phaq khalhai khi nl dol lavq nia nail meeq. 
MRK.6.3	Aivq neq, Maqlil nail yaqyov aqbhaol thoiq nia nail al gaq maq ngel-ail laiq. Yaqkov, Yaolsai, Yuldav khi mail Silmoq aqyu juq mailnail nail aqivq ivqsaq gaq maq ngel-ail laiq. Aivq nail nailma juq iqsanl, ngadao juq nee mail jaol nail maq ngel-ail laiq” dai, ge ge-ail aivq bhaqda nee, neema cov nail ngaol.
MRK.6.4	Yeiqsul aqyu juq bhai ge bhiq-a nail: “Miqyail nail haqbhoil gedan nail tsaol-aq bhai, yaoq gaq yaoq-ao nee mail thaqeeq nail ngaol. Thailhai ngaol-aoq, aivq nail jaolkhaoq jaollaoq, aivq nail aqivq jaqbheq juq khi mail, aivq nail ilkhaol khe jaol nail juq neq, aivq bhai maq thaqeeq-ail” dai, ge bhiq-a nail ngaol. 
MRK.6.5	Nal nail goel nail tsaol-aq mee nia gaq nail kovtavq bhai aqlavq bavq dav khi bhi meeq lai-a nail maq ngel nail neq, a bhai neq, bhaqaoq eeq nail phaq teevq phaq-ail maq nl nia-al. 
MRK.6.6	Aqyu juq neema maq thaqtsaol nail ngel-i mail, Yeiqsul noeq-u maq dov dai, pevq-ail bhiq-a nail ngaol.
MRK.6.6	A bhai nee ngal-aq, aivq teevq gu nee teevq gu doi dai ail khi, cavq bhiq cov bhiq ail-a nail ngaol.
MRK.6.7	Aq-u phao, aivq gaqkhoel tsel-nvq gaq bhai khul khi, nvq gaq teevq phao, nvq gaq teevq phao dai, khoel gai-aivq-a nail ngaol. Neivq aqcavq bhai the dov nia nail bhaqaoq iqsanl, aqyu juq bhai bivq-a nail ngaol.
MRK.6.8	Yeiqsul aqyu juq bhai daoq niailhai bivq-a nail ngaol: “Gailphail nail haqbhoil, joiqniovq teevq khaoq maq ngel haq neq, teevq phaq iqsanl thaq oil-aivq. Phalthaoq iqsanl, khaqmul iqsanl, thaq oil-aivq. Jiovqpavq bhai phul thaq oil bhoel-aivq. 
MRK.6.9	Saiqnaov tsaoq khi, phailkhaoq teevq keiv taivq-ail doil-aivq dei-eiq” dai, ge bivq-a nail ngaol. 
MRK.6.10	Aivq aqyu juq bhai gaoq ge bhiq-a nail: “Nuljuq ilkhaol teevq il bhai il dav dav-ail gaq haq neq, jaol duq al dao bhai khal jaol-u kev dai, a bhai jaol yaoq. 
MRK.6.11	Khaq bhai jaol nail tsaol-aq maqkhaiq, nuljuq bhai maq hav dai, nuljuq nail daoq maq naldaiq haq neq, nuljuq a bhai nee dov ail-u phao, aqyu juq nail laiq nail tsa nail phaq bhi dov lal khi salkhil pevq dai, nuljuq nail aqkhil pavq-uvq khe khaqlail naoq khal-ail ceevq yaoq” dai, aqyu juq bhai ge bhiq-a nail ngaol.
MRK.6.12	A bhai nee ngal-aq, aqyu juq dov ail khi, “Nuljuq yovqgavq nail oeqbal yovqgavq noeq pov yaoq” dai, daoq cavq daoq cov cov ail-a nail ngaol. 
MRK.6.13	Aqyu juq neivq maodai bhai the dov khi, nal nail tsaol-aq maodai bhai, aqtseel leivq bhiq khi lav meeq bhiq-a nail ngaol.
MRK.6.14	Aq-u phao, Yeiqsul nail ganl gaiq doi-ail thailthaiq nail bhai Gaqliqlail milkhaoq bhai uvthaiq nail heeqphaq Heiqlol Aqgilpav ya gaiq-a nail ngaol. Tsaol-aq teevq pav ganav juq ge nail: “Ulcuvq saol bhiq nail Yaolhaq gaoq doevq kovq lal-aoq thaq nail niil. Alheel ngel-i mail, aivq bhaqaoq eeq deedee nail al juq nl dol lavq nia nail niil” dai, ge nail ngaol.
MRK.6.15	Teevq pav ganav juq neq, aivq bhai, “Eillilya niil” dai, ge khi, teevq pav gaq nav juq neq: “Aivq neq, aq-u Miqyail nail haqbhoil gedan nail juq khe-ai dul nail, Miqyail nail haqbhoil gedan nail teevq gaq niil” dai, ge nail ngaol.
MRK.6.16	Yeiqsul nail ganl al, Heiqlol ya gaiq-u phao, “Aivq neq, ulcuvq saol bhiq nail Yaolhaq al gaq nial. Aivq nail uqhuq, ngaq-i mail bhi tsilceiv khi ngaol-aoq, gaoq doevq kovq lal thaq nail niil” dai, ge bhiq-a nail ngaol.
MRK.6.17	Ganl al neq, niailhai ngaol. Jel lal-u phao, Heiqlol neq, yovqgavq nail jaqbheq Pillilpuv nail khaqma Heiqloldil bhai hevq-a nail ngaol. Yaqmai-aq al gaq bhaqda nee, Yaolhaq bhai bhi nieivq-ail khi thaonq bhai bhi laol nail dai khi, Heiqlol daoq bivq-a nail ngaol. 
MRK.6.18	Khul khi mail dai ngal-aq neq, “Naol naoq nail jaqbheq nail khaqma bhai hevq nail neq, maq tsaq-ail” dai, Yaolhaq Heiqlol bhai ge bhiq-a nail ngaol. 
MRK.6.19	Alheel ngel-i mail, Heiqloldil Yaolhaq bhai neejiav jiav deedee khi, heivq movq-ail bhiq nail ngaol. Thailhai ngaol-aoq, maq heivq nia haq-al. 
MRK.6.20	Khul khi mail dai ngal-aq neq, Yaolhaq neq, tsaq nail daol nail khi mail meeq nail haol nail tsaol-aq ngaol dai, Heiqlol heeq nia nail ngel-i mail, Yaolhaq bhai geesil nail lavqkhoel nee aqmeeq-ai heldaiq phail bhiq-a nail ngaol. Heiqlol neq, Yaolhaq cavq nail cov nail daoq bhai ya gaiq-u phao, neema maq sal khi ngaol-aoq, naldaiq movq-ai bhiq nail ngaol.
MRK.6.21	Daoq loi loi lal-u phao, Heiqloldil Yaolhaq bhai heivq nail eivq lal bhiq-a nail ngaol. Al neq, Heiqlol doevq lee-a nail aqn bhai noeq kev khi bhaoqaiq lav sav nail aqn bhai ngaol. Aq-u n-gaol, aivq nail kov-uvq khe jaol nail eeq nail heel nail juq, genl dev yaq teevq hinl gaq bhai uvthaiq nail juq khi mail, Gaqliqlail milkhaoq lavqkhoel khe jaol nail maivphaoq nal moel jiav nail aqivq aqtsu juq bhai, Heiqlol aoqbhaol laol bhiq-a nail ngaol. 
MRK.6.22	Heiqloldil nail yaqmiq aol lal khi, bhoeloe nioi daiq bhiq-a nail bhai, Heiqlol khi mail aivq nail daq-i al juq iqsanl neekhaol sil deedee nail ngaol.
MRK.6.22	Alheel ngel-i mail, Heiqlol yaqmiq al gaq bhai ge bhiq-a nail: “Naol khal hal movq nail phaq hal yaoq. Ngal naoq bhai bivq naol” dai, ge bhiq-a nail ngaol. 
MRK.6.23	Al ovqtavq, “Naol khal hal nail khe-ai, ngaq nail milkhaoq teevq pav hal khi ngaol-aoq, naoq bhai bivq naol” dai, khanq khanq-ail, ge bhiq-a nail ngaol.
MRK.6.24	Aq-u phao, yaqmiq al gaq dov ail khi, “Ngal khul phaq hal heeq” dai, aivq nail aqma bhai naldaiq ail-a nail ngaol.
MRK.6.24	Aqma gaq neq, “Ulcuvq saol bhiq nail Yaolhaq nail uqhuq hal yaoq” dai, ge kovq bhiq-a nail ngaol.
MRK.6.25	Yaqmiq al gaq Heiqlol jaol nail bha lavqtsail mail gaoq tsaoq kol leevq khi ge nail: “Ulcuvq saol bhiq nail Yaolhaq nail uqhuq, thailphail phail ma bhai oil bhoel khi, niil aq-il lavqtsail mail tsil lavq nail bhai, oil movq-ail nial” dai, hal-a nail ngaol.
MRK.6.26	Heiqlol noeqhaq deedee khi ngaol-aoq, aivq-i mail khanq-ai thaq nail daoq bhaqda nee maqkhaiq, aivq nee mail jaol khi jaq thailthaiq nail daq-i juq bhaqda nee maqkhaiq, yaqmiq al gaq khal ge nail khe-ai maq nl bhiq-ail, khul maq khi nia-ail. 
MRK.6.27	Alheel ngel-i mail, a bhai lovq nail genl dev nail teevq gaq bhai, lavqtsail mail khoel gai-aivq khi, Yaolhaq nail uqhuq bhi oil ail nail haqbhoil daoq bivq-a nail ngaol. Genl dev nail al gaq thaonq bhai aol ail khi Yaolhaq nail uqhuq dev ceiv ail-a nail ngaol. 
MRK.6.28	A bhai nee ngal-aq, uqhuq al thailphail phail ma bhai oil bhoel khi, yaqmiq al gaq bhai tsiq bhiq-a nail ngaol. Yaqmiq al gaq iqsanl, aivq nail aqma bhai tsiq bhiq ail-a nail ngaol. 
MRK.6.29	Yaolhaq nail yaqlaol juq ganl al ya gaiq-u phao, aqyu juq lal khi, Yaolhaq nail aqmaol bhai luqdaol bha bavq duq ail-a nail ngaol.
MRK.6.30	Yeiqsul-i mail khoel gai-aivq-a nail gaqkhoel al juq neq, aivq jaol nail bha kovq jil lal khi, aqyu juq-i mail khal nl khal hal, khal cavq khal cov-a nail iqsanl mail, Yeiqsul bhai ge daiq bhiq gil-a nail ngaol. 
MRK.6.31	“Nuljuq lal yaoq. Tsaol-aq maq jaol nail bha, gaqnaq naq ail bhel” dai, Yeiqsul aqyu juq bhai ge bhiq-a nail ngaol. Khul khi mail dai ngal-aq neq, tsaol-aq maodai ail thail lal thailthaiq nail ngel-i mail, aqyu juq aoq jaq nail iqsanl, maq dan-ail.
MRK.6.32	Alheel ngel-i mail, aqyu juq taivq-ail laovq jeeq khi, tsaol-aq maq jaol nail bha ail-a nail ngaol. 
MRK.6.33	Thailhai ngaol-aoq, aqyu juq dov ail nail bhai tsaol-aq maodai ya moel khi, aqyu juq bhai heldaiq duq-a nail ngaol. Alheel ngel-i mail, meenq yaoq meenq yaoq bhai jaol nail tsaol-aq juq iqsanl, aqyu juq nail iqmoeq daoltavq phao nee tsaoq khi, Yeiqsul khi mail gaqkhoel juq nail iqmoeq tsaoq kel laivq khi jaol-a nail ngaol. 
MRK.6.34	Yeiqsul laovq nee mail dov lal-u phao, tsaol-aq munl munl ma bhai ya moel-a nail ngaol. Aqyu juq neq, heldaiq phail nail gaq maq jaol nail yaol khe-ai dul nail ngel-i mail, Yeiqsul aqyu juq bhai gaoqhaq nail lavqkhoel nee, ganl mee nia phaq cavq bhiq cov bhiq-a nail ngaol.
MRK.6.35	Kivq hail hail lee-u phao, yaqlaol juq Yeiqsul jaol nail bha lal khi ge nail: “Niilniai neq, tsaol-aq maq jaol nail haqtsoiq haqyal niil. Nqkivq iqsanl, kivq lee-aiq nial. 
MRK.6.36	Alheel ngel-i mail, tsaol-aq niil juq bhai phaiq kovq bhiq khi, aqjail bhai jiav nail julgu juq bhai, jaqjaq daoldaol bhi halpov jaq ail nail maq tsaq-ail laiq” dai, ge bhiq-a nail ngaol.
MRK.6.37	“Nuljuq aqyu juq bhai bhi jaq yaoq” dai, Yeiqsul aqyu juq bhai ge bhiq-u phao, yaqlaol juq ge nail: “Nvjuq khaqmul nvq yal bavq nail aqphoiq ul ail khi, aqyu juq bhai ya bhi jaq nail laiq” dai, aqyu juq ge kovq bhiq-a nail ngaol.
MRK.6.38	“Nuljuq khaqmul khadai heeq aol nail-aiq. Heldaiq ail yaoq” dai, Yeiqsul ge bhiq-a nail ngaol.
MRK.6.38	Aqyu juq heldaiq ail khi, “Khaqmul ngaq heeq khi delgil nvq maol aol-ail nial” dai, ge kovq bhiq-a nail ngaol. 
MRK.6.39	Tsaol-aq al juq iqsanl bhai daikhaoq aqsal bhai teevq munl teevq munl dai, bhi jaoldeel nail haqbhoil, Yeiqsul yaqlaol juq bhai daoq bivq-a nail ngaol.
MRK.6.40	Aq-u phao, tsaol-aq al juq teevq yal gaq teevq munl ngaq tsel gaq teevq munl dai, alhai munl munl khi jaoldeel-a nail ngaol. 
MRK.6.41	A bhai nee ngal-aq, khaqmul al ngaq heeq khi mail delgil al nvq maol bhai, Yeiqsul oil khi, nqtavq phao gaollel khi, Miqyail bhai tsiqeeq-a nail ngaol. Aivq khaqmul al ngaoqpav khi yaqlaol juq bhai bivq khi, tsaol-aq munl munl ma bhai bhi bhoil bhiq-a nail ngaol. Delgil al nvq maol iqsanl, tsaol-aq iqsanl bhai bhi bhoil bhiq-a nail ngaol. 
MRK.6.42	Aqyu juq iqsanl mail teevq bov ya jaq-a nail ngaol. 
MRK.6.43	Maq jaq gil-ail jaiq lal-a nail khaqmul khi mail delgil al juq bhai yaqlaol juq gov kovq daiq-u phao, pheeqdeel nee mail tsel-nvq deel bhee nail ngaol. 
MRK.6.44	Jaq-a nail tsaol-aq juq yaqyov-aq taivq-ail ngaq hinl gaq niidai bhee nail ngaol.
MRK.6.45	Aq-u phao, Yeiqsul neq, aivq nail yaqlaol juq bhai: “Nuljuq laovq jeeq khi, ngaqkha a phao lelkhel bha jiav nail Bheiqjeildaq meenq bhai ngaq nail iqmoeq nee ceiv ail yaoq” dai, ge bhiq-a nail ngaol. A bhai nee ngal-aq, Yeiqsul neq, tsaol-aq munl munl ma juq bhai bhi kovq ail-a nail ngaol. 
MRK.6.46	Aivq tsaol-aq munl munl ma nee pav ail gaq khi, gaoqjaoq bha geeqlaoq hal lai nail dai, lai-a nail ngaol.
MRK.6.47	Nqkivq kivq lee-u phao, laovq al laovq ngaqkha nail gaoltsi bhai ail kev-a nail ngaol. Yeiqsul neq, aivq teevq gaq taivq-ail ngaqkha daolbhaq bhai jaol-ail ceevq-a nail ngaol. 
MRK.6.48	Aivq nail yaqlaol juq lilmoel bhai tsiqdaq khi, laovq ya e nail bhaqda nee gaq doil doil deedee nail bhai, aivq ya moel-a nail ngaol. Yavphoil doil thao naqli hail lavq jaiq ail-u phao, Yeiqsul ulcuvq kovtavq bhai gailkhaol tsao tsao-ail, aqyu juq jaol nail bha lee-a nail ngaol. Aqyu juq bhai, aivq ail jel nail khi mail ngaol. 
MRK.6.49	Aqyu juq Yeiqsul ulcuvq kovtavq bhai tsao nail bhai ya moel-u phao, teevq phaq ganav nail aqheel khul-il dai, noeq khi, gul deedee-a nail ngaol. 
MRK.6.50	Khul khi mail dai ngal-aq neq, aqyu juq yaoq gaq yaoq-ao nee mail, aivq bhai moel khi geesil deedee lal bhiq-a nail ngaol. “Neema ivqdao dai, jaol yaoq. Ngal ngaol. Nuljuq thaq geesil” dai, Yeiqsul aqyu juq bhai teevq pov taivq-ail ge bhiq-a nail ngaol. 
MRK.6.51	A bhai nee ngal-aq, aivq aqyu juq jeeq-nq thaq nail laovq bhai aol ail-u phao, lilmoel maq bhoe dai naq lai-a nail ngaol. Yaqlaol juq teevq peivq-ail noeq-u maq dov dai, pevq ail-a nail ngaol 
MRK.6.52	Khul khi mail dai ngal-aq neq, tsaol-aq ngaq hinl gaq bhai bhi jaq-a nail ganl al iqsanl, aqyu juq maq noeq heeq maq noeq moel nia-ail. Aqyu juq neema aqgaol ngel-i mail ngaol.
MRK.6.53	Aqyu juq ngaqkha a phao lelkhel bhai ceiv ail khi, Geiqneiqsaqlail milkhaoq bhai ail kev-u phao, laovq pheethaiq-ail ceevq-a nail ngaol. 
MRK.6.54	Aqyu juq laovq nee mail dov ail-u phao, Yeiqsul niil dai, a bhai jaol nail tsaol-aq al juq, teevq pov taivq-ail heldaiq heeq nia-a nail ngaol. 
MRK.6.55	Tsaol-aq al juq milkhaoq al khaoq doi dai, tsaol-aivq khi, Yeiqsul jaol naol dai, khal ge nail dao bhai nal nail goel nail tsaol-aq juq bhai, iqjial bheebhaoq nee bal lavq-a nail ngaol. 
MRK.6.56	Aivq khal ail nail julgu bhai maqkhaiq, meenq bhai maqkhaiq, yalkhaoq yallaoq bhai maqkhaiq, yu jil lal duq bhai nal nail goel nail tsaol-aq bhai bavq thaq lal-a nail ngaol. “Naoq nail phailkhaoq phaildaoq bhai taivq-ail ngaol-aoq, bhi thoiqtsi lavq yaoq” dai, nal nail tsaol-aq al juq Yeiqsul bhai hal-a nail ngaol. Khal thoiqtsi-a nail tsaol-aq iqsanl mail, meeq lai-a nail ngaol.
MRK.7.1	Aq-u phao, Yeiqlulsaqlaiq meenq nee lee-a nail Phaqliqsail juq khi aoldaoq kovqdaoq cavq nail cov nail teevq pav ganav juq, Yeiqsul jaol nail bha jil lee-a nail ngaol. 
MRK.7.2	Aivq nail yaqlaol teevq pav ganav juq aqlavq maq haol-ail aoq jaq nail bhai, aqyu juq ya moel-a nail ngaol. Aqlavq maq haol nail dai, ge nail neq, aol jiav nail khe-ai, aqlavq maq tsiq nail bhai ge nail ngaol. 
MRK.7.3	Phaqliqsail juq khi Yuldav nail tsaol-aq juq iqsanl, aqphiq aqbhal juq-i mail thaoq khal leevq-a nail aolsaolkovq thaoq thaoq-ail, aqlavq maq tsiq haq neq, aoq maq jaq-ail. 
MRK.7.4	Leiv jiivq-ail khi kovq lal-u phao, aqlavq maq tsiq-u phao neq, aoq maq jaq-ail. Al ovqtavq, maiqgaoq kovqlaol iqlaoq haqbhaoq juq bhai tsiq nail aolsaolkovq khi, aol yaoq juq yaoq maodai aqyu juq thaoq nail ngaol.
MRK.7.5	Aq-u phao, Phaqliqsail juq khi aoldaoq kovqdaoq cavq nail cov nail juq, Yeiqsul bhai naldaiq-a nail: “Khul khi mail naoq nail yaqlaol juq aqphiq aqbhal juq-i mail thaoq khal leevq-a nail aolsaolkovq maq thaoq nail-aiq. Khul khi mail, aqlavq maq haol-ail aoq jaq nail-aiq” dai, naldaiq-a nail ngaol. 
MRK.7.6	Yeiqsul aqyu juq bhai ge bhiq-a nail: “Goiqbhaoq bhaoq nail tsaol-aq juq-ol, Ilsaqyal-i mail nuljuq nail ganl Miqyail nail haqbhoil gedan-ai thaq nail neq, tsaq deedee-ail nial. Aivq ge nail,
MRK.7.6	‘Tsaol-aq niil jeq-e
MRK.7.6	niil jaq-a neq,
MRK.7.6	moeqthaoq ngaq bhai
MRK.7.6	ev khi ngaol-aoq,
MRK.7.6	neema neq,
MRK.7.6	ngaq-ai nee eqyal yal
MRK.7.6	deedee nail ngaol.
MRK.7.7	Aqyu juq ngal bhai
MRK.7.7	uqhuq thaoq nail neq,
MRK.7.7	khul teevq phaq-ail
MRK.7.7	ganl maq tsoiq-ail.
MRK.7.7	Khul khi mail dai
MRK.7.7	ngal-aq neq,
MRK.7.7	tsaol-aq-i mail
MRK.7.7	thaoq khal
MRK.7.7	leevq thaq nail
MRK.7.7	aolsaolkovq bhai,
MRK.7.7	ngaq nail daoq dai
MRK.7.7	saol-nvq khi,
MRK.7.7	cavq bhiq cov bhiq-a nail
MRK.7.7	ngel-i mail ngaol’ dai,
MRK.7.7	Ilsaqyal ge-ai thaq nail ngaol.
MRK.7.8	Nuljuq Miqyail-i mail bivq-ai thaq nail daoq juq bhai khaonq-ail ceevq khi, tsaol-aq yaq-i mail thaoq khal leevq-a nail aolsaolkovq bhai neq, nuljuq ivqdao dai nieivq thaiq-ai thaq nail ngaol” dai, ge bhiq-a nail ngaol.
MRK.7.9	Yeiqsul aqyu juq bhai gaoq ge bhiq-a nail: “Miqyail-i mail bivq-ai thaq nail daoq juq bhai khaonq-ail ceevq khi, tsaol-aq yaq-i mail thaoq khal leevq-a nail aolsaolkovq bhai nuljuq alhai nieivq thaiq nia dai, nuljuq neegeel yuq nail ngaol. 
MRK.7.10	Molseiq nail aoldaoq kovqdaoq lavqkhoel-ai, ‘Naoq nail aqbhu aqma bhai ya ev naol’ dai, gevq-ai thaq khi, ‘Yovqgavq nail aqbhu aqma bhai iqkhail yavq nail tsaol-aq, heivq nail bhai ya daq naol’ dai, gevq-ai thaq nail ngaol. 
MRK.7.11	Thailhai ngaol-aoq, nuljuq niailhai cavq nail cov nail ngaol: ‘Tsaol-aq teevq gaq ganav yovqgavq nail aqbhu aqma bhai, ngaq-i khal jiav nail naoq bhai bivq heeq phaq-ail tsaq nail juq, Miqyail bhai danq bhiq-a nail ngaol’ dai, ge gaq haq neq, 
MRK.7.12	yovqgavq nail aqbhu aqma bhai maq heldaiq bhiq mail khaonq kivq naol dai, nuljuq cavq bhiq cov bhiq nail ngaol. 
MRK.7.13	Alhai cavq bhiq cov bhiq nail lavqkhoel nee, nuljuq neq, nuljuq nail aolsaolkovq bhai thaoq nia dai, Miqyail nail daoq bhai aqdeq bhi deq ail-a nail ngaol. Alhai dul nail maodai phaq iqsanl, nuljuq nl nail hal nail ngaol” dai, Yeiqsul ge bhiq-a nail ngaol.
MRK.7.14	A bhai nee ngal-aq, Yeiqsul tsaol-aq munl munl ma bhai gaoq khul jil khi ge bhiq-a nail: “Nuljuq iqsanl mail aqmeeq-ai naldaiq khi niilniai heeq kivq thaq-ai yaoq. 
MRK.7.15	Lavqniil phaoq khe juq neq, tsaol-aq nail lavqkhoel bhai aol lal khi bhi jiivq bhi cavq lal nia nail teevq phaq iqsanl, maq jiav-ail. Tsaol-aq nail neema lavqkhoel nee dov lal nail juq neq, tsaol-aq bhai bhi jiivq bhi cavq lal nail ngaol.
MRK.7.16	[Naqkhaol khal covq nail tsaol-aq, naldaiq yaoq” dai, ge bhiq-a nail ngaol.]
MRK.7.17	Aivq tsaol-aq munl munl ma nee pav ail khi, ilkhaol bha aol lai-u phao, aivq nail yaqlaol juq aivq bhai daoqma uqhuq daoq al daoq nail ganl, naldaiq bhiq-a nail ngaol. 
MRK.7.18	Yeiqsul aqyu juq bhai ge bhiq-a nail: “Nuljuq iqsanl maq gov heeq kivq-ail laiq. Lavqniil phao nee tsaol-aq nail lavqkhoel bha khal aol ail nail yaoq phaq yaoq-ao nee, tsaol-aq bhai maq bhi jiivq maq bhiq cavq lal nia-ail. 
MRK.7.19	Khul khi mail dai ngal-aq neq, neema lavqkhoel bhai maq aol ail. Ovqmav lavqkhoel bhai kev ail khi, lavqniil dov ha gil nail ngaol” dai, ge bhiq-a nail ngaol. Aivq alhai ge nail neq, jaq nail phaq iqsanl mail aqhaol ngaol dai, ge movq nail ngaol.
MRK.7.20	Al ovqtavq, aivq ge nail: “Tsaol-aq nail neema lavqkhoel nee dov lal nail juq neq, tsaol-aq bhai bhiq jiivq bhiq cavq lal nia nail ngaol. 
MRK.7.21	Khul khi mail dai ngal-aq neq, tsaol-aq nail neema lavqkhoel nee dov lal nail juq neq, niil juq naol: Haqeiv nail phaq saol-nvq nail, khaqmiq sev nail, yu nail yalkav khoiq nail, tsaol-aq bhai heivq nail, 
MRK.7.22	yu nail miqyaq yovyaq bhai bheeq nail, neekhaol jiav nail, haqeiv nail phaq nl nail, goiqbhaoq bhaoq nail, yu nail uqhuq bhai jaq nail, yu bhai ge doil nail, neema eeq nail heel nail, yaqjaoq jaoq nail, niil heel juq ngaol. 
MRK.7.23	Maq meeq maq jaq nail niil juq iqsanl mail, tsaol-aq nail lavqkhoel nee dov lal-a nail phaq pevq khi, tsaol-aq bhai bhi jiivq bhi cavq lal nia nail ngaol” dai, ge bhiq-a nail ngaol.
MRK.7.24	A bhai nee ngal-aq, Yeiqsul a bhai nee dov ail khi, Dullu meenq khi Sildoq meenq phao ail-a nail ngaol. Aivq ilkhaol teevq il bhai aol ail-a nail ngaol. Aivq a bhai jaol nail bhai tsaol-aq teevq gaq bhai iqsanl maq bhiq heeq kivq movq khi ngaol-aoq, aivq maq jaol uvq nia-ail. 
MRK.7.25	Neivq aqcavq aol nail yaqmiq teevq gaq nail aqma Yeiqsul nail ganl ya gaiq khi, teevq pov taivq-ail lal khi mail, Yeiqsul nail aqkhil daoqthaoq bhai peevqceevq kovdoiq doiq khi uqhuq thaoq-a nail ngaol.
MRK.7.26+MRK.7.27	“Ngaq nail yaqmiq bhai aol lai thaq nail neivq bhai the dov lee lavq yaoq” dai, aivq Yeiqsul bhai hal nail ngaol. Aivq neq, Sulliv milkhaoq bhai jaol nail Heiqlaqsal tsaol-aq ngel-i mail, Yeiqsul ge kovq bhiq-a nail: “Iqmoeq yaq juq bhai teevq bov ya bhi jaq nail ngaol. Yaq nail aoq tsiq khi, kheeq bhai bhi jaq nail maq tsaq-ail” dai, ge bhiq-a nail ngaol.
MRK.7.28	Yaqmai-aq al gaq ge kovq bhiq-a nail: “Heeqphaq-ol, naol ge nail tsaq nail ngaol. Thailhai ngaol-aoq, kheeq neq, yaq juq-i mail kovqkhail kov-uvq bhai jaq khal-ai thaq nail juq bhai mevq jaq nail ngaol” dai, ge bhiq-a nail ngaol.
MRK.7.29	“Naol thailhai ge nail ngel-i mail, kovq ail yaoq. Naoq nail yaqmiq bhai aol nail neivq dov ail-aoq nail ngaol” dai, Yeiqsul aivq bhai ge bhiq-a nail ngaol.
MRK.7.30	Yaqmai-aq al gaq aivq nail ilkhaol bha kovq kev ail-u phao, aivq nail yaqmiq bhai aol daiq-a nail neivq al maol dov ail khi, aivq nail yaqmiq iqjial bhai iqthaiq nail bhai ya moel-a nail ngaol.
MRK.7.31	A bhai nee ngal-aq, Yeiqsul Dullu meenq aqjail nee mail dov ail-a nail ngaol. Aivq Sildoq meenq khi Deiqgaqbhaollil milkhaoq nee ail pav khi, Gaqliqlail ngaqkha bhai ail kev-a nail ngaol. 
MRK.7.32	Aq-u phao, naqthaoq thaoq khi daoq aqmeeq-ai maq ge nia nail tsaol-aq teevq gaq bhai, yu Yeiqsul jaol nail bha hel lavq-a nail ngaol. “Aivq nail kovtavq bhai aqlavq bhaq dav bhiq yaoq” dai, aqyu juq Yeiqsul bhai hal nail ngaol.
MRK.7.33	Yeiqsul aivq bhai tsaol-aq munl munl ma nail lavqkhoel nee hevq dol-ai khi, yu maq moel nail bha hel-aivq a nail ngaol. Yeiqsul tsaol-aq al gaq nail naqkhaol bhai lavqnoil tsaoq bhoel-a nail ngaol. Al ovqtavq, thaiqkhaq thaiq khi aivq nail moeqlal bhai thoiq leivq bhiq-a nail ngaol. 
MRK.7.34	A bhai nee ngal-aq, Yeiqsul nqtavq phao gaollel khi, aqhaq haq ma gaol kha nail lavqkhoel nee, “Ilphaqdaq” dai, ge nail ngaol. Daoqceevq neq, phao lal yaoq dai, ge nail ngaol. 
MRK.7.35	Tsaol-aq al gaq naqkhaol gaiq nia lal khi, daoq aqmeeq-ai ge nia lal-a nail ngaol.
MRK.7.36	“Ganl niil teevq gaq bhai iqsanl thaq ge bhiq dei-eiq” dai, Yeiqsul aqyu juq bhai daoq bivq-a nail ngaol. Thailhai ngaol-aoq, aivq aqyu juq bhai daoq nia-al bivq haq neq, niaq-al gaoq ge bhiq-a nail ngaol. 
MRK.7.37	Aqyu juq noeq-u maq dov-ail pevq-ail khi ge nail: “Aivq khul phaq nl khi ngaol-aoq, aqmeeq phaq teevq-eel ngaol. Naqthaoq thaoq nail tsaol-aq bhai gaiq nia lal dai, nl bhiq khi, daoq maq ge nia nail tsaol-aq bhai daoq ge nia lal dai iqsanl, nl bhiq-a nail ngaol” dai, ge nail ngaol.
MRK.8.1	Aqn aqyanq mao-ail maq maoq lal mail, tsaol-aq munl teevq munl gaoq jil lal-a nail ngaol. Tsaol-aq al juq jaq nail teevq phaq-ail maq jiav-ail pevq lal-u phao, Yeiqsul yaqlaol juq bhai khul khi, niailhai ge bhiq-a nail ngaol: 
MRK.8.2	“Tsaol-aq niil juq bhai ngal gaoqhaq-ail nial. Aqyu juq ngaq-ai nee mail jaol-a nail hail n bhee lal khi, jaq nail teevq phaq iqsanl maq jiav-aoq nail ngaol. 
MRK.8.3	Aqyu juq bhai khul teevq phaq iqsanl maq bhi jaq dai, bhi kovq ail haq neq, gailphail lail ma bhai kovq ail thailthaiq-u phao, gaq juq lal nail ngaol. Khul khi mail dai ngal-aq neq, teevq pav ganav juq neq, eqyal nee lal-a nail ngaol” dai, ge bhiq-a nail ngaol.
MRK.8.4	Yaqlaol juq ge nail: “Tsaol-aq niidai mao nail bhai bhi jaq bhi daol nail haqbhoil, niilheel nail tsaol-aq maq jaol nail haqtsoiq haqyal bhai jaqjaq daoldaol khaq sil gaq halpov dov-ail nia heeq” dai, ge kovq bhiq-a nail ngaol.
MRK.8.5	“Nuljuq khaqmul khadai heeq aol nail-aiq” dai, Yeiqsul naldaiq-u phao, “Khaqmul sivq heeq aol nail ngaol” dai, ge kovq bhiq-a nail ngaol.
MRK.8.6	“Miltsaq bhai jaoldeel yaoq” dai, Yeiqsul tsaol-aq munl munl ma al juq bhai daoq bivq-a nail ngaol. A bhai nee ngal-aq, khaqmul al sivq heeq oil khi, Miqyail bhai tsiqeeq gaq khi ngaoqpav-a nail ngaol. “Tsaol-aq niil juq nail sivtavq bhai tsiq thaq bhiq-ail yaoq” dai, ge khi, aivq nail yaqlaol juq bhai tsiq bhiq-a nail ngaol. Aqyu juq iqsanl tsaol-aq munl munl ma nail sivtavq bhai tsiq thaq bhiq-a nail ngaol. 
MRK.8.7	Aqyu juq delgil maol yaq mee nia maol gaoq aol nail ngaol. Al nail haqbhoil Miqyail bhai Yeiqsul gaoq tsiqeeq khi, tsaol-aq munl al juq bhai, delgil al gaoq bhi bhoil bhiq-a nail ngaol. 
MRK.8.8	Aqyu juq teevq bov jaq-a nail ngaol. Al ovqtavq, jaiq lal-a nail juq bhai yaqlaol juq gaoq gov kovq daiq-u phao, pheeqdeel nee mail sivq deel bhee nail ngaol. 
MRK.8.9	Jaq-a nail tsaol-aq juq, liq hinl gaq niidai bhee nail ngaol. A bhai nee ngal-aq, Yeiqsul tsaol-aq al juq bhai bhi kovq ail-a nail ngaol. 
MRK.8.10	Aq-u phao, aivq nail yaqlaol juq nee mail teevq pov taivq-ail laovq lavqkhoel bhai aol ail khi, Daqmaqnuldaq milkhaoq bhai ail-a nail ngaol.
MRK.8.11	Aq-u phao, Phaqliqsail teevq gaq ganav juq Yeiqsul nee jil pheel jil lul jaq lal-a nail ngaol. Aivq bhai laonqdaiq movq nail ngel-i mail, “Nqtavq kovtavq khe bhiq heeq bhi moel nail phaq nl daiq lavq yaoq” dai, hal nail ngaol. 
MRK.8.12	Aivq aqhaq haq ma gaol kha khi ge nail: “Yeel niil yeel khe tsaol-aq neq, khul khi mail bhi heeq bhi moel nail phaq hal daiq nail ngel-ail. Ngal nuljuq bhai maldil dai, ge lavq bhel. Yeel niil yeel khe tsaol-aq bhai, bhi heeq bhi moel nail phaq teevq phaq iqsanl maq nl daiq bhiq-ail” dai, ge bhiq-a nail ngaol. 
MRK.8.13	A bhai nee ngal-aq, Yeiqsul aqyu juq nee mail pav ail khi, laovq jeeq khi mail, ngaqkha a phao lelkhel bha ceiv ail-a nail ngaol.
MRK.8.14	Yaqlaol juq khaqmul nioilpeivq-ail ceevq-a nail ngel-i mail, laovq lavqkhoel bhai khaqmul teevq heeq taivq-ail aol nail ngaol. 
MRK.8.15	Aq-u phao, Yeiqsul Yaqlaol juq bhai ge bhiq-a nail: “Phaqliqsail juq nail deqtsiq khi mail heeqphaq Heiqlol nail deqtsiq bhai, nuljuq aqmeeq-ai heldaiq khi yaolphaol yaoq” dai, ge bhiq-a nail ngaol.
MRK.8.16	Thailhai ngaol-aoq, yaqlaol juq neq, aqyu juq nail gaiqlaq bhai khaqmul maq oil leevq thaq nail ganl taivq-ail, ge nail ngaol.
MRK.8.17	Aqyu juq alhai ge thailthaiq nail bhai, Yeiqsul heeq nia khi, niailhai ge bhiq-a nail ngaol: “Khul khi mail, khaqmul maq oil leevq thaq nail ganl taivq-ail, nuljuq ge thailthaiq nail-aiq. Niil aq-il kev dai, nuljuq maq gov heeq dai, jaol nail laiq. Nuljuq thoi dai dai-ail neema gaol nail laiq. 
MRK.8.18	Nuljuq maivneev covq nail, maq moel nia dai, naqkhaol covq nail, maq gaiq lal-ail laiq. Maq noeq dai, nioilpeivq gil-aoq nail laiq. 
MRK.8.19	Ngal khaqmul ngaq heeq ngaoqpav khi tsaol-aq ngaq hinl gaq bhai bhi jaq-u phao, nuljuq jaiq lal-a nail khadai deel gov bhee-a nail-aiq” dai, naldaiq-u phao, “Tsel-nvq deel gov bhee-a nail ngaol” dai, aqyu juq Yeiqsul bhai ge kovq bhiq-a nail ngaol. 
MRK.8.20	“Ngal khaqmul sivq heeq ngaoqpav khi tsaol-aq liq hinl gaq bhai bhi jaq-u phao, nuljuq jaiq lal-a nail khadai deel gov bhee-a nail-aiq” dai, gaoq naldaiq-u phao, “Sivq deel gov bhee-a naol” dai, ge kovq bhiq-a nail ngaol.
MRK.8.21	“Thailhai ngaol-aoq, niil aq-il kev dai, nuljuq maq noeq heeq haq-al laiq” dai, Yeiqsul aqyu juq bhai ge bhiq-a nail ngaol.
MRK.8.22	A bhai nee ngal-aq, Bheiqjeildaq meenq bhai aqyu juq ail kev-a nail ngaol. Tsaol-aq teevq juq Yeiqsul jaol nail bha maivpeivq teevq gaq hel lavq khi, teevq pov bhi thoiqtsi nail haqbhoil, Yeiqsul bhai hal-a nail ngaol. 
MRK.8.23	Yeiqsul maivpeivq peivq nail al gaq nail aqlavq bhai nieivq thaiq khi, meenq meenq jail bhai hel-aivq-a nail ngaol. Aq-u phao, aivq nail maivneev bhai thaiqkhaq thaiqbav bhiq khi, aivq nail kovtavq bhai aqlavq bavq dav bhiq khi mail: “Naoq bhai teevq phaq ganav moel lal-ail laiq” dai, naldaiq bhiq-a nail ngaol.
MRK.8.24	Tsaol-aq al gaq bavq lel daiq khi ge nail: “Ngal tsaol-aq bhai moel lal-aoq naol. Aqyu juq neq, aqbhaol khe-ai dul khi ngaol-aoq, gailkhaol tsao-il” dai, ge kovq bhiq-a nail ngaol.
MRK.8.25	Yeiqsul aivq nail maivneev bhai teevq pov gaoq thoiqtsi bhiq-a nail ngaol. Tsaol-aq al gaq aqmeeq-ai teevq pov gaoq heldaiq-u phao, maivneev moel haol nia lal khi, yaoq phaq yaoq-ao nee mail, moel haol nia lal-a nail ngaol. 
MRK.8.26	A bhai nee ngal-aq, tsaol-aq al gaq bhai, “Meenq lavqkhoel bhai thaq aol lai dei-eiq” dai, Yeiqsul aivq bhai ge bhiq khi, ilkhaol bhai bhi kovq ail-a nail ngaol.
MRK.8.27	A bhai nee ngal-aq, Yeiqsul khi mail aivq nail yaqlaol juq Pillilpuv-i
MRK.8.28	Yaqlaol juq aivq bhai ge kovq bhiq-a nail: “Tsaol-aq teevq pav ganav juq naoq bhai ulcuvq saol bhiq nail Yaolhaq niil dai, ge nail ngaol. Teevq pav ganav juq neq, Eillilya niil dai, ge khi, teevq pav ganav juq neq, Miqyail nail haqbhoil gedan nail tsaol-aq teevq gaq ganav niil dai, ge nail ngaol” dai, ge kovq bhiq-a nail ngaol.
MRK.8.29	“Nuljuq thoil, ngaq bhai khaq sil gaq niil dai ge heeq” dai, Yeiqsul aqyu juq bhai naldaiq-u phao, “Naol neq, Khali nial” dai, Bheiqtuvluv ge kovq bhiq-a nail ngaol.
MRK.8.30	“Ngaq nail ganl teevq gaq bhai iqsanl thaq ge bhiq dei-eiq” dai, Yeiqsul aqyu juq bhai daoq bivq-a nail ngaol.
MRK.8.31	A bhai nee ngal-aq, Yeiqsul aivq nail yaqlaol juq bhai niailhai cavq bhiq cov bhiq-a nail ngaol: “Tsaol-aq nail Yaqyov neq, maodai phaq ya daq deedee nail ngaol. Aqivq aqtsu juq, Philma juq khi mail aoldaoq kovqdaoq cavq nail cov nail juq-i mail khaonq ha nail bhai ya daq nail ngaol. Yu-i mail bhi heivq nail bhai kev dai, ya daq nail ngaol. Thailhai ngaol-aoq, hail n kev lal haq neq, gaoq doevq kovq lal naol” dai, ge bhiq-a nail ngaol. 
MRK.8.32	Ganl al iqsanl mail aivq bhaqlaoq kheq dai, ge daiq bhiq-a nail ngaol. Alheel ngel-i mail, Bheiqtuvluv aivq bhai hevq dol-aivq khi, khaq bhiq-a nail ngaol.
MRK.8.33	Thailhai ngaol-aoq, Yeiqsul yaqlaol juq jaol nail phao haoqnaol naolkovq kovq daiq khi, Bheiqtuvluv bhai ge bhiq-a nail: “Neivq Saqdaq-ol, gailkhaol phaol yaoq. Khul khi mail dai ngal-aq neq, naoq nail neenoeq neq, Miqyail nail neenoeq maq ngel-ail. Tsaol-aq nail neenoeq teevq-eel ngaol” dai, khaq bhiq-a nail ngaol.
MRK.8.34	A bhai nee ngal-aq, Yeiqsul tsaol-aq munl munl ma juq khi mail aivq nail yaqlaol juq bhai khul jil khi ge bhiq-a nail: “Tsaol-aq teevq gaq, ngaq nail haoqnao tsaothel lavq movq haq neq, yovqgavq nail neekhaol ya khaonq ha-ail ceevq khi, yovqgavq nail lavqyavq yovqgavq bavq khi, ngaq nail haoqnao ya tsaothel lavq nail ngaol. 
MRK.8.35	Khul khi mail dai ngal-aq neq, yovqgavq nail doevq nail phaq yovqgavq bhi jel-ail movq haq neq, yovqgavq nail doevq nail phaq sunq-ail nail ngaol. Thailhai ngaol-aoq, ngaq nail haqbhoil khi mail lavqkhiq tsail nail geeqlaoq daoq nail haqbhoil, yovqgavq nail doevq nail phaq bhi sunq-ail haq neq, doevq nail phaq ya nail ngaol. 
MRK.8.36	Tsaol-aq teevq gaq ganav miltsaq niil teevq heeq heeq lao ya gil khi ngaol-aoq, aivq nail doevq nail phaq sunq-ail haq neq, aivq nail haqbhoil khul nail ganl tsoiq nail-aiq. 
MRK.8.37	Tsaol-aq al gaq, aivq nail doevq nail phaq bhai khul-i mail ul kovq nia nail-aiq. 
MRK.8.38	Khaqmiq sev nail phaq khi oeqbal mao deedee nail yeel niil yeel nail lavqkhoel, tsaol-aq teevq gaq ganav, ngaq bhai maqkhaiq, ngaq nail daoq bhai maqkhaiq, haqsil haq neq, Tsaol-aq nail Yaqyov iqsanl, aivq nail Aqbhu nail seiqleiq khaoqsail doi khi meeq nail haol nail nqtavq gaqkhoel juq nee mail yavq kha lee-u phao, tsaol-aq al gaq bhai haqsil naol” dai, Yeiqsul aqyu juq bhai ge bhiq-a nail ngaol.
MRK.9.1	Al ovqtavq, Yeiqsul gaoq ge nail: “Ngal nuljuq bhai maldil dai, ge lavq bhel. Niilniai thulphaol-nvq thaq nail tsaol-aq teevq pav ganav juq, Miqyail Milkhaoq nail bhaqaoq teevq bhee kev lee nail bhai maq ya moel-u kev dai, maq ya sil-ail” dai, ge bhiq-a nail ngaol.
MRK.9.2	Kovq n jel ail-u phao, Yeiqsul neq, Bheiqtuvluv, Yaqkov khi Yaolhaq bhai taivq-ail hevq khi, tsaol-aq maq jaol nail gaoqjaoq daqmoe teevq jaoq bha dav lai-a nail ngaol. Aq-u phao, Yeiqsul aqyu juq nail sivtavq nee aqmaol phal lal-a nail ngaol. 
MRK.9.3	Aivq nail aqgaq aqdoi phulleq dai, pevq lal khi aqbhaq bhaq deedee nail ngaol. Miltsaq kovtavq bhai aqgaq aqdoi laiqtsiq nail khul gaq maqkhaiq, aqdai dai-ail maq laiqtsiq haol nia-ail. 
MRK.9.4	Eillilya khi Molseiq iqsanl aqyu juq nail sivtavq bhai dov lee khi, Yeiqsul bhai daoq ge tsaoq thailthaiq nail ngaol.
MRK.9.5	Aq-u phao, Bheiqtuvluv ge nail: “Saqlaq-ol, ngadao niai jaol nail neq, aqmeeq nial. Nvjuq yavqtsoel hail tsoel cov naol. Naoq nail haqbhoil teevq tsoel, Molseiq nail haqbhoil teevq tsoel khi, Eillilya nail haqbhoil teevq tsoel cov naol” dai, Bheiqtuvluv Yeiqsul bhai ge bhiq-a nail ngaol. 
MRK.9.6	Aqyu juq geesil deedee nail ngel-i mail, Bheiqtuvluv maq noeq maq mav-ail ge nail ngaol.
MRK.9.7	Aq-u phao, nqdil aqyu juq bhai uvthaiq-ai thaq nail ngaol. “Tsaol-aq niil gaq, ngal mailma-ail gaiq-a nail ngaq nail Yaqyov ngaol. Aivq nail daoq naldaiq yaoq” dai, nqdil al nail lavqkhoel nee aqthel meel dov-ai leevq-a nail ngaol.
MRK.9.8	Aqyu juq teevq pov taivq-ail jaoq jaoq-ai heldaiq-u phao, teevq gaq bhai iqsanl maq moel-al. Yeiqsul taivq-ail aqyu juq nee mail jaol nail bhai ya moel-a nail ngaol.
MRK.9.9	Aqyu juq gaoqjaoq al jaoq nee mail yavq kha lee thailthaiq-u phao, Yeiqsul ge nail: “Tsaol-aq nail Yaqyov maq doevq kovq lal-u phao kev dai, nuljuq-i mail ya moel-a nail ganl niil, teevq gaq bhai iqsanl, thaq ge bhiq dei-eiq” dai, aqyu juq bhai daoq bivq-a nail ngaol. 
MRK.9.10	Aqyu juq daoq al daoq bhai noeq thaq-ai thaq nail ngaol. “Gaoq doevq kovq lal nail dai, ge nail neq, khul bhai ge movq nail meeq” dai, aqyu juq nail gaiqlaq bhai ge pheeljaq nail ngaol.
MRK.9.11	Aq-u phao, “Eillilya neq, Khali nail iqmoeq lee nail ngaol dai, khul khi mail aoldaoq kovqdaoq cavq nail cov nail juq ge nail-aiq” dai, yaqlaol juq Yeiqsul bhai naldaiq-a nail ngaol.
MRK.9.12	Yeiqsul ge nail: “Tsaq naol. Eillilya iqmoeq lee khi, iqsanl bhai aqmeeq-ai lav sav thaq-ai lee nail ngaol. Thailhai ngaol-aoq, Tsaol-aq nail Yaqyov neq, mee nia phaq bhai ya daq khi thaqtheq nail bhai ya daq nail ngaol dai, Jalliq lavqkhoel bhai, khul khi mail gevq-ai thaq nail-aiq. 
MRK.9.13	Ngal nuljuq bhai ge lavq bhel. Eillilya lee khi ngaol-aoq, aivq nail ganl Jalliq lavqkhoel bhai gevq-ai thaq nail khe-ai, tsaol-aq yaq juq aivq bhai khal nl movq nail khe-ai, nl bhiq-a nail ngaol” dai, ge bhiq-a nail ngaol.
MRK.9.14	Yeiqsul khi mail yaqlaol al hail gaq, yaqlaol juq jaol nail bha kovq kev lee-u phao, tsaol-aq munl munl ma yaqlaol al juq bhai jaoljaoq-ai thaq khi, aoldaoq kovqdaoq cavq nail cov nail juq, yaqlaol juq nee mail jil pheeljaq nail bhai, ya moel-a nail ngaol. 
MRK.9.15	Tsaol-aq munl munl lao-ail Yeiqsul bhai ya moel-u phao, teevq pov taivq-ail, noeq-u maq dov dai pevq-ail khi, tsaol-aivq khi hav-a nail ngaol.
MRK.9.16	“Nuljuq aqyu juq nee mail khul nail ganl nee jil pheeljaq thailthaiq nail-aiq” dai, Yeiqsul naldaiq bhiq-a nail ngaol.
MRK.9.17	Aq-u phao, tsaol-aq munl munl ma nail lavqkhoel khe teevq gaq aivq bhai ge bhiq-a nail: “Saqlaq-ol, ngaq nail yaqyov naol jaol nail bha hel lavq-a nail ngaol. Yaqjaoq bhi jaoq-ail nail neivq aivq nail lavqkhoel bhai aol nail ngaol. 
MRK.9.18	Neivq al maol aivq bhai khal nieivq-u phao, miltsaq bhai nieivq thaoq nieivq tuv bhiq nail ngaol. A bhai nee ngal-aq, moeqthaoq nee khaqmevq bhulmevq dov lal khi, haoqgil keivq keivq-ail, aqmaol gaol li cevq dai, pevq-ail nail ngaol. Neivq al maol the dov lavq yaoq dai, naoq nail yaqlaol juq bhai ngal hal khi ngaol-aoq, aqyu juq maq the dov nia-ail” dai, ge bhiq-a nail ngaol.
MRK.9.19	Aq-u phao, Yeiqsul ge nail: “Niil yeel nail tsaol-aq juq-ol, nuljuq neq, neema thaqtsaol nail neema maq aol-il. Ngal nuljuq nee mail khaq mao kev dai ya jaol-ai haq nail-aiq. Ngal nuljuq bhai khaq mao kev dai, ya ol-ai haq nail-aiq. Yaqyov al gaq, ngal jaol nail bha hel lavq yaoq” dai, ge bhiq-a nail ngaol.
MRK.9.20	Aqyu juq yaqyov al gaq bhai, Yeiqsul jaol nail bha hel lavq-a nail ngaol. Neivq al maol Yeiqsul bhai ya moel-u phao, yaqyov al gaq bhai bhi bhaoq bhi ga-a nail ngaol. Yaqyov al gaq miltsaq bhai ga tsuq-ail khi, moeqthaoq lavqkhoel nee khaqmevq bhulmevq laiv laiv dai, tev nail ngaol.
MRK.9.21	“Naoq nail yaqyov niailhai pevq lal-a nail, khaq mao nee ngel-aoq nail-aiq” dai, Yeiqsul aqbhu gaq bhai naldaiq-u phao, “Yaqnoil-ail jiav-u phao nee niailhai pevq nail ngaol” dai, ge kovq bhiq-a nail ngaol. 
MRK.9.22	“Aivq bhai bhi sil nail dai khi, miqjaq bhai maqkhaiq, ulcuvq bhai maqkhaiq, neivq aivq bhai mee nia pov doeq puvq bhiq-a nail ngaol. Naol teevq phaq ganav nl kivq haq neq, nv-nvq phaqyaq bhai gaoqhaq lavq yaoq” dai, aqbhu gaq ge bhiq-a nail ngaol.
MRK.9.23	Aq-u phao, Yeiqsul ge kovq bhiq-a nail: “Nl kivq haq neq dai, naol ge nail laiq. Neema thaqtsaol nail tsaol-aq nail haqbhoil yaoq phaq yaoq-ao nee nl kivq nail ngaol” dai, aivq bhai ge bhiq-a nail ngaol.
MRK.9.24	Aq-u phao, aqbhu al gaq nioil nioil-ail khi ge nail: “Ngal neema thaqtsaol naol. Neema thaqtsaol nail phaq aol lal dai, tsaojao-ai lavq yaoq” dai, ge bhiq-a nail ngaol.
MRK.9.25	Tsaol-aq munl munl ma aqyu juq jaol nail bha tsaol lavq thailthaiq nail bhai, Yeiqsul ya moel-u phao, neivq aqcavq al maol bhai khaq khaq-ail, “Yaqjaoq bhi jaoq-ail khi naqthaoq bhiq thaoq-ail nail neivq-ol, aivq nail lavqkhoel nee dov ail yaoq. Yaqhao teevq pov iqsanl, aivq nail lavqkhoel bhai thaq gaoq aol lal dai, ngal naoq bhai daoq bivq nail ngaol” dai, ge bhiq-a nail ngaol.
MRK.9.26	Aq-u phao, neivq al maol aqthel mailma-ail gul gul-ail, yaqyov al gaq bhai bhi bhao bhi ga deedee khi mail, dov ail-a nail ngaol. Yaqyov al gaq sil-aoq thaq nail khe-ai dul nail ngel-i mail, “Aivq sil-aoq thaq nial” dai, tsaol-aq mee nia gaq ge nail ngaol. 
MRK.9.27	Thailhai ngaol-aoq, Yeiqsul aivq nail aqlavq bhai nieivq thaiq khi he thul bhiq-a nail ngel-i mail, aivq thul lal-a nail ngaol.
MRK.9.28	Yeiqsul ilkhaol bha aol lai khi, aivq teevq gaq taivq-ail jaol-u phao, aivq nail yaqlaol juq neq, “Khul khi mail nvjuq neivq al maol bhai maq the dov kivq nail-aiq” dai, naldaiq bhiq-a nail ngaol.
MRK.9.29	“Geeqlaoq hal nail phaq maq ngel nail neq, neivq al phaq bhai maq the dov kivq-ail” dai, Yeiqsul aqyu juq bhai ge bhiq-a nail ngaol.
MRK.9.30	Aqyu juq a bhai nee dov ail khi, Gaqliqlail milkhaoq phao ail-a nail ngaol. Aqyu juq ail thailthaiq nail ganl, Yeiqsul tsaol-aq teevq gaq bhai iqsanl maq bhi heeq kivq movq-ail. 
MRK.9.31	Khul khi mail dai ngal-aq neq, aivq yaqlaol juq bhai niailhai cavq bhiq thailthaiq nail ngaol: “Tsaol-aq nail Yaqyov neq, tsaol-aq yaq nail aqlavq lavqkhoel bhai av bhiq nail bhai ya daq nail ngaol. Aqyu juq aivq bhai tavq heivq nail ngaol. Tavq heivq khi hail n kev lal haq neq, aivq gaoq doevq kovq lal nail ngaol” dai, aqyu juq bhai ge bhiq-a nail ngaol. 
MRK.9.32	Aqyu juq daoq al daoq bhai maq gov heeq nia khi ngaol-aoq, aivq bhai maq naldaiq tseq-ai bhiq-ail.
MRK.9.33	A bhai nee ngal-aq, aqyu juq Gaqbheiqneiqoq meenq bhai ail kev-a nail ngaol. Yeiqsul ilkhaol lavqkhoel bhai jaol-u phao, “Nuljuq gailphail bhai lee-u phao khul nail ganl nee jil pheeljaq lao nail-aiq” dai, aivq yaqlaol juq bhai naldaiq bhiq-a nail ngaol. 
MRK.9.34	Thailhai ngaol-aoq, aqyu juq aqtsi tsu dai, jaol nail ngaol. Khul khi mail dai ngal-aq neq, “Ngadao juq nail lavqkhoel bhai khul gaq eeq jaiq nail-aiq” dai, aqyu juq gailphail lail ma bhai teevq gaq nee teevq gaq jil pheeljaq-a nail ngaol.
MRK.9.35	A bhai nee ngal-aq, Yeiqsul jaoldeel khi, yaqlaol tsel-nvq gaq bhai khul khi ge bhiq-a nail: “Yu nail iqmoeq bhai jaol movq nail tsaol-aq neq, yu nail haoqnao ya jaol khi, iqsanl nail yaqkav iqmoeq ya jiovq nail ngaol” dai, ge bhiq-a nail ngaol.
MRK.9.36	Al ovqtavq, aqyu juq nail gaoltsi bhai aivq yaqnoil teevq gaq hevq thaq-ai thaq nail ngaol. Yaq al gaq bhai aivq tsiq khi, aqyu juq bhai niailhai ge bhiq-a nail ngaol: 
MRK.9.37	“Ngaq nail aqmil kov-uvq nee, niilheel nail yaqnoil teevq gaq bhai hav-a nail tsaol-aq khul gaq maqkhaiq, ngaq bhai hav-a nail khe-ai dul nail ngaol. Ngaq bhai hav-a nail tsaol-aq neq, ngaq bhai khoel-ai leevq-a nail gaq bhai iqsanl hav-a nail khe-ai dul nail ngaol” dai, ge bhiq-a nail ngaol.
MRK.9.38	Aq-u phao, Yaolhaq ge nail: “Saqlaq-ol, tsaol-aq teevq gaq naoq nail aqmil bhai juq juq-ail, neivq bhai the dov nail bhai, nvjuq ya moel-a nail ngaol. Aivq neq, ngadao juq nail munl lavqkhoel bhai maq aol nail ngel-i mail, nvjuq aivq bhai lav tsoiq-a nail ngaol” dai, Yeiqsul bhai ge bhiq-a nail ngaol.
MRK.9.39	Yeiqsul ge nail: “Aivq bhai thaq lav tsoiq. Khul khi mail dai ngal-aq neq, ngaq nail aqmil bhai juq khi bhaqaoq eeq nail phaq nl daiq bhiq nail tsaol-aq khul gaq maqkhaiq, ngaq bhai lavqtsail mail, maq ge doil-ail. 
MRK.9.40	Ngadao bhai neejiav jiav nail phao maq jaol nail tsaol-aq, ngadao phao jaol nail ngaol. 
MRK.9.41	Ngal nuljuq bhai maldil dai, ge lavq bhel. Nuljuq Khali nail tsaol-aq niil dai, heeq nia khi, nuljuq bhai ulcuvq teevq khaoqanq khal bhi daol lavq-a nail tsaol-aq khul gaq maqkhaiq, tsaol-aq al gaq nail geeqlaoq teevq thal-iq maq peivq-ail nia ail dai” dai, ge bhiq-a nail ngaol.
MRK.9.42	Yeiqsul gaoq ge nail: “Ngaq bhai neema thaqtsaol nail yaqnoil teevq gaq bhai bhi nl laiq nail khul gaq maqkhaiq, aivq nail leelkhaol bhai lovmav heeq ma pheethaiq khi, iqyaq iqma bhai bavq puvq-ail nail neq, aivq nail haqbhoil meeq jaiq nail ngaol. 
MRK.9.43	Naoq nail aqlavq teevq lavq naoq bhai bhi nl laiq lavq haq neq, dev ha pivq yaoq. Aqlavq nvq lavq nvq lavq-ail covq khi, maq miv-ail dai miqjaq tovq nail daqovq laoma eeltsul bhai ya daq nail nee maqtsil, aqlavq teevq lavq maq covq dai aqdoevq doevq nail neq, naoq nail haqbhoil meeq jaiq nail ngaol.
MRK.9.44	[Daqovq laoma eeltsul lavqkhoel bhai neq, aqyu juq bhai keivq nail lovthaoq teevq thal-iq maq sil nail nee ovqtavq, miqjaq iqsanl teevq thal-iq maq miv lai-ail.]
MRK.9.45	Naoq nail aqkhil teevq khaoq naoq bhai bhi tsao laiq lavq haq neq, devq ceiv pivq yaoq. Aqkhil nvq khaoq nvq khaoq-ail covq khi, daqovq laoma eeltsul bhai bavq poiv lavq nail bhai ya daq nail nee maqtsil, aqkhil teevq khaoq devq ceiv khi aqdoevq ya doevq nail neq, naoq nail haqbhoil meeq jaiq nail ngaol.
MRK.9.46	[Daqovq laoma eeltsul lavqkhoel bhai neq, aqyu juq bhai keivq nail lovthaoq teevq thal-iq maq sil nail nee ovqtavq, miqjaq iqsanl teevq thal-iq maq miv lai-ail.]
MRK.9.47	Naoq nail maivneev teevq neev heldaiq khi naoq bhai bhi nl laiq lavq haq neq, kevq dov ha yaoq. Maivneev nvq neev nvq neev-ail covq khi, daqovq laoma eeltsul bhai bavq bhoel lavq nail bhai ya daq nail nee maqtsil, maivneev teevq neev taivq-ail covq khi Miqyail Milkhaoq lavqkhoel bhai ya aol lai nail neq, naoq nail haqbhoil meeq jaiq nail ngaol. 
MRK.9.48	Daqovq laoma eeltsul lavqkhoel bhai neq, aqyu juq bhai keivq nail lovthaoq teevq thal-iq maq sil nail nee ovqtavq, miqjaq iqsanl teevq thal-iq maq miv lai-ail. 
MRK.9.49	Laol bhiq nail phaq bhai cavqdevq hoeldav khi, bhi haol lal nail khe-ai, tsaol-aq iqsanl bhai miqjaq-i mail laonqdaiq khi, bhi haol lal nail ngaol. 
MRK.9.50	Cavqdevq neq, ganl tsoiq nail ngaol. Thailhai ngaol-aoq, cavqdevq niail nail phaq deq-ail haq neq, khalhai khi gaoq bhi niail lal nia nail-aiq. Nuljuq nail lavqkhoel bhai cavqdevq bhi aol khi, teevq gaq nee teevq gaq tsaq lai jil lai khi jaol yaoq” dai, ge bhiq-a nail ngaol.
MRK.10.1	Aq-u phao, Yeiqsul jaol duq al dao nee mail dov ail-a nail ngaol. A bhai nee ngal-aq, Yaoldaq laoljaol a phao lelkhel ceiv ail khi, al nail lao tsao ail kha khi, Yuldav milkhaoq bhai ail kev-a nail ngaol. Tsaol-aq munl munl ma aivq jaol nail bha jil lee khi, aivq khaq mao iqsanl cavq bhiq cov bhiq nail khe-ai, aqyu juq bhai cavq bhiq cov bhiq-a nail ngaol.
MRK.10.2	Aq-u phao, Yeiqsul bhai laonqdaiq nail dai khi, Phaqliqsail teevq pav ganav juq aivq jaol nail bha lal khi, “Yovjil neq, yovqgavq nail khaqma bhai kovq khaoq naol laiq” dai, naldaiq bhiq-a nail ngaol.
MRK.10.3	“Molseiq nuljuq bhai, daoq khalhai bivq-ai thaq nail-aiq” dai, Yeiqsul aqyu juq bhai naldaiq-a nail ngaol.
MRK.10.4	“Kovq nail haoqgavq teevq keiv gevq bhiq gaq haq neq, kovq kivq naol dai, Molseiq daoq bivq-ai thaq nail ngaol” dai, aqyu juq aivq bhai ge kovq bhiq-a nail ngaol.
MRK.10.5	Yeiqsul aqyu juq bhai ge bhiq-a nail: “Nuljuq neema gaol nail ngel-i mail, nuljuq nail haqbhoil daoq al daoq gevq thaq-ail ceevq-a nail ngaol. 
MRK.10.6	Thailhai ngaol-aoq, Miqyail nqtavq miltsaq teivq-u phao, yaqyov-aq khi mail yaqmai-aq bhai teivq-a nail ngaol. 
MRK.10.7	Alheel ngel-i mail, yaqyov-aq neq, yovqgavq nail aqbhu aqma nee gaoq ail khi, yovqgavq nail khaqma nee mail jaol ail nail ngaol. 
MRK.10.8	Aqyu nvq gaq teevq gaq taivq-ail pevq lal nail ngaol dai, gevq-ai thaq nail ngaol. Aq-u phao, aqyu nvq gaq neq, nvq gaq maq ngel yaoq-aol. Teevq gaq teevq-eel ngaol. 
MRK.10.9	Miqyail-i mail oil jil-ai thaq nail bhai, tsaol-aq yaq maq ya lav pav-ail” dai, ge bhiq-a nail ngaol.
MRK.10.10	Aqyu juq ilkhaol bhai kovq kev ail-u phao, yaqlaol juq Yeiqsul bhai, ganl al naldaiq-a nail ngaol. 
MRK.10.11	Aq-u phao, Yeiqsul ge nail: “Tsaol-aq teevq gaq yovqgavq nail khaqma kovq khi yaoq gaq yaoq bhai hevq haq neq, yovqgavq nail khaqma bhai nl bheeq nail phaq nl-aoq nail ngaol. 
MRK.10.12	Alhai dul dai, khaqma teevq gaq yovqgavq nail yovjil bhai kovq khi, yaoq gaq yaoq bhai maol ail haq neq, yovqgavq nail yovjil bhai nl bheeq-a nail phaq pevq nail ngaol” dai, Yeiqsul aqyu juq bhai ge bhiq-a nail ngaol.
MRK.10.13	Tsaol-aq teevq pav ganav juq, Yeiqsul-i mail bhi thoiqtsi nail haqbhoil, yaqnoil juq bhai hevq khi, aivq jaol nail bha lal-a nail ngaol. Thailhai ngaol-aoq, yaqnoil hevq ha lal-a nail tsaol-aq al juq bhai, yaqlaol juq-i mail khaq bhiq-a nail ngaol. 
MRK.10.14	Alhai khaq bhiq nail bhai, Yeiqsul ya moel-u phao, neema phail lal bhiq khi yaqlaol juq bhai niailhai ge bhiq-a nail ngaol: “Yaqnoil juq ngal jaol nail bha bhi lal yaoq. Aqyu juq bhai thaq lav tsoiq. Khul khi mail dai ngal-aq neq, Miqyail Milkhaoq neq, aqyu juq kheel yaqnoil juq bhai ovq nail ngaol. 
MRK.10.15	Ngal nuljuq bhai maldil dai, ge lavq bhel. Yaqnoil khe-ai Miqyail Milkhaoq bhai maq hav bhoel nail tsaol-aq khul gaq maqkhaiq, a bhai maq ya aol lai-ail” dai, ge bhiq-a nail ngaol. 
MRK.10.16	A bhai nee ngal-aq, yaqnoil al juq bhai aivq tsiq khi, aqyu juq nail kovtavq bhai aqlavq bavq dav khi geeqlaoq bivq-a nail ngaol.
MRK.10.17	Yeiqsul gailkhaol dov ail nail khi-u phao, tsaol-aq teevq gaq tsaol leevq khi, aivq nail sivtavq bhai peevqceevq kovdoiq doiq khi ge nail: “Meeq nail saqlaq-ol, nqmaq maqluv halyeel doevq nail phaq ya kivq dai, ngal khul phaq ya nl nail-aiq” dai, Yeiqsul bhai naldaiq bhiq-a nail ngaol.
MRK.10.18	Yeiqsul ge nail: “Khul khi mail naol ngaq bhai meeq nail saqlaq dai, khul nail-aiq. Miqyail maq ngel nail neq, meeq nail teevq gaq-ail maq jaol-ail. 
MRK.10.19	Naol aoldaoq kovqdaoq heeq nia nail ngaol. Yu bhai thaq lav heivq. Yu nail khaqma nee thaq bheeq thaq leel. Yu nail nlmaoq thaq khoiq. Yu bhai maq tsaq nail salkhil thaq khanq. Yu bhai goiqbhaoq bhaoq khi thaq geel jaq. Naoq nail aqbhu aqma bhai ev yaoq” dai, ge bhiq-a nail ngaol.
MRK.10.20	“Saqlaq-ol, ngal yaqnoil-ail jiav-u phao nee, aoldaoq kovqdaoq al juq iqsanl mail, naldaiq gil-aoq nail ngaol” dai, tsaol-aq al gaq Yeiqsul bhai ge kovq bhiq-a nail ngaol.
MRK.10.21	Yeiqsul aivq bhai heldaiq khi aivq bhai gaiq-a nail ngel-i mail, ge bhiq-a nail: “Naol teevq phaq loq-ai haq nail niil. Naol kovq ail khi naoq nail ildaoq maoqgaiq iqsanl mail gaoq ha khi, haq yaq aoq yaq juq bhai bhoil bhiq yaoq. Alhai nl haq neq, nqtavq kovtavq bhai mao-ail phoiq nail naoq nail phul heel ildaoq maoqgaiq jiav lal naol. Aq-u phao, naol kovq lal khi, ngaq nail haoqnao tsaothel lavq yaoq” dai, ge bhiq-a nail ngaol.
MRK.10.22	Tsaol-aq al gaq daoq al daoq ya gaiq-u phao, maivphaoq niaq laq khel dai pevq ail khi, noeqhaq deedee nail lavqkhoel nee kovq ail-a nail ngaol. Khul khi mail dai ngal-aq neq, aivq neq, ildaoq maoqgaiq maodai jiav nail ngaol.
MRK.10.23	Yeiqsul aivq nail yaqlaol juq jaol nail phao tsiq phaoq khi, “Hulmeeq hulbhao juq, Miqyail Milkhaoq lavqkhoel bhai aol lai nail neq, khadai haq nail ngel-ail” dai, ge bhiq-a nail ngaol.
MRK.10.24	Daoq al daoq bhai yaqlaol juq ya gaiq-u phao, noeq-u maq dov dai, pevq ail-a nail ngaol. Thailhai ngaol-aoq, Yeiqsul gaoq ge nail: “Ngaq nail yaq juq-ol, Miqyail Milkhaoq bhai aol lai nail neq, khadai haq nail ngel-ail. 
MRK.10.25	Laolthao geevqjieivq geeq naq bhai aol lai nail neq, hulmeeq hulbhao juq Miqyail Milkhaoq lavqkhoel bhai aol lai nail nee maqtsil ngaq-aiq jaiq nail ngaol” dai, ge bhiq-a nail ngaol.
MRK.10.26	Aqyu juq daoq al daoq bhai ya gaiq-u phao, noeq-u maq dov dai, gaoq pevq deedee-ail khi, “Thailhai phal-iq neq, khaq sil gaq hevqkovq nail phaq ya nia nail-aiq” dai, aqyu juq nail gaiqlaq bhai naldaiq pheeljaq-a nail ngaol. 
MRK.10.27	Yeiqsul aqyu juq bhai heldaiq khi ge nail: “Niil neq, tsaol-aq yaq nl nia nail phaq maq ngel-ail. Thailhai ngaol-aoq, Miqyail nl nia nail ngaol. Miqyail maq nl nia nail teevq phaq iqsanl maq jiav-ail” dai, ge bhiq-a nail ngaol.
MRK.10.28	Aq-u phao, Bheiqtuvluv ge nail: “Heldaiq yaoq. Nvjuq yaoq phaq yaoq-ao nee khaonq ha-ail ceevq khi, naoq nail haoqnao tsaothe thailthaiq nail ngaol” dai, ge bhiq-a nail ngaol.
MRK.10.29	Yeiqsul ge nail: “Ngal nuljuq bhai maldil dai, ge lavq bhel. Ngaq nail haqbhoil khi mail lavqkhiq tsail nail geeqlaoq daoq nail haqbhoil, yovqgavq nail ilkhaol, aqivq jaqbheq, aqbhu aqma, yaqmiq yaqyov khi daiyal, niil juq bhai khaonq ha-ail ceevq-a nail tsaol-aq khul gaq maqkhaiq, 
MRK.10.30	yeel niil yeel nail lavqkhoel ilkhaol, aqivq jaqbheq, aqma, yaqmiq yaqyov, daiyal, niil juq teevq yal bhoil ya kovq nail ngaol. Alheel nee mail teevq gaq khe-ai, khoeq nail jiovq nail phaq iqsanl ya daq nail ngaol. Yaqhao khe yeel lavqkhoel bhai neq, nqmaq maqluv halyeel doevq nail phaq iqsanl ya nail ngaol. 
MRK.10.31	Thailhai ngaol-aoq, niil aq-il yu nail iqmoeq jaol nail tsaol-aq maodai yu nail haoqnao ya jaol nail ngaol. Niil aq-il yu nail haoqnao jaol nail tsaol-aq maodai yu nail iqmoeq ya jaol nail ngaol” dai, ge bhiq-a nail ngaol.
MRK.10.32	A bhai nee ngal-aq, aqyu juq Yeiqlulsaqlaiq meenq bha lai-a nail ngaol. Gailphail bhai lai thailthaiq-u phao, Yeiqsul aqyu juq nail iqmoeq lai-a nail ngaol. Yaqlaol juq noeq-u maq dov-ail pevq-ail khi, haoqnao phao tsaothe jaol nail tsaol-aq juq neq, geesil nail ngaol. Aq-u phao, Yeiqsul gaqkhoel tsel-nvq gaq bhai khul khi, aivq khalhai ya daq nail ganl iqsanl, aqyu juq bhai ge bhiq-a nail ngaol. 
MRK.10.33	“Naldaiq yaoq. Ngadao juq Yeiqlulsaqlaiq meenq bha lai thailthaiq nail ngaol. Tsaol-aq nail Yaqyov neq, a bhai Philma juq khi mail aoldaoq kovqdaoq cavq nail cov nail juq nail aqlavq lavqkhoel bhai, yu-i mail av bhiq nail bhai ya daq nail ngaol. Aivq ya sil dai, aqyu juq yalkhaq dal nail ngaol. A bhai nee ngal-aq, yu nail jeq-e nail aqlavq lavqkhoel bhai av bhiq nail ngaol. 
MRK.10.34	Aqyu juq aivq bhai khal nl movq-ail nl nail ngaol. Thaiqkhaq iqsanl thaiqbav khi, aivq bhai neeqtsaq-i mail jiivq gaq haq neq, heivq nail ngaol. Thailhai ngaol-aoq, hail n kev lal haq neq, aivq gaoq doevq kovq lal nail ngaol” dai, Yeiqsul aqyu juq bhai ge bhiq-a nail ngaol.
MRK.10.35	Aq-u phao, Seiqbheiqdail nail yaqyov Yaqkov khi mail Yaolhaq Yeiqsul jaol nail bha lal khi, “Saqlaq-ol, nv-nvq mail-i mail hal nail khe-ai nv-nvq mail bhai, bhi nl lavq movq-ail nial” dai, aivq bhai ge bhiq-a nail ngaol.
MRK.10.36	“Nul-nq nvq mail nail haqbhoil ngal khul bhi nl bhiq movq nail-aiq” dai, Yeiqsul aqyu nvq mail bhai, naldaiq bhiq-a nail ngaol.
MRK.10.37	Aqyu nvq mail ge nail: “Seiqleiq khaoqsail eeq nail milkhaoq lavqkhoel, naoq nail joiqjaq doiqbev kovtavq bhai naol jaoldeel-u phao, nv-nvq mail bhai lavqmal phao teevq gaq, lavqtsel phao teevq gaq dai, bhi jaoldeel lavq yaoq” dai, hal-a nail ngaol.
MRK.10.38	Yeiqsul ge nail: “Nul-nq nvq mail hal nail phaq bhai nul-nq nvq mail maq heeq nia-ail. Nul-nq nvq mail ngal ya daol nail khaoqanq daol tsaol naol laiq. Nul-nq nvq mail ngal ya daq nail khoeq bhiq jiovq bhiq nail phaq, daq tsaol naol laiq” dai, aqyu nvq mail bhai naldaiq bhiq-a nail ngaol.
MRK.10.39	“Daq tsaol daol tsaol naol” dai, aqyu nvq mail ge kovq bhiq-u phao, Yeiqsul gaoq ge nail: “Nul-nq nvq mail ngal ya daol nail khaoqanq ya daol naol. Al ovqtavq, nul-nq nvq mail ngal ya daq nail khoeq bhiq jiovq bhiq nail phaq ya daq naol. 
MRK.10.40	Thailhai ngaol-aoq, ngaq nail lavqmal phao lavqtsel phao bhi jaoldeel dai, ngal maq nl kivq-ail. Jaol duq al neq, Miqyail-i mail tsel dov-ai thaq nail tsaol-aq nail haqbhoil lav sav-ai thaq nail ngaol” dai, aqyu nvq mail bhai ge bhiq-a nail ngaol.
MRK.10.41	Aqyu nvq gaq nail aqtsaoq yaqlaol tsel gaq ganl al ya gaiq-u phao, Yaqkov khi mail Yaolhaq aqyu nvq mail bhai neema phail lal bhiq-a nail ngaol. 
MRK.10.42	Alheel ngel-i mail, Yeiqsul aqyu juq iqsanl bhai khul jil khi, niailhai ge bhiq-a nail ngaol: “Yu nail jeq-e nail heeqphaq heeq ma juq neq, milkhaoq yaq juq nail kovtavq bhai uvthaiq nail bhaqaoq jiav khi, aqivq aqtsu jiovq khi uvthaiq nail juq iqsanl yovqgavq khal noeq nail khe-ai uvthaiq nia nail bhaqaoq jiav nail ngaol dai, nuljuq heeq nia nail ngaol. 
MRK.10.43	Thailhai ngaol-aoq, nuljuq alhai maq ya khi-ail. Nuljuq nail lavqkhoel yu nee maqtsil eeq movq heel movq nail khul gaq maqkhaiq, nuljuq nail yaqkav ya jiovq nail ngaol. 
MRK.10.44	Nuljuq nail lavqkhoel aqivq jiovq movq nail khul gaq maqkhaiq, tsaol-aq iqsanl nail yaqkav ya jiovq nail ngaol. 
MRK.10.45	Khul khi mail dai ngal-aq, Tsaol-aq nail Yaqyov neq, yu aivq nail yaqkav bhi jiovq nail dai khi, lee-a nail maq ngel-ail. Aivq yu nail yaqkav jiovq lee khi, tsaol-aq maodai bhai ul kovq lee nail dai khi, sildan lee-a nail ngaol” dai, ge bhiq-a nail ngaol.
MRK.10.46	A bhai nee ngal-aq, Yeiqsul khi mail aivq nail yaqlaol juq Yeiqlilkhol meenq bhai ail kev khi pultavq, aqyu juq tsaol-aq munl munl ma juq nee mail, Yeiqlilkhol meenq nee dov ail-a nail ngaol. Aq-u phao, Thilmail nail yaqyov Bhaqthilmail dai mil-ai thaq nail maivpeivq peivq nail teevq gaq, gailkhaol gailbhaq bhai jaoldeel-nvq thaq nail ngaol. Aivq neq, hal jaq hal daol nail tsaol-aq ngaol. 
MRK.10.47	A bhai ail thailthaiq nail al gaq, Naqsaqlail meenq yaq Yeiqsul ngaol dai, Bhaqthilmail ya gaiq-u phao, “Daqbhil nail Yaqyov Yeiqsul-ol, ngaq bhai gaoqhaq lavq yaoq” dai, aivq bhai aqkav kav dai, gul bhiq-a nail ngaol.
MRK.10.48	Yu maodai aivq bhai khaq bhiq khi, “Aqtsi tsu dai jaol yaoq” dai, ge bhiq-a nail ngaol. Thailhai ngaol-aoq, aivq maq naldaiq dai, iqmoeq-u nee maqtsil gul kav lal khi, “Daqbhil nail Yaqyov-ol, ngaq bhai gaoqhaq lavq yaoq” dai, gul bhiq-a nail ngaol.
MRK.10.49	Aq-u phao, Yeiqsul naq lai khi, “Aivq bhai khul lavq yaoq” dai, ge bhiq-a nail ngaol. Aqyu juq maivpeivq al gaq bhai khul khi ge bhiq lai-a nail: “Gaq maq bhaq dai, thul yaoq. Aivq naoq bhai khul thailthaiq nail ngaol” dai, ge bhiq-a nail ngaol. 
MRK.10.50	Tsaol-aq al gaq aivq nail phailkhaoq heelma loev ha-ail ceevq khi, tsaoq thul khi mail, Yeiqsul jaol nail bha lal-a nail ngaol.
MRK.10.51	“Naoq nail haqbhoil ngal khul bhi nl bhiq movq nail-aiq” dai, Yeiqsul aivq bhai naldaiq-u phao, “Saqlaq-ol, ngaq nail maivneev moel lal dai, bhi nl lavq movq-ail nial” dai, hal bhiq-a nail ngaol.
MRK.10.52	“Kovq ail yaoq. Naol ngaq bhai neema thaqtsaol nail ngel-i mail, meeq lai-a nail ngaol” dai, Yeiqsul aivq bhai ge bhiq-a nail ngaol. Tsaol-aq al gaq teevq pov taivq-ail maivneev moel lal khi, Yeiqsul nail haoqnao tsaothel-aivq-a nail ngaol.
MRK.11.1	Yeiqsul khi mail aivq nail yaqlaol juq Yeiqlulsaqlaiq meenq bha lai kev nail aqjail jail lal khi, Saqloq gaoqjaoq nail aqjail bhai jiav nail Bheilphaqjeiq julgu khi mail Bheiqtaqnil julgu bhai lai kev-u phao, Yeiqsul aivq nail yaqlaol nvq gaq bhai iqmoeq phao, khoel gai-aivq-a nail ngaol. 
MRK.11.2	Aivq yaqlaol al nvq gaq bhai ge bhiq-a nail: “Nul-nq nvq gaq iqmoeq phao jiav nail julgu bhai lai yaoq. Nul-nq nvq gaq julgu bhai aol lai teevq thaiq tsaol-aq teevq gaq iqsanl maq jeeq daiq-a nail moeqphaq laljieiv maol yaq teevq maol pheethaiq-ai thaq khi jaol nail bhai, ya moel naol. Cevpheel khi niilniai tseel leevq yaoq. 
MRK.11.3	‘Khul khi mail thailhai nl nail-aiq’ dai, tsaol-aq teevq gaq ganav naldaiq lal haq neq, ‘Heeqphaq loq nail ngaol. Lavqtsail mail gaoq bhi tseel kol leevq naol’ dai, ge bhiq yaoq” dai, Yeiqsul aqyu nvq gaq bhai ge bhiq-a nail ngaol.
MRK.11.4	Aqyu nvq gaq lai thailthaiq-u phao, gailkhaol gailbhaq khe ilkhaol teevq il nail lolgov bhai pheethaiq-ai thaq nail moeqphaq laljieiv maol yaq teevq maol moel khi, neeqtsaq cevpheel-a nail ngaol. 
MRK.11.5	Aq-u phao, a bhai thulphaol nail tsaol-aq juq: “Nul-nq nvq gaq moeqphaq laljieiv maol yaq nail neeqtsaq pheel khi, khul khi nail-aiq” dai, naldaiq bhiq-a nail ngaol. 
MRK.11.6	Yeiqsul aqyu nvq gaq bhai ge bhiq-ai thaq nail khe-ai, aqyu nvq gaq ge kovq bhiq-u phao, aqyu juq maq lav tsoiq dai, bhi tseel laivq-a nail ngaol. 
MRK.11.7	Moeqphaq laljieiv maol yaq al maol bhai Yeiqsul jaol nail bha tseel lavq khi, aqyu juq nail aqgaq aqdoi kheq dav bhiq khi, Yeiqsul bhai bhi jeeq-a nail ngaol. 
MRK.11.8	Tsaol-aq maodai yovqgavq nail aqgaq aqdoi yovqgavq gailkhaol bhai kheq-a nail ngaol. Teevq pav ganav juq neq, yaljail bhai bhuq tsil khi, gailkhaol bhai kheq-a nail ngaol. 
MRK.11.9	Aivq nail iqmoeq khi haoqnao tsaothe thailthaiq nail juq niailhai gul nail ngaol:
MRK.11.9	“Hoqsaqnaq,
MRK.11.9	Heeqphaq Miqyail nail
MRK.11.9	aqmil kov-uvq nee
MRK.11.9	lee nail gaq
MRK.11.9	geeqlaoq eeq dei-eiq.
MRK.11.10	Kev lee thailthaiq nail
MRK.11.10	ngadao nail aqbhal
MRK.11.10	heeqphaq Daqbhil
MRK.11.10	nail milkhaoq
MRK.11.10	geeqlaoq eeq dei-eiq.
MRK.11.10	Hoqsaqnaq,
MRK.11.10	nqtavq kovtavq
MRK.11.10	bhai iqsanl,
MRK.11.10	aivq bhai
MRK.11.10	tsiq eeq dei-eiq” dai,
MRK.11.10	mailma-ail gul nail ngaol.
MRK.11.11	A bhai nee ngal-aq, Yeiqsul Yeiqlulsaqlaiq meenq bha aol lai khi, uqhuq thaoq nail ilkhaol il ma bhai lai-a nail ngaol. Aivq yaoq phaq yaoq-ao nee mail heldaiq doi gaq-u phao, nqkivq kivq lee-a nail ngel-i mail, gaqkhoel tsel-nvq gaq hevq khi, Bheiqtaqnil julgu bhai lai-a nail ngaol.
MRK.11.12	Yaoq n yaoq, aqyu juq Bheiqtaqnil julgu nee mail dov ail-u phao, Yeiqsul aoq moevq lal bhiq-a nail ngaol. 
MRK.11.13	Aivq eqyal bhai lee thailthaiq-u phao nee, aqpavq maodai covq nail heeqguq aqbhaol teevq bhaol ya moel-a nail ngaol. Aqbhaol al bhaol aqheeq heeq-ail laiq dai, heldaiq ail-a nail ngaol. Aivq aqjail bhai ail kev-u phao, heeqguq aqheeq heeq nail yanq maq tsaq nail ngel-i mail, aqpavq taivq-ail covq nail bhai ya moel-a nail ngaol. 
MRK.11.14	“Yanqgaol nee ngal-aq, naoq nail aqheeq bhai tsaol-aq teevq gaq iqsanl thaq ya jaq dei-eiq” dai, Yeiqsul heeqguq aqbhaol al bhaol bhai ge bhiq-a nail ngaol. Aivq alhai ge nail bhai aivq nail yaqlaol juq gaiq-a nail ngaol.
MRK.11.15	Aqyu juq Yeiqlulsaqlaiq meenq bha lai kev-u phao, Yeiqsul uqhuq thaoq nail ilkhaol il ma nail khainl lavqkhoel bhai aol lai khi, a bhai yalkav gaoq yalkav ul nail tsaol-aq juq bhai the ha khi, phul dovq phal bhiq thailthaiq nail tsaol-aq juq nail kovqkhail khi mail, khaoqkhoiq gaoq thailthaiq nail juq nail doiqbev bhai maqkhaiq, ngaoq ha-a nail ngaol. 
MRK.11.16	Yalkav teevq phaq ganav phi phi-ail, uqhuq thaoq nail ilkhaol il ma nail khainl lavqkhoel nee, maq ya ail pav ail dai, Yeiqsul aqyu juq bhai lav tsoiq-a nail ngaol.
MRK.11.17	“ ‘Ngaq nail ilkhaol bhai,
MRK.11.17	jeq-e jaq-a
MRK.11.17	iqsanl nail haqbhoil
MRK.11.17	geeqlaoq hal nail ilkhaol dai,
MRK.11.17	ya khul naol’ dai,
MRK.11.17	gevq-ai thaq khi ngaol-aoq, nuljuq ilkhaol niil il bhai khoiqbhaoq tsaolpheel nail ilkhaol bhi pevq lal thaq nail niil” dai, Yeiqsul aqyu juq bhai cavq bhiq cov bhiq-a nail ngaol.
MRK.11.18	Philma juq khi mail aoldaoq kovqdaoq cavq nail cov nail juq daoq al daoq ya gaiq-u phao, Yeiqsul bhai heivq nail haqbhoil gailkhaol halpov-a nail ngaol. Khul khi mail dai ngal-aq neq, tsaol-aq munl juq iqsanl mail, aivq cavq bhiq cov bhiq nail bhai noeq-u maq dov dai, pevq ail-a nail ngel-i mail, Philma juq khi mail aoldaoq kovqdaoq cavq nail cov nail juq Yeiqsul bhai geesil nail ngaol.
MRK.11.19	Nqkivq kivq lee-u phao, Yeiqsul khi mail aivq nail yaqlaol juq meenq nee mail dov ail-a nail ngaol.
MRK.11.20	Yaoq n yaoq nqhao navqmav-ail, gailkhaol al khaol bhai aqyu juq gaoq lee-u phao, heeqguq aqbhaol al bhaol daoqtsail bhai kev dai, bhagul gul-ai thaq khi jiav nail bhai ya moel-a nail ngaol. 
MRK.11.21	Aq-u phao, Bheiqtuvluv noeq dov lal khi, “Saqlaq-ol heldaiq. Naoq-i mail iqkhail yavq-a nail aqbhaol al bhaol, bhagul gul ail-aoq thaq nial” dai, Yeiqsul bhai ge bhiq-a nail ngaol.
MRK.11.22	Yeiqsul aqyu juq bhai ge bhiq-a nail: “Miqyail bhai neema thaqtsaol yaoq. 
MRK.11.23	Ngal nuljuq bhai maldil dai, ge lavq bhel. Tsaol-aq khul gaq maqkhaiq, neema pov pov lav lav dai maq pevq mail, yovqgavq-i mail khal ge-a nail khe-ai pevq lal naol dai, neema thaqtsaol nail lavqkhoel, gaoqjaoq niil jaoq bhai, ‘Naoq nail jaol duq nee dov ail khi, iqyaq iqma bhai ga puvq ail yaoq’ dai, ge bhiq-u phao, aivq-i mail khal ge nail khe-ai pevq lal nail ngaol. 
MRK.11.24	Alheel ngel-i mail, ngal nuljuq bhai ge lavq bhel. Nuljuq teevq phaq ganav ya dai, geeqlaoq hal-u phao, ya naol dai, neema thaqtsaol khi hal haq neq, nuljuq-i mail khal hal nail phaq ya nail ngaol. 
MRK.11.25	Nuljuq thul khi geeqlaoq hal-u phao, naol tsaol-aq teevq gaq ganav nail kovtavq bhai oeqbal thaq thailthaiq nail ngel haq neq, oeqbal al phaiq bhiq yaoq. Alhai nl haq neq, nqtavq kovtavq bhai jaol nail nuljuq nail Aqbhu iqsanl, nuljuq-i mail nl bheeq lav bheeq-a nail phaq bhai oeqbal phaiq lavq nail ngaol” dai, ge bhiq-a nail ngaol.
MRK.11.26	[Thailhai ngaol-aoq, nuljuq yu bhai oeqbal maq phaiq bhiq haq neq, nqtavq kovtavq khe jaol nail nuljuq nail Aqbhu iqsanl nuljuq-i mail nl bheeq lav bheeq-a nail phaq bhai oeqbal maq phaiq lavq-ail.]
MRK.11.27	Aqyu juq Yeiqlulsaqlaiq meenq bha teevq pov gaoq lai kev-a nail ngaol. Yeiqsul uqhuq thaoq nail ilkhaol il ma bhai tsao thailthaiq-u phao, Philma juq, aoldaoq kovqdaoq cavq nail cov nail juq khi mail, Yuldav tsaol-aq nail aqivq aqtsu juq aivq jaol nail bha lal khi ge nail: 
MRK.11.28	“Naol khaq bha khe alyaq ya khi niil juq nl thailthaiq nail-aiq. Khaq sil gaq naoq bhai alyaq bivq lavq-a nail-aiq” dai, naldaiq bhiq-a nail ngaol.
MRK.11.29	Yeiqsul aqyu juq bhai ge kovq bhiq-a nail: “Ngal nuljuq bhai teevq daoq naldaiq la dei-eiq. Nuljuq ge kovq lavq haq neq, ngal khaq bha khe alyaq ya khi niil juq nl thailthaiq nail ganl, nuljuq bhai ge bhiq naol. 
MRK.11.30	Yaolhaq ulcuvq saol bhiq-a nail al, Miqyail-i mail bhi nl thaq nail laiq. Maq ngel haq neq, tsaol-aq-i mail bhi nl thaq nail laiq. Ngaq bhai ge lavq yaoq” dai, aqyu juq bhai ge bhiq-a nail ngaol.
MRK.11.31	Aq-u phao, aqyu juq nail gaiqlaq bhai niailhai ge tsaoq pheeljaq-a nail ngaol: “Miqyail-i mail bhi nl thaq nail ngaol dai, ngadao ge haq neq, ‘Thailhai phal-iq neq, nuljuq khul khi mail Yaolhaq bhai neema maq thaqtsaol nail-aiq’ dai, Yeiqsul ge lal nail ngaol. 
MRK.11.32	Tsaol-aq-i mail bhi nl thaq nail ngaol dai, ge heeq laiq” dai, aqyu juq nail gaiqlaq bhai maoqbhaoq nl pheeljaq-a nail ngaol. Yaolhaq neq, Miqyail nail haqbhoil gedan nail gaq ngaol dai, tsaol-aq iqsanl mail saol-nvq-ai thaq nail ngel-i mail, aqyu juq tsaol-aq munl al juq bhai geesil nail ngaol.
MRK.11.33	Alheel ngel-i mail, “Nvjuq maq heeq kivq” dai, aqyu juq Yeiqsul bhai ge kovq bhiq-a nail ngaol. Yeiqsul ge nail: “Alhai dul dai, khaq sil gaq-i mail ngaq bhai alyaq bivq lavq khi ganl niil juq nl thailthaiq nail bhai, nuljuq bhai maq ge bhiq-ail” dai, aqyu juq bhai ge bhiq-a nail ngaol.
MRK.12.1	A bhai nee ngal-aq, Yeiqsul aqyu juq bhai daoqma uqhuq daoq niil daoq ge bhiq-a nail ngaol: “Aq-u phao, tsaol-aq teevq gaq jaol lao thaq nail ngaol. Teevq n neq, aivq aqheeq tsilju nail aqjiiv kha khi, gaoqkhail aqmeeq-ai nl tsoiq khi, aqheeq tsilju nail ullul naoq dov duq lav sav khi, gaoqkhail bhai lovq nail ilkhaol daqmoe teevq il cov-a nail ngaol. A bhai nee ngal-aq, gaoqkhail nl nail juq bhai ngaq bhiq-ail ceevq khi, yaoq khaoq yaoq mil yaoq bhai ail-a nail ngaol. 
MRK.12.2	Aqheeq tsilju nail aqheeq mi lal khi koevq nail yanq tsaq lal-u phao, gaoqkhail al khail khe aqheeq tsilju aqheeq aivq bhai ovq nail juq ya dai, gaoqkhail nl nail juq jaol nail bha aivq nail yaqkav teevq gaq bhi lai-a nail ngaol. 
MRK.12.3	Thailhai ngaol-aoq, gaoqkhail nl nail juq yaqkav al gaq bhai, nieivq thaiq khi deeq khi aqnieivq-ail bhi kovq ail-a nail ngaol. 
MRK.12.4	Yaoq pov yaoq, yaqkav yaoq gaq yaoq bhai aqyu juq jaol nail bha gaoq bhi lai-a nail ngaol. Aqyu juq yaqkav al gaq nail uqhuq deeq pav khi, khal nl movq-ail nl bhiq-a nail ngaol. 
MRK.12.5	Yaoq pov yaoq, yaqkav yaoq gaq yaoq bhai aqyu juq jaol nail bha gaoq bhi lai-u phao, aqyu juq aivq bhai deeq heivq-a nail ngaol. Yaqkav yaoq juq yaoq mee nia gaq bhai gaoq bhi lai-u phao, aqyu juq teevq pav ganav juq bhai deeq khi, teevq pav ganav juq bhai, deeq heivq-a nail ngaol.
MRK.12.6	Aq-u phao, aivq mailma-ail gaiq-a nail aivq nail yaqyov teevq gaq taivq-ail jail lal-a nail ngaol. ‘Aqyu juq ngaq nail yaqyov bhai ev-ail jaol-aq’ dai, ge khi, haoqnao naosaq khe pov neq, aivq nail yaqyov bhai bhi lai-a nail ngaol.
MRK.12.7	Thailhai ngaol-aoq, gaoqkhail nl nail juq ge nail: ‘Aivq neq, jaiqbhoil ovq nail gaq ngaol. Yaoq. Aivq bhai heivq bhel. Alhai nl haq neq, aivq nail jaiqbhoil ngadao juq ya nail ngaol’ dai, aqyu juq nail gaiqlaq bhai ge nail ngaol. 
MRK.12.8	A bhai nee ngal-aq, aqyu juq aivq bhai nieivq khi, heivq khi, gaoqkhail lavqniil phao he ha ail-a nail ngaol.
MRK.12.9	Gaoqkhail nail ilheel gaq gaoqkhail nl nail juq bhai khalhai nl bhiq nail dai, nuljuq noeq nail-aiq. Aivq kovq lal khi, aqyu juq bhai heivq khi, gaoqkhail al khail yaoq juq yaoq bhai, gaoq ngaq bhiq nail ngaol.
MRK.12.10+MRK.12.11	‘Ilkhaol cov nail
MRK.12.10+MRK.12.11	tsaol-aq-i mail
MRK.12.10+MRK.12.11	bavq ha-a nail
MRK.12.10+MRK.12.11	lovmav al heeq,
MRK.12.10+MRK.12.11	jioivqloiv daoqthaoq bhai
MRK.12.10+MRK.12.11	kaovq-a nail
MRK.12.10+MRK.12.11	lovmav heeq ma
MRK.12.10+MRK.12.11	pevq lal nail ngaol.
MRK.12.10+MRK.12.11	Heeqphaq Miqyail-i mail
MRK.12.10+MRK.12.11	alhai nl-ai thaq al neq,
MRK.12.10+MRK.12.11	ngadao nail sivtavq bhai
MRK.12.10+MRK.12.11	noeq-u maq dov nail phaq
MRK.12.10+MRK.12.11	pevq nail ngaol’ dai,
MRK.12.10+MRK.12.11	Jalliq lavqkhoel bhai gevq-ai thaq nail bhai nuljuq maq ge daiq al laiq” dai, ge bhiq-a nail ngaol.
MRK.12.12	“Daoqma uqhuq daoq niil daoq ngadao juq bhai ge movq nail niil” dai, Yuldav tsaol-aq nail aqivq aqtsu juq heeq nia nail ngel-i mail, aqyu juq Yeiqsul bhai nieivq movq-ai bhiq nail ngaol. Thailhai ngaol-aoq, aqyu juq tsaol-aq munl munl ma bhai geesil nail ngel-i mail, aivq bhai maq nieivq dai, dov ail-a nail ngaol.
MRK.12.13	Aq-u phao, khalhai khi mail Yeiqsul daoq ya ge bheeq dai, Yuldav tsaol-aq nail aqivq aqtsu juq Phaqliqsail teevq pav ganav juq khi mail Heiqlol nail tsaol-aq teevq pav ganav juq bhai, Yeiqsul jaol nail bha khoel gai-aivq-a nail ngaol. 
MRK.12.14	Aqyu juq lal khi ge nail: “Saqlaq-ol, naol neq, maldil tsaq nail daoq taivq-ail ge nail ngaol. Naol teevq gaq bhai iqsanl maq geesil-ail dai, nvjuq heeq kivq naol. Naol maivphaoq eeq nil maq tsel dai, Miqyail nail gailkhaol daolcoev dai, cavq bhiq cov bhiq nail ngaol. Heeqphaq Gailsaq bhai khaon dov bhiq nail tsaq naol laiq. Maq tsaq-ail laiq. Ngadao juq khaon ya dov bhiq naol laiq. Maq ya dov bhiq-ail laiq” dai, Yeiqsul bhai naldaiq bhiq-a nail ngaol. 
MRK.12.15	Aqyu juq moeqthaoq teevq phaq ge khi, neema teevq phaq aol nail bhai Yeiqsul heeq nia khi ge bhiq-a nail: “Khul khi mail nuljuq ngaq bhai laonqdaiq nail-aiq. Ngal ya moel dai, phul teevq bavq oil lavq daiq yaoq” dai, aqyu juq bhai ge bhiq-a nail ngaol. 
MRK.12.16	Aqyu juq iqsanl oil lavq-a nail ngaol. “Khaq sil gaq nail maolkhoel, khaq sil gaq nail aqmil aol nail ngel-aiq” dai, Yeiqsul aqyu juq bhai naldaiq-u phao, “Heeqphaq Gailsaq nail niil” dai, aqyu juq ge kovq bhiq-a nail ngaol.
MRK.12.17	“Gailsaq bhai tavq nail phaq neq, Gailsaq bhai bivq yaoq. Miqyail bhai tavq nail phaq neq, Miqyail bhai bivq yaoq” dai, Yeiqsul aqyu juq bhai ge bhiq-u phao, aqyu juq aivq bhai noeq-u maq dov dai, pevq ail-a nail ngaol.
MRK.12.18	A bhai nee ngal-aq, sil thaq nail tsaol-aq maq doevq kovq lal nia-ail dai, ge nail Saqduqgail teevq pav ganav juq, Yeiqsul jaol nail bha lal khi, niailhai naldaiq lal-a nail ngaol: 
MRK.12.19	“Saqlaq-ol, Molseiq ngadao nail haqbhoil niailhai gevq-ai thaq nail ngaol. Tsaol-aq teevq gaq nail algao, yaq maq jaol lee-u nee sil haq neq, algao gaq nail jeq-e jaq-a maq ya peivq-ail dai, jaqbheq gaq aivq nail aqtsu bhai ya hevq nail ngaol dai, gevq-ai thaq nail ngaol. 
MRK.12.20	Jel lal-u phao, mailnail sivq gaq jaol-a nail ngaol. Aqivq ivqsaq gaq khaqma hevq khi, yaq maq jaol lee-u nee mail, sil-a nail ngaol. 
MRK.12.21	Nvq gaq teevq gaq iqsanl yaqmai-aq al gaq bhai hevq khi, yaq maq jaol lee-u nee mail sil-a nail ngaol. Hail gaq teevq gaq iqsanl alhai sil-a nail ngaol. 
MRK.12.22	Alhai dul dai, mailnail sivq gaq sivq gaq-ail yaq maq jaol lee-al. Mailnail al juq sil gil-a ngal neq, yaqmai-aq al gaq iqsanl sil-a nail ngaol. 
MRK.12.23	Thailhai phal-iq neq, sil thaq nail tsaol-aq gaoq doevq kovq lal-u n-gaol, yaqmai-aq al gaq khaq sil gaq nail khaqma pevq nail-aiq. Khul khi mail dai ngal-aq neq, aqyu juq mailnail sivq gaq sivq gaq-ail yaqmai-aq al gaq bhai hevq-a nail ngaol” dai, ge bhiq-a nail ngaol.
MRK.12.24	Yeiqsul aqyu juq bhai ge kovq bhiq-a nail: “Nuljuq neq, Jalliq bhai iqsanl, Miqyail nail bhaqaoq bhai iqsanl maq heeq nia nail ngel-i mail noeq bheeq-ai thaq nail niil. 
MRK.12.25	Sil thaq nail tsaol-aq gaoq doevq kovq lal-u n-gaol, hevq pheel maol pheeljaq nail phaq maq bhao-ail. Nqtavq gaqkhoel khe-ai pevq lal nail ngaol. 
MRK.12.26	Sil thaq nail tsaol-aq gaoq doevq kovq lal nail ganl ge lavq bhel. Miqyail Molseiq bhai ge bhiq-a nail khe-ai, Molseiq-i mail gevq-ai thaq nail haoqgavq lavqkhoel-ai nuljuq maq ge daiq al laiq. Jiavbuv nail ganl gevq-ai thaq nail al dao bhai, niailhai gevq-ai thaq nail ngaol: ‘Ngal neq, Aqbhaqlaqhaq nail Miqyail, Ilcav nail Miqyail khi mail Yaqkov nail Miqyail ngaol’ dai, Miqyail Molseiq bhai ge bhiq-a nail ngaol. 
MRK.12.27	Aivq neq, sil-a nail tsaol-aq nail Miqyail maq ngel-ail. Aqdoevq doevq nail tsaol-aq nail Miqyail ngaol. Alheel ngel-i mail, nuljuq noeq bheeq deedee-ai thaq nail niil. Khul khi mail dai ngal neq, sil-a nail tsaol-aq neq, gaoq doevq kovq lal nail ngaol” dai, ge bhiq-a nail ngaol.
MRK.12.28	Aq-u phao, aoldaoq kovqdaoq cavq nail cov nail teevq gaq, aqyu juq jil pheeljaq nail bhai ya gaiq khi, Yeiqsul aqyu juq bhai aqmeeq-ai ge kovq bhiq nail bhai ya moel-a nail ngaol. A bhai nee ngal-aq, aivq Yeiqsul jaol nail bha lal khi, “Aoldaoq Kovqdaoq iqsanl nail lavqkhoel bhai, khul daoq eeq jaiq nail-aiq” dai, aivq bhai naldaiq bhiq-a nail ngaol.
MRK.12.29	Yeiqsul aivq bhai ge kovq bhiq-a nail: “Eeq jaiq nail daoq neq, niailhai ngaol. Ilsaqleiqlal nail tsaol-aq juq-ol, naldaiq yaoq. Ngadao nail Heeqphaq Miqyail neq, aivq teevq gaq taivq-ail Heeqphaq ngaol. 
MRK.12.30	Naoq nail neema iqsanl, naoq nail aqhaqlal iqsanl, naoq nail neenoeq needul iqsanl khi, naoq nail gaq iqsanl mail naoq nail Heeqphaq Miqyail bhai gaiq-a yaoq. 
MRK.12.31	Nvq daoq teevq daoq neq, ‘Naoq nail aqmaol bhai gaiq-a nail khe-ai, naoq nail aqjail bhai jaol nail tsaol-aq bhai gaiq-a yaoq.’ Aoldaoq Kovqdaoq niil nvq daoq nee maqtsil eeq jaiq nail daoq, maq jiav-ail” dai, ge bhiq-a nail ngaol.
MRK.12.32	Aoldaoq kovqdaoq cavq nail cov nail al gaq ge nail: “Tsaq naol. Saqlaq-ol, Miqyail teevq gaq taivq-ail jaol khi, aivq maq ngel haq neq, Miqyail yaoq gaq yaoq maq jaol-ail dai, naol ge nail neq, tsaq deedee-ail nial. 
MRK.12.33	Al ovqtavq, neema iqsanl, neenoeq needul iqsanl khi, gaq iqsanl aivq bhai gaiq-a khi, naoq nail aqmaol bhai gaiq-a nail khe-ai, naoq nail aqjail bhai jaol nail tsaol-aq bhai gaiq-a nail neq, miqjaq bhai bavq poiv khi laol bhiq nail iqsanl dai khi, laol bhiq nail yaoq juq yaoq nee maqtsil eeq nail ngaol” dai, Yeiqsul bhai ge bhiq-a nail ngaol.
MRK.12.34	Aivq aqmeeq-ai saol-nvq saol-nvq-ail, ge kovq nail bhai Yeiqsul ya moel-u phao, “Naol neq, Miqyail Milkhaoq bhai mao-ail maq eq-aoq thaq nial” dai, aivq bhai ge bhiq-a nail ngaol. A bhai nee ngal-aq, tsaol-aq teevq gaq-ail, Yeiqsul bhai khul teevq phaq iqsanl maq naldaiq tseq dai, pevq ail-a nail ngaol.
MRK.12.35	Yeiqsul uqhuq thaoq nail ilkhaol il ma nail khainl lavqkhoel bhai cavq bhiq cov bhiq-u phao, aivq ge nail: “Khali bhai Daqbhil nail Yaqyov ngaol dai, khul khi mail aoldaoq kovqdaoq cavq nail cov nail juq ge nail-aiq. 
MRK.12.36	Daqbhil neq, Meeqnail Haolnail Aqhaqlal bhai juq juq-ail ge nail:
MRK.12.36	‘Heeqphaq Miqyail
MRK.12.36	ngaq nail Heeqphaq bhai
MRK.12.36	ge bhiq-a nail:
MRK.12.36	Naoq bhai neejiav
MRK.12.36	jiav nail tsaol-aq bhai
MRK.12.36	naoq nail aqkhil
MRK.12.36	kov-uvq bhai
MRK.12.36	ngal bhi jaol-u
MRK.12.36	n-gaol kev dai,
MRK.12.36	ngaq nail lavqmal phao
MRK.12.36	jaoldeel yaoq’ dai,
MRK.12.36	ge bhiq-a nail ngaol.
MRK.12.37	Daqbhil Khali bhai Heeqphaq dai, khul nail ngaol. Thailhai phal-iq neq, aivq khalhai khi Daqbhil nail yaqyov pevq nia nail-aiq” dai, naldaiq bhiq-a nail ngaol.
MRK.12.37	Tsaol-aq munl munl ma al munl, aivq nail daoq bhai naldaiq movq-ail bhiq nail ngaol.
MRK.12.38	Aivq cavq bhiq cov bhiq thailthaiq-u phao, Yeiqsul teevq pov gaoq ge nail: “Aoldaoq kovqdaoq cavq nail cov nail juq bhai yaolphaol yaoq. Khul khi mail dai ngal-aq neq, aqyu juq neq, phailkhaoq heelma doi doi-ail tsao movq nail ngaol. Leiv lavqkhoel bhai tsao-u phao, yu aqyu juq bhai bhi ev movq nail ngaol. 
MRK.12.39	Aqyu juq neq, uqhuq thaoq nail ilkhaol lavqkhoel bhai sivtavq phao jiav nail khaoqsail eeq nail doiqbev bhai jaoldeel movq-ai bhiq nail ngaol. Bhaoqaiq lav sav-u phao, khaoqsail eeq nail jaol duq bhai, jaoldeel movq-ai bhiq nail ngaol. 
MRK.12.40	Aqyu juq neq, miqtsiq miqma juq nail ilkhaol khi ildaoq maoqgaiq iqsanl bhai khoeq jaq kav jaq khi, yu ya moel dai, geeqlaoq heelma ma dai hal nail ngaol. Aqyu juq neq, yu nee maqtsil yalkhaq dal nail bhai ya daq naol” dai, ge bhiq-a nail ngaol.
MRK.12.41	Aq-u phao, Yeiqsul phul danq duq nail sivtavq phao jaoldeel khi, tsaol-aq maodai phul danq lal nail bhai heldaiq thailthaiq nail ngaol. Hulmeeq hulbhao maodai gaq phul maodai oil bhoel lal-a nail ngaol. 
MRK.12.42	Aq-u phao, haq nail aoq nail miqtsiq miqma teevq gaq lal khi, giqheel meivbhaiq nvq bhaiq oil bhoel-a nail ngaol.
MRK.12.43	Yeiqsul aivq nail yaqlaol juq bhai khul khi, ge bhiq-a nail: “Ngal nuljuq bhai maldil dai, ge lavq bhel. Niai khe phul danq-a nail tsaol-aq iqsanl nail lavqkhoel nee, haq nail aoq nail miqtsiq miqma niil gaq neq, yu nee maqtsil danq-a nail ngaol. 
MRK.12.44	Khul khi mail dai ngal-aq neq, tsaol-aq al juq neq, maodai jiav nail lavqkhoel nee oil dov khi, danq-a nail ngaol. Thailhai ngaol-aoq, yaqmai-aq niil gaq neq, mao-ail haq nail lavqkhoel nee, aivq aqdoevq doevq nail haqbhoil khal jiav nail iqsanl mail oil dov khi danq-a nail ngaol” dai, ge bhiq-a nail ngaol.
MRK.13.1	Yeiqsul uqhuq thaoq nail ilkhaol il ma nee dov ail thailthaiq-u phao, aivq nail yaqlaol teevq gaq, “Saqlaq-ol, heldaiq. Lovmav niil juq khi mail ilkhaol niil juq khadai eeq nail ngel-ail” dai, Yeiqsul bhai ge bhiq-a nail ngaol.
MRK.13.2	Yeiqsul aivq bhai ge bhiq-a nail: “Naol eeq deedee nail ilkhaol niil juq bhai moel thailthaiq-ail nial. Niilniai lovmav teevq heeq nail kovtavq bhai teevq heeq maq jiav nia-u kev dai, peiv-ail leiv-ail gil naol” dai, ge bhiq-a nail ngaol.
MRK.13.3	Yeiqsul uqhuq thaoq nail ilkhaol il ma nail a phao bal-nvq phao jiav nail Saqloq gaoqjaoq bhai jaoldeel-nvq thaq-u phao, Bheiqtuvluv, Yaqkov, Yaolhaq khi mail Aqdaiqlaiq, aqyu juq taivq-ail lal khi ge nail: 
MRK.13.4	“Al juq khaq mao pevq lal nail-aiq. Al juq iqsanl mail pevq lal nail aqjail jail lal-u phao, nvjuq khalhai ya heeq kivq nail-aiq. Ge lavq yaoq” dai, Yeiqsul bhai naldaiq bhiq-a nail ngaol.
MRK.13.5	Yeiqsul aqyu juq bhai ge bhiq-a nail: “Tsaol-aq teevq gaq iqsanl nuljuq bhai maq ya hevq bheel-aivq dai, yaolphaol yaoq. 
MRK.13.6	Khul khi mail dai ngal-aq, tsaol-aq maodai ngaq nail aqmil bhai juq juq-ail, ‘Ngal neq, Khali ngaol’ dai, yovqgavq bhai yovqgavq ge ge-ail, tsaol-aq maodai bhai hevq bheel-aivq nail ngaol. 
MRK.13.7	Aqjail bhai genl dev thailthaiq nail aqthel bhai maqkhaiq, eqyal bha genl dev nail bhai maqkhaiq, nuljuq ya gaiq naol. Thailhai ngaol-aoq, thaq geesil dei-eiq. Khul khi mail dai ngal-aq neq, al juq ya pevq lal nail ngaol. Al juq pevq lal khi ngaol-aoq, daoq loi loi lai nail yanq maq kev lal haq-al. 
MRK.13.8	Jeq-e teevq jeq-e khi mail teevq jeq-e, milkhaoq teevq khaoq khi mail teevq khaoq genl dev pheeljaq lal nail ngaol. Teevq dao nee teevq dao milluv luv lal nail ngaol. Moevq nail sivq nail phaq iqsanl kev lee nail ngaol. Al juq pevq lal nail neq, haq dee aoq deedee nail iqmoeq khe teevq-eel ngel-ai haq nail ngaol.
MRK.13.9	Nuljuq aqmeeq-ai yaolphaol khi aqdoevq doevq yaoq. Nuljuq bhai yu pheethaiq khi, yalkhaq dal duq bhai hel-aivq lavq naol. Uqhuq thaoq nail ilkhaol lavqkhoel bhai yu nuljuq bhai neeqtsaq-i mail jiivq nail ngaol. Nuljuq ngal bhaqda nee, uvthaiq nail juq khi mail heeqphaq juq nail sivtavq bhai ya thulphaol lai khi, salkhil ya khanq lai naol. 
MRK.13.10	Thailhai ngaol-aoq, lavqkhiq tsail nail geeqlaoq daoq niil, jeq-e jaq-a iqsanl bhai iqmoeq ya cavq ail bhiq nail ngaol. 
MRK.13.11	Yu nuljuq bhai hel-aivq lavq khi aqyu juq nail aqlavq lavqkhoel bhai av bhiq-u phao, nuljuq khalhai ya ge ya thail nail meeq dai, khaoq thaq laol. Aqyanq al lavqkhoel Miqyail nuljuq bhai bhi ge bhi thail lavq nail khe-ai, ge yaoq thail yaoq. Khul khi mail dai ngal-aq neq, daoq ge nail gaq neq, nuljuq maq ngel-ail, Meeqnail Haolnail Aqhaqlal ngaol.
MRK.13.12	Aq-u phao, yovqgavq nail mailnail nail gaiqlaq bhai teevq gaq nee teevq gaq sil dai, yu nail aqlavq lavqkhoel bhai av bhiq nail ngaol. Aqbhu juq iqsanl yovqgavq nail yaq sil dai, av bhiq nail ngaol. Yaqmiq yaqyov juq iqsanl, yovqgavq nail aqbhu aqma bhai pheeq khi bhi deeq heivq nail ngaol. 
MRK.13.13	Ngaq nail aqmil bhaqda nee tsaol-aq iqsanl mail nuljuq bhai neejiav jiav lal nail ngaol. Thailhai ngaol-aoq, daoq loi loi lai-u kev dai, ivq nail tsaol-aq neq, hevqkovq nail phaq ya nail ngaol” dai, ge bhiq-a nail ngaol.
MRK.13.14	Yeiqsul gaoq ge nail: “Miqyail nail haqbhoil gedan nail Daqyeiqlal-i mail ge-ai thaq nail khe-ai, luq-ail seil-ail nail aqjiivq aqcavq phaq al, maq bhi jiav khaoq nail jaol duq bhai jiav lal thaq nail bhai nuljuq ya moel-u phao, Yuldav milkhaoq bhai jaol nail tsaol-aq juq gaoqjaoq phao tsaoq dal laivq yaoq. (Haoqgavq niilniai khal ge nail tsaol-aq juq neq, gov heeq nia dei-eiq.) 
MRK.13.15	Khaolpoiv bhai dav nail juq yavq kha lee-u phao, tsaoq yaoq. Yalkav oil ail nail dai khi, ilkhaol bhai thaq aol ail. 
MRK.13.16	Yalgaol bhai jaol nail tsaol-aq juq iqsanl, tsaoq yaoq. Ilkhaol bha kovq ail khi, yovqgavq nail aqgaq aqdoi thaq he ail. 
MRK.13.17	Aqn aqyanq al kev lee-u phao, aqhaq aqmaol liq nail yaqmai-aq juq khi mail, aqtsil cuvq yaq jaol nail aqma juq neq, gaoqhaq khal haq-ail ya noeqhaq deedee nail ngaol. 
MRK.13.18	Nuljuq ya tsaoq nail yanq al yanq coevqjieiv jieiv nail yanq bhai maq ya tsaq dai, geeqlaoq hal yaoq.
MRK.13.19	Khul khi mail dai ngal-aq neq, Miqyail-i mail miltsaq teivq-u n-gaol nee yanqgaol kev dai, maq pevq lal daiq-a nail nee ovqtavq, yaqhao iqsanl maq pevq lal nail, haq dee aoq deedee nail phaq yanq al yanq nail lavqkhoel bhai kev lee nail ngaol. 
MRK.13.20	Miqyail yanq al yanq bhai maq lav nil lavq haq neq, tsaol-aq teevq gaq iqsanl maq jel-ail nia-ail. Thailhai ngaol-aoq, aivq-i mail tsel dov-ai thaq nail tsaol-aq nail haqbhoil Miqyail yanq al yanq lav nil bhi nail ngaol. 
MRK.13.21	Aq-u phao, ‘Heldaiq lal yaoq. Khali niilniai jaol-ail nial. A bhai jaol-ail nail ngaol’ dai, tsaol-aq teevq gaq ganav nuljuq bhai ge lal khi ngaol-aoq, neema thaq thaqtsaol. 
MRK.13.22	Khul khi mail dai ngal-aq neq, maldil Khali maq ngel nail juq dov lal naol. Miqyail nail haqbhoil gedan naol dai, ge khi ngaol-aoq, maldil maq ngel nail juq iqsanl dov lal nail ngaol. Khi kivq haq neq, tsel dov-ai thaq nail tsaol-aq bhai iqsanl hevq bheeq nail dai, aqyu juq noeq-u maq dov nail phaq khi mail bhi heeq bhi moel nail juq, nl daiq lavq nail ngaol. 
MRK.13.23	Thailhai ngaol-aoq, nuljuq yaolphaol yaoq. Maq pevq lal-u nee mail, yaoq phaq yaoq-ao nee ngal nuljuq bhai ge bhiq-ai thaq nail ngaol dei-eiq” dai, ge bhiq-a nail ngaol.
MRK.13.24	Yeiqsul gaoq ge nail: “Haq dee aoq deedee nail al jel ail-u phao, nlma navtsee dai pevq ail khi, bhala iqsanl aqbhaq maq bhaq dai, pevq ail nail ngaol. 
MRK.13.25	Aqgil juq nqtavq nee ga kha lee khi, nqtavq khe bhaqaoq juq iqsanl luv luv dai, dao lal nail ngaol.
MRK.13.26	Aq-u phao, Tsaol-aq nail Yaqyov neq, seiqleiq khaoqsail khi mail bhaqaoq eeq deedee nail lavqkhoel nee nqdil jeeq khi yavq kha lee nail bhai aqyu juq ya moel nail ngaol. 
MRK.13.27	Miqyail nqtavq gaqkhoel juq bhai mil ma liq phaoq liq khoel bhai khoel gai-aivq khi, nqjail miljail a phao nee nia phao dov dai jaol nail, aivq-i mail tsel dov-ai thaq nail tsaol-aq juq bhai bhi hevq jil lavq nail ngaol.
MRK.13.28	Heeqguq aqbhaol bhai heldaiq khi, ganl niil bhai noeq thaq yaoq. Aqbhaol al lavqmeiv meiv lal khi, bhoenaiq naiq lal haq neq, jaolla yanq dov lee-aiq nial dai, nuljuq heeq nia nail ngaol. 
MRK.13.29	Alhai dul dai, nuljuq ganl al juq iqsanl mail pevq lal thailthaiq nail bhai ya moel-u phao, Tsaol-aq nail Yaqyov kovq kha lee nail yanq aqjail jail lal-aoq thaq nial dai, heeq kivq-ai thaq yaoq. 
MRK.13.30	Ngal nuljuq bhai maldil dai, ge lavq bhel. Yeel niil yeel maq gil-u nee mail, al juq iqsanl mail pevq lal nail ngaol. 
MRK.13.31	Nqtavq khi miltsaq peivq-ail nail ngaol. Thailhai ngaol-aoq, ngaq nail daoq neq, maq peivq-ail dei-eiq.
MRK.13.32	Tsaol-aq teevq gaq iqsanl aqn aqyanq al maq heeq nia-ail. Nqtavq gaqkhoel iqsanl, Tsaol-aq nail Yaqyov iqsanl maq heeq nia-ail. Aqbhu Miqyail taivq-ail heeq nia nail ngaol. 
MRK.13.33	Aqyanq al yanq khaq mao kev lee nail dai, nuljuq maq heeq nia nail ngel-i mail, geeqlaoq hal nail lavqkhoel nee yaolphaol yaolphaol-ail daonq yaoq. 
MRK.13.34	Aqyanq al neq, tsaol-aq teevq gaq yaoq khaoq yaoq mil yaoq bhai ail-a nail khe-ai, dul nail ngaol. Aivq ail nail khi-u phao, aivq nail yaqkav teevq gaq gil-aq teevq gaq bhai ganl bhoil bhiq ail ceevq-a nail ngaol. Lolgov bhai lovq nail gaq bhai iqsanl, aqmeeq-ai lovq dei-eiq dai, daoq bivq-ail ceevq-a nail ngaol.
MRK.13.35	Alheel ngel-i mail, ilheel gaq kovq lal nail neq, nqkiv maq heeq, hul-iq tsilma maq heeq, yavphoil doil lal-u phao maq heeq, nqhao phao maq heeq, khaq mao kovq kev lal nail dai, nuljuq maq heeq nia nail ngel-i mail, aqgeel geel dai, jaol yaoq. 
MRK.13.36	Alhai maq ngel haq neq, aivq thaiqphuq dai kovq kev lal-u phao, nuljuq iqthaiq thailthaiq nail bhai, aivq ya moel nail ngaol. 
MRK.13.37	‘Aqgeel geel dai jaol yaoq’ dai, ngal nuljuq bhai ge bhiq thailthaiq nail khe-ai, tsaol-aq iqsanl bhai gail ge bhiq thailthaiq nail ngaol” dai, Yeiqsul aqyu juq bhai ge bhiq-a nail ngaol.
MRK.14.1	Nvq n jel-ail haq neq, Bhaqsaqkhaq bhaoqaiq khi deqtsiq maq goe dai, khaqmul lav sav nail bhaoqaiq kev lal-a nail ngaol. Aq-u phao, Philma juq khi aoldaoq kovqdaoq cavq nail cov nail juq khalhai khi mail, goiqbhaoq bhaoq nail lavqkhoel nee Yeiqsul bhai nieivq khi ya heivq dai, naoqjaoq nail ngaol. 
MRK.14.2	“Tsaol-aq niidai nail maq ya suqsaq lal dai, bhaoqaiq niil lav sav-u phao, thaq nieivq haq lao-oq” dai, aqyu juq nail gaiqlaq bhai ge pheeljaq-a nail ngaol.
MRK.14.3	Niaoqbhaoq daol daiq-a nail Silmoq dai mil-ai thaq nail teevq gaq, Bheiqtaqnil julgu bhai jaol nail ngaol. Yeiqsul aivq nail ilkhaol bhai aoq jaoq jaoq khi aoq jaq thailthaiq-u phao, yaqmai-aq teevq gaq aol lal-a nail ngaol. Yaqmai-aq al gaq, mao-ail phoiq nail huqbhiq nil nail aqtseel deq nail phulleq deel lovmav malcavq teevq cavq tsil lavq-a nail ngaol. Aivq malcavq al cavq deeq pav khi, huqbhiq nil nail aqtseel al Yeiqsul nail uqhuq bhai hoel dav bhiq-a nail ngaol.
MRK.14.4	Thailhai ngaol-aoq, teevq pav ganav juq neema phail phail-ail khi ge nail: “Khul khi mail ganl maq tsoiq nail bhai, huqbhiq nil nail aqtseel thoil yuq ha nail-aiq. 
MRK.14.5	Huqbhiq nil nail aqtseel thoil gaoq haq neq, hail yal bavq jaiq dai, ya-ail nial
MRK.14.6	Thailhai ngaol-aoq, Yeiqsul ge nail: “Aivq bhai khul teevq phaq iqsanl thaq gaoq ge. Khul khi mail, nuljuq aivq bhai lav tsoiq nail-aiq. Aivq ngaq bhai aqmeeq phaq nl lavq-a nail ngaol. 
MRK.14.7	Haq nail aoq nail juq neq, nuljuq nee khaq mao iqsanl jaol nail ngaol. Nuljuq bhiq movq haq neq, khul yanq bhai maqkhaiq, aqyu juq bhai aqmeeq phaq nl bhiq kivq nail ngaol. Thailhai ngaol-aoq, ngal neq, nuljuq nee mail khaq mao iqsanl jaol nail maq ngel-ail. 
MRK.14.8	Yaqmai-aq niil gaq aivq khal khi kivq nail khe-ai nl lavq-a nail ngaol. Ngaq bhai duqpheeq nail haqbhoil, maq duqpheeq-u nee, aivq huqbhiq nil nail ulcuvq hoeldav lavq-a nail ngaol. 
MRK.14.9	Ngal nuljuq bhai maldil dai, ge lavq bhel. Lavqkhiq tsail nail geeqlaoq daoq niil miltsaq doi dai, cavq bhiq ail-u phao, yu aivq bhai noeq kev dai, yaqmai-aq niil gaq-i mail nl-a nail ganl niil iqsanl ya cavq bhiq nail ngaol” dai, ge bhiq-a nail ngaol.
MRK.14.10	Aq-u phao, yaqlaol tsel-nvq gaq nail lavqkhoel bhai aol nail Yuldav Ilsaqgaqliqoq dai mil-ai thaq nail gaq, Yeiqsul bhai aqyu juq nail aqlavq lavqkhoel bhai av bhiq nail haqbhoil, Philma juq jaol nail bha lai-a nail ngaol. 
MRK.14.11	Philma aqivq juq daoq al daoq ya gaiq-u phao, lavqkhiq tsail deedee khi, “Naoq bhai phul bivq naol” dai, ge ceiv-a nail ngaol. Alheel ngel-i mail, Yeiqsul bhai Philma juq nail aqlavq lavqkhoel bhai av bhiq nail khaq mao eivq lal-ail dai, Yuldav halpov-a nail ngaol.
MRK.14.12	Deqtsiq maq goe dai, khaqmul lav sav nail bhaoqaiq iqmoeq-u n-gaol, Bhaqsaqkhaq yaol yaol yaq laol bhiq nail ngaol. Aq-u n-gaol, aivq nail yaqlaol juq, Yeiqsul jaol nail bha lal khi, “Bhaqsaqkhaq bhaoqaiq jaq kivq dai, naoq nail haqbhoil khul dao bhai bhi lav sav thaq-ail movq nail-aiq” dai, naldaiq bhiq-a nail ngaol.
MRK.14.13	Aq-u phao, Yeiqsul aivq nail yaqlaol nvq gaq bhai ge bhiq-a nail: “Nul-nq nvq gaq meenq lavqkhoel bhai aol ail yaoq. A bhai meldel bavq-nvq thaq nail yaqyov-aq teevq gaq bhai ya thaoqphuq nail ngaol. Aivq nail haoqnao tsaothel-aivq yaoq. 
MRK.14.14	Aivq khul il bhai aol ail khi ngaol-aoq, nul-nq nvq gaq ilheel gaq bhai niailhai ge bhiq yaoq: ‘Saqlaq ge nail: Ngal ngaq nail yaqlaol juq nee Bhaqsaqkhaq bhaoqaiq jaq kivq dai, ngaq nail haqbhoil lav sav-ai thaq nail daq-i naq duq, khaq bha jiav nail geiq’ dai, naldaiq ail dei-eiq. 
MRK.14.15	Aq-u phao, pultavq teiv-nvq bhai jiav nail aqmeeq-ai lav sav-ai thaq nail daq-i naq duq teevq dao, aivq nul-nq nvq gaq bhai hevqdaiq lavq nail ngaol. A bhai ngadao juq nail haqbhoil lav sav thaq ail yaoq” dai, aqyu nvq gaq bhai ge bhiq khi khoel gai-aivq-a nail ngaol.
MRK.14.16	Yaqlaol al nvq gaq dov ail khi, meenq bhai aol ail-a nail ngaol. Aqyu nvq gaq Yeiqsul-i mail ge nail khe-ai ya moel khi, Bhaqsaqkhaq bhaoqaiq jaq nail haqbhoil lav sav ail-a nail ngaol.
MRK.14.17	Nqkivq kivq lee-u phao, Yeiqsul yaqlaol tsel-nvq gaq nee mail lee-a nail ngaol. 
MRK.14.18	Aqyu juq aoq kivq jaq thailthaiq-u phao, Yeiqsul ge nail: “Ngal nuljuq bhai maldil dai, ge lavq bhel. Nuljuq nail lavqkhoel khe, ngaq-ai nee teevq dao bhai taivq-ail jaq nail gaq, ngaq bhai yu nail aqlavq lavqkhoel bhai av bhiq nail ngaol” dai, ge bhiq-a nail ngaol.
MRK.14.19	Aqyu juq noeqhaq lal bhiq khi, “Ngal laiq, ngal laiq” dai, teevq gaq khai-aq teevq gaq, Yeiqsul bhai naldaiq bhiq-a nail ngaol.
MRK.14.20	Yeiqsul ge nail: “Nuljuq tsel-nvq gaq nail lavqkhoel khe, ngaq-ai nee mail teevq gaoq bhai taivq-ail jaq nail gaq ngaol. 
MRK.14.21	Tsaol-aq nail Yaqyov neq, aivq nail ganl gevq-ai thaq nail khe-ai, ya sil nail ngaol. Thailhai ngaol-aoq, tsaol-aq nail Yaqyov bhai yu nail aqlavq lavqkhoel bhai av bhiq-a nail gaq neq, geeqlaoq aqdoil ya nail ngaol. Tsaol-aq al gaq maq doevq lee-a nail kheel nul neq, aivq nail haqbhoil meeq jaiq nail ngaol” dai, ge bhiq-a nail ngaol.
MRK.14.22	Aqyu juq aoq kivq jaq thailthaiq-u phao, Yeiqsul khaqmul oil khi, Miqyail bhai tsiqeeq-a nail ngaol. A bhai nee ngal-aq, khaqmul al ngaoqpav khi, “Oil jaq yaoq. Niil neq, ngaq nail aqmaol ngaol” dai, ge khi, yaqlaol juq bhai tsiq bhiq-a nail ngaol.
MRK.14.23	Aqheeq tsilju nail ullul deq nail khaoqanq tsiq khi, Miqyail bhai gaoq tsiqeeq-a nail ngaol. A bhai nee ngal-aq, aivq aqyu juq bhai tsiq bhiq khi, aqyu juq yaoq gaq yaoq-ao nee daol-a nail ngaol.
MRK.14.24	A bhai nee ngal-aq, aivq ge nail: “Niil neq, daoqma saljial aqsivq bhai tavq nail, ngaq nail aqsivq ngaol. Aqsivq niil, tsaol-aq maodai nail haqbhoil bhi il lee nail ngaol. 
MRK.14.25	Ngal nuljuq bhai maldil dai, ge lavq bhel. Miqyail Milkhaoq lavqkhoel aqheeq tsilju nail ullul aqsivq ngal maq ya daol-u n-gaol kev dai, ngal aqheeq tsilju nail ullul maq daol yaoq-aol” dai, ge bhiq-a nail ngaol.
MRK.14.26	A bhai nee ngal-aq, aqyu juq tsiqeeq nail daoqsel gul nail daoq gul khi, Saqloq gaoqjaoq bha dav lai-a nail ngaol. 
MRK.14.27	Aq-u phao, Yeiqsul aqyu juq bhai ge bhiq-a nail: “Nuljuq iqsanl mail ngaq bhai khaonq ha ail ceevq nail ngaol. Khul khi mail dai ngal-aq neq,
MRK.14.27	‘Yaol lovq nail gaq bhai
MRK.14.27	ngal deeq heivq khi,
MRK.14.27	yaol juq peiv-ail
MRK.14.27	leiv-ail nail ngaol’ dai,
MRK.14.27	Jalliq lavqkhoel bhai gevq-ai thaq nail ngaol.
MRK.14.28	Thailhai ngaol-aoq, ngal doevq kovq lal gaq haq neq, nuljuq nail iqmoeq nee Gaqliqlail milkhaoq bhai ail naol” dai, ge bhiq-a nail ngaol.
MRK.14.29	“Yu iqsanl neema cov khi ngaol-aoq, ngal neema maq cov-ail” dai, Bheiqtuvluv ge bhiq-a nail ngaol.
MRK.14.30	Yeiqsul ge bhiq-a nail: “Ngal naoq bhai maldil dai, ge lavq bhel. Yanq-nl kiv yavphoil nvq pov maq doil lal nail gaiqlaq bhai, naol ngaq bhai maq heeq kivq-ail dai, hail pov kev dai, jil nail ngaol” dai, Bheiqtuvluv bhai ge bhiq-a nail ngaol.
MRK.14.31	“Ngal naoq-ai nee teevq gaq khe-ai ya sil khi ngaol-aoq, ngal naoq bhai maq heeq kivq-ail dai, maq jil-ail” dai, Bheiqtuvluv Yeiqsul bhai mailma-ail ge bhiq-a nail ngaol. Aqyu juq iqsanl mail, alhai ge nail ngaol.
MRK.14.32	A bhai nee ngal-aq, aqyu juq Geiqseiqmaqnil dai, khul nail dao bhai ail kev-a nail ngaol. “Ngal geeqlaoq hal-ail thailthaiq-u phao, nuljuq niai daonq dei-eiq” dai, Yeiqsul aivq nail yaqlaol juq bhai ge bhiq-a nail ngaol. 
MRK.14.33	Aq-u phao, aivq Bheiqtuvluv, Yaqkov, Yaolhaq aqyu juq bhai taivq-ail hel-aivq-a nail ngaol. Aivq geesil deedee khi, neema lavqkhoel bhai haq aoq nl deedee nail ngaol. 
MRK.14.34	Aqyu juq hail gaq bhai ge bhiq-a nail: “Ngal noeqhaq nail sil lee-aiq nial. Niilniai aqgeel geel dai, daonq dei-eiq” dai, ge bhiq-a nail ngaol.
MRK.14.35	A bhai nee ngal-aq, aivq sivtavq phao micil jiiv ail khi, miltsaq bhai peevqceevq kovdoiq doiq nail lavqkhoel nee gaolbeiv khi, “Aqyanq niil ngaq bhai bhi jel-ail kivq haq neq, bhi jel-ail lavq yaoq” dai, geeqlaoq hal-a nail ngaol. 
MRK.14.36	Aq-u phao, aivq ge nail: “Aqbhu-ol, ngaq nail Aqbhu-ol, naol yaoq phaq yaoq-ao nee nl nia nail ngaol. Haq dee aoq deedee nail khaoqanq niil ngaq bhai bhi jel-ail lavq yaoq. Thailhai ngaol-aoq, ngal neema tsaq nail khe-ai, thaq bhi pevq. Naol neema tsaq nail khe-ai, bhi pevq yaoq” dai, geeqlaoq hal-a nail ngaol.
MRK.14.37	Aivq kovq lal-u phao, aqyu juq iqthaiq kov-ai thaq nail bhai ya moel khi, Bheiqtuvluv bhai ge bhiq-a nail: “Silmoq-ol, naol iqthaiq kov-ai thaq nail laiq. Naqli teevq lavq taivq-ail iqsanl aqgeel geel dai, maq jaol tsaol-ail laiq. 
MRK.14.38	Nuljuq jalmul mul nail haoqnao maq ya tsaothel-aivq dai, aqgeel geel dai, jaol khi geeqlaoq hal yaoq. Nuljuq nl movq nail neema aol khi ngaol-aoq, aqsivq haqjoil phao gaq bhaq nail niil” dai, ge bhiq-a nail ngaol.
MRK.14.39	Aivq gaoq ail khi, iqmoeq khe pov hal-a nail khe-ai, geeqlaoq gaoq hal ail-a nail ngaol. 
MRK.14.40	Aivq gaoq kovq lal-u phao, aqyu juq iqthaiq nul deedee nail ngel-i mail, iqthaiq kov-ai thaq nail bhai, gaoq ya moel-a nail ngaol. Aqyu juq Yeiqsul bhai khalhai ya ge kovq bhiq heeq dai, maq heeq nia-ail.
MRK.14.41	Hail pov teevq pov aivq kovq lal khi ge nail: “Nuljuq iqthaiq iqthaiq-ail gaqnaq naq-ai haq nail laiq. Gaq-ao naol. Tsaol-aq nail Yaqyov bhai haqeiv nail tsaol-aq nail aqlavq lavqkhoel bhai av bhiq nail aqyanq kev lal-aoq nail ngaol. 
MRK.14.42	Thul yaoq. Lai bhel. Thoiq, ngaq bhai yu nail aqlavq lavqkhoel bhai av bhiq nail gaq aqjail bhai kev lee-aoq thaq nial” dai, ge bhiq-a nail ngaol.
MRK.14.43	Alhai ge thailthaiq-u phao, gaqkhoel tsel-nvq gaq nail lavqkhoel bhai aol nail, Yuldav dai mil-ai thaq nail al gaq lee-a nail ngaol. Thaoma khi doiqthoi bavq-nvq thaq nail tsaol-aq munl munl ma juq iqsanl, aivq nail haoqnao tsaothe jaol nail ngaol. Philma juq, aoldaoq kovqdaoq cavq nail cov nail juq khi, aqivq aqtsu juq-i mail, aqyu juq bhai khoel-ai leevq-a nail ngaol.
MRK.14.44	Yeiqsul bhai yu nail aqlavq lavqkhoel bhai av bhiq-a nail al gaq, aqyu juq bhai niailhai ge bhiq-ai thaq nail ngaol: “Nuljuq aivq bhai heeq nia dai, ngal aivq bhai moeqsaol saol naol. Aq-u phao, aivq bhai nieivq khi, aqmeeq-ai tseel-aivq yaoq” dai, ge bhiq-a nail ngaol. 
MRK.14.45	Aivq kev lee-u phao, teevq pov taivq-ail, Yeiqsul jaol nail bha lee khi, “Saqlaq-ol” dai, ge khi mail, moeqsaol saol bhiq-a nail ngaol. 
MRK.14.46	Aq-u phao, aqyu juq Yeiqsul bhai nieivq thaiq-ai thaq nail ngaol. 
MRK.14.47	Aqjail bhai thulphaol nail tsaol-aq juq nail lavqkhoel khe teevq gaq, aivq nail thaoma gaol dov khi, Philma nail yaqkav bhai tsil gai-aivq khi, naqkov teevq phao bal-nvq ceiv ail-a nail ngaol.
MRK.14.48	Yeiqsul aqyu juq bhai ge bhiq-a nail: “Nuljuq tsaolpheel bhai nieivq nail khe-ai, thaoma khi doiqthoi bavq khi, ngaq bhai nieivq lee-a nail laiq. 
MRK.14.49	Ngal yaoq n yaoq-ao nee uqhuq thaoq nail ilkhaol il ma bhai cavq bhiq cov bhiq-u phao, nuljuq jaol khi ngaol-aoq, nuljuq ngaq bhai maq nieivq-ail. Niailhai pevq lal-a nail neq, Jalliq lavqkhoel-ai gevq-ai thaq nail khe-ai bhee lal dai, pevq lal-a nail ngaol” dai, aivq ge bhiq-a nail ngaol. 
MRK.14.50	Aq-u phao, yaqlaol juq iqsanl mail, aivq bhai khaonq-ail ceevq khi, tsaoq gil-a nail ngaol.
MRK.14.51	Aq-u phao, yaqyov-aq yaqnoil teevq gaq, haoltaiv deel haqphal-i mail yavq-ai thaq nail bheeyaq teevq keiv lee jeeq khi, Yeiqsul nail haoqnao tsaothe jaol nail ngaol. Aqyu juq aivq bhai nieivq nail khi-u phao, 
MRK.14.52	aivq bheeyaq al keiv loev ha-ail ceevq khi, maoldeq laqnel-ail, tsaoq jel-a nail ngaol.
MRK.14.53	Tsaol-aq al juq, Yeiqsul bhai Philma jaol nail bha hel-aivq-a nail ngaol. Philma juq, aqivq aqtsu juq khi mail Aoldaoq Kovqdaoq cavq nail cov nail juq iqsanl, a bhai jil lal-a nail ngaol. 
MRK.14.54	Bheiqtuvluv neq, Philma nail ilkhaol nail khainl lavqkhoel phao kev dai, Yeiqsul nail haoqnao al jaiq-ail maq eq nail bhai, tsaothe jaol-nvq thaq nail ngaol. A bhai nee ngal-aq, Philma nail yaqkav juq nee jaoldeel lai khi, aqcoevq loil thailthaiq nail ngaol.
MRK.14.55	Philma juq khi maoqbhaoq nl nail munl munl lao-ail, Yeiqsul bhai ya deeq heivq dai, aivq nail kovtavq bhai oeqbal halpov khi ngaol-aoq, maq halpov moel-al. 
MRK.14.56	Khul khi mail dai ngal-aq neq, tsaol-aq mee nia gaq aivq nail ganl maq tsaq nail salkhil khanq khi ngaol-aoq, aqyu juq-i mail khanq nail salkhil al maq dul lai-ail.
MRK.14.57	Aq-u phao, tsaol-aq teevq pav ganav juq thul lal khi, Yeiqsul nail ganl maq tsaq nail phaq salkhil niailhai khanq nail ngaol: 
MRK.14.58	“ ‘Aqlavq-i mail cov-ai thaq nail uqhuq thaoq nail ilkhaol il ma niilniai ngal peiv ha khi, aqlavq-i mail maq cov-a nail uqhuq thaoq nail ilkhaol il ma yaoq il yaoq, hail n nail lavqkhoel cov phal naol’ dai, aivq ge nail bhai, nvjuq ya gaiq-a nail ngaol” dai, aqyu juq ge nail ngaol. 
MRK.14.59	Aqyu juq salkhil alhai khanq khi ngaol-aoq, khanq nail salkhil al maq dul lai-ail.
MRK.14.60	Aq-u phao, Philma aqivq gaq aqyu juq nail sivtavq bhai thul lal khi, Yeiqsul bhai ge bhiq-a nail: “Tsaol-aq niil juq naoq nail kovtavq bhai oeqbal thaq thaq-ail, salkhil khanq nail bhai, naol khul teevq phaq iqsanl maq ge kovq bhiq-ail laiq” dai, Yeiqsul bhai naldaiq-a nail ngaol. 
MRK.14.61	Thailhai ngaol-aoq, Yeiqsul teevq phaq iqsanl maq ge kovq bhiq dai, aqtsi tsu dai jaol nail ngaol.
MRK.14.61	“Naol neq, geeqlaoq eeq nail Miqyail nail Yaqyov Khali dai, khul nail al gaq ngaol laiq” dai, Philma aqivq gaq aivq bhai gaoq naldaiq-a nail ngaol.
MRK.14.62	Yeiqsul ge nail: “Ngal neq, al gaq ngaol. Al ovqtavq, Tsaol-aq nail Yaqyov bhaqaoq eeq deedee nail Miqyail nail lavqmal phao jaoldeel-nvq thaq nail bhai maqkhaiq, nqdil jeeq khi yavq kha lee nail bhai maqkhaiq, nuljuq ya moel nail ngaol” dai, ge kovq bhiq-a nail ngaol.
MRK.14.63	Aq-u phao, Philma aqivq gaq aivq nail phailkhaoq aivq he pav khi ge nail: “Ngadao juq khul nail salkhil gaoq loq nail-aiq. 
MRK.14.64	Aivq Miqyail bhai khal ge movq-ail ge nail bhai, nvjuq ya gaiq-ao nail ngaol. Nuljuq bhai khalhai noeq nail-aiq” dai, naldaiq-u phao, “Aivq sil nail tsaq nail ngaol” dai, aqyu juq iqsanl mail neema tsaq nail ngaol.
MRK.14.65	A bhai nee ngal-aq, tsaol-aq teevq pav ganav juq, Yeiqsul bhai thaiqkhaq thaiqbav-a nail ngaol. Aivq nail maivphaoq bhai maivpheeq pheeq khi, aivq bhai deeq deeq-ail khi ge nail: “Naoq bhai khaq sil gaq deeq nail-aiq dai, Miqyail nail haqbhoil gedan nail gaq khe-ai, nvjuq bhai ge daiq lavq yaoq” dai, ge bhiq-a nail ngaol. Philma nail yaqkav jiovq nail juq iqsanl, aivq nail bhaqbha bhai teiv-a nail ngaol.
MRK.14.66	Bheiqtuvluv ilkhaol nail khainl lavqkhoel bhai jaol-u phao, Philma nail yaqkav yaqmai-aq yaqnoil teevq gaq lee-a nail ngaol. 
MRK.14.67	Yaqmai-aq al gaq, Bheiqtuvluv aqcoevq loil thailthaiq nail bhai ya moel-u phao, Bheiqtuvluv bhai heldaiq cov-ai thaq khi, “Naol iqsanl, Naqsaqlail meenq yaq Yeiqsul nee mail jaol nail ngaol” dai, ge bhiq-a nail ngaol.
MRK.14.68	“Naol ge nail daoq bhai, ngal maq heeq kivq-ail. Gov iqsanl maq gov heeq kivq-il” dai, Bheiqtuvluv jil-a nail ngaol.
MRK.14.69	A bhai nee ngal-aq, lolgov jiav nail phao Bheiqtuvluv aol ail-a nail ngaol. Yaqkav jiovq nail yaqmai-aq yaqnoil al gaq Bheiqtuvluv bhai gaoq moel khi, “Thoil gaq aqyu juq nail munl lavqkhoel bhai aol nail teevq gaq ngaol” dai, aqjail bhai thulphaol nail juq bhai ge bhiq-a nail ngaol. 
MRK.14.70	“Maq ngel-ail” dai, aivq teevq pov gaoq jil-a nail ngaol.
MRK.14.70	Teevq yanq gaoq khi al ngal-aq neq, a bhai thulphaol nail juq ge nail: “Naol neq, maldil aqyu juq nee mail tavq nail nial. Khul khi mail dai ngal-aq neq, naoq nail aqthel neq, Gaqliqlail tsaol-aq nail aqthel niil” dai, Bheiqtuvluv bhai ge bhiq-a nail ngaol.
MRK.14.71	Aq-u phao, Bheiqtuvluv aivq bhai aivq iqkhail yavq yavq-ail, “Nuljuq-i mail ge nail gaq bhai, ngal maq heeq kivq-ail” dai, khanq-a nail ngaol.
MRK.14.72	Teevq pov taivq-ail yavphoil nvq pov teevq pov gaoq doil dov lal-a nail ngaol. “Yavphoil nvq pov maq doil lal-u phao, naol ngaq bhai maq heeq kivq-ail dai, hail pov kev dai, jil nail ngaol” dai, Yeiqsul-i mail aivq bhai ge bhiq-a nail daoq al daoq bhai, Bheiqtuvluv noeq dov lal bhiq khi nioil deedee-a nail ngaol.
MRK.15.1	Nqbhaq bhaq lal-u phao, Philma juq, aqivq aqtsu juq, Aoldaoq Kovqdaoq cavq nail cov nail juq khi mail maoqbhaoq nl nail bhai aol nail munl munl lao-ail maoqbhaoq nl-a nail ngaol. A bhai nee ngal-aq, Yeiqsul bhai pheethaiq khi, heeqphaq Phillav jaol nail bha hel-aivq khi aivq nail aqlavq lavqkhoel bhai av bhiq-a nail ngaol.
MRK.15.2	Aq-u phao, Phillav Yeiqsul bhai “Naol Yuldav tsaol-aq nail heeqphaq ngaol laiq” dai, naldaiq-a nail ngaol. “Naol ge nail khe-ai, ngel naol” dai, Yeiqsul ge kovq bhiq-a nail ngaol.
MRK.15.3	Philma juq neq, Yeiqsul nail kovtavq bhai oeqbal mee nia phaq thaq nail ngaol. 
MRK.15.4	“Naol teevq phaq iqsanl maq ge kovq bhiq laiq. Aqyu juq naoq nail kovtavq bhai oeqbal khadai thaq thailthaiq nail ngel-ail” dai, Phillav Yeiqsul bhai ge bhiq-a nail ngaol.
MRK.15.5	Thailhai ngaol-aoq, Yeiqsul daoq teevq daoq iqsanl maq gaoq ge kovq bhiq-a nail bhaqda nee, Phillav noeq-u maq dov dai, pevq ail-a nail ngaol.
MRK.15.6	Bhaqsaqkhaq bhaoqaiq lav sav thailthaiq-u phao, thaonq bhai aol nail tsaol-aq juq nail lavqkhoel khe, milkhaoq yaq neema tsaq khi hal dov nail tsaol-aq teevq gaq bhai, Phillav ya phaiq dov bhiq nail aol jiav nail ngaol. 
MRK.15.7	Yanq al yanq lavqkhoel, milkhaoq bhai suqsaq lal dai nl nail nee ovqtavq, tsaol-aq bhai heivq-a nail ngel-i mail, thaonq bhai laol-ai thaq nail tsaol-aq teevq munl jaol nail ngaol. Bhaqlaqbhal dai mil-ai thaq nail teevq gaq iqsanl aqyu juq nail munl bhai aol khi thaonq bhai laol-ai thaq nail ngaol. 
MRK.15.8	Aq-u phao, tsaol-aq munl munl ma Phillav jaol nail bha lal khi, “Yaoq kovq yaoq-ao nee mail, naol nl lavq nail khe-ai, nl lavq yaoq” dai, hal lai-a nail ngaol.
MRK.15.9	“Nuljuq nail haqbhoil Yuldav nail tsaol-aq nail heeqphaq bhi phaiq movq-ail laiq” dai, Phillav aqyu juq bhai naldaiq-a nail ngaol. 
MRK.15.10	Khul khi mail dai ngal-aq neq, “Philma juq Yeiqsul bhai neekhaol maq sil-ai bhiq nail ngel-i mail, ngaq bhai av lavq thaq nail niil” dai, Phillav heeq nia nail ngaol. 
MRK.15.11	Thailhai ngaol-aoq, “Yeiqsul bhai maq phaiq-ail, Bhaqlaqbhal bhai phaiq yaoq dai, ge dei-eiq” dai, Philma juq tsaol-aq munl munl ma juq bhai gaq bivq-ai thaq nail ngaol.
MRK.15.12	“Thailhai phal-iq neq, Yuldav nail tsaol-aq nail heeqphaq dai nuljuq khul nail gaq bhai ngal khalhai ya khi bhiq nail-aiq” dai, Phillav aqyu juq bhai naldaiq-u phao, 
MRK.15.13	“Aivq bhai lavqyavq kovtavq bhai tavq heivq yaoq” dai, aqyu juq mailma-ail gul nail ngaol.
MRK.15.14	“Khul khi mail bhi tavq heivq movq nail-aiq, aivq haqeiv nail phaq khul nl-a nail-aiq” dai, Phillav aqyu juq bhai naldaiq bhiq-a nail ngaol. Aq-u phao, “Aivq bhai lavqyavq kovtavq bhai tavq heivq yaoq” dai, aqyu juq iqmoeq-u nee maqtsil gul kav lal-a nail ngaol.
MRK.15.15	Phillav tsaol-aq munl munl ma neema tsaq dai, nl movq nail ngel-i mail, Bhaqlaqbhal bhai phaiq bhiq-a nail ngaol. A bhai nee ngal-aq, “Yeiqsul bhai neeqtsaq-i mail jiivq khi lavqyavq kovtavq bhai tavq heivq yaoq” dai, daoq bivq khi, genl dev nail juq nail aqlavq lavqkhoel bhai av bhiq-a nail ngaol.
MRK.15.16	Genl dev nail juq-i mail Yeiqsul bhai genl dev nail aqivq juq jaol nail ilkhaol lavqkhoel bhai hevq bhoel-aivq khi genl dev teevq munl munl lao-ail, a bhai bhi jil lal-a nail ngaol. 
MRK.15.17	Aqyu juq Yeiqsul bhai nel nav nav nail heeqphaq nail phailkhaoq heelma bhi doi-a nail ngaol. A bhai nee ngal-aq, aqgoe aqjiav oil khi, heel uqtsaoq khe-ai jievq khi, aivq bhai nieivq tsaoq bhiq-a nail ngaol. 
MRK.15.18	Aqyu juq aivq bhai ev nail khe-ai tavq khi, “Yuldav nail tsaol-aq nail heeqphaq-ol, naol geeqlaoq eeq dei-eiq” dai, meelnaq bhiq-a nail ngaol. 
MRK.15.19	A bhai nee ngal-aq, aqyu juq lunl aqkhaoq-i mail aivq nail uqhuq bhai deeq deedee-a nail ngaol. Aivq bhai thaiqkhaq thaiqbav bhiq khi, peevqceevq kovdoiq doiq khi mail, aivq bhai uqhuq thaoq bhiq-a nail ngaol. 
MRK.15.20	Aqyu juq aivq bhai khal nl movq-ail nl bhiq gaq-al nee ngal-aq neq, aivq-i mail doi-nq thaq nail nel nav nav nail phailkhaoq heelma nieivq loev khi, aivq nail aqgaq aqdoi gaoq bhi doi-a nail ngaol. A bhai nee ngal-aq, lavqyavq kovtavq bhai tavq heivq nail dai khi, aivq bhai hevq dol-aivq-a nail ngaol.
MRK.15.21	A bhai nee ngal-aq, Khulleiqniq meenq bhai jaol nail Silmoq dai mil-ai thaq nail gaq, yalgaol nee kovq lal thailthaiq nail ngaol. Aivq neq, Aqleiqsaqdul khi mail, Lulphul nail aqbhu ngaol. Genl dev nail juq aivq bhai nieivq khi, Yeiqsul nail lavqyavq bhi bavq-a nail ngaol. 
MRK.15.22	Aqyu juq Gaollaqgaoldav dai khul nail dao, Yeiqsul bhai hel-aivq-a nail ngaol. Aqmil al mil neq, uqcov bhai khul nail ngaol. 
MRK.15.23	Mullaq dai khul nail huqbhiq nil nail aqtseel kheq-ai thaq nail aqheeq tsilju nail ullul aqyu juq aivq bhai bhi daol khi ngaol-aoq, aivq maq daol-al. 
MRK.15.24	Aqyu juq aivq bhai lavqyavq kovtavq bhai tavq thaiq gaq khi mail, aivq nail aqgaq aqdoi khul gaq khul keiv ya nail dai, eellaoq bheq khi bhoilpav khi oil-a nail ngaol.
MRK.15.25	Aqyu juq aivq bhai lavqyavq kovtavq bhai tavq thaiq-a nail yanq neq, nqhao laoma phao naqli goiq lavq bhai ngaol. 
MRK.15.26	Yuldav nail tsaol-aq nail heeqphaq ngaol dai, aivq bhai oeqbal thaq nail haoqgavq gevq khi, aivq nail kovtavq bhai tavq thaiq-ai thaq nail ngaol. 
MRK.15.27	Yeiqsul nee mail teevq gaq khe-ai, khoiqbhaoq nvq gaq bhai iqsanl, lavqmal phao teevq gaq, lavqtsel phao teevq gaq dai, tavq thaiq-a nail ngaol.
MRK.15.28	[“Haqeiv nail tsaol-aq juq nee mail aivq bhai saol-nvq bhoel-ai thaq nail ngaol” dai, ge-ai thaq nail Jalliq daoq al daoq bhee lal-a nail ngaol.]
MRK.15.29	Khal ail khal lal nail tsaol-aq juq, uqhuq jiivq jiivq-ail, aivq bhai meelnaq meelnaq-ail khi ge nail: “Al lal naol neq, uqhuq thaoq nail ilkhaol il ma bhai peiv ha khi hail n nail lavqkhoel bhai cov phal kivq naol dai, ge lao nail, maq ngel-ail laiq. 
MRK.15.30	Naol naoq nail aqmaol bhai bhi jel-ail khi lavqyavq kovtavq nee yavq kha lee yaoq thoq” dai, ge bhiq-a nail ngaol.
MRK.15.31	Alhai dul dai, Philma juq khi mail Aoldaoq Kovqdaoq cavq nail cov nail juq iqsanl, Yeiqsul bhai meelnaq bhiq-a nail ngaol: “Aivq aqyu juq bhai hevqkovq kivq naol geiq. Aivq nail aqmaol bhai neq, aivq maq hevq kovq nia-il laq. 
MRK.15.32	Ilsaqleiqlal jeq-e nail heeqphaq pevq nail Khali thoil gaq, niil aq-il lavqyavq kovtavq nee, yavq kha lee nail bhai ya moel ail nul neq, ngadao juq aivq bhai neema thaqtsaol naol laq” dai, aqyu juq nail gaiqlaq bhai ge nail ngaol. Yeiqsul nee mail lavqyavq kovtavq bhai tavq thaiq-ai thaq nail al nvq gaq iqsanl, aivq bhai meelnaq meelnaq-ail, ge nail ngaol.
MRK.15.33	Aq-u phao, n-gaol gaolkav kav nail yanq nee mail, kivq hail lail ma phao naqli hail lavq bhai kev dai, miltsaq heeq lao lao-ail navtsee dai, pevq ail-a nail ngaol. 
MRK.15.34	Kivq hail lail ma phao naqli hail lavq bhee lal-u phao, Yeiqsul aqthel aqkav kav dai, niailhai gul-a nail ngaol: “Eilohi, Eilohi, laqmaq saqbhaq taqnil” dai, gul-a nail ngaol. Daoq al daoq neq, “Ngaq nail Miqyail-ol, ngaq nail Miqyail-ol, khul khi mail naol ngaq bhai khaonq ha lavq nail-aiq” dai, ge nail ngaol.
MRK.15.35	Aqjail bhai thulphaol nail tsaol-aq teevq pav ganav juq daoq al daoq bhai ya gaiq-u phao, “Aivq Eillilya bhai khul nail niil” dai, ge nail ngaol.
MRK.15.36	Aq-u phao, tsaol-aq teevq gaq lavqtsail mail, iqyaq iqma khe mullul khe-ai dul nail niaqpeovq teevq khai cev-ail khi, aqtsel tsel nail aqheeq tsilju nail ullul bhai oil deev-a nail ngaol. A bhai nee ngal-aq, lunl aqkhaoq bhai soiq tsaoq khi, Yeiqsul bhai bhi siv daol-a nail ngaol. Tsaol-aq al gaq ge nail: “Thaq tsal lao. Eillilya aivq bhai lavqyavq kovtavq nee bhi jel-ail meeq. Daonq daiq bhel” dai, ge bhiq-a nail ngaol.
MRK.15.37	Thailhai ngaol-aoq, Yeiqsul aqthel aqkav kav dai, teevq pov gaoq gul khi, aqhaq ceiv-a nail ngaol.
MRK.15.38	Aq-u phao, uqhuq thaoq nail ilkhaol il ma lavqkhoel khe thao pav-ai thaq nail haqphal phal ma, uqhuq nee mail daoqthaoq bhai dov dai, nvq pav pav ail-a nail ngaol. 
MRK.15.39	Yeiqsul alhai aqhaq ceiv-a nail bhai aivq nail sivtavq bhai thulphaol nail genl dev teevq yal gaq nail aqivq teevq gaq ya moel-u phao, “Tsaol-aq niil gaq neq, maldil Miqyail nail Yaqyov ngel lao thaq nial” dai, ge nail ngaol.
MRK.15.40	A bhai nee al jaiq-ail maq eq nail bhai, yaqmai-aq teevq pav ganav juq iqsanl jaol khi heldaiq thailthaiq nail ngaol. Aqyu juq nail lavqkhoel Maqgaqdaqlal meenq bhai jaol nail Maqlil, Yaqkov yaqnoil gaq khi mail Yaolseiq nail aqma Maqlil khi mail, Saqloqmeiq aqyu juq jaol nail ngaol. 
MRK.15.41	Aqyu juq neq, Yeiqsul Gaqliqlail milkhaoq bhai jaol-u phao, aivq nail haoqnao tsaothe tsaothe-ail, tsaojao-ai bhiq-a nail juq ngaol. Yeiqlulsaqlaiq meenq bha aivq nee mail dav lal-a nail yaqmai-aq maodai gaq iqsanl, a bhai jaol khi heldaiq thailthaiq nail ngaol.
MRK.15.42	Aq-u n-gaol neq, jaol n n-gaol nail iqmoeq phao khe n pevq nail lainq nail aqn ngaol. Alheel ngel-i mail, kivq hail hail lee-u phao, 
MRK.15.43	Aqlilmaqthaiq meenq bhai jaol nail, Yaolsai dai mil-ai thaq nail teevq gaq lal-a nail ngaol. Aivq neq, maoqbhaoq nl nail munl lavqkhoel bhai yu ev nail teevq gaq pevq nail ngaol. Aivq iqsanl, Miqyail Milkhaoq kev lee nail bhai noeqthunq nail ngaol. Aivq maq geesil dai, Phillav jaol nail bhai Yeiqsul nail aqmaol hal lai-a nail ngaol. 
MRK.15.44	Yanq a dai kev lal-a teevq-eel ngaol-aoq, Yeiqsul sil-a nail ngel-i mail, Phillav noeq-u maq dov dai, pevq ail-a nail ngaol. Alheel ngel-i mail, Yeiqsul sil-u phao khe jaol nail genl dev teevq yal gaq nail aqivq al gaq bhai khul khi, “Aivq maldil sil-aoq nail ngaol laiq” dai, naldaiq-a nail ngaol. 
MRK.15.45	“Sil-aoq nail ngaol” dai, genl dev teevq yal gaq nail aqivq aivq bhai ge bhiq-u phao, “Yeiqsul nail aqmaol bhai bal-aivq kivq naol” dai, Phillav Yaolsai bhai ge bhiq-a nail ngal. 
MRK.15.46	Yaolsai neq, haqphal phal phul ul-aivq khi, Yeiqsul nail aqmaol bhai bavq kha gaq-u phao, maoltoev toev khi mail, lovmav-i mail tavq-ai thaq nail luqdaol bhai bavq duq ail-a nail ngaol. A bhai nee ngal-aq, luqdaol nail moeqkhoeq bhai lovmav heeq ma teevq heeq ngaoq tsoiq-ail ceevq-a nail ngaol. 
MRK.15.47	Maqgaqdaqlal meenq bhai jaol nail Maqlil khi mail Yaolseiq nail aqma Maqlil Yeiqsul bhai bavq duq-a nail dao bhai ya moel-a nail ngaol.
MRK.16.1	Jaol n jel-ail khi
MRK.16.2	Yaoq n yaoq, nqhao navqmav-ail nl ma dov lal-u phao, aqyu juq luqdaol bhai ail-a nail ngaol. 
MRK.16.3	“Ngadao juq nail haqbhoil luqdaol moeqkhoeq bhai ngaoq tsoiq-ai thaq nail lovmav al heeq bhai, khaq sil gaq bhi ngaoq phao heeq” dai, aqyu juq nail gaiqlaq bhai ge pheeljaq nail ngaol.
MRK.16.4	Thailhai ngaol-aoq, aqyu juq heldaiq gai-aivq-u phao neq, lovmav al heeq ngaoq ha-ai thaq nail bhai ya moel-a nail ngaol. Lovmav al heeq neq, eeq deedee nail ngaol. 
MRK.16.5	A bhai nee ngal-aq, aqyu juq luqdaol lavqkhoel bhai aol lai-u phao, phulleq dai phailkhaoq heelma doi-nq thaq nail yaqyov-aq yaqnoil teevq gaq lavqmal phao jaoldeel-nvq thaq nail bhai ya moel khi, geesil deedee lal bhiq-a nail ngaol.
MRK.16.6	Aq-u phao, aivq aqyu juq bhai ge bhiq-a nail: “Thaq geesil. Lavqyavq kovtavq bhai tavq heivq-a nail, Naqsaqlail meenq yaq Yeiqsul bhai nuljuq heldaiq lee thaq nail nial. Aivq doevq kovq lal-aoq nail ngaol. Aivq niilniai maq jaol yaoq-aol. Aivq bhai bavq thaq-a nail aqduq bhai heldaiq lee yaoq. 
MRK.16.7	Nuljuq kovq lai khi, aivq nail yaqlaol khi mail Bheiqtuvluv bhai niailhai ge bhiq lai yaoq: ‘Aivq nuljuq nail iqmoeq nee Gaqliqlail milkhaoq bhai ail thailthaiq nail ngaol. Aivq nuljuq bhai ge thaq-ail ceevq-a nail khe-ai, a bhai nuljuq aivq bhai ya moel naol’ dai, ge bhiq lai dei-eiq” dai, aqyu juq bhai ge bhiq-a nail ngaol.
MRK.16.8	Aq-u phao, yaqmai-aq al juq luqdaol nee mail dov ail-a nail ngaol. Aqyu juq geesil khi aqjuq juq deedee nail nee ovqtavq, noeq-u maq dov dai pevq-ail khi, tsaoq kol-aivq-a nail ngaol. Aqyu juq geesil deedee nail ngel-i mail, teevq gaq bhai iqsanl maq ge bhiq-al.
MRK.16.9	[Yeiqsul neq, jaol n jel-ail khi iqmoeq-u n-gaol, nqhao navqmav-ail doevq kovq lal-a nail ngaol. A bhai nee ngal-aq, aivq nail aqmaol Maqgaqdaqlal meenq bhai jaol nail Maqlil bhai iqmoeq bhi moel-a nail ngaol. Yaqmai-aq al gaq neq, jel lal-u phao, neivq sivq maol aol nail bhai, Yeiqsul-i mail the dov bhiq-a nail al gaq ngaol. 
MRK.16.10	Yeiqsul nee mail teevq gaq khe-ai jaol-a nail juq, noeqhaq nail lavqkhoel nioil thailthaiq-u phao, Maqlil ganl al aqyu juq bhai ge gaiq lai bhiq-a nail ngaol. 
MRK.16.11	“Yeiqsul aqdoevq doevq-ai haq nail ngaol. Ngal aivq bhai ya moel-a nail ngaol” dai, Maqlil aqyu juq bhai ge bhiq khi ngaol-aoq, aqyu juq neq, “Maq pevq lal nia-ail” dai, ge kovq bhiq-a nail ngaol.
MRK.16.12	A bhai nee ngal-aq, aqyu juq nail lavqkhoel khe nvq gaq julgu bhai kovq ail thailthaiq-u phao, Yeiqsul aivq nail aqmaol micil bhi phal-ail khi aqyu nvq gaq bhai bhi moel-a nail ngaol. 
MRK.16.13	Aqyu nvq gaq kovq lal khi jaol-ail ceevq-a nail juq bhai ge bhiq khi ngaol-aoq, aqyu juq neema maq thaqtsaol-ail.
MRK.16.14	A bhai nee ngal-aq, yaqlaol tsel teevq gaq jaoljaoq khi aoq jaq thailthaiq-u phao, Yeiqsul aivq nail aqmaol aqyu juq bhai bhi moel-a nail ngaol. Aqyu juq neema maq thaqtsaol nail nee ovqtavq, neema gaol nail ngel-i mail, Yeiqsul aqyu juq bhai khaq-a nail ngaol. Khul khi mail dai ngal-aq neq, Yeiqsul gaoq doevq kovq lal-a nail bhai ya moel-a nail tsaol-aq nail daoq bhai, aqyu juq neema maq thaqtsaol-ail.
MRK.16.15	A bhai nee ngal-aq, Yeiqsul aqyu juq bhai ge bhiq-a nail: “Miltsaq doi dai ail khi, tsaol-aq iqsanl bhai lavqkhiq tsail nail geeqlaoq daoq cavq bhiq ail yaoq. 
MRK.16.16	Neema thaqtsaol khi ulcuvq saol nail tsaol-aq hevqkovq nail phaq ya nail ngaol. Neema maq thaqtsaol nail tsaol-aq neq, yalkhaq dal nail bhai ya daq nail ngaol. 
MRK.16.17	Neema thaqtsaol nail tsaol-aq juq neq, bhi heeq bhi moel nail phaq niil juq nl nail ngaol. Aqyu juq ngaq nail aqmil bhai juq juq-ail, neivq bhai the dov nail ngaol. Aqyu juq mee nia phaq nail daoq ge nail ngaol. 
MRK.16.18	Aqyu juq eellel bhai nieivq nia nail ngaol. Aqyu juq jaldovq jaq khi daol khi ngaol-aoq, khul maq pevq lal-ail. Nal nail goel nail tsaol-aq nail kovtavq bhai aqlavq bavq dav-u phao, tsaol-aq al juq meeq lai nail ngaol” dai, Yeiqsul aqyu juq bhai ge bhiq-a nail ngaol.
MRK.16.19	Heeqphaq Yeiqsul aqyu juq bhai alhai ge bhiq gaq-u phao, aivq bhai nqtavq kovtavq bha tsiqdal laivq-a nail ngaol. Aivq a bhai Miqyail nail lavqmal phao jaoldeel-nvq thaq nail ngaol. 
MRK.16.20	Yaqlaol juq iqsanl dov ail khi, yaoq dao yaoq-ao nee mail geeqlaoq daoq cavq bhiq ail-a nail ngaol. Heeqphaq Yeiqsul aqyu juq nee mail ganl tsao nl nail ngaol. Aqyu juq-i mail cavq nail geeqlaoq daoq al duq jaiq lal dai Yeiqsul bhi heeq bhi moel nail phaq nl dov bhiq-a nail ngaol.]
LUK.1.1	Eeqnail heelnail Thaolphilluv-ol, nvjuq nail lavqkhoel bhai pevq lal-a nail, Yeiqsul-i mail ganl nl-a nail juq bhai, tsaol-aq mee nia gaq khal khi kivq nail khe-ai, ganl al juq bhai haoqgavq gevq dov gaq-ai thaq nail ngaol. 
LUK.1.2	Yeiqsul-i mail nl-a nail ganl al juq bhai, iqmoeq-u phao nee ya moel thaq nail juq khi geeqlaoq daoq cavq nail juq-i mail, khal ge lavq-a nail khe-ai, aqyu juq gevq thaq-ai thaq nail ngaol. 
LUK.1.3	Ngal iqsanl iqmoeq-u phao nee Yeiqsul-i mail nl-a nail ganl al juq bhai aqmeeq-ai tsaotsel duq-ai thaq nail ngaol. 
LUK.1.4	Alheel ngel-i mail, naoq-i mail ya saol-a nail juq neq, maldil tsaq-ail nial dai, naol iqsanl heeq nia dai, Yeiqsul-i mail nl-a nail ganl al juq teevq phaq gil-aq teevq phaq naoq bhai gevq bhoel-ai leevq nail neq, tsaq nail ngaol dai, ngal noeq nail ngaol.
LUK.1.5	Yuldav milkhaoq bhai heeqphaq Heiqlol uvthaiq thaq-u phao, Aqbhilyav nail munl lavqkhoel bhai Saqkhaqlil dai khul nail Philma teevq gaq jaol nail ngaol. Aivq nail khaqma neq, Eillilsaqbhail dai, khul nail ngaol. Aqyu nvq maolyaq neq, Aqloq nail jeq-e jaq-a pevq nail ngaol. 
LUK.1.6	Aqyu nvq maolyaq neq, Miqyail nail sivtavq bhai daolcoev dai doevq khi, Miqyail nail aoldaoq kovqdaoq khi mail aolsaolkovq iqsanl bhai tsaothe nail ngaol. 
LUK.1.7	Eillilsaqbhail neq, maq bhao aqma pevq nail ngel-i mail, aqyu nvq maolyaq yaq maq jaol-ail, nvq gaq nvq gaq-ail joiqmaoq maoq lai-aoq nail ngaol.
LUK.1.8	Teevq n kev lee-al ngal-aq neq, Philma nail ganl nl nail haqbhoil, Saqkhaqlil nail munl bhai dol lee-a nail ngel-i mail, uqhuq thaoq nail ilkhaol il ma nail lavqkhoel bhai ganl nl nail ngaol. 
LUK.1.9	Philma juq nail aol jiav nail khe-ai, ganl bhoil-u phao, Miqyail nail uqhuq thaoq nail ilkhaol il ma bhai aol lai khi, huqbhiq nil nail phaq tovq khi danq nail ganl al, Saqkhaqlil bhai tsaq lai-a nail ngaol. 
LUK.1.10	Saqkhaqlil huqbhiq nil nail phaq tovq khi danq thailthaiq-u phao, lavqniil phao jaol-ail ceevq-a nail tsaol-aq munl munl ma juq iqsanl mail, geeqlaoq hal nail ngaol.
LUK.1.11	Aq-u phao, Heeqphaq Miqyail nail nqtavq gaqkhoel teevq gaq, Saqkhaqlil nail sivtavq bhai dov lee khi, huqbhiq nil nail phaq tovq khi danq duq nail lavqmal phao, thulphaol lee-a nail ngaol. 
LUK.1.12	Saqkhaqlil nqtavq gaqkhoel al gaq bhai ya moel-u phao, neema lavqkhoel bhai bhaq dai-ail khi, deel-nq deedee ail-a nail ngaol. 
LUK.1.13	Thailhai ngaol-aoq, nqtavq gaqkhoel aivq bhai ge bhiq-a nail: “Yaqkhaqlil-ol, thaq geesil. Khul khi mail dai ngal-aq neq, naoq nail geeqlaoq hal daoq bhai Miqyail gaiq-ao nail ngaol. Naoq nail khaqma Eillilsaqbhail naoq nail haqbhoil, yaqyov teevq gaq tsiq nail ngaol. Naol yaqyov al gaq bhai Yaolhaq dai ya mil bhiq nail ngaol. 
LUK.1.14	Yaq al gaq doevq lee-a nail ngel-i mail, naol lavqkhiq tsail deedee nail ngaol. Tsaol-aq maodai iqsanl, lavqkhiq tsail nail ngaol. 
LUK.1.15	Khul khi mail dai ngal-aq neq, aivq neq, Heeqphaq Miqyail nail sivtavq bhai eeq nail heel nail gaq pevq lal nail ngaol. Aivq neq, jilpheeq khi mail bov lal nail phaq teevq peivq-ail maq daol-ail. Aqma nail ovqmav lavqkhoel bhai aol-u phao nee mail, Meeqnail Haolnail Aqhaqlal teevq bhee aol nail ngaol. 
LUK.1.16	Ilsaqleiqlal nail tsaol-aq maodai bhai, aqyu juq nail Heeqphaq Miqyail jaol nail phao, aivq hevqkol lavq nail ngaol. 
LUK.1.17	Yaolhaq neq, Eillilya nail neema khi bhaqaoq aol nail lavqkhoel, Heeqphaq nail iqmoeq ail nail ngaol. Aqbhu khi yaq tsaq lai jil lai dai maqkhaiq, naqlaiq laiq nail tsaol-aq, tsaq nail daol nail tsaol-aq nail neenoeq neekha nail haoqnao tsaothe dai maqkhaiq, Miqyail nail haqbhoil lainq-ai thaq nail jeq-e teevq jeq-e pevq lal dai maqkhaiq, Yaolhaq nl nail ngaol” dai, nqtavq gaqkhoel aivq bhai ge bhiq-a nail ngaol.
LUK.1.18	Saqkhaqlil ge nail: “Alhai pevq lal naol dai, ngal khalhai khi ya heeq kivq nail-aiq. Ngal maoq lee-aoq nail ngaol. Ngaq nail khaqma iqsanl maoq lee-aoq nail ngaol” dai, nqtavq gaqkhoel bhai ge bhiq-a nail ngaol.
LUK.1.19	Nqtavq gaqkhoel al gaq gaoq ge nail: “Ngal neq, Miqyail nail sivtavq bhai thulphaol khi, Miqyail nail khillavq Gaqbheiqlal ngaol. Lavqkhiq tsail nail daoq niil daoq cavq gaiq ail yaoq dai, Miqyail ngaq bhai khoel-ai leevq-a nail ngaol. 
LUK.1.20	Naol ngaq nail daoq bhai, ‘maq pevq lal nia-ail’ dai, neema lavqkhoel bhai noeq nail ngel-i mail, naoq nail yaqyov maq doevq lee-u kev dai, naol daoq maq ge nia mail, aqtsi tsu dai, ya jaol nail ngaol. Ngaq-i mail ge nail daoq niil daoq, aqyanq tsaq lal haq neq, pevq lal nail ngaol” dai, aivq bhai ge bhiq-a nail ngaol.
LUK.1.21	Aq-u phao, tsaol-aq al juq lavqniil-ai Saqkhaqlil bhai daonq nail ngaol. Khul khi mail dai ngal-aq neq, aivq uqhuq thaoq nail ilkhaol il ma nail lavqkhoel bhai tsaq dai maq lai-a nail ngel-i mail, aqyu juq noeq-u maq dov dai, pevq ail-a nail ngaol. 
LUK.1.22	Aivq dov lee-u phao, aqyu juq bhai daoq maq ge tsaoq bhiq nia dai, pevq ail-a nail ngel-i mail, aivq uqhuq thaoq nail ilkhaol il ma nail lavqkhoel bhai phaodaiq bhiq thaq nail teevq phaq ganav bhai, ya moel thaq nail ngaol dai, aqyu juq heeq nia-a nail ngaol. Aivq daoq maq ge nia-ail pevq-ail khi, aqyu juq bhai aqlavq-i mail dao bhiq-a nail ngaol.
LUK.1.23	Uqhuq thaoq nail ilkhaol il ma nail lavqkhoel bhai, aivq nail ganl nl nail aqyanq jel ail-u phao, Saqkhaqlil ilkhaol bha kovq ail-a nail ngaol. 
LUK.1.24	A bhai nee ngal-aq, aivq nail khaqma Eillilsaqbhail neq, yaq ceiv lai khi, bhala ngaq heeq bhee dai, khaq bha iqsanl maq dov ail dai, ilkhaol bhai jaol nail ngaol. 
LUK.1.25	Eillilsaqbhail ge nail: “Miqyail ngaq bhai heldaiq lavq khi geeqlaoq bhiq lavq-a nail ngaol. Niai nee pultavq neq, tsaol-aq yaq ngaq bhai ge doil lavq nail phaq bhai, aivq oil ha lavq-a nail ngaol” dai, ge nail ngaol.
LUK.1.26	Eillilsaqbhail aqhaq aqmaol liq lai-a nail bhala kovq heeq bhee lal-u phao, Gaqliqlail milkhaoq Naqsaqlail meenq bhai jaol nail yaqmai-aq teevq gaq jaol nail bhai, Miqyail nail nqtavq gaqkhoel Gaqbheiqlal bhai khoel gai-aivq-a nail ngaol. 
LUK.1.27	Yaqmai-aq al gaq, Daqbhil nail jeq-e jaq-a Yaolsai dai mil-ai thaq nail gaq bhai maol ail naol dai, ge ceiv-ai thaq nail, haoltaiv deel yaqmai-aq yaqnoil ngaol. Aivq nail aqmil neq, Maqlil ngaol. 
LUK.1.28	Nqtavq gaqkhoel al gaq, aivq jaol nail bha lee khi ge nail: “Geeqlaoq eeljaol ya-a nail yaqmiq-ol, naol geeqlaoq eeq dei-eiq. Heeqphaq Miqyail naoq-ai nee mail jaol nail ngaol” dai, ge bhiq-a nail ngaol.
LUK.1.29	Maqlil neq, daoq al daoq bhaqda nee, neema lavqkhoel bhai suqsaq lal khi, “Daoq ge tsaoq lavq-a nail niil khalhai ge movq nail meeq” dai, saol-nvq nail ngaol. 
LUK.1.30	Aq-u phao, nqtavq gaqkhoel aivq bhai ge bhiq-a nail: “Maqlil-ol, thaq geesil. Khul khi mail dai ngal-aq neq, Miqyail naoq bhai geeqlaoq eeljaol bivq nail dai khi, tsel dov-ai thaq nail ngaol. 
LUK.1.31	Heldaiq dei-eiq. Naol yaq ceiv lai khi, yaqyov teevq gaq ya tsiq nail ngaol. Aivq bhai, naol Yeiqsul dai, ya mil bhiq nail ngaol. 
LUK.1.32	Yaqyov al gaq eeq dee heel deedee khi, eeq nail heel nail gaq nail Yaqyov dai, yu khul nail ngaol. Heeqphaq Miqyail Yaqyov al gaq bhai heeqphaq Daqbhil nail joiqjaq doiqbev bev ma bhai, bhi jaoldeel nail ngaol.
LUK.1.33	Aivq neq, Yaqkov nail jeq-e jaq-a nail kovtavq bhai Heeqphaq jiovq khi, aivq uvthaiq nail milkhaoq al neq, nqmaq maqluv halyeel loi lai nail maq bhao-ail” dai, Maqlil bhai ge bhiq-a nail ngaol.
LUK.1.34	Maqlil nqtavq gaqkhoel bhai ge bhiq-a nail: “Ngal yovjil maq bhao, naol ge nail khe-ai khalhai khi pevq lal nia nail-aiq” dai, ge kovq bhiq-a nail ngaol.
LUK.1.35	Nqtavq gaqkhoel Maqlil bhai ge bhiq-a nail: “Meeqnail Haolnail Aqhaqlal naoq nail kovtavq bhai yavq kha lee khi, eeq dee heel deedee nail Miqyail nail bhaqaoq, naoq bhai uvthaiq lee nail ngaol. Alheel ngel-i mail, doevq lee nail meeq nail haol nail yaqyov al gaq bhai, Miqyail nail Yaqyov dai, yu khul nail ngaol. 
LUK.1.36	Maq bhao aqma dai saol-nvq-ai thaq nail, naoq nail jeq-e jaq-a Eillilsaqbhail bhai heldaiq. Joiqmaoq maoq lai khi ngaol-aoq, yaq ceiv lai-a nail bhala kovq heeq bhee lal-aoq nail ngaol. 
LUK.1.37	Miqyail maq nl nia nail teevq phaq iqsanl maq jiav-ail” dai, Maqlil bhai ge bhiq-a nail ngaol.
LUK.1.38	Maqlil ge nail: “Ngal neq, Miqyail nail yaqkav ngaol. Naoq-i mail ge nail khe-ai, ngaq bhai kev lee dei-eiq” dai, ge bhiq-a nail ngaol. A bhai nee ngal-aq, nqtavq gaqkhoel aivq jaol nail nee dov ail-a nail ngaol.
LUK.1.39	A bhai nee ngal-aq, Maqlil dov ail khi, Yuldav milkhaoq daoltavq phao jiav nail meenq teevq meenq bhai, lavqtsail mail lai-a nail ngaol. 
LUK.1.40	Aivq Saqkhaqlil nail ilkhaol bhai aol lai khi, Eillilsaqbhail bhai daoq tsaoq phuq-a nail ngaol. 
LUK.1.41	Eillilsaqbhail Maqlil-i mail daoq tsaoq phuq nail daoq ya gaiq-u phao, aivq nail ovqmav lavqkhoel khe yaq, luv luv dai tev lal-a nail ngaol. A bhai nee ngal-aq, Eillilsaqbhail Meeqnail Haolnail Aqhaqlal bhee lal khi, 
LUK.1.42	aivq mailma-ail ge nail: “Naol neq, yaqmai-aq juq nail lavqkhoel bhai neq, geeqlaoq eeq deedee nail gaq ngaol. Naoq nail ovqmav lavqkhoel khe yaq iqsanl, geeqlaoq eeq deedee nail ngaol. 
LUK.1.43	Ngaq nail Heeqphaq nail aqma, ngal jaol nail bha lal-a nail geeqlaoq, khul khi mail ngal ya-a nail ngel-ail. 
LUK.1.44	Heldaiq daiq. Naol daoq thaoqphuq nail daoq bhai ngal ya gaiq-u phao, ngaq nail ovqmav lavqkhoel khe yaq lavqkhiq tsail deedee nail ngel-i mail, luv luv-ai tev lal-a nail ngaol. 
LUK.1.45	Naol neq, geeqlaoq eeq nail yaqmai-aq ngaol. Khul khi mail dai ngal-aq neq, Miqyail-i mail ge-ai thaq nail daoq maldil bhee lal naol dai, neema thaqtsaol nail ngel-i mail ngaol” dai, ge bhiq-a nail ngaol.
LUK.1.46	Aq-u phao Maqlil ge nail:
LUK.1.46	“Ngaq nail neema
LUK.1.46	lavqkhoel nee
LUK.1.46	Heeqphaq Miqyail bhai
LUK.1.46	tsiq eeq tsiq heel naol.
LUK.1.47	Ngaq nail aqhaqlal iqsanl,
LUK.1.47	ngaq bhai hevqkovq
LUK.1.47	lavq-a nail Miqyail
LUK.1.47	bhaqda nee
LUK.1.47	lavqkhiq tsail
LUK.1.47	deedee-ail nial.
LUK.1.48	Khul khi mail dai
LUK.1.48	ngal-aq neq,
LUK.1.48	teevq peivq-ail
LUK.1.48	khaoqsail maq jiav nail
LUK.1.48	aivq nail yaqkav bhai
LUK.1.48	aivq gaoqhaq lavq khi,
LUK.1.48	heldaiq lavq-a nail ngaol.
LUK.1.48	Niai nee pultavq neq,
LUK.1.48	teevq yeel nee teevq yeel,
LUK.1.48	ngaq bhai geeqlaoq
LUK.1.48	eeq nail yaqmai-aq dai,
LUK.1.48	yu khul nail ngaol.
LUK.1.49	Khul khi mail dai
LUK.1.49	ngal-aq neq,
LUK.1.49	bhaqaoq eeq nail
LUK.1.49	Miqyail neq,
LUK.1.49	ngaq bhai eeq dee
LUK.1.49	meeq deedee nail phaq
LUK.1.49	nl lavq-a nail ngaol.
LUK.1.49	Aivq neq, meeq dee
LUK.1.49	haol deedee nail ngaol.
LUK.1.50	Aivq bhai ev nail
LUK.1.50	tsaol-aq bhai,
LUK.1.50	aivq gaoqhaq gaiq-a nail
LUK.1.50	teevq yeel nee
LUK.1.50	teevq yeel jiav nail ngaol.
LUK.1.51	Miqyail aivq nail
LUK.1.51	aqlavq-i mail
LUK.1.51	bhaqaoq eeq nail juq
LUK.1.51	nl nail ngaol.
LUK.1.51	Yovqgavq nail neekhaol
LUK.1.51	taivq-ail nl khi,
LUK.1.51	neema eeq nail
LUK.1.51	heel nail tsaol-aq bhai,
LUK.1.51	aivq lav luq
LUK.1.51	lav seil bhiq nail ngaol.
LUK.1.52	Aivq heeqphaq juq bhai
LUK.1.52	aqyu juq-i mail
LUK.1.52	jaoldeel-nvq thaq nail
LUK.1.52	doiqbev bev ma
LUK.1.52	nee tsiqkha khi,
LUK.1.52	khaoqsail maq jiav nail
LUK.1.52	neema thaqtheq nail phaq
LUK.1.52	aol nail tsaol-aq bhai,
LUK.1.52	thaqeeq thaqheel
LUK.1.52	bhiq nail ngaol.
LUK.1.53	Aivq moevq nail
LUK.1.53	sivq nail tsaol-aq bhai
LUK.1.53	aqmeeq phaq
LUK.1.53	teevq bov bhi jaq khi,
LUK.1.53	hulmeeq hulbhao
LUK.1.53	juq bhai neq,
LUK.1.53	aqnieivq-ail
LUK.1.53	bhi dov ail nail ngaol.
LUK.1.54+LUK.1.55	Aivq ngadao nail
LUK.1.54+LUK.1.55	aqphiq aqbhal juq bhai
LUK.1.54+LUK.1.55	ge bhiq-ai
LUK.1.54+LUK.1.55	thaq nail khe-ai,
LUK.1.54+LUK.1.55	‘Aqbhaqlaqhaq nee mail,
LUK.1.54+LUK.1.55	aivq nail aqjievq
LUK.1.54+LUK.1.55	lilheel bhai kev dai,
LUK.1.54+LUK.1.55	nqmaq maqluv halyeel
LUK.1.54+LUK.1.55	maq nioilpeivq mail,
LUK.1.54+LUK.1.55	gaoqhaq naol’ dai, ge khi,
LUK.1.54+LUK.1.55	aivq aivq nail yaqkav
LUK.1.54+LUK.1.55	Ilsaqleiqlal nail
LUK.1.54+LUK.1.55	jeq-e bhai heldaiq
LUK.1.54+LUK.1.55	bhiq-a nail ngaol” dai,
LUK.1.54+LUK.1.55	ge bhiq-a nail ngaol.
LUK.1.56	Maqlil neq, Eillilsaqbhail nee mail bhala hail heeq bhee dai jaol khi, aivq nail ilkhaol bhai kovq ail-a nail ngaol.
LUK.1.57	Eillilsaqbhail yaq bhao nail yanq tsaq lal khi, bhao-a nail ngaol. Yaq al gaq neq, yaqyov ngaol. 
LUK.1.58	Miqyail aivq bhai eeq dee meeq deedee nail geeqlaoq nl bhiq-a nail ganl al, aqjail bhai jaol nail juq khi mail aivq nail aqivq jaqbheq juq ya gaiq-u phao, aqyu juq iqsanl teevq gaq khe-ai, lavqkhiq tsao tsail nail ngaol.
LUK.1.59	Eivq n bhee lal-u phao, yaq al gaq bhai bavkov uqjaq oev bhiq nail dai khi, aqyu juq bhoi lal jil lal-a nail ngaol. Yaq al gaq bhai aivq nail aqbhu nail aqmil khe-ai, Saqkhaqlil dai mil bhiq nail dai khi, lainq-ai thaq nail ngaol. 
LUK.1.60	Aq-u phao, aqma gaq ge nail: “Maq ngel-ail. Aivq bhai Yaolhaq dai, ya mil bhiq naol” dai, ge bhiq-a nail ngaol.
LUK.1.61	“Naoq nail jeq-e jaq-a nail lavqkhoel, Yaolhaq dai mil-ai thaq nail teevq gaq gail maq jaol-ail” dai, aqyu juq aivq bhai ge bhiq-a nail ngaol.
LUK.1.62	Aq-u phao, yaq al gaq bhai, khalhai bhi mil bhiq movq nail-aiq dai, aqyu juq aqbhu gaq bhai aqlavq dao bhiq-a nail ngaol. 
LUK.1.63	Aqbhu gaq neq, haoqgavq gevq nail dailpav hal khi, aivq nail yaqyov nail aqmil neq, Yaolhaq ngaol dai, gevq daiq bhiq-u phao, aqyu juq iqsanl mail noeq-u maq dov dai, pevq ail-a nail ngaol. 
LUK.1.64	Aq-u phao, teevq pov taivq-ail, aivq daoq ge nia lal-a nail ngaol. A bhai nee ngal-aq, aivq daoq ge ge-ail, Miqyail bhai tsiqeeq-a nail ngaol. 
LUK.1.65	Aqjail bhai jaol nail tsaol-aq iqsanl mail ya moel-u phao, geesil nail ngaol. Ganl al, Yuldav milkhaoq daoltavq bha doi dai, gaiq doi ail-a nail ngaol. 
LUK.1.66	Khal ya gaiq-a nail tsaol-aq iqsanl mail, yovqgavq nail neema lavqkhoel-ai yovqgavq noeq thaq-ai thaq khi, “Yaq niil gaq, khalheel nail tsaol-aq pevq lal nail maq heeq laq” dai, aqyu juq nail gaiqlaq bhai ge pheeljaq nail ngaol. Khul khi mail dai ngal-aq neq, Miqyail nail bhaqaoq aivq nail kovtavq bhai jiav nail ngaol.
LUK.1.67	Aq-u phao, Yaolhaq nail aqbhu Yaqkhaqlil, Meeqnail Haolnail Aqhaqlal bhee lal khi, Miqyail nail daoq niailhai gedan-a nail ngaol:
LUK.1.68+LUK.1.69	“Ilsaqleiqlal nail
LUK.1.68+LUK.1.69	Heeqphaq Miqyail
LUK.1.68+LUK.1.69	bhai tsiqeeq yaoq.
LUK.1.68+LUK.1.69	Khul khi mail dai
LUK.1.68+LUK.1.69	ngal-aq neq,
LUK.1.68+LUK.1.69	aivq aivq nail yaqkav
LUK.1.68+LUK.1.69	Daqbhil nail
LUK.1.68+LUK.1.69	jeq-e lavqkhoel khe,
LUK.1.68+LUK.1.69	ngadao nail haqbhoil
LUK.1.68+LUK.1.69	bhaqaoq eeq deedee nail
LUK.1.68+LUK.1.69	Hevqkovq nail gaq
LUK.1.68+LUK.1.69	bhi dov lee-a nail ngaol.
LUK.1.68+LUK.1.69	Aivq aivq nail
LUK.1.68+LUK.1.69	jeq-e jaq-a bhai
LUK.1.68+LUK.1.69	heldaiq lee khi
LUK.1.68+LUK.1.69	hevqkovq-a nail ngaol.
LUK.1.70	Miqyail alhai
LUK.1.70	nl-a nail neq,
LUK.1.70	milnee uqnee nee
LUK.1.70	aivq nail haqbhoil
LUK.1.70	gedan nail meeq nail
LUK.1.70	haol nail juq bhai juq khi
LUK.1.70	ge-ai thaq nail khe-ai,
LUK.1.70	nl-a nail ngaol.
LUK.1.71	Aivq ngadao bhai
LUK.1.71	neejiav jiav nail
LUK.1.71	tsaol-aq juq nail
LUK.1.71	lavqkhoel nee maqkhaiq,
LUK.1.71	ngadao bhai
LUK.1.71	maq heldaiq nul nail
LUK.1.71	tsaol-aq juq nail
LUK.1.71	lavqkhoel nee maqkhaiq,
LUK.1.71	ngadao bhai
LUK.1.71	hevqkovq nail khi
LUK.1.71	nl-a nail ngaol.
LUK.1.72	Aivq niailhai
LUK.1.72	nl-u phao,
LUK.1.72	ngadao nail aqphiq
LUK.1.72	aqbhal juq bhai
LUK.1.72	gaoqhaq gaiq-a nail
LUK.1.72	lavqkhoel nee
LUK.1.72	nl-a nail ngaol.
LUK.1.72	Aivq nail meeq nail
LUK.1.72	haol nail daoqma
LUK.1.72	saljial bhai iqsanl,
LUK.1.72	noeq kev khi
LUK.1.72	nl-a nail ngaol.
LUK.1.73	Daoqma saljial
LUK.1.73	al daoq neq,
LUK.1.73	ngadao nail aqbhu
LUK.1.73	Aqbhaqlaqhaq bhai
LUK.1.73	Miqyail aivq-i mail
LUK.1.73	khanq-ai thaq nail
LUK.1.73	daoqma saljial
LUK.1.73	al daoq ngaol.
LUK.1.74+LUK.1.75	Daoqma saljial al
LUK.1.74+LUK.1.75	bhaqda nee,
LUK.1.74+LUK.1.75	ngadao bhai
LUK.1.74+LUK.1.75	neejiav jiav nail
LUK.1.74+LUK.1.75	tsaol-aq juq nail
LUK.1.74+LUK.1.75	lavqkhoel nee
LUK.1.74+LUK.1.75	ngadao ya jel-ail khi,
LUK.1.74+LUK.1.75	ngadao nail yeel
LUK.1.74+LUK.1.75	gil-u kev dai,
LUK.1.74+LUK.1.75	meeq nail haol nail
LUK.1.74+LUK.1.75	tsaq nail daol nail
LUK.1.74+LUK.1.75	lavqkhoel nee,
LUK.1.74+LUK.1.75	Miqyail nail sivtavq bhai
LUK.1.74+LUK.1.75	maq ya geesil dai,
LUK.1.74+LUK.1.75	ngadao ganl nl
LUK.1.74+LUK.1.75	kivq nail ngaol.
LUK.1.76	Ngaq nail yaqyov-ol,
LUK.1.76	naoq bhai eeq dee
LUK.1.76	heel deedee nail
LUK.1.76	Miqyail nail haqbhoil
LUK.1.76	gedan nail gaq nial dai,
LUK.1.76	yu khul naol.
LUK.1.76	Naol neq,
LUK.1.76	Heeqphaq nail
LUK.1.76	iqmoeq ya ail khi
LUK.1.76	aivq nail gailkhaol
LUK.1.76	ya lav daol-ail nail ngaol.
LUK.1.77+LUK.1.78	Khul khi mail dai
LUK.1.77+LUK.1.78	ngal-aq neq,
LUK.1.77+LUK.1.78	ngadao nail Miqyail neq,
LUK.1.77+LUK.1.78	gaoqhaq gaiq-a nia
LUK.1.77+LUK.1.78	deedee nail ngaol.
LUK.1.77+LUK.1.78	Alheel ngel-i mail,
LUK.1.77+LUK.1.78	hevqkovq nail phaq neq,
LUK.1.77+LUK.1.78	oeqbal phaiq bhiq-a nail
LUK.1.77+LUK.1.78	lavqkhoel nee
LUK.1.77+LUK.1.78	dov lee-a nail ngaol dai,
LUK.1.77+LUK.1.78	aivq nail jeq-e jaq-a bhai
LUK.1.77+LUK.1.78	bhiq heeq nia dai,
LUK.1.79	nqtavq kovtavq
LUK.1.79	khe aqbhaq
LUK.1.79	ngadao nail kovtavq bhai
LUK.1.79	bhaq lee-u phao,
LUK.1.79	aqnav nail lavqkhoel bhai
LUK.1.79	jaol nail tsaol-aq khi
LUK.1.79	sil nail phaq nail
LUK.1.79	kov-uvq bhai jaol nail
LUK.1.79	tsaol-aq bhai iqsanl,
LUK.1.79	aqbhaq bhaq bhiq khi,
LUK.1.79	neesal-ovq nail
LUK.1.79	gailkhaol bhai
LUK.1.79	hevqdaiq lavq naol” dai,
LUK.1.79	Saqkhaqlil ge nail ngaol.
LUK.1.80	Yaq al gaq aqmaol phao eeq lal heel lal khi, aqhaqlal phao iqsanl, eeq lal heel lal-a nail ngaol. Aivq Ilsaqleiqlal tsaol-aq nail sivtavq bhai maq dov lal-u phao, haqtsoiq haqyal bhai taivq-ail jaol-a nail ngaol.
LUK.2.1	Yanq ya lao al nail lavqkhoel, “Milkhaoq yaq iqsanl, aqmil ya gevq bhoel ail naol” dai, heeqphaq Gailsaq Aolgultuv daoq bivq-a nail ngaol. 
LUK.2.2	Niil thal khe pov, aqmil gevq nail neq, iqmoeq ilmoeq khe pov ngaol. Aq-u phao, Sulliv milkhaoq bhai Gulleiqnil joiqjaq nail ngaol. 
LUK.2.3	Tsaol-aq iqsanl mail, aqmil gevq ail nail dai khi, yovqgavq nail meenq bhai yovqgavq ail-a nail ngaol.
LUK.2.4+LUK.2.5	Yaolsai iqsanl, Daqbhil nail jeq-e jaq-a ngel-i mail, aivq-i mail hevq naol dai, ge ceiv-ai thaq nail Maqlil hevq khi, aqmil gevq lai-a nail ngaol. Gaqliqlail milkhaoq Naqsaqlail meenq nee mail Heeqphaq Daqbhil doevq lee-a nail meenq pevq nail Yuldav milkhaoq Bhaiqlaiqhaiq meenq bhai lai-a nail ngaol. Aq-u phao, Maqlil neq, aqhaq aqmaol liq nail ngaol. 
LUK.2.6	Aqyu nvq maolyaq Bhaiqlaiqhaiq meenq bhai jaol-u phao, Maqlil neq, yaq tsiq nail yanq tsaq lal-aoq nail ngaol. 
LUK.2.7	A bhai nee ngal-aq, Maqlil yaq tsiq-a nail ngaol. Aivq iqmoeq ilmoeq doevq lee-a nail Yaqyov al gaq bhai tsiqdaq daq khi, niaoqjal laoqkhaiq lavqkhoel bhai tsiq iqthaiq-ai thaq nail ngaol. Khul khi mail dai ngal-aq neq, daq-i yavq duq bhai aqyu nvq maolyaq nail haqbhoil yavq duq maq jiav-ail.
LUK.2.8	Milkhaoq al khaoq nail lavqkhoel bhai yaol lovq nail juq neq, nqkiv phao yalphiq bhai aqyu juq nail yaol bhai lovq nail ngaol. 
LUK.2.9	Aq-u phao, Heeqphaq Miqyail nail nqtavq gaqkhoel teevq gaq dov lee khi, aqyu juq nail aqjail bhai thulphaol lee-a nail ngaol. Miqyail nail aqbhaq aqyu juq jaol nail teevq jaoq bhaq lee-a nail ngel-i mail, aqyu juq geesil deedee lal bhiq-a nail ngaol. 
LUK.2.10	Nqtavq gaqkhoel aqyu juq bhai ge bhiq-a nail: “Thaq geesil. Khul khi mail dai ngal-aq neq, tsaol-aq iqsanl nail haqbhoil lavqkhiq tsail deedee lal nail daoq, ngal nuljuq bhai cavq gaiq lee-a nail ngaol. 
LUK.2.11	Yanqgaol heeqphaq Daqbhil nail meenq lavqkhoel bhai, nuljuq nail haqbhoil Hevqkovq nail gaq doevq lee-aoq nail ngaol. Aivq neq, Heeqphaq Khali
LUK.2.12	Nuljuq aivq bhai niailhai ya moel naol. Yaqbeiv bhai tsiqdaq daq khi, niaoqjal laoqkhaiq lavqkhoel bhai tsiq iqthaiq-ai thaq nail bhai, nuljuq ya moel nail ngaol. Alhai ya moel-u phao al gaq neq, Khali ngaol” dai, aqyu juq bhai ge bhiq-a nail ngaol.
LUK.2.13	Nqtavq gaqkhoel al gaq jaol nail bha, nqtavq gaqkhoel munl munl lao-ail thaiqphuq dai, dov lee-a nail ngaol. Aqyu juq Miqyail bhai niailhai tsiqeeq nail ngaol: 
LUK.2.14	“Nqtavq kovtavq bha jaol nail Miqyail bhai tsiqeeq tsiqheel bhel. Miltsaq kovtavq bhai iqsanl, aivq neema tsaq nail tsaol-aq juq nee neesal-ovq dei-eiq” dai, ge nail ngaol.
LUK.2.15	Nqtavq gaqkhoel juq nqtavq bha kovq dav lai gaq-u phao, yaol lovq nail juq ge nail: “Ngadao Bhaiqlaiqhaiq meenq bhai ail khi, pevq lal-a nail ganl niil, Miqyail-i mail ngadao bhai ge lavq-a nail khe-ai, heldaiq ail bhel” dai, teevq gaq nee teevq gaq tsaoq-a nail ngaol.
LUK.2.16	A bhai nee ngal-aq, aqyu juq lavqtsail mail ail khi, Maqlil khi Yaolsai bhai maqkhaiq, niaoqjal laoqkhaiq lavqkhoel bhai tsiq iqthaiq-ai thaq nail yaqbeiv bhai maqkhaiq, ya moel-a nail ngaol. 
LUK.2.17	Aqyu juq ya moel gaq-u phao, yaqbeiv al gaq nail ganl nqtavq gaqkhoel-i mail aqyu juq bhai ge bhiq-a nail khe-ai, aqyu juq iqsanl, yu bhai ge bhiq-a nail ngaol. 
LUK.2.18	Khal ya gaiq-a nail tsaol-aq juq iqsanl mail, yaol lovq nail juq-i mail ge bhiq-a nail bhai noeq-u maq dov dai, pevq ail-a nail ngaol. 
LUK.2.19	Maqlil neq, ganl al juq iqsanl mail, noeq thaq-ai thaq khi, aivq nail neema lavqkhoel bhail saol-nvq saol-nvq-ail jaol nail ngaol. 
LUK.2.20	Yaol lovq nail juq, nqtavq gaqkhoel-i mail aqyu juq bhai ge bhiq-a nail khe-ai, iqsanl bhai ya gaiq, ya moel-a nail ngel-i mail, Miqyail bhai tsiqeeq tsiqheel khi tsiqeeq tsiqeeq-ail kovq ail-a nail ngaol.
LUK.2.21	Eivq n bhee lal khi, yaqbeiv bhai bavkov uqjaq oev bhiq-u phao, aivq bhai Yeiqsul dai, mil bhiq-a nail ngaol. Aqmil al neq, aqma nail ovqmav lavqkhoel bhai maq ceiv lai-u phao nee mail nqtavq gaqkhoel-i mail mil-ai thaq nail ngaol.
LUK.2.22	Molseiq nail aoldaoq kovqdaoq lavqkhoel bhai gevq-ai thaq nail khe-ai, aqmaol lav haol nail aol nl nail aqyanq kev lal-u phao, aqyu nvq maolyaq yaqbeiv bhal khi, Heeqphaq Miqyail nail sivtavq bhai tsiq ha lai nail haqbhoil Yeiqlulsaqlaiq meenq khe uqhuq thaoq nail ilkhaol il ma bhai lai-a nail ngaol. 
LUK.2.23	Khul khi mail dai ngal-aq neq, Miqyail nail aoldaoq kovqdaoq lavqkhoel bhai gevq-ai thaq nail khe-ai, iqmoeq ilmoeq doevq lee nail yaqyov gaq neq, Heeqphaq Miqyail nail haqbhoil ya meeq ya haol khi, aivq bhai ya av bhiq nail ngaol. 
LUK.2.24	Al ovqtavq, Miqyail nail aoldaoq kovqdaoq lavqkhoel bhai gevq-ai thaq nail khe-ai, khaoqkhoiq teevq gu maq ngel haq neq, salmil khaoqkhoiq maol yaq teevq gu, ya laol bhiq nail ngaol.
LUK.2.25	Aq-u phao, Silmiqoq dai mil-ai thaq nail tsaol-aq teevq gaq, Yeiqlulsaqlaiq meenq bha jaol nail ngaol. Aivq neq, tsaq nail daol nail tsaol-aq teevq gaq pevq khi, Miqyail bhai ev nail tsaol-aq teevq gaq ngaol, Ilsaqleiqlal nail jeq-e jaq-a hevqkovq nail phaq ya nail bhai daonq nail teevq gaq ngaol. Meeqnail Haolnail Aqhaqlal aivq nail lavqkhoel bhai jaol nail ngaol. 
LUK.2.26	“Miqyail nail Khali bhai, naol maq ya moel-u kev dai, naol maq ya sil-ai” dai, Meeqnail Haolnail Aqhaqlal aivq bhai phaodaiq-ai bhiq thaq nail ngaol. 
LUK.2.27	Aqhaqlal Miqyail aivq bhai bhi noeq dov-a nail ngel-i mail, aivq aq-u n-gaol uqhuq thaoq nail ilkhaol il ma bhai dav lai-a nail ngaol. Aoldaoq kovqdaoq jiav nail khe-ai, nl bhiq nail dai khi mail, yaqbeiv nail aqbhu aqma yaqbeiv Yeiqsul bhai uqhuq thaoq nail ilkhaol il ma bhai bhal laivq-a nail ngaol. 
LUK.2.28	Aq-u phao, Silmiqoq al gaq yaqbeiv bhai tsiq khi, Miqyail bhai tsiqeeq tsiqeeq-ail, niailhai ge nail ngaol:
LUK.2.29	“Heeqphaq-ol,
LUK.2.29	naoq-i mail
LUK.2.29	ge-ai thaq nail khe-ai,
LUK.2.29	naoq nail yaqkav
LUK.2.29	neesal-ovq nail lavqkhoel
LUK.2.29	naoq-ai nee jaol lal naol.
LUK.2.30	Khul khi mail dai
LUK.2.30	ngal-aq neq,
LUK.2.30	naoq-i mail
LUK.2.30	lav sav-ai thaq nail
LUK.2.30	hevqkovq nail phaq bhai,
LUK.2.30	ngal teevq bhee
LUK.2.30	ya moel-aoq nail ngaol.
LUK.2.31	Jeq-e jaq-a iqsanl nail
LUK.2.31	sivtavq bhai
LUK.2.31	hevqkovq nail niil phaq
LUK.2.31	naol lav sav-ai
LUK.2.31	thaq nail ngaol.
LUK.2.32	Hevqkovq nail niil neq,
LUK.2.32	laolkivq yaq bhai
LUK.2.32	bhaq bhiq nail
LUK.2.32	aqbhaq pevq khi,
LUK.2.32	naoq nail jeq-e jaq-a
LUK.2.32	Ilsaqleiqlal nail
LUK.2.32	tsaol-aq nail haqbhoil
LUK.2.32	eeq deedee nail
LUK.2.32	seiqleiq khaoqsail
LUK.2.32	pevq nail ngaol” dai,
LUK.2.32	ge nail ngaol.
LUK.2.33	Silmiqoq yaqbeiv al gaq nail ganl niailhai ge nail ngel-i mail, yaqbeiv nail aqbhu aqma noeq-u maq dov dai, pevq ail-a nail ngaol. 
LUK.2.34	Silmiqoq aqyu juq bhai geeqlaoq bivq khi, aqma Maqlil gaq bhai ge bhiq-a nail: “Yaqbeiv niil gaq bhaqda nee, Ilsaqleiqlal nail tsaol-aq maodai gaq tsuq-ail khi, maodai gaq thul lal nail ngaol. Tsaol-aq teevq pav ganav juq neq, aivq bhai khaonq khi aivq neq, yu bhai bhi heeq bhi moel nail phaq pevq lal nail ngaol. 
LUK.2.35	Al ovqtavq, tsaol-aq maodai gaq nail neema lavqkhoel-ai noeq nail juq phao dov daiq lavq nail ngaol. Naoq nail neema bhai thaoma-i mail coevpav lavq nail khe-ai, naol ya noeqhaq deedee nail ngaol” dai, ge bhiq-a nail ngaol.
LUK.2.36	Aqsaq nail jeq-e jaq-a Phaqnoeqlal nail yaqmiq Haqnaq dai mil-ai thaq nail, Miqyail nail haqbhoil gedan nail yaqmai-aq teevq gaq jaol nail ngaol. Aivq neq, joiqmaoq maoq deedee lai-aoq nail ngaol. Aivq maol ail khi, aivq nail yovjil nee mail sivq kovq taivq-ail ya jaol khi mail, miqtsiq miqma pevq ail-a nail ngaol. 
LUK.2.37	Aivq neq, eivq tsel liq kovq bhee lal-aoq nail ngaol. Aivq neq, uqhuq thaoq nail ilkhaol il ma bhai taivq-ail jaol jaol-ail, nqkiv n-gaol maqkhaiq, Miqyail bhai uqhuq thaoq khi teevq yanq ngal-aq, teevq pov maq jaq nail aol nl nl-ail khi, geeqlaoq hal nail ngaol. 
LUK.2.38	Al teevq yanq nail lavqkhoel bhai, aivq Maqlil khi Yaolsai jaol nail bha lal khi, Miqyail bhai tsiqeeq nail ngaol. Yeiqlulsaqlaiq meenq bha hevqkovq lavq dai noeqthunq nail tsaol-aq iqsanl bhai yaq al gaq nail ganl, aivq ge bhiq-a nail ngaol.
LUK.2.39	Yaolsai khi mail Maqlil, Miqyail nail aoldaoq kovqdaoq jiav nail khe-ai, iqsanl bhai nl gil-u phao, aqyu nvq maolyaq, yaq bhal khi mail, yovqgavq nail jaol duq, Gaqliqlail milkhaoq bhai jiav nail Naqsaqlail meenq bha kovq ail-a nail ngaol. 
LUK.2.40	Yaqyov al gaq eeq lal khi, gaq iqsanl kav lal-aoq nail ngaol. Neenoeq neekha teevq bhee aol lal khi, Miqyail nail geeqlaoq eeljaol iqsanl aivq nail kovtavq-ai jiav nail ngaol.
LUK.2.41	Yeiqsul nail aqbhu aqma neq, yaoq kovq yaoq-ao nee Bhaqsaqkhaq
LUK.2.42	Yeiqsul tsel-nvq kovq bhee lal-u phao, aqyu juq nail aolsaolkovq jiav nail khe-ai, Yeiqlulsaqlaiq meenq bha lai-a nail ngaol. 
LUK.2.43	Bhaoqaiq lav sav gaq khi, aqyu juq kovq ail-u phao, Yeiqsul neq, Yeiqlulsaqlaiq meenq bha jaol-ail ceevq-a nail ngaol. Thailhai ngaol-aoq, Maqlil khi Yaolsai maq heeq nia-ail. 
LUK.2.44	“Yeiqsul neq, tsaol-aq munl munl ma nee mail kovq lee thailthaiq naol” dai, aqyu nvq maolyaq noeq khi, teevq n yaoq yal bha kev ail-a nail ngaol. A bhai nee ngal-aq, aqivq jaqbheq khi aqtsaoq aqlaol jaol nail bha halpov daiq lai-a nail ngaol. 
LUK.2.45	Maq halpov moel-a nail ngel-i mail, aqyu nvq maolyaq Yeiqsul bhai Yeiqlulsaqlaiq meenq bha halpov lai-a nail ngaol. 
LUK.2.46	Hail n bhee lal-u phao, uqhuq thaoq nail ilkhaol il ma nail lavqkhoel-ai, Yeiqsul bhai ya moel-a nail ngaol. Yeiqsul neq, saqlaq juq nee mail jaoldeel khi, aqyu juq-i mail cavq bhiq cov bhiq nail phaq bhai naldaiq khi, aqyu juq bhai mee nia phaq gaoq naldaiq kovq bhiq-a nail ngaol. 
LUK.2.47	Aivq nail daoq ya gaiq-a nail tsaol-aq iqsanl mail, aivq nail neenoeq neekha bhai maqkhaiq, aivq-i mail ge kovq-ail leevq nail daoq juq bhai maqkhaiq, noeq-u maq dov-ail, pevq ail-a nail ngaol. 
LUK.2.48	Yeiqsul nail aqbhu aqma Yeiqsul bhai ya moel-u phao, noeq-u maq dov dai pevq-ail khi, aivq nail aqma aivq bhai ge bhiq-a nail: “Yaqyov-ol, khul khi mail, naol naoq nail aqbhu nv-nvq gaq bhai niailhai nl lavq-a nail-aiq. Naoq nail aqbhu nv-nvq gaq noeqhaq deedee nail lavqkhoel nee naoq bhai halpov nail ngaol” dai, ge bhiq-a nail ngaol.
LUK.2.49	“Nul-nq nvq gaq khul khi mail, ngaq bhai halpov nail-aiq. Ngal ngaq nail Aqbhu nail ilkhaol bhai ya jaol nail ngaol dai, nul-nq nvq gaq maq heeq kivq-ail laiq” dai, aqyu nvq gaq bhai ge kovq bhiq-a nail ngaol. 
LUK.2.50	Aivq-i mail ge movq nail daoqceevq bhai aqyu nvq maolyaq maq gov heeq nia-ail.
LUK.2.51	Yeiqsul neq, aqyu nvq maolyaq nee mail Naqsaqlail meenq bha kovq ail khi, aqyu nvq maolyaq nail daoq aqmeeq-ai naldaiq naldaiq-ail jaol nail ngaol. Aivq nail aqma neq, pevq lal-a nail ganl juq iqsanl mail, neema lavqkhoel bhai saol-nvq-ai thaq nail ngaol. 
LUK.2.52	Yeiqsul neq, neenoeq neekha khi aqmaol eeq lal khi, Heeqphaq Miqyail nail sivtavq bhai maqkhaiq, tsaol-aq nail sivtavq bhai maqkhaiq, aivq bhai neema tsaq nail ngaol.
LUK.3.1	Gailsaq Deiqbheiqlil neq, Lolmav milkhaoq khaoq lao bhai uvthaiq nail, tsel ngaq kovq bhee lal-u phao, Ilthullail milkhaoq khi mail Daqlaqgaolnil milkhaoq bhai neq, Heiqlol Aqgilpav nail jaqbheq Pillilpuv joiqjaq nail ngaol. Aqbhilleiq milkhaoq bhai neq, Lulsaqnil joiqjaq nail ngaol. Gaqliqlail milkhaoq bhai neq, Heiqlol Aqgilpav joiqjaq nail ngaol. Bhoqthil Phillav neq, Heiqlol Aqgilpav nail pul-nvq bhai jaol khi, Yuldav milkhaoq bhai joiqjaq nail ngaol. 
LUK.3.2	Aqnaq khi mail Gaqyaqphal neq, Philma jiovq-ai thaq nail ngaol. Aq-u phao, haqtsoiq haqyal bha jaol nail Saqkhaqlil nail yaqyov Yaolhaq jaol nail bha Miqyail nail daoq kev lee-a nail ngaol. 
LUK.3.3	Yaolhaq neq, Yaoldaq laoljaol daolbhaq doidoi-ai ail khi, “Miqyail nuljuq nail oeqbal phaiq nia dai, oeqbal noeq pov khi, a bhai nee tavq nail, ulcuvq saol yaoq” dai, daoq cavq cavq nail ngaol.
LUK.3.4	Miqyail nail haqbhoil gedan nail Ilsaqyal nail haoqgavq lavqkhoel bhai niailhai gevq-ai thaq nail ngaol:
LUK.3.4	“Tsaol-aq teevq gaq
LUK.3.4	haqtsoiq haqyal bhai
LUK.3.4	jaol khi mailma-ail gul nail:
LUK.3.4	‘Heeqphaq lee nail
LUK.3.4	haqbhoil
LUK.3.4	gailkhaol lav daol khi,
LUK.3.4	aivq nail gailkhaol
LUK.3.4	daolcoev dai
LUK.3.4	lav daol yaoq.
LUK.3.5	Gaqlaovq yaoq laovq yaoq-ao nee ya di lal khi, gaoqjaoq jaoq yaq jaoq ma yaoq jaoq yaoq-ao nee ya maiq lee nail ngaol. Gailkhaol lavqgovq juq ya daol lal khi, maq di nail gailkhaol juq ya di lal nail ngaol.’ 
LUK.3.6	Tsaol-aq iqsanl mail, Miqyail nail hevqkovq nail phaq bhai ya moel nail ngaol” dai, gevq-ai thaq nail ngaol.
LUK.3.7	Yaolhaq jaol nail bha ulcuvq saol lee-a nail tsaol-aq munl munl ma juq bhai, Yaolhaq ge bhiq-a nail: “Haqeiv nail eellel khe-ai dul nail yaq juq-ol, yaqhao kev lee nail Miqyail neema phail nail phaq bhai ya jel-ail dai, nuljuq bhai khaq sil gaq-i mail ge lavq-a nail-aiq. 
LUK.3.8	Maldil oeqbal noeq pov-aoq thaq nail dai dov lal dai, doevq yaoq jaol yaoq. ‘Aqbhaqlaqhaq neq, nvjuq nail aqbhu ngel-i mail, Miqyail neema phail nail phaq bhai ya jel-ail naol’ dai, nuljuq thaq noeq. Khul khi mail dai ngal-aq neq, Miqyail neq lovmav niil juq bhai gov khi, Aqbhaqlaqhaq nail aqjievq lilheel bhi pevq lal nia nail ngaol dai, ngal nuljuq bhai ge lavq bhel. 
LUK.3.9	Niil aq-il iqsanl, Miqyail neq, aqbhaol daoqthaoq bhai hailjaol bavq thaq-ai thaq nail ngaol. Alheel ngel-i mail, aqheeq aqmeeq maq heeq lee nail aqbhaol yaoq bhaol yaoq-ao nee thul ha khi, miqjaq nail lavqkhoel bhai bavq poiv bhiq nail ngaol” dai, ge bhiq-a nail ngaol.
LUK.3.10	Aq-u phao, tsaol-aq munl munl ma juq ge nail: “Thailhai phal-iq neq, nvjuq khalhai ya khi nail-aiq” dai, aivq bhai naldaiq-a nail ngaol.
LUK.3.11	Yaolhaq aqyu juq bhai ge bhiq-a nail: “Phailkhaoq nvq keiv jiav nail tsaol-aq, phailkhaoq maq jiav nail tsaol-aq bhai teevq keiv bivq yaoq. Jaqjaq daoldaol jiav nail tsaol-aq iqsanl, maq jiav nail tsaol-aq bhai bhoil bhiq yaoq” dai, ge bhiq-a nail ngaol.
LUK.3.12	Khaon tavq nail tsaol-aq iqsanl, ulcuvq saol lee khi ge nail: “Saqlaq-ol, nvjuq khalhai ya khi nail-aiq” dai, Yaolhaq bhai naldaiq-a nail ngaol. 
LUK.3.13	“Nuljuq, khaon ya tavq nail nee, aljaiq thaq tavq jaiq” dai, aqyu juq bhai ge bhiq-a nail ngaol.
LUK.3.14	Genl dev nail juq iqsanl, “Nvjuq khalhai ya khi nail-aiq” dai, aivq bhai naldaiq-u phao, “Teevq gaq nail yalkav bhai iqsanl, thaq khoiq thaq oil. Yu nail phul bhai goiqbhaoq thaq bhaoq jaq. Nuljuq-i mail ya nail bhala aqphoiq bhai, neekhaol sil yaoq” dai, aqyu juq bhai ge bhiq-a nail ngaol.
LUK.3.15	Tsaol-aq iqsanl mail Khali bhai noeqthunq-ai thaq-u phao, Yaolhaq bhai, “Khali ngel-ail meeq, maq ngel-ail meeq” dai, aqyu juq yovqgavq nail neema lavqkhoel bhai yovqgavq saol-nvq nail ngaol. 
LUK.3.16	Aq-u phao, Yaolhaq aqyu juq iqsanl bhai ge bhiq-a nail: “Ngal nuljuq bhai ulcuvq lavqkhoel bhai ulcuvq saol bhiq nail ngaol. Thailhai ngaol-aoq, ngaq-ai nee maqtsil bhaqaoq eeq nail teevq gaq, lee thailthaiq nail ngaol. Ngal neq, aivq nail saiqnaov neeqtsaq bhai pheel nail iqsanl maq geel-nvq-ail. Aivq neq, Meeqnail Haolnail Aqhaqlal lavqkhoel nee maqkhaiq, miqjaq lavqkhoel nee maqkhaiq, nuljuq bhai ulcuvq saol lavq nail ngaol. 
LUK.3.17	Aivq aqlavq bhai, gov bhoehaol nail tsalbhoe nieivq thaiq-ai thaq nail ngaol. Aivq aivq nail govbhoi bhai bhoehaol khi gov aqmal juq bhai neq, govjil lavqkhoel bhai phi bhoel nail ngaol. Thailhai ngaol-aoq, maq miv-ail nail miqjaq nee mail, gov gov koevq bhai kheq ha nail ngaol” dai, Yaolhaq ge nail ngaol. 
LUK.3.18	Aq-u phao, Yaolhaq tsaol-aq al juq bhai mee nia phaq nail ganl nee mail gaq bivq nail lavqkhoel, lavqkhiq tsail nail geeqlaoq daoq cavq bhiq-a nail ngaol.
LUK.3.19	Aq-u phao, Heiqlol Aqgilpav neq, Yaolhaq aivq bhai khaq bhiq-a nail ngel-i mail, Yaolhaq bhai thaonq bhai laol-a nail ngaol. Khul khi mail dai ngal-aq neq, Heiqlol neq, aivq nail jaqbheq nail khaqma Heiqloldil bhai hevq-a nail ganl nee maqkhaiq, aivq-i mail nl-a nail haqeiv nail ganl iqsanl nee mail maqkhaiq, Yaolhaq aivq bhai khaq-a nail ngaol. 
LUK.3.20	Heiqlol neq, jel lal-u phao, aivq haqeiv nail phaq maodai nl-ai thaq nail nee ovqtavq, Yaolhaq bhai thaonq bhai laol-a nail, aqdoil niil phaq iqsanl gaoq nl laoq-a nail ngaol.
LUK.3.21	Yaolhaq tsaol-aq al juq iqsanl bhai ulcuvq saol gaq bhiq-u phao, Yeiqsul iqsanl ulcuvq saol-a nail ngaol. Aivq geeqlaoq hal thailthaiq-u phao, nqtavq phao lal khi, 
LUK.3.22	Meeqnail Haolnail Aqhaqlal, khaoqkhoiq khe-ai bhaqlaoq kheq dai, Yeiqsul nail kovtavq bhai yavq kha lee-a nail ngaol. “Naol neq, ngal mailma-ail gaiq-a nail, ngaq nail Yaqyov ngaol. Ngal naoq bhai neekhaol sil deedee naol” dai, nqtavq nee mail aqthel gul dov-ai leevq-a nail ngaol.
LUK.3.23	Yeiqsul iqmoeq ilmoeq ganl nl-u phao, hail tsel kovq niidai bhee lal-aoq nail ngaol. Aivq nail aqbhu neq, Yaolsai ngaol dai, tsaol-aq noeq nail ngaol. Yaolsai nee mail aqceevq ge dal laivq haq neq, niailhai ngaol:
LUK.3.23	Yaolsai, Illil,
LUK.3.24	Maqsal,
LUK.3.24	Leiqbhil, Meiqlaqkhil,
LUK.3.24	Yaolnav, Yaolsai,
LUK.3.25	Maqdaqthil,
LUK.3.25	Aqmol, Naqhoq,
LUK.3.25	Ilsaqlil, Naqgail,
LUK.3.26	Maqav,
LUK.3.26	Maqdaqthil, Seiqmil,
LUK.3.26	Yaolsai, Yaoda,
LUK.3.27	Yaolhaqna, Leiqsal,
LUK.3.27	Seiqlulbheiqlal,
LUK.3.27	Saqlaqdeiqlal, Neiqlil,
LUK.3.28	Meiqlaqkhil,
LUK.3.28	Aldil, Gaolsaq,
LUK.3.28	Illaqmaoldav, Illav,
LUK.3.29	Yaolsu,
LUK.3.29	Illeiqsaq, Yaolleiq,
LUK.3.29	Maqsal, Leiqbhil,
LUK.3.30	Silmiqoq,
LUK.3.30	Yuldav, Yaolsai,
LUK.3.30	Yaolnaq, Illaqjeiq,
LUK.3.31	Meiqleiq,
LUK.3.31	Mailnaq, Maqdaqdal,
LUK.3.31	Noqdaq, Daqbhil,
LUK.3.32	Yeiqsail,
LUK.3.32	Aolbhail, Bhaolsav,
LUK.3.32	Saqlaqmol, Naqsaq,
LUK.3.33	Aqmiqnaqdal,
LUK.3.33	Aqlaq, Heiqyaqloq,
LUK.3.33	Phaqyail, Yuldav,
LUK.3.34	Yaqkov, Ilcav,
LUK.3.34	Aqbhaqlaqhaq,
LUK.3.34	Deiqlav, Naqkhaoq,
LUK.3.35	Seiqlol,
LUK.3.35	Laqgaol, Phaqlail,
LUK.3.35	Heiqbhal, Saqlav,
LUK.3.36	Gaqilnav,
LUK.3.36	Aqphaqyal, Seiqmal,
LUK.3.36	Nol-avq, Laqmail,
LUK.3.37	Maqthulseiqlal,
LUK.3.37	Ilnaov, Yaqlail,
LUK.3.37	Maqhaqleiqlal, Gaqilnav,
LUK.3.38	Ilnol, Seiqtav,
LUK.3.38	Aqdaq, Miqyail,
LUK.3.38	niil juq ngaol.
LUK.4.1	Yeiqsul neq, Meeqnail Haolnail Aqhaqlal teevq bhee aol nail lavqkhoel nee, Yaoldaq laoljaol nee kovq lai-u phao, Aqhaqlal Miqyail aivq bhai haqtsoiq haqyal bha hel-aivq-a nail ngaol. 
LUK.4.2	Aq-u phao, aivq liq tsel n bhee dai, neivq heeqphaq jalmul mul nail bhai ya daq-a nail ngaol. Yanq yaqlao al nail lavqkhoel bhai, aivq khul iqsanl maq jaq dai, jaol-a nail ngaol. Aqn al juq jel ail-u phao, aivq aoq moevq lal bhiq-a nail ngaol.
LUK.4.3	Aq-u phao, neivq heeqphaq Yeiqsul bhai ge bhiq nail: “Naol Miqyail nail Yaqyov ngel haq neq, lovmav niil juq bhai, khaqmul pevq lal yaoq dai, daoq bivq-ai thoq” dai, ge bhiq-a nail ngaol.
LUK.4.4	Yeiqsul aivq bhai ge bhiq-a nail: “Jalliq lavqkhoel bhai niailhai gevq-ai thaq nail ngaol: ‘Jaq nail phaq bhaqda nee taivq-ail, tsaol-aq aqdoevq doevq kivq nail maq ngel-ail’ ” dai, ge kovq bhiq-a nail ngaol.
LUK.4.5	Aq-u phao, neivq heeqphaq aivq bhai gaoqjaoq daqmoe bha hevq dal laivq khi, miltsaq kovtavq bhai khal jiav nail milkhaoq iqsanl mail, teevq yanq lavqkhoel aivq bhai bhi moel khi ge bhiq-a nail: 
LUK.4.6	“Bhaqaoq niil juq iqsanl khi mail, milkhaoq niil juq khe seiqleiq khaoqsail iqsanl mail, ngal naoq bhai bivq naol. Niil juq iqsanl mail, ngaq bhai av lavq gil-aoq nail ngel-i mail, ngal bivq movq nail gaq bhai, ngal bivq kivq nail ngaol. 
LUK.4.7	Alheel ngel-i mail, naol ngaq bhai uqhuq thaoq haq neq, niil juq iqsanl naoq nail pevq lal nail ngaol” dai, Yeiqsul bhai ge bhiq-a nail ngaol.
LUK.4.8	Aq-u phao, Yeiqsul aivq bhai ge bhiq-a nail: “Jalliq lavqkhoel bhai niailhai gevq-ai thaq nail ngaol: ‘Naol naoq nail Heeqphaq Miqyail bhai taivq-ail uqhuq ya thaoq khi, aivq nail ganl taivq-ail ya nl nail ngaol’ ” dai, ge kovq bhiq-a nail ngaol.
LUK.4.9	Aq-u phao, neivq heeqphaq Yeiqsul bhai Yeiqlulsaqlaiq meenq bha hel-aivq khi mail, uqhuq thaoq nail ilkhaol il ma nail khaolpoiv bha hevq dav-ai thaq khi ge bhiq-a nail: “Naol Miqyail nail Yaqyov ngel haq neq, tev kha ail yaoq. 
LUK.4.10	Khul khi mail dai ngal-aq neq, Jalliq lavqkhoel bhai niailhai gevq-ai thaq nail ngaol:
LUK.4.10	‘Naoq bhai bhi lav sav
LUK.4.10	bhi heldaiq
LUK.4.10	phail nail dai khi,
LUK.4.10	naoq nail haqbhoil
LUK.4.10	aivq nail nqtavq
LUK.4.10	gaqkhoel bhai,
LUK.4.10	aivq khoel-ai
LUK.4.10	thaq nail ngaol.
LUK.4.11	Naoq nail aqkhil
LUK.4.11	lovmav bhai maq ya
LUK.4.11	ga yao-ail dai,
LUK.4.11	aqyu juq naoq bhai
LUK.4.11	tsiq nail ngaol’ ” dai,
LUK.4.11	ge bhiq-a nail ngaol.
LUK.4.12	Aq-u phao, Yeiqsul aivq bhai ge bhiq-a nail: “Jalliq lavqkhoel bhai niailhai gevq-ai thaq nail ngaol:
LUK.4.12	‘Naol naoq nail
LUK.4.12	Heeqphaq Miqyail bhai
LUK.4.12	thaq laonqdaiq’ ” dai,
LUK.4.12	ge kovq bhiq-a nail ngaol.
LUK.4.13	Neivq heeqphaq Yeiqsul bhai yaoq phaq yaoq-ao nee jalmul mul gaq-al ngal-aq neq, Yeiqsul bhai teevq yanq taivq-ail khaonq-ail ceevq khi, dov ail-a nail ngaol.
LUK.4.14	Yeiqsul neq, Aqhaqlal Miqyail nail bhaqaoq aol nail lavqkhoel nee, Gaqliqlail milkhaoq bha kovq lai-a nail ngaol. Aivq nail ganl milkhaoq khaoq lao gaiq doi ail-a nail ngaol. 
LUK.4.15	Yeiqsul aqyu juq nail uqhuq thaoq nail ilkhaol juq nail lavqkhoel bhai cavq bhiq cov bhiq-u phao, tsaol-aq iqsanl mail Yeiqsul bhai tsiqeeq nail ngaol.
LUK.4.16	Yeiqsul aivq eeq lal-a nail Naqsaqlail meenq bhai ail kev-u phao, aivq aol jiav nail khe-ai jaol n n-gaol uqhuq thaoq nail ilkhaol bha lai-a nail ngaol. Jalliq ge nail dai khi, aivq thul lai-a nail ngaol. 
LUK.4.17	Aq-u phao, yu aivq bhai Miqyail nail haqbhoil gedan nail Ilsaqyal-i mail gevq-ai thaq nail haoqgavq al yov bivq-a nail ngaol. Aivq Jalliq al yov pheel-u phao, niailhai gevq-ai thaq nail dao bhai moel-a nail ngaol:
LUK.4.18	“Miqyail nail Aqhaqlal
LUK.4.18	ngaq nail kovtavq bhai
LUK.4.18	jaol nail ngaol.
LUK.4.18	Alheel ngel-i mail,
LUK.4.18	haq nail aoq nail
LUK.4.18	tsaol-aq bhai,
LUK.4.18	lavqkhiq tsail nail
LUK.4.18	geeqlaoq daoq
LUK.4.18	bhi cavq nail khi mail,
LUK.4.18	aivq ngaq bhai
LUK.4.18	tsel dov lavq-a nail ngaol.
LUK.4.18	Pheethaiq-ai thaq nail
LUK.4.18	tsaol-aq bhai
LUK.4.18	pheel bhi khi,
LUK.4.18	maivpeivq
LUK.4.18	peivq nail tsaol-aq
LUK.4.18	maivneev moel lal
LUK.4.18	nia dai maqkhaiq,
LUK.4.18	khoeq nail keiv nail bhai
LUK.4.18	ya daq thailthaiq nail
LUK.4.18	tsaol-aq bhai bhi
LUK.4.18	jel-ail dai maqkhaiq,
LUK.4.18	daoq cavq
LUK.4.18	cavq-ail yaoq dai,
LUK.4.18	aivq ngaq bhai khoel-ai
LUK.4.18	leevq-a nail ngaol.
LUK.4.19	Heeqphaq Miqyail
LUK.4.19	geeqlaoq bivq nail
LUK.4.19	yanq yaqlao nail ganl
LUK.4.19	daoq cavq cavq-ail dai,
LUK.4.19	aivq ngaq bhai khoel-ai
LUK.4.19	leevq-a nail ngaol” dai,
LUK.4.19	ge nail ngaol.
LUK.4.20	Yeiqsul haoqgavq al, aqmeeq-ai laiqyov khi, uqhuq thaoq nail ilkhaol bhai heldaiq nail gaq bhai bivq kovq khi mail jaoldeel-a nail ngaol. Uqhuq thaoq nail ilkhaol bhai jaol nail tsaol-aq iqsanl aivq bhai heldaiq cov-ai thaq nail ngaol. 
LUK.4.21	Yeiqsul aqyu juq bhai cavq bhiq-a nail: “Nuljuq-i mail ya gaiq-a nail Jalliq daoq niil daoq neq, yanqgaol nuljuq nail sivtavq bhai bhee lal-aoq nail ngaol” dai, ge bhiq-a nail ngaol.
LUK.4.22	Tsaol-aq iqsanl mail aivq bhai aqmeeq nial dai, ge nail ngaol. Khul khi mail dai ngal-aq neq, aivq nail moeqthaoq lavqkhoel nee dov lal-a nail gaoqhaq gaiq-a nia nail daoq juq bhai, noeq-u maq dov dai, pevq ail-a nail ngaol. Thailhai ngaol-aoq, tsaol-aq al juq gaoq ge nail: “Tsaol-aq niil gaq neq, Yaolsai nail yaqyov maq ngel-ail laiq” dai, aqyu juq nail gaiqlaq bhai ge pheeljaq nail ngaol.
LUK.4.23	Yeiqsul aqyu juq bhai ge bhiq-a nail: “Nuljuq-i mail daoqdaq daq khal leevq-a nail khe-ai, ‘Jagaq coev nail saqlaq-ol, naoq nail nalgoel bhai naol iqmoeq lav meeq yaoq. Nvjuq-i mail ya gaiq-a nail khe-ai, Gaqbheiqneiqoq meenq bhai, naoq-i mail nl-a nail ganl juq, yovqgavq nail jaol duq bhai iqsanl nl yaoq’ dai, nuljuq ge lal nail bhai dai, ngal heeq kivq nail ngaol.
LUK.4.24	Ngal nuljuq bhai maldil dai, ge lavq bhel. Miqyail nail haqbhoil gedan nail khul gaq maqkhaiq, yovqgavq nail jaolkhaoq jaollaoq bhai khaoqsail maq ya-ail. 
LUK.4.25	Ngal nuljuq bhai maldil dai, ge lavq bhel. Eillilya nail yeel bhai hail kovq ovqtavq teevq pav kev dai, maoq-aol maq aol lee dai, milkhaoq khaoq lao moevq dee sivq deedee nail phaq kev lee-u phao, Ilsaqleiqlal nail jeq-e jaq-a nail lavqkhoel, miqtsiq miqma maodai gaq jaol nail ngaol. 
LUK.4.26	Thailhai ngaol-aoq, Miqyail Eillilya bhai aqyu juq teevq gaq jaol nail bhai iqsanl maq khoel gai-aivq-al. Sildoq milkhaoq bhai jiav nail, Saqleiqbhal meenq bhai jaol nail miqtsiq miqma al gaq jaol nail bhai taivq-ail khoel gai-aivq-a nail ngaol. 
LUK.4.27	Miqyail nail haqbhoil gedan nail Eillilsail nail yeel bhai iqsanl, Ilsaqleiqlal nail jeq-e jaq-a nail lavqkhoel bhai niaoqbhaoq daol nail maodai gaq jaol nail ngaol. Thailhai ngaol-aoq, aqyu juq nail lavqkhoel khe teevq gaq bhai iqsanl, maq bhi meeq maq bhi haol lal-al. Neiqmaq dai khul nail Sulliv tsaol-aq al gaq bhai taivq-ail, bhi meeq bhi haol lal-a nail ngaol” dai, ge bhiq-a nail ngaol.
LUK.4.28	Aivq alhai ge nail bhai, uqhuq thaoq nail ilkhaol bhai jaol nail tsaol-aq iqsanl mail, daoq al daoq ya gaiq-u phao, neema phail deedee lal bhiq-a nail ngaol. 
LUK.4.29	Aqyu juq tsaoq thul lal khi, Yeiqsul bhai meenq lavqniil phao he dol-aivq khi, aqyu juq-i mail meenq daq-ai thaq nail gaoqjaoq al jaoq nail bhaqga bhai doeq kha ail nail khi mail, aivq bhai hel-aivq-a nail ngaol. 
LUK.4.30	Thailhai ngaol-aoq, aivq neq, aqyu juq nail gaoltsi nee ail pav gai-aivq khi, dov ail-a nail ngaol.
LUK.4.31	Aq-u phao, Yeiqsul Gaqliqlail milkhaoq bhai jiav nail Gaqbheiqneiqoq meenq bhai ail khi, jaol n n-gaol aivq aqyu juq bhai cavq bhiq cov bhiq-a nail ngaol. 
LUK.4.32	Aqyu juq Yeiqsul-i mail cavq nail cov nail bhai noeq-u maq dov dai, pevq ail-a nail ngaol. Khul khi mail dai ngal-aq neq, aivq neq, bhaqaoq aol nail lavqkhoel nee, cavq bhiq cov bhiq-a nail ngaol.
LUK.4.33	Uqhuq thaoq nail ilkhaol al il nail lavqkhoel bhai, neivq aqcavq aol nail teevq gaq jaol nail ngaol. Aivq gul gul-ail khi ge nail: 
LUK.4.34	“Al lol-oq, Naqsaqlail meenq yaq Yeiqsul-ol, naol nvjuq nee khalhai tavq nail-aiq. Nvjuq bhai lav cov lee-a nail laiq. Ngal naoq bhai heeq kivq naol. Naol neq, Miqyail nail Tsaolmeeq Tsaolhaol ngaol” dai, gul nail ngaol.
LUK.4.35	Aq-u phao, Yeiqsul neivq al maol bhai khaq khaq-ail khi ge nail: “Naol aqtsi tsu dai jaol khi aivq nail lavqkhoel nee dov ail yaoq” dai, ge bhiq-a nail ngaol. Aq-u phao, neivq al maol tsaol-aq al gaq bhai, tsaol-aq al juq nail sivtavq bhai thaiqphuq dai doeqtsuq gai-aivq khi, aivq bhai khul-ail maq lav thaoq maq lav nal dai, dov ail-a nail ngaol.
LUK.4.36	Aqyu juq noeq-u maq dov dai, pevq-ail khi, teevq gaq nee teevq gaq ge pheeljaq nail: “Daoq niil daoq neq, khalheel nail daoq meeq. Mao-ail eeq mao-ail kav nail bhaqaoq aol aol-ail, aivq neivq aqcavq juq bhai daoq bivq-u phao, dov ail-il” dai, ge nail ngaol. 
LUK.4.37	A bhai nee ngal-aq, Yeiqsul nail aqmil milkhaoq khaoq lao gaiq doi ail-a nail ngaol.
LUK.4.38	Yeiqsul uqhuq thaoq nail ilkhaol nee dov ail khi, Silmoq nail ilkhaol bhai aol ail-a nail ngaol. Silmoq nail khoeq-oel aqma coevqsil deedee nail ngaol. “Aivq bhai lav meeq bhiq yaoq” dai, aqyu juq Yeiqsul bhai hal nail ngaol. 
LUK.4.39	Yeiqsul yaqmai-aq al gaq nail aqjail bhai thulphaol khi, coevqsil nail al bhai khaq-u phao, coevqsil nail al meeq lai-a nail ngaol. Yaqmai-aq al gaq teevq pov taivq-ail thul lal khi, aqyu juq bhai aoqbhaol laol bhiq-a nail ngaol.
LUK.4.40	Nlma ga bhoel-ail gaq-u phao, nalgoel maodai phaq nal nail tsaol-aq maodai bhai, Yeiqsul jaol nail bha hevq ha lal-a nail ngaol. Yaoq gaq yaoq-ao nee nail kovtavq bhai aivq aqlavq bavq dav bhiq khi, iqsanl bhai bhi meeq lai-a nail ngaol. 
LUK.4.41	Neivq juq iqsanl: “Naol neq, Miqyail nail Yaqyov ngaol” dai, gul gul-ail khi tsaol-aq maodai gaq nail lavqkhoel nee dov ail-a nail ngaol. Aivq Khali ngaol dai, aqyu juq heeq nia nail ngel-i mail, Yeiqsul aqyu juq bhai daoq maq bhi ge-al.
LUK.4.42	Nqbhaq bhaq lal-u phao, Yeiqsul a bhai nee dov ail khi, tsaol-aq maq jaol nail bha ail-a nail ngaol. Tsaol-aq munl munl ma juq, aivq bhai halpov halpov-ail khi, aivq jaol nail bha ail kev-u phao: “Nvjuq nee mail thaq pav-ail lavq-o” dai, aqyu juq aivq bhai hal nail ngaol. 
LUK.4.43	Thailhai ngaol-aoq, aivq ge nail: “Ngal neq, meenq khi mail julgu juq bhai iqsanl, Miqyail Milkhaoq nail ganl lavqkhiq tsail nail geeqlaoq daoq ya cavq ail nail ngaol. Khul khi mail dai ngal-aq neq, Miqyail ngaq bhai niailhai bhi nl nail dai khi, khoel-ai leevq-a nail ngaol” dai, aqyu juq bhai ge bhiq-a nail ngaol. 
LUK.4.44	A bhai nee ngal-aq, aivq Yuldav milkhaoq bhai jiav nail uqhuq thaoq nail ilkhaol juq nail lavqkhoel bhai daoq cavq cavq ail-a nail ngaol.
LUK.5.1	Teevq n neq, Geiqneiqsaqlail ngaqkha daolbhaq bhai Yeiqsul thulphaol-nvq thaq-u phao, tsaol-aq munl munl ma Miqyail nail daoq naldaiq nail dai khi, Yeiqsul jaol nail bha thaoq bhoel laivq-a nail ngaol. 
LUK.5.2	Ngaqkha daolbhaq bhai laovq nvq laovq jiav nail bhai, aivq ya moel-a nail ngaol. Delgil nieivq nail juq neq, laovq lavqniil phao, aqyu juq nail ovjeel he tsiq thailthaiq nail ngaol. 
LUK.5.3	Laovq nvq laovq jiav nail bhai, Yeiqsul Silmoq nail laovq bhai aol ail khi, “Ngaqkha lavqkhoel bha micil jiiv bhoel-ail lavq yaoq” dai, Silmoq bhai hal-a nail ngaol. Aq-u phao, Yeiqsul laovq lavqkhoel bhai jaoldeel khi, tsaol-aq munl munl ma juq bhai cavq bhiq cov bhiq-a nail ngaol.
LUK.5.4	Yeiqsul cavq bhiq cov bhiq gaq khi, Silmoq bhai ge bhiq-a nail: “Ulcuvq navq nail dao bhai jiiv bhoel-ail khi, delgil miv lal dai nuljuq nail ovjeel joe yaoq” dai, ge bhiq-a nail ngaol.
LUK.5.5	Silmoq ge nail: “Heeqphaq-ol, nvjuq milkiv teevq kivq kivq lao joe khi ngaol-aoq, teevq maol iqsanl, maq joe miv-al. Thailhai ngaol-aoq, naol khoel nail bhaqda nee, joe naol” dai, ge bhiq-a nail ngaol.
LUK.5.6	Aqyu juq alhai joe-u phao, delgil maodai phee lai-a nail ngel-i mail, aqyu juq nail ovjeel pav-ail nail khe-ai, pevq lal-a nail ngaol. 
LUK.5.7	Aq-u phao, aqyu juq laovq yaoq laovq yaoq bhai jeeq-nq thaq nail aqyu juq nail aqtsaoq juq bhai, tsaojao-ai lee lavq-o dai, aqlavq lavqeq eq bhiq-a nail ngaol. Aqyu juq nail aqtsaoq juq kev lee khi, laovq al nvq laovq nail lavqkhoel bhai delgil nieivq bhoel bhee-aoq nail ngel-i mail, laovq al nvq laovq nvq laovq-ail ulcuvq lavqkhoel bhai nevq-ail nail khe-ai pevq lal-a nail ngaol.
LUK.5.8	Silmoq Bheiqtuvluv al bhai ya moel-u phao, Yeiqsul nail aqkhil daoqthaoq bhai peevqceevq kovdoiq doiq khi, “Heeqphaq-ol, ngal jaol nail nee dov ail yaoq. Ngal neq, oeqbal eeq deedee nail tsaol-aq ngaol” dai, ge bhiq-a nail ngaol. 
LUK.5.9	Khul khi mail dai ngal-aq neq, aqyu juq delgil maodai nieivq miv-a nail ngel-i mail, Silmoq khi mail, aivq nee mail teevq gaq khe-ai ganl nl nail, aivq nail aqtsaoq juq iqsanl mail, noeq-u maq dov dai, pevq ail-a nail ngaol. 
LUK.5.10	Silmoq nail aqtsaoq, Seiqbheiqdail nail Yaqyov Yaqkov khi mail Yaolhaq iqsanl, noeq-u maq dov dai, pevq ail-a nail ngaol. Aq-u phao, Yeiqsul Silmoq bhai ge bhiq-a nail: “Thaq geesil. Khul khi mail dai ngal-aq neq, yanqgaol nee ngal-aq neq, naol delgil nieivq nail khe-ai, tsaol-aq bhai halpov kovq nail tsaol-aq pevq lal nail ngaol” dai, ge bhiq-a nail ngaol. 
LUK.5.11	Aqyu juq neq, laovq ngaqkha lavqkhoel nee he dol lavq khi, iqsanl bhai khaonq ha-ail ceevq khi, Yeiqsul nail haoqnao tsaothel-aivq-a nail ngaol.
LUK.5.12	Yeiqsul meenq teevq meenq nail lavqkhoel bhai jaol-u phao, aqmaol maol lao-ail niaoqbhaoq daol nail teevq gaq, a bhai jaol nail ngaol. Aivq Yeiqsul bhai moel-u phao, maivphaoq miltsaq bhai gaolbeiv khi, “Heeqphaq-ol, naol nl movq haq neq, ngal meeq lal haol lal dai naol nl nia nail ngaol” dai, hal-a nail ngaol.
LUK.5.13	Yeiqsul aqlavq gaoltsaoq khi, aivq nail kovtavq bhai bavq dav khi mail: “Ngal nl movq naol. Meeq lal haol lal yaoq” dai, ge bhiq-a nail ngaol. Aivq teevq pov taivq-ail niaoqbhaoq daol nail al, peivq gil ail-a nail ngaol.
LUK.5.14	“Ganl niil juq teevq gaq bhai iqsanl, thaq ge bhiq dei-eiq” dai, Yeiqsul aivq bhai daoq bivq-a nail ngaol. Yeiqsul gaoq ge nail: “Philyaq juq jaol nail bha naoq nail aqmaol bhai bhi heldaiq ail yaoq. Naol meeq lal haol lal-aoq thaq nail dai, aqyu juq ya heeq nia dai, Molseiq-i mail daoq bivq-ai thaq nail khe-ai, laol bhiq nail phaq laol bhiq ail yaoq” dai, aivq bhai ge bhiq-a nail ngaol.
LUK.5.15	Thailhai ngaol-aoq, Yeiqsul nail ganl iqmoeq-u nee maqtsil gaiq doi ail-a nail ngaol. Alheel ngel-i mail, tsaol-aq munl munl ma juq aivq nail daoq naldaiq nail khi mail, aqyu juq nal nail goel nail juq bhai bhi lav meeq nail khi, jil lal-a nail ngaol. 
LUK.5.16	Yeiqsul neq, aivq teevq gaq taivq-ail tsaol-aq maq jaol nail bha geeqlaoq hal ail-a nail ngaol.
LUK.5.17	Teevq n neq, Yeiqsul cavq bhiq cov bhiq thailthaiq-u phao, Phaqliqsail juq khi aoldaoq kovqdaoq cavq nail cov nail juq lee kev khi jaoldeel-a nail ngaol. Aqyu juq neq, Yeiqlulsaqlaiq meenq, Gaqliqlail milkhaoq, Yuldav milkhaoq lavqkhoel bhai jiav nail julgu juq bhai jaol nail juq ngaol. Nal nail goel nail tsaol-aq bhai lav meeq nia dai, Heeqphaq Miqyail nail bhaqaoq Yeiqsul aol nail ngaol. 
LUK.5.18	Aq-u phao, tsaol-aq teevq juq neq, iqjial bhai iqthaiq nail khil sil lavq sil sil thaq nail teevq gaq bhai, bal lavq-a nail ngaol. Yeiqsul nail sivtavq bhai bavq thaq-ail bhiq nail khi mail, aqyu juq laijai nail ngaol. 
LUK.5.19	Thailhai ngaol-aoq, tsaol-aq teevq bhee jaol nail ngel-i mail, aqyu juq aivq bhai maq bavq bhoel laivq nia-ail khi, aqyu juq khaolpoiv bha dav lai khi, khaolpoiv deeq bhaoq khi mail, iqjial nee mail teevq gaq khe-ai, tsaol-aq al gaq bhai teevq pov taivq-ail tsaol-aq a dai nail gaoltsi bhai, Yeiqsul nail sivtavq bhai phaiq kha gai-aivq-a nail ngaol.
LUK.5.20	Yeiqsul aqyu juq a dai dai-ail neema thaqtsaol nail bhai ya moel-u phao, nal nail gaq bhai ge bhiq-a nail: “Aqtsaoq-ol, naoq nail oeqbal phaiq gaq-ao nail” dai, ge bhiq-a nail ngaol.
LUK.5.21	Aq-u phao, aoldaoq kovqdaoq cavq nail cov nail juq khi Phaqliqsail juq saol-nvq nail: “Miqyail bhai khal ge movq-ail ge khi, Miqyail nee teevq gaq khe-ai eeq naol dai, noeq nail thoil gaq, khalheel nail tsaol-aq ngel-ail. Miqyail maq ngel nail neq, khaq sil gaq oeqbal phaiq nia nail” dai, aqyu juq saol-nvq nail ngaol.
LUK.5.22	Aqyu juq alhai saol-nvq nail bhai, Yeiqsul heeq nia khi, aqyu juq bhai ge bhiq-a nail: “Khul khi mail, nuljuq nail neema lavqkhoel bhai thailhai saol-nvq nail-aiq. 
LUK.5.23	Daoq khul daoq ge bhiq nail ngaq-aiq jaiq nail-aiq. ‘Naoq nail oeqbal phaiq gaq-ao nail ngaol’ dai, ge bhiq nail, ngaq-aiq jaiq nail laiq. Maq ngel haq neq, ‘Thul khi tsaol-aivq yaoq’ dai, ge bhiq nail, ngaq-aiq jaiq nail laiq. 
LUK.5.24	Tsaol-aq nail Yaqyov neq, miltsaq kovtavq bhai oeqbal phaiq nia nail bhaqaoq aol nail ganl, nuljuq bhai bhi heeq bhi moel naol” dai, ge khi, a bhai nee ngal-aq, khil sil lavq sil sil nail gaq bhai gaoq ge bhiq-a nail: “Ngal naoq bhai ge lavq bhel, thul yaoq. Naoq nail iqjial bavq khi, ilkhaol bha kovq ail yaoq” dai, ge bhiq-a nail ngaol. 
LUK.5.25	Aivq teevq pov taivq-ail aqyu juq nail sivtavq nee tsaoqthul khi, aivq nail iqjial bavq khi mail, Miqyail bhai tsiqeeq tsiqeeq ail khi ilkhaol bha kovq ail-a nail ngaol. 
LUK.5.26	Tsaol-aq al juq teevq peivq-ail noeq-u maq dov dai pevq-ail khi, Miqyail bhai tsiqeeq nail ngaol. Aqyu juq geesil deedee nail lavqkhoel, “Nvjuq-i mail maq saol-nvq daiq-a nail phaq bhai yanqgaol ya moel-a nail ngaol” dai, ge nail ngaol.
LUK.5.27	A bhai nee ngal-aq, Yeiqsul dov ail khi, Leiqbhil dai mil-ai thaq nail khaon tavq nail teevq gaq, khaon tavq nail ilkhaol bhai jaoldeel-nvq thaq nail bhai ya moel-u phao, “Ngaq nail haoqnao tsaothel lavq yaoq” dai, ge bhiq-a nail ngaol. 
LUK.5.28	Aivq iqsanl mail khaonq-ail ceevq khi, tsaoq thul khi mail, Yeiqsul nail haoqnao tsaothel-aivq-a nail ngaol.
LUK.5.29	A bhai nee ngal-aq, Leiqbhil neq, aivq nail ilkhaol bhai Yeiqsul nail haqbhoil jaq tavq daol tavq nail aoqbhaol teevq bhaol laol-a nail ngaol. Khaon tavq nail tsaol-aq khi yu iqsanl maodai, aqyu juq nee mail jaol khi jaq nail ngaol. 
LUK.5.30	Phaqliqsail juq khi aqyu juq nail aoldaoq kovqdaoq cavq nail cov nail juq neq, Yeiqsul nail yaqlaol juq bhai ge doil ge doil-ail khi ge nail: “Khul khi mail, nuljuq khaon tavq nail tsaol-aq juq khi oeqbal yaq nee mail jaq tavq daol tavq nail-aiq” dai, naldaiq-a nail ngaol.
LUK.5.31	Yeiqsul aqyu juq bhai ge bhiq-a nail: “Jaol hal dov nail tsaol-aq, jagaq coev nail saqlaq maq loq-ail. Nal nail tsaol-aq taivq-ail loq nail ngaol. 
LUK.5.32	Tsaq nail daol nail tsaol-aq bhai khul nail khi, ngal lee-a nail maq ngel. Oeqbal yaq, yovqgavq nail oeqbal noeq pov lal dai, khul nail dai khi, ngal lee-a nail ngaol” dai, ge kovq bhiq-a nail ngaol.
LUK.5.33	Aq-u phao, tsaol-aq teevq pav ganav juq, Yeiqsul bhai ge bhiq-a nail: “Yaolhaq nail yaqlaol juq khi, Phaqliqsail nail yaqlaol juq teevq yanq ngal-aq, teevq pov maq jaq nail aol nl nl-ail khi, geeqlaoq hal nail ngaol. Thailhai ngaol-aoq, naoq nail yaqlaol juq neq, jaq-il daol-il thoq” dai, ge bhiq-a nail ngaol. 
LUK.5.34	Yeiqsul aqyu juq bhai ge kovq bhiq-a nail: “Khaqma hevq nail gaq, aivq nail aqtsaoq juq nee jaol-u phao kev dai, nuljuq aqyu juq bhai maq jaq nail aol bhi nl kivq naol laiq. Maq bhi nl kivq-ail. 
LUK.5.35	Khaqma hevq nail gaq, aqyu juq nail aqtsaoq nee mail jaol-u phao, yu lal khi, aivq bhai hevq pal-aivq nail aqn kev lee nail ngaol. Aq-u phao, aqyu juq maq jaq nail aol nl nail ngaol” dai, aqyu juq bhai ge bhiq-a nail ngaol.
LUK.5.36	Aq-u phao, aivq aqyu juq bhai daoqma uqhuq daoq nee ge bhiq-a nail: “Aqgaq aqdoi aqsivq bhai he pav khi, aqgaq aqdoi aqkhail bhai teevq gaq iqsanl phaltsaol maq dovq-ail. Dovq haq neq, aqgaq aqdoi aqsivq al keiv, pav-ail nail nee ovqtavq, aqgaq aqdoi aqsivq keiv nail phaltsaol al, aqgaq aqdoi aqkhail bhai maq geel-nvq lai-ail. 
LUK.5.37	Alhai dul dai, tsaol-aq teevq gaq iqsanl bavkov eelpheeq aqlil bhai aqheeq tsilju nail ullul
LUK.5.38	Aqheeq tsilju nail ullul aqsivq neq, haqkov eelpheeq aqsivq bhai ya hoel bhoel nail ngaol. 
LUK.5.39	Aqheeq tsilju nail ullul aqlil daol daiq-a nail khul gaq maqkhaiq, aqheeq tsilju nail ullul aqsivq bhai maq daol daiq movq-ail. Khul khi mail dai ngal-aq neq, aqheeq tsilju nail ullul aqlil neq, aqsivq nee maqtsil kheel nail ngaol” dai, aivq ge nail ngaol.
LUK.6.1	Jaol n n-gaol, Yeiqsul gov gov yal
LUK.6.2	“Jaol n n-gaol maq nl khaoq nail phaq, khul khi mail nuljuq nl nail-aiq” dai, Phaqliqsail teevq pav ganav juq ge nail ngaol.
LUK.6.3	Aq-u phao Yeiqsul ge kovq bhiq-a nail: “Daqbhil khi aivq nail aqtsaoq juq aoq moevq lal-u phao, khalhai khi-a nail bhai, nuljuq maq ge daiq haq-al laiq. 
LUK.6.4	Daqbhil Miqyail nail ilkhaol bhai aol lai khi, Philma Philyaq juq maq ngel nail neq, teevq gaq iqsanl maq jaq khaoq nail Miqyail bhai laol bhiq-ai thaq nail khaqmul oil jaq khi, aivq nail aqtsaoq juq bhai iqsanl, bhi jaq-a nail ngaol” dai, ge bhiq-a nail ngaol. 
LUK.6.5	Al ovqtavq, Yeiqsul gaoq ge nail: “Tsaol-aq nail Yaqyov neq, jaol n n-gaol iqsanl uvthaiq nail Heeqphaq ngaol” dai, Phaqliqsail juq bhai ge bhiq-a nail ngaol.
LUK.6.6	Jaol n n-gaol gaoq kev lal-u phao, Yeiqsul uqhuq thaoq nail ilkhaol bhai aol lai khi, cavq bhiq cov bhiq-a nail ngaol. A bhai aqlavq lavqmal lavq sil thaq nail teevq gaq jaol nail ngaol. 
LUK.6.7	Aqyu juq Yeiqsul nail kovtavq bhai oeqbal thaq kivq dai, Yeiqsul jaol n n-gaol tsaol-aq al gaq bhai lav meeq bhiq-ail laiq dai, aoldaoq kovqdaoq cavq nail cov nail juq khi mail Phaqliqsail juq heldaiq cov-ai thaq nail ngaol. 
LUK.6.8	Aqyu juq alhai noeq nail bhai, Yeiqsul heeq nia khi, aqlavq teevq phao sil thaq nail gaq bhai: “Naol thul khi, gaoltsi bhai thulphaol lal yaoq” dai, ge bhiq-u phao, aivq tsaoqthul khi thulphaol ail-a nail ngaol.
LUK.6.9	A bhai nee ngal-aq, Yeiqsul aqyu juq bhai ge bhiq-a nail: “Ngal nuljuq bhai naldaiq naol dei-eiq, jaol n n-gaol aqmeeq phaq nl khaoq nail laiq. Maq ngel haq neq, maq meeq nail phaq nl khaoq nail laiq. Yu bhai lav doevq khaoq nail laiq. Maq ngel haq neq, lav heivq khaoq nail laiq” dai, naldaiq bhiq-a nail ngaol.
LUK.6.10	Yeiqsul aqyu juq bhai doidoi-ai heldaiq khi mail, tsaol-aq al gaq bhai: “Naoq nail aqlavq gaoltsaoq yaoq” dai, ge bhiq-a nail ngaol. Tsaol-aq al gaq gaoltsaoq-u phao, meeq lai-a nail ngaol. 
LUK.6.11	Thailhai ngaol-aoq, aoldaoq kovqdaoq cavq nail cov nail juq khi mail Phaqliqsail juq, neema phail deedee lal bhiq khi, Yeiqsul bhai khalhai khi bhiq heeq meeq dai, aqyu juq nail gaiqlaq bhai, ge pheeljaq-a nail ngaol.
LUK.6.12	Aqn aqyanq al nail lavqkhoel, Yeiqsul geeqlaoq hal nail dai khi, gaoqjaoq bha dav lai-a nail ngaol. Aivq a bhai nqbhaq bhaq dai, Miqyail bhai geeqlaoq hal-a nail ngaol. 
LUK.6.13	Nqbhaq bhaq lal-u phao, aivq nail yaqlaol juq bhai khul khi, aqyu juq nail lavqkhoel nee, tsaol-aq tsel-nvq gaq tsel dov-a nail ngaol. Al tsel-nvq gaq bhai, gaqkhoel dai, khul nail ngaol. 
LUK.6.14	Aqyu juq neq, Yeiqsul-i mail Bheiqtuvluv dai, mil bhiq-a nail Silmoq khi mail aivq nail jaqbheq Aqdaiqlaiq, Yaqkov khi mail Yaolhaq, Pillilpuv khi mail Bhaqthaollaqmail, 
LUK.6.15	Maqthaiq khi mail Tholmav, Aqlaqphail nail yaqyov Yaqkov khi mail Seiqlul dai khul nail Silmoq, 
LUK.6.16	Yaqkov nail yaqyov Yuldav khi mail, Yeiqsul bhai yu nail aqlavq lavqkhoel bhai av bhiq-a nail Yuldav Ilsaqgaqliqoq ngaol.
LUK.6.17+LUK.6.18	A bhai nee ngal-aq, Yeiqsul aqyu juq nee mail teevq gaq khe-ai gaoqjaoq nee yavq kha lee khi, daikhaoq aqsal bhai thulphaol-a nail ngaol. Aivq nail yaqlaol mee nia gaq iqsanl, aivq jaol nail bha bhoi lal jil lal-a nail ngaol. Al ovqtavq, Yuldav milkhaoq yaoq dao yaoq-ao nee jaol nail tsaol-aq juq, Yeiqlulsaqlaiq meenq bha jaol nail tsaol-aq juq khi mail, iqyaq iqma nail aqjail bhai jiav nail Dullu meenq khi mail, Sildoq meenq bhai jaol nail tsaol-aq munl munl ma juq iqsanl, aivq nail daoq naldaiq lal-a nail nee ovqtavq, aqyu juq nail nal nail goel nail bhai bhi lav meeq nail dai khi, bhoi lal jil lal-a nail ngaol. Neivq aqcavq-i mail khoeq bhiq jiovq bhiq khi, haq nail tsaol-aq juq bhai iqsanl, aivq lav meeq bhiq-a nail ngaol. 
LUK.6.19	Tsaol-aq munl munl ma aivq bhai ya thoiqtsi dai, laijai nail ngaol. Khul khi mail dai ngal-aq neq, aivq nail lavqkhoel nee bhaqaoq dov lal khi, aqyu juq iqsanl bhai, bhi meeq lai-a nail ngaol.
LUK.6.20	Aq-u phao, Yeiqsul aivq nail yaqlaol juq jaol nail phao tsiqphaol khi, niailhai cavq bhiq cov bhiq-a nail ngaol: “Nuljuq haq nail aoq nail tsaol-aq juq neq, geeqlaoq eeq nail ngaol. Khul khi mail dai ngal-aq neq, Miqyail Milkhaoq lavqkhoel bhai jaol nail ngaol.
LUK.6.21	Niil aq-il, nuljuq moevq nail sivq nail tsaol-aq juq neq, geeqlaoq eeq nail ngaol. Khul khi mail dai ngal-aq neq, nuljuq ya jaq bov ya daol bov nail ngaol.
LUK.6.22	Tsaol-aq nail Yaqyov bhaqda nee, yu nuljuq bhai neejiav jiav lal nail, khaonq lavq nail, khal ge movq-ail ge lal khi, nuljuq nail aqmil bhai lav cov lal-u phao, nuljuq geeqlaoq eeq nail ngaol.
LUK.6.23	Aqn al n kev lee-u phao, tsaoq tsaoq-ail lavqkhiq tsail yaoq. Khul khi mail dai ngal-aq neq, nqtavq kovtavq bhai jiav nail, nuljuq nail kovpavq eeq deedee nail ngaol. Aqyu juq nail aqphiq aqbhal juq iqsanl, Miqyail nail haqbhoil gedan nail juq bhai alhai nl bhiq-a nail ngaol” dai, ge bhiq-a nail ngaol.
LUK.6.24	Yeiqsul gaoq ge nail: “Nuljuq hulmeeq hulbhao juq geeqlaoq aqdoil ya nail ngaol. Khul khi mail dai ngal-aq neq, nuljuq neekhaol jiav nail phaq, nuljuq ya gil-aoq nail ngaol.
LUK.6.25	Niil aq-il nuljuq jaq bov daol bov nail juq iqsanl, geeqlaoq aqdoil ya nail ngaol. Khul khi mail dai ngal-aq neq, nuljuq ya moevq ya sivq nail ngaol. Niil aq-il helsil nail tsaol-aq juq, geeqlaoq aqdoil ya nail ngaol. Khul khi mail dai ngal-aq neq, nuljuq ya noeqhaq ya noeqaoq khi, ya nioil nail ngaol.
LUK.6.26	Tsaol-aq iqsanl mail nuljuq bhai tsiqeeq lal-u phao, nuljuq geeqlaoq aqdoil ya nail ngaol. Khul khi mail dai ngal-aq neq, aqyu juq nail aqphiq aqbhal juq iqsanl, ‘Miqyail nail haqbhoil gedan naol’ dai, ge khi ngaol-aoq, maldil maq ngel nail juq bhai, alhai tsiqeeq-a nail ngaol” dai, ge bhiq-a nail ngaol.
LUK.6.27	Yeiqsul gaoq ge nail: “Ngaq-i mail ge nail daoq, ya gaiq-a nail nuljuq bhai, ngal ge lavq bhel. Nuljuq bhai neejiav jiav nail tsaol-aq bhai gaiq-a yaoq. Nuljuq bhai maq heldaiq nul nail tsaol-aq bhai, aqmeeq phaq nl bhiq yaoq. 
LUK.6.28	Nuljuq bhai iqkhail yavq lal nail tsaol-aq bhai, geeqlaoq bivq yaoq. Nuljuq bhai khal ge movq-ail ge lal nail tsaol-aq nail haqbhoil, geeqlaoq hal bhiq yaoq. 
LUK.6.29	Yu nuljuq nail bhaqbha teevq phao bal-nvq bhai teiv lal haq neq, yaoq phao yaoq iqsanl, tsiqdaq bhiq yaoq. Naoq nail phailkhaoq lavqkhoel khe keiv oil movq nail tsaol-aq bhai, lavqniil phao khe phailkhaoq heelma al keiv iqsanl bivq yaoq. 
LUK.6.30	Naoq bhai khal hal lal nail tsaol-aq bhai bivq yaoq. Naoq nail nlmaoq oil-a nail tsaol-aq bhai, maq gavq maq nav thaq hal kovq-ail. 
LUK.6.31	Yu-i mail nuljuq bhai, khal bhi nl bhiq movq nail khe-ai, nuljuq iqsanl, yu bhai nl bhiq yaoq.
LUK.6.32	Nuljuq bhai gaiq-a nail tsaol-aq bhai taivq-ail, nuljuq gaiq-a haq neq, nuljuq nail haqbhoil, khul nail geeqlaoq ya nail-aiq. Oeqbal yaq juq iqsanl, aqyu juq bhai gaiq-a nail tsaol-aq juq bhai gaiq-a nail ngaol. 
LUK.6.33	Nuljuq bhai aqmeeq phaq nl lavq nail tsaol-aq bhai taivq-ail, nl kovq bhiq haq neq, nuljuq nail haqbhoil khul nail geeqlaoq ya nail-aiq. Oeqbal yaq juq iqsanl, alhai nl kovq bhiq nail heeq nia nail ngaol. 
LUK.6.34	Bivq kovq lavq nia nail tsaol-aq juq bhai taivq-ail, phal bhiq haq neq, nuljuq khul nail geeqlaoq ya nail-aiq. Oeqbal yaq juq iqsanl, alhai ya kovq dai, aqyu juq nail gaiqlaq bhai phal bhiq nail ngaol. 
LUK.6.35	Nuljuq bhai neejiav jiav nail tsaol-aq bhai gaiq-a khi, aqmeeq phaq nl bhiq yaoq. Ya kovq nail bhai maq saol-nvq mail, phal bhiq yaoq. Alhai nl haq neq, nuljuq nail kovpavq eeq deedee khi, nuljuq eeq dee heel deedee nail Miqyail nail yaq, pevq lal nail ngaol. Khul khi mail dai ngal-aq neq, yu nail geeqlaoq bhai maq noeq moel nia nail tsaol-aq bhai maqkhaiq, haqeiv nail tsaol-aq bhai maqkhaiq, aivq geeqlaoq nl bhiq nail ngaol. 
LUK.6.36	Nuljuq nail Aqbhu Miqyail gaoqhaq gaiq-a nia nail khe-ai, nuljuq iqsanl, gaoqhaq gaiq-a nia nail neema aol yaoq” dai, ge bhiq-a nail ngaol.
LUK.6.37	Yeiqsul gaoq ge nail: “Nuljuq yu nail kovtavq bhai oeqbal thaq thaq. Maq thaq haq neq, nuljuq iqsanl oeqbal thaq nail bhai maq ya daq-ail. Yu bhai yalkhaq thaq dal. Maq dal haq neq, nuljuq iqsanl, yalkhaq dal nail phaq bhai maq ya daq-ail. Yu-i mail nl laiq-a nail oeqbal bhai, phaiq bhiq yaoq. Phaiq bhiq haq neq, nuljuq-i mail nl laiq-a nail oeqbal bhai iqsanl, yu phaiq lavq nail ngaol. 
LUK.6.38	Yu bhai bivq yaoq. Bivq haq neq, nuljuq bhai gaoq bivq kovq lavq nail ngaol. Bivq kovq lavq-u phao, eeq jaiq nail pheeqdeel-i mail khuq bhoel lavq nail nee ovqtavq, bhee khal ail-u kev dai, ngaoq thel ngaoq thel-ail, nuljuq nail pheeqdeel bhai, hoel bhoel lavq nail ngaol. Khul khi mail dai ngal-aq neq, nuljuq yu bhai phaiq bhiq hav bhiq-a nail khe-ai, nuljuq bhai iqsanl, phaiq kovq hav kovq lavq nail ngaol” dai, ge bhiq-a nail ngaol.
LUK.6.39	Al ovqtavq, Yeiqsul aqyu juq bhai daoqma uqhuq daoq nee mail, gaoq cavq gaoq cov bhiq-a nail: “Maivpeivq aqtsaoq maivpeivq gailkhaol hevq daiq nia naol laiq. Aqyu nvq gaq nvq gaq-ail, khaqduq bhai ga bhoel-ail nail, maq ngel-ail laiq. 
LUK.6.40	Yaqlaol neq, yovqgavq nail saqlaq nee maqtsil maq eeq-ail. Thailhai ngaol-aoq, saqlaq-i mail aqmeeq-ai cavq bhiq cov bhiq-a nail khe-ai, saol gil-a nail yaoq gaq yaoq-ao nee mail, yovqgavq nail saqlaq khe-ai pevq lal nail ngaol.
LUK.6.41	Nuljuq nail maivneev lavqkhoel khe aol nail thaiq bhai, maq saol-nvq mail, khul khi mail, nuljuq nail aqivq jaqbheq nail maivneev lavqkhoel khe aol nail maivpeivq bhai, heldaiq nail-aiq. 
LUK.6.42	Yovqgavq nail maivneev lavqkhoel khe aol nail thaiq bhai, maq moel nia mail, ‘Aqivq jaqbheq-ol, naoq nail maivneev lavqkhoel khe aol nail maivpeivq koev dov lavq bhel’ dai, khul khi mail, naoq nail aqivq jaqbheq bhai ge bhiq nail-aiq. Goiqbhaoq bhaoq nail tsaol-aq juq-ol, naoq nail maivneev lavqkhoel khe aol nail thaiq bhai iqmoeq bavq dov yaoq. Alhai ngal neq, naoq nail aqivq jaqbheq nail maivneev lavqkhoel khe aol nail maivpeivq bhai khalhai ya koev dov nail-aiq dai, naoq bhai aqmeeq-ai moel lal nail ngaol” dai, ge bhiq-a nail ngaol.
LUK.6.43	Yeiqsul gaoq ge nail: “Aqbhaol aqmeeq neq, maq meeq nail aqheeq heeq lee nail teevq bhaol-ail, maq jiav-ail. Alhai dul dai, maq meeq nail aqbhaol iqsanl, aqheeq aqmeeq heeq lee nail teevq bhaol-ail, maq jiav-ail. 
LUK.6.44	Khul khi mail dai ngal-aq neq, aqheeq bhai heldaiq haq neq, aqbhaol yaoq bhaol yaoq-ao nee heeq kivq nail ngaol. Aqgoe aqbhaol bhai, heeqguq aqheeq maq koevq daiq-al. Aqgoe jiavbuv bhai, aqheeq tsilju nail aqheeq maq koevq daiq-al. 
LUK.6.45	Tsaol-aq aqmeeq neq, yovqgavq nail neema lavqkhoel nee, aqmeeq phaq oil bhoel nail aqduq nee mail, aqmeeq phaq oil dol lavq nail ngaol. Haqeiv nail tsaol-aq neq, yovqgavq nail neema lavqkhoel nee, haqeiv nail phaq oil bhoel nail aqduq nee mail, haqeiv nail phaq oil dol lavq nail ngaol. Khul khi mail dai ngal-aq neq, neema lavqkhoel bhai teevq bhee aol nail khe-ai, moeqthaoq ge dol lavq nail ngaol” dai, ge bhiq-a nail ngaol.
LUK.6.46	Yeiqsul gaoq ge nail: “Ngaq-i mail ge-ai thaq nail khe-ai nuljuq maq nl nail bhai, khul khi mail ngaq bhai, ‘Heeqphaq-ol, Heeqphaq-ol’ dai, khul nail-aiq. 
LUK.6.47	Ngal jaol nail bha lal khi, ngal cavq nail cov nail daoq gaiq khi, naldaiq khi tsaothe nail tsaol-aq yaoq gaq yaoq-ao nee, khalheel nail tsaol-aq khe-ai dul nail-aiq dai, ngal nuljuq bhai cavq lavq bhel. 
LUK.6.48	Ilkhaol cov-u phao, ilkhel aqnavq navq dai duq khi lovmav kovtavq bhai cov thaq nail tsaol-aq khe-ai, dul nail ngaol. Ulcuvq eeq lee khi, ulcuvq eelkhaol ilkhaol al il bhai tsiq thaoq tsiq tuv lal khi ngaol-aoq, ivqdao dai cov-ai thaq nail ngel-i mail, maq luv maq lav lal-ail. 
LUK.6.49	Thailhai ngaol-aoq, ngal cavq nail cov nail daoq gaiq khi, maq naldaiq maq tsaothe nail tsaol-aq neq, ilkhel aqnavq navq dai-iq maq duq, lovmav kovtavq bhai-iq maq cov mail, miltsaq kovtavq bhai taivq-ail ilkhaol cov thaq nail tsaol-aq khe-ai dul nail ngaol. Ulcuvq eeq lee khi, ilkhaol al il bhai tsiq thaoq tsiq tuv lal-u phao, teevq pov nee tsuq ail nail ngaol. Tsuq ail-a nail al neq, tsuq peiv tsuq leiv gil-ail nail ngaol” dai, cavq bhiq cov bhiq-a nail ngaol.
LUK.7.1	Yeiqsul al juq bhai cavq bhiq cov bhiq gaq khi, Gaqbheiqneiqoq meenq bhai ail-a nail ngaol. 
LUK.7.2	A bhai genl dev teevq yal gaq nail aqivq teevq gaq jaol nail ngaol. Aq-u phao, aivq mailma-ail gaiq-a nail yaqkav teevq gaq, nal kav khoeq deedee-ai bhiq nail ngaol. 
LUK.7.3	Genl dev nail aqivq al gaq, Yeiqsul nail ganl ya gaiq-u phao, Yuldav nail tsaol-aq nail aqivq aqtsu juq bhai khoel khi, “Ngaq nail yaqkav bhai, lav meeq lee lavq yaoq” dai, Yeiqsul jaol nail bha, bhi hal lai-a nail ngaol. 
LUK.7.4	Aqyu juq, Yeiqsul jaol nail bha lai kev-u phao, Yeiqsul bhai mailma-ail hal hal-ail ge nail: “Aivq neq, naol geeqlaoq nl bhiq nail bhai geel-nvq nail tsaol-aq ngaol. 
LUK.7.5	Khul khi mail dai ngal-aq neq, aivq neq, ngadao nail jeq-e jaq-a bhai gaiq-a khi, ngadao nail haqbhoil uqhuq thaoq nail ilkhaol cov lavq-a nail ngaol” dai, ge bhiq-a nail ngaol.
LUK.7.6	Alheel ngel-i mail, Yeiqsul aqyu juq nee mail ail-a nail ngaol.
LUK.7.6	Genl dev nail aqivq al gaq nail ilkhaol nee al jaiq-ail maq eq nail bhai, ail kev-u phao, genl dev nail aqivq al gaq, aivq nail aqtsaoq bhai khoel gai-aivq khi, “Heeqphaq-ol, naoq nail aqmaol bhai, khoeq lal dai, thaq nl. Khul khi mail dai ngal-aq neq, naol ngaq nail ilkhaol-ai aol lee nail bhai, ngal maq geel-nvq-ail. 
LUK.7.7	Alheel ngel-i mail, ngal naol jaol nail bha lal nail maq geel-nvq ail dai, noeq nail ngaol. Naol daoq teevq daoq taivq-ail ge khi ngaol-aoq, ngaq nail yaqkav meeq lai nail ngaol. 
LUK.7.8	Khul khi mail dai ngal-aq neq, ngal yu nail pul-nvq bhai jaol nail khe-ai, ngaq nail pul-nvq bhai iqsanl, genl dev nail juq jaol nail ngaol. ‘Ail yaoq’ dai, teevq gaq bhai khoel haq neq, aivq ail nail ngaol. ‘Lal yaoq’ dai, teevq gaq bhai khul haq neq, aivq lal nail ngaol. ‘Niil phaq nl yaoq’ dai, ngaq nail yaqkav bhai ge bhiq haq neq, aivq nl nail ngaol” dai, ge bhiq lai-a nail ngaol.
LUK.7.9	Yeiqsul daoq al daoq ya gaiq-u phao, noeq-u maq dov dai, pevq ail khi, aivq nail haoqnao tsaothe jaol nail tsaol-aq munl munl ma bhai, haoqnaol naolkovq kovq daiq khi, ge bhiq-a nail: “Ngal nuljuq bhai ge lavq bhel. Ngal Ilsaqleiqlal nail tsaol-aq nail lavqkhoel bhai iqsanl, niidai dai-ail neema thaqtsaol nail tsaol-aq, maq moel daiq haq-al” dai, ge bhiq-a nail ngaol. 
LUK.7.10	Khoel-ai lavq-a nail tsaol-aq al juq, ilkhaol bhai kovq kev ail-u phao, yaqkav al gaq meeq lai thaq nail bhai, ya moel-a nail ngaol.
LUK.7.11	A bhai nee ngal-aq, mao-ail maq khaiq-ail mail, Yeiqsul Naqilnav meenq bhai, lai-a nail ngaol. Aivq nail yaqlaol juq khi mail tsaol-aq munl munl ma juq iqsanl, aivq nee mail lai-a nail ngaol. 
LUK.7.12	Aivq meenq nail laolkhoiq bhai lai kev-u phao, sil thaq nail tsaol-aq bhai, duqpheeq ail nail dai khi mail, yu bavq dol leevq thailthaiq nail ngaol. Sil thaq nail al gaq nail aqma neq, miqtsiq miqma ngaol. Aivq neq, yaqyov al teevq gaq jaol-ail teevq-eel ngaol. Miqtsiq miqma al gaq nee mail, meenq bhai jaol nail tsaol-aq mee nia gaq iqsanl, dov lee thailthaiq nail ngaol.
LUK.7.13	Yeiqsul yaqmai-aq al gaq bhai ya moel-u phao, gaoqhaq deedee nail lavqkhoel, “Thaq nioil” dai, ge bhiq-a nail ngaol. 
LUK.7.14	Yeiqsul aqjail bhai lai khi, doiqpheq bhai aqlavq bavq dav-u phao, bavq-nvq thaq nail tsaol-aq al juq, naq lai-a nail ngaol. “Yaqyov-aq yaqnoil-ol, ngal naoq bhai ge lavq bhel, thul lal yaoq” dai, Yeiqsul aivq bhai ge bhiq-a nail ngaol. 
LUK.7.15	Aq-u phao, sil-ai thaq nail al gaq, jaoldeel lal khi, daoq ge lal-a nail ngaol. Yeiqsul tsaol-aq al gaq bhai, aivq nail aqma nail aqlavq lavqkhoel bhai av bhiq-a nail ngaol.
LUK.7.16	Aq-u phao, tsaol-aq iqsanl mail, geesil deedee lal bhiq khi, Miqyail bhai tsiqeeq tsiqeeq-ail ge nail: “Miqyail nail haqbhoil gedan nail eeq nail gaq, nvjuq nail lavqkhoel bhai, dov lee-aoq nial. Miqyail aivq nail tsaol-aq bhai, heldaiq lee-aoq nial” dai, aqyu juq ge nail ngaol. 
LUK.7.17	Yeiqsul-i mail nl-a nail ganl al, Yuldav milkhaoq khaoq lao bhai khi mail aqjail bhai jiav nail milkhaoq juq bhai iqsanl, gaiq doi ail-a nail ngaol.
LUK.7.18	Yaolhaq nail yaqlaol juq ganl al iqsanl mail, Yaolhaq bhai ge gaiq bhiq lai-a nail ngaol. 
LUK.7.19	Yaolhaq, aivq nail yaqlaol nvq gaq bhai khul khi, “Lee naol dai, ge nail gaq naol ngaol laiq. Maq ngel haq neq, nvjuq yaoq gaq yaoq bhai, ya noeqthunq-ai haq nail laiq” dai, Yeiqsul bhai bhi naldaiq ail-a nail ngaol.
LUK.7.20	Tsaol-aq al nvq gaq, Yeiqsul jaol nail bha lee kev khi, “ ‘Lee naol dai, ge nail gaq, naol ngaol laiq. Maq ngel haq neq, nvjuq yaoq gaq yaoq bhai ya noeqthunq-ai haq nail laiq’ dai, ulcuvq saol bhiq nail Yaolhaq nv-nvq gaq bhai, bhi naldaiq lee lavq-a nail ngaol” dai, ge bhiq-a nail ngaol.
LUK.7.21	Yanq yaqlao al nail lavqkhoel, Yeiqsul neq, nal nail goel nail tsaol-aq khi mail, haq nail aoq nail nalgoel nal nail tsaol-aq mee nia gaq bhai, bhi meeq lai khi, haqeiv nail neivq juq bhai iqsanl, the dov thailthaiq nail ngaol. Maivpeivq peivq nail juq bhai iqsanl, maivneev bhi moel lal-a nail ngaol. 
LUK.7.22	Yeiqsul aqyu nvq gaq bhai ge bhiq-a nail: “Nul-nq nvq gaq-i mail ya gaiq ya moel-a nail khe-ai, Yaolhaq bhai ge bhiq ail yaoq. Maivpeivq juq maivneev moel nia lal-a nail ngaol. Aqkhil khil khoi juq, tsao nia lal-a nail ngaol. Niaoqbhaoq daol nail juq, meeq lal haol lal-a nail ngaol. Naqthaoq juq, gaiq nia lal-a nail ngaol. Sil-a nail juq, gaoq doevq kovq lal-a nail ngaol. Haq nail aoq nail juq, lavqkhiq tsail nail geeqlaoq daoq ya gaiq-a nail ngaol. 
LUK.7.23	Ngal bhaqda nee neema maq cov nail gaq neq, geeqlaoq eeq nail ngaol” dai, ge bhiq-a nail ngaol.
LUK.7.24	Yaolhaq-i mail khoel-ai leevq-a nail al nvq gaq kovq ail jel-u phao, Yeiqsul Yaolhaq nail ganl tsaol-aq munl munl ma juq bhai, ge bhiq-a nail: “Nuljuq khul bhai heldaiq ail nail dai khi mail, haqtsoiq haqyal bhai ail nail-aiq. Lilmoel bhoe nail ngel-i mail, dao thailthaiq nail lunl aqkhaoq bhai, heldaiq ail-a nail laiq. 
LUK.7.25	Maq ngel haq neq, khul bhai heldaiq ail-a nail-aiq. Mao-ail meeq nail aqgaq aqdoi doi-nq thaq nail gaq bhai, heldaiq ail-a nail laiq. Maq ngel. Meeq dee jaq deedee nail aqgaq aqdoi doi khi, jaljaq aqkheel taivq-ail jaq nail tsaol-aq neq, heeqphaq nail jaol duq bhai jaol nail ngaol. 
LUK.7.26	Maq ngel haq neq, khul bhai heldaiq ail-a nail-aiq. Miqyail nail haqbhoil gedan nail gaq bhai laiq. Ngel naol. Miqyail nail haqbhoil gedan nail gaq bhai, heldaiq ail-a nail ngaol. Aivq neq, Miqyail nail haqbhoil gedan nail juq nee maqtsil, eeq jaiq nail gaq ngaol dai, ngal nuljuq bhai ge lavq bhel.
LUK.7.27	‘Naoq nail iqmoeq nee,
LUK.7.27	naoq nail haqbhoil
LUK.7.27	gailkhaol bhi lav
LUK.7.27	daol-ail nail dai khi,
LUK.7.27	ngaq nail gaqkhoel
LUK.7.27	naoq nail iqmoeq nee mail
LUK.7.27	ngal khoel gai-aivq naol’ dai,
LUK.7.27	Jalliq lavqkhoel bhai gevq-ai thaq nail al gaq neq, Yaolhaq bhai ge nail ngaol.
LUK.7.28	Ngal nuljuq bhai ge lavq bhel. Yaqmai-aq nail ovqmav lavqkhoel nee, khal doevq lee-a nail tsaol-aq juq nail lavqkhoel, Yaolhaq nee maqtsil, eeq nail gaq teevq gaq-ail maq jaol-ail. Thailhai ngaol-aoq, Miqyail Milkhaoq lavqkhoel nil jaiq nail gaq neq, aivq nee maqtsil, eeq nail ngaol” dai, ge bhiq-a nail ngaol.
LUK.7.29	Khaon tavq nail tsaol-aq khi mail, tsaol-aq iqsanl mail, al bhai ya gaiq-u phao, Miqyail nail daoq bhai, neema tsaq nail ngaol. Aqyu juq neq, Yaolhaq-i mail ulcuvq saol bhiq-a nail juq ngaol. 
LUK.7.30	Thailhai ngaol-aoq, Phaqliqsail juq khi mail, aoldaoq kovqdaoq cavq nail cov nail juq neq, Miqyail-i mail aqyu juq nail haqbhoil lav sav-ai thaq nail bhai, khaonq-ail ceevq-a nail ngaol. Aqyu juq neq, Yaolhaq-i mail ulcuvq maq bhi saol-a.
LUK.7.31	Yeiqsul gaoq ge nail: “Alheel ngel-i mail, niil yeel khe tsaol-aq neq, khul phaq nee tsiq ceiv daiq heeq meeq. 
LUK.7.32	Niil yeel khe tsaol-aq juq neq, julgu leivkeiv bhai aoltavq tavq nail yaqnoil juq, teevq gaq nee teevq gaq, gul tsaoq pheeljaq nail khe-ai, dul nail ngaol. ‘Nuljuq nail haqbhoil, nvjuq laiqgaiq jiiv khi ngaol-aoq, nuljuq bhoeloe maq nioi-ail. Nvjuq nioilkhaoq khaoq khi ngaol-aoq, nuljuq maq nioil-ail’ dai, yaqnoil juq gul tsaoq pheeljaq nail ngaol.
LUK.7.33	Khul khi mail dai ngal-aq neq, ulcuvq saol bhiq nail Yaolhaq lee-u phao, aoq maq jaq nail nee ovqtavq, aqheeq tsilju nail ullul maq daol nail ngel-i mail, ‘Aivq neq, neivq aol nail tsaol-aq niil’ dai, nuljuq ge nail ngaol. 
LUK.7.34	Tsaol-aq nail Yaqyov lee-u phao neq, jaq nail daol nail ngel-i mail, ‘Tsaol-aq niil gaq neq, al jaiq jaq jel daol jel nail tsaol-aq, aqheeq tsilju nail ullul al jaiq daol jel nail tsaol-aq, khaon tavq nail tsaol-aq khi oeqbal yaq juq nee mail, aqtsaoq tsaoq nail tsaol-aq niil’ dai, nuljuq ge nail ngaol. 
LUK.7.35	Thailhai ngaol-aoq, Miqyail nail neenoeq neekha neq, tsaq nail daol nail ngaol dai, aivq nail yaqlaol juq bhaqda nee, yu ya heeq nia nail ngaol” dai, aqyu juq bhai ge bhiq-a nail ngaol.
LUK.7.36	“Ngaq nail ilkhaol bhai, aoq jaq lee yaoq” dai, Phaqliqsail teevq gaq Yeiqsul bhai khul-a nail ngaol. Al heel ngel-i mail, Yeiqsul Phaqliqsail al gaq nail ilkhaol bhai aol lai khi, aoq jaq nail dai khi, jaoljaoq lai-a nail ngaol. 
LUK.7.37	Phaqliqsail nail ilkhaol bhai, Yeiqsul aoq jaq thailthaiq nail ngaol dai, meenq al meenq nail lavqkhoel bhai jaol nail, oeqbal aol nail yaqmai-aq teevq gaq, heeq nia-u phao, aivq neq, mao-ail phoiq nail huqbhiq nil nail ulcuvq deq nail phulleq deel lovmav malcavq teevq cavq tsiq khi lal-a nail ngaol. 
LUK.7.38	Aivq Yeiqsul nail haoqnaol phao, aqkhil daoqthaoq bhai thulphaol khi nioil-a nail ngaol. Aivq nail maivbhil, Yeiqsul nail aqkhil kovtavq bhai jiavdav khi, aivq nail tsailkheel-i mail, siv bhiq-a nail ngaol. A bhai nee ngal-aq, aivq Yeiqsul nail aqkhil bhai, moeqsaol saol khi, huqbhiq nil nail ulcuvq al leivq bhiq-a nail ngaol.
LUK.7.39	Yeiqsul bhai khul-a nail Phaqliqsail al gaq, al bhai ya moel-u phao, neema lavqkhoel bhai niailhai noeq nail ngaol: “Tsaol-aq niil gaq, Miqyail nail haqbhoil gedan nail gaq ngel haq neq, aivq bhai thoiqtsi thailthaiq nail yaqmai-aq thoil gaq, khaq sil gaq ngel-ail, khalheel nail yaqmai-aq ngel-ail dai, aivq heeq nia nail ngaol. Yaqmai-aq thoil gaq, oeqbal yaq ngaol dai iqsanl, aivq heeq nia nail ngaol” dai, Phaqliqsail al gaq noeq nail ngaol.
LUK.7.40	“Silmoq-ol, ngal naoq bhai teevq phaq ge bhiq movq-ail nial” dai, Yeiqsul Phaqliqsail al gaq bhai, ge bhiq-u phao, “Saqlaq-ol, ge lavq yaoq” dai, aivq ge kovq bhiq-a nail ngaol.
LUK.7.41	Yeiqsul Silmoq bhai ge bhiq-a nail: “Phul phal bhiq nail tsaol-aq bhai, gailjiov bavq nail nvq gaq jaol nail ngaol. Teevq gaq neq, ngaq yal bavq bavq khi, teevq gaq neq, ngaq tsel bavq bavq nail ngaol. 
LUK.7.42	Aqyu nvq gaq, khul teevq phaq-ail, bivq kovq nail maq jiav nail ngel-i mail, phul phal bhiq-a nail gaq, aqyu nvq gaq nail gailjiov iqsanl mail, khaonq bhiq-a nail ngaol. Aqyu nvq gaq nail lavqkhoel khe khul gaq, phul khaonq bhiq-a nail gaq bhai, gaiq-a jaiq nail-aiq” dai, naldaiq bhiq-a nail ngaol.
LUK.7.43	“Ngal noeq nail neq, ya jel ail-a nail gailjiov bavq jaiq nail gaq, aivq bhai gaiq-a jaiq nail ngaol” dai, Silmoq ge kovq bhiq-u phao: “Naol noeq nail tsaq naol” dai, Yeiqsul aivq bhai ge bhiq-a nail ngaol.
LUK.7.44	A bhai nee ngal-aq, Yeiqsul yaqmai-aq al gaq bhai, haoqnaol naolkovq kovq daiq khi, Silmoq bhai ge bhiq-a nail: “Yaqmai-aq niil gaq bhai, naol moel-aoq naol laiq. Ngal naoq nail ilkhaol bhai aol lal-u phao, aqkhil tsiq nail haqbhoil, naol ulcuvq maq tsiq lavq-al. Thailhai ngaol-aoq, yaqmai-aq niil gaq, aivq nail maivbhil ngaq nail aqkhil bhai jiav dav khi, aivq nail tsailkheel-i mail siv lavq-a nail ngaol. 
LUK.7.45	Naol ngaq bhai moeqsaol saol khi, maq hav lavq-al. Thailhai ngaol-aoq, yaqmai-aq niil gaq neq, ngal aol lal-u nee mail, niil aq-il kev dai, ngaq nail aqkhil bhai, moeqsaol saol nail ngaol. 
LUK.7.46	Naol ngaq nail uqhuq bhai, aqtseel maq leivq lavq-al. Thailhai ngaol-aoq, aivq ngaq nail aqkhil bhai, huqbhiq nil nail ulcuvq leivq lavq-a nail ngaol. 
LUK.7.47	Alheel ngel-i mail, ngal naoq bhai ge lavq bhel. Aivq neq, oeqbal maodai ya jel ail-a nail ngel-i mail, gaiq-a deedee nail ngaol. Oeqbal micil taivq-ail aol khi, ya jel ail-a nail tsaol-aq neq, micil taivq-ail gaiq-a nail ngaol” dai, ge bhiq-a nail ngaol.
LUK.7.48	Yeiqsul yaqmai-aq al gaq bhai iqsanl, “Naoq nail oeqbal phaiq-ao naol” dai, ge bhiq-a nail ngaol.
LUK.7.49	Aivq nee mail jaol khi jaq nail tsaol-aq juq ge nail: “Oeqbal phaiq nia nail tsaol-aq niil gaq neq, khaq sil gaq meeq” dai, aqyu juq nail gaiqlaq bhai, teevq gaq nee teevq gaq, ge pheeljaq nail ngaol.
LUK.7.50	Yeiqsul yaqmai-aq al gaq bhai ge bhiq-a nail: “Naol ngaq bhai neema thaqtsaol nail ngel-i mail, hevqkovq nail phaq ya nail ngaol. Naol neesal-ovq nail lavqkhoel nee, kovq ail yaoq” dai, ge bhiq-a nail ngaol.
LUK.8.1	A bhai nee ngal-aq, mao-ail maq maoq lal mail, Yeiqsul teevq meenq nee teevq meenq teevq gu nee teevq gu bhai ail khi, Miqyail Milkhaoq nail ganl lavqkhiq tsail nail geeqlaoq daoq, cavq ail-a nail ngaol. Gaqkhoel tsel-nvq gaq iqsanl, aivq nee mail ail-a nail ngaol. 
LUK.8.2	Yeiqsul-i mail aqyu juq nail lavqkhoel khe haqeiv nail neivq aol nail yaqmai-aq juq bhai lav meeq bhiq khi, nal nail goel nail bhai lav meeq bhiq-a nail yaqmai-aq teevq pav ganav juq iqsanl, aivq nee mail ail-a nail ngaol. Aqyu juq neq, neivq sivq maol dov ail-a nail Maqgaqdaqlal meenq bhai jaol nail Maqlil, 
LUK.8.3	Heiqlol nail yalkav bhai lovqphail nail Khulsaq nail khaqma Yaolhaqna, Suqsaqna khi mail, yaqmai-aq yaoq juq yaoq mee nia gaq, aivq nee mail ail-a nail ngaol. Yaqmai-aq al juq neq, yovqgavq nail phul heel yuq yuq-ail khi, Yeiqsul khi mail aivq nail gaqkhoel juq bhai heldaiq bhiq-a nail ngaol.
LUK.8.4	Meenq teevq meenq khai-aq teevq meenq bhai jaol nail tsaol-aq munl munl ma, Yeiqsul jaol nail bha lal kev-u phao, Yeiqsul aqyu juq bhai daoqma uqhuq daoq nee mail niailhai cavq bhiq cov bhiq-a nail ngaol: 
LUK.8.5	“Aq-u phao, aqiq haiq nail tsaol-aq teevq gaq jaol laoq thaq nail ngaol. Teevq n kev lee-u phao, aivq aqiq haiq ail-a nail ngaol. Aivq haiq-u phao, aqiq teevq pav ganav juq neq, gailkhaol kovtavq bhai ga ail-a nail ngaol. Alheel ngel-i mail, aqiq al juq bhai tsaol-aq naoq naoq-ail tsao khi, nqtavq khe bhail nail keivq-avq-i mail gov jaq gil-a nail ngaol. 
LUK.8.6	Aqiq teevq pav ganav juq neq, lovmav lovyal bhai ga ail khi, aqjiiv jiiv lal-a nail ngaol. Thailhai ngaol-aoq, miltsaq aqgee ngel-i mail, aqjiiv al haqkhuq khuq-ail khi, aqgee gee lai-a nail ngaol. 
LUK.8.7	Aqiq teevq pav ganav juq neq, aqgoe goeyal bhai ga ail khi, aqgoe nee mail teevq gaq khe-ai aqjiiv jiiv lal-a nail ngaol. Thailhai ngaol-aoq, aqgoe jiavbuv al juq-i mail, aqjiiv al juq bhai uvthaiq-ai thaq nail ngaol. 
LUK.8.8	Aqiq teevq pav ganav juq neq, miltsaq mil meeq bhai ga ail-a nail ngaol. Aq-u phao, aqjiiv jiiv lal meeq lal khi, aqheeq teevq yal bhoil heeq lee-a nail ngaol” dai, Yeiqsul ge bhiq-a nail ngaol.
LUK.8.8	Aivq alhai ge gaq-u phao, “Naqkhaol khal covq nail tsaol-aq, naldaiq yaoq” dai, aqthel micil gul kav khi ge bhiq-a nail ngaol.
LUK.8.9	Aq-u phao, aivq nail yaqlaol juq: “Daoqma uqhuq daoq niil daoq khul dai ge movq nail meeq” dai, Yeiqsul bhai naldaiq-a nail ngaol. 
LUK.8.10	Yeiqsul ge nail: “Miqyail Milkhaoq nail ganl oiltsail-ai thaq nail juq bhai, nuljuq heeq nia lal nail phaq ya-a nail ngaol. Thailhai ngaol-aoq, tsaol-aq teevq pav ganav juq neq, heldaiq khi ngaol-aoq, maq heldaiq moel nia-ail, gaiq khi ngaol-aoq, maq naldaiq heeq nia-ail. Alheel ngel-i mail, aqyu juq bhai neq, daoqma uqhuq daoq nee mail taivq-ail, ya cavq bhiq nail ngaol.
LUK.8.11	Daoqma uqhuq daoq al daoq nail daoqceevq neq, niailhai ngaol: Aqiq neq, Miqyail nail daoq ngaol. 
LUK.8.12	Gailkhaol kovtavq bhai ga ail-a nail dai, ge nail juq neq, Miqyail nail daoq bhai ya gaiq-u phao, aqyu juq ngaq bhai neema maq bhi thaqtsaol mail, hevqkovq nail phaq maq bhi ya dai, neivq heeqphaq lal khi aqyu juq nail lavqkhoel bhai aol nail daoq al juq bhai gov ha nail ngaol. 
LUK.8.13	Lovmav kovtavq bhai ga ail-a nail dai ge nail juq neq, Miqyail nail daoq ya gaiq-u phao, lavqkhiq tsail nail lavqkhoel nee hav bhoel-a nail tsaol-aq bhai ge movq nail ngaol. Thailhai ngaol-aoq, aqyu juq daoqtsail maq kha ail-a nail ngel-i mail, teevq yanq taivq-ail neema thaqtsaol khi, jalmul mul nail phaq bhai ya thaoqphuq-u phao, daoq al daoq bhai khaonq ha gai-aivq nail ngaol. 
LUK.8.14	Aqgoe goeyal bhai ga ail-a nail dai ge nail juq neq, niailhai ngaol. Aqyu juq Miqyail nail daoq ya gaiq khi ngaol-aoq, miltsaq kovtavq bhai jaol-u phao, khaoqlaol nail phaq, bhao lee ya lee nail phaq khi mail lavqkhiq tsail nail phaq neq, aqyu juq bhai uvthaiq-ai thaq khi, aqyu juq aqheeq maq eeq lal nia nail nee ovqtavq, maq mi lal nia nail bhai ge movq nail ngaol. 
LUK.8.15	Miltsaq mil meeq bhai ga ail-a nail dai, ge nail juq neq, neema daolcoev dai aol khi mail, neema aqmeeq aol nail lavqkhoel Miqyail nail daoq ya gaiq-a nail juq bhai ge nail ngaol. Aqyu juq daoq al daoq bhai ivqdao dai nieivq thaiq-ai thaq khi, ol ol-ail aqheeq heeq lee nail ngaol” dai, ge bhiq-a nail ngaol.
LUK.8.16	Yeiqsul gaoq ge nail: “Phalmanq tovq khi, pheeqdeel-i mail movqtsaoq nail maqkhaiq, jiovtsiq iqgovq bhai tsiqthaq-ai nail maqkhaiq, teevq gaq-ail maq nl-ail. Khal aol lal nail tsaol-aq iqsanl mail, aqbhaq bhai ya moel dai, daqmoe bha tsiq dav-ai nail ngaol. 
LUK.8.17	Khul khi mail dai ngal-aq neq, khal oil tsail-ai thaq nail yaoq phaq yaoq-ao nee bhaqlaoq kheq dai, dov lal nail ngaol. Yu bhai maq bhi heeq nia nail phaq iqsanl, heeq kivq lal khi phaodaiq lavq nail ngaol.
LUK.8.18	Nuljuq aqmeeq meeq dai naldaiq khi khal ya gaiq-a nail juq bhai yaolphaol yaoq. Khul khi mail dai ngal-aq neq, jiav nail tsaol-aq bhai bivq laoq nail ngaol. Maq jiav nail tsaol-aq bhai, aqyu juq-i mail jiav naol dai, noeq nail juq bhai oil dov gil nail ngaol” dai, ge bhiq-a nail ngaol.
LUK.8.19	Aq-u phao, Yeiqsul nail aqma khi aivq nail jaqbheq juq aivq jaol nail bha lal-a nail ngaol. Thailhai ngaol-aoq, tsaol-aq munl munl ma jaol nail ngel-i mail, Yeiqsul jaol nail bha maq aol lai nia-ail. 
LUK.8.20	“Naoq nail aqma khi naoq nail jaqbheq juq, naoq bhai moel movq nail ngel-i mail, lavqniil phao thulphaol nail ngaol” dai, yu aivq bhai ge bhiq-a nail ngaol.
LUK.8.21	“Miqyail nail daoq ya gaiq-u phao, naldaiq khi tsaothe nail juq neq, ngaq nail aqma khi ngaq nail jaqbheq juq ngaol” dai, Yeiqsul aqyu juq bhai ge bhiq-a nail ngaol.
LUK.8.22	Teevq n neq, Yeiqsul aivq nail yaqlaol juq nee mail, “Laovq bhai aol ail khi, ngadao juq ngaqkha a phao lelkhel bha ceiv ail bhel” dai, ge bhiq khi, aqyu juq ceiv ail-a nail ngaol 
LUK.8.23	Aqyu juq ceiv ail thailthaiq-u phao, Yeiqsul iqthaiq kov-ai thaq nail ngaol. Ngaqkha bhai lilmoel lil ma bhoe lal khi, laovq lavqkhoel bhai ulcuvq bhee lal thailthaiq nail ngel-i mail, laovq ulcuvq bhai nevq-ail nail khe-ai pevq lal-a nail ngaol.
LUK.8.24	Yaqlaol juq aivq bhai lav noeq-ail khi, “Heeqphaq-ol, Heeqphaq-ol, nvjuq ga nevq heivq gil nail kev lal-aivq nail ngaol” dai, ge bhiq-a nail ngaol.
LUK.8.24	Aq-u phao Yeiqsul noeq lal khi, lilmoel khi eelkhaol bhai khaq-a nail ngaol. Lilmoel khi eelkhaol naq lai khi aqtsi tsu dai, pevq ail-a nail ngaol. 
LUK.8.25	“Nuljuq ngaq bhai khul khi mail, neema maq thaqtsaol nail-aiq” dai, Yeiqsul aqyu juq bhai naldaiq-a nail ngaol.
LUK.8.25	Aq-u phao, aqyu juq geesil nail lavqkhoel noeq-u maq dov dai, pevq ail-a nail ngaol. “Thoil gaq khaq sil gaq meeq. Lilmoel khi ulcuvq, aivq daoq bivq nail bhai naldaiq-il” dai, teevq gaq nail gaiqlaq bhai teevq gaq ge pheeljaq nail ngaol.
LUK.8.26	Aq-u phao, aqyu juq Gaqliqlail milkhaoq nee mail, a phao bal-nvq jiav nail Geiqlaqdal milkhaoq bha ail kev-a nail ngaol. 
LUK.8.27	Yeiqsul laovq nee mail daoltavq bha dov lal-u phao, Geiqlaqdal milkhaoq bhai jaol nail neivq juq aol nail yaqyov-aq teevq gaq aivq bhai hav laq lee-a nail ngaol. Yaqyov-aq al gaq, aqgaq aqdoi iqsanl maq doi, ilkhaol bhai iqsanl maq jaol-a nail, maoq lal-aoq nail ngaol. Aivq neq, luqdaol bhai taivq-ail jaol nail ngaol. 
LUK.8.28	Yaqyov-aq al gaq Yeiqsul bhai ya moel-u phao, gul gul-ail peevqceevq kovdoiq doiq nail lavqkhoel nee gaolbeiv khi, “Iqsanl nail kovtavq bhai eeq jaiq heel jaiq nail Miqyail nail Yaqyov Yeiqsul-ol, naol ngaq bhai khalhai tavq nail-aiq. Naol ngaq bhai thaq khoeq thaq jiovq lavq-o dai, ngal naoq bhai hal nail ngaol” dai, mailma-ail gul nail ngaol. 
LUK.8.29	Khul khi mail, thailhai gul nail dai ngal neq, aivq nail lavqkhoel nee dov ail yaoq dai, Yeiqsul neivq aqcavq al maol bhai daoq bivq thailthaiq nail ngaol. Jel lal-u phao, neivq aqcavq al maol mee nia pov aivq bhai nieivq thaiq khi, he pov he tav bhiq nail ngel-i mail. Yu aivq bhai aqmeeq-ai laolthaiq-ai thaq khi, aqkhil aqlavq bhai hailcav-i mail pheethaiq-ai thaq khi ngaol-aoq, aivq hailcav al bhai he ceiv khi, neivq aivq bhai haqtsoiq haqyal bha thel-aivq nail ngaol.
LUK.8.30	“Naoq bhai khalhai khul nail-aiq” dai, Yeiqsul neivq aol nail al gaq bhai naldaiq-u phao, “Ngaq nail aqmil neq, mao-ail mao nail genl dev nail munl munl ma dai, khul naol” dai, aivq ge kovq bhiq-a nail ngaol. Khul khi mail dai ngal-aq neq, neivq munl munl ma aivq nail lavqkhoel bhai aol nail ngaol. 
LUK.8.31	“Mao-ail navq nail bhai thaq bhi aol ail lavq-o” dai, neivq al juq Yeiqsul bhai hal nail ngaol.
LUK.8.32	Gaoqjaoq al jaoq bhai wavq mao-ail mao nail teevq munl gavjaq thailthaiq nail ngaol. “Wavq al munl nail lavqkhoel bhai bhi aol ail lavq-o” dai, neivq al juq Yeiqsul bhai hal-u phao, Yeiqsul neivq al juq bhai bhiq dov ail-a nail ngaol. 
LUK.8.33	Neivq al juq yaqyov-aq al gaq nail lavqkhoel nee mail dov ail khi, wavq al munl nail lavqkhoel bhai aol ail-a nail ngaol. Aq-u phao, wavq al teevq munl munl lao-ail milbeiv beivkhaiq bha tsaoq khal-aivq khi, ngaqkha bha ga puvq heivq gil ail-a nail ngaol.
LUK.8.34	Wavq bhai lovq nail juq neq, alhai pevq lal a nail bhai ya moel-u phao, aqyu juq tsaoq kol-aivq khi, ganl al meenq juq julgu juq bha jaol nail tsaol-aq juq bhai ge gaiq bhiq lai-a nail ngaol. 
LUK.8.35	Ganl al khalhai pevq lal thaq nail meeq dai, ya heeq kivq dai, tsaol-aq teevq pav ganav juq heldaiq lal-a nail ngaol. Aqyu juq Yeiqsul jaol nail bha kev lal-u phao, neivq dov ail-a nail yaqyov-aq al gaq, aqgaq aqdoi doi khi, neema meeq lal khi mail, Yeiqsul nail aqkhil daoqthaoq bhai jaoldeel-nvq thaq nail bhai ya moel-u phao, geesil deedee lal bhiq-a nail ngaol. 
LUK.8.36	Neivq aol nail yaqyov-aq al gaq khalhai khi meeq lal-a nail dai, ya moel-a nail juq neq, heldaiq lal-a nail juq bhai ge daiq bhiq-a nail ngaol. 
LUK.8.37	Aq-u phao, Geiqlaqdal milkhaoq bhai jaol nail tsaol-aq iqsanl mail, geesil deedee nail ngel-i mail, “Nvjuq nail milkhaoq lavqkhoel nee mail dov ail lavq yaoq” dai, Yeiqsul bhai hal nail ngaol. Alheel ngel-i mail, Yeiqsul laovq jeeq khi, kovq lai-a nail ngaol.
LUK.8.38	“Naoq-ai nee mail bhi jaol lavq-o” dai, neivq aqcavq aol daiq-a nail al gaq, Yeiqsul bhai hal deedee-a nail ngaol. 
LUK.8.39	Thailhai ngaol-aoq, Yeiqsul ge bhiq-a nail: “Naoq nail ilkhaol bha kovq ail khi, Miqyail naoq bhai khadai heldaiq lavq-a nail ganl bhai, ge gaiq ge moel bhiq ail yaoq” dai, ge bhiq khi mail, bhi kovq ail-a nail ngaol. Alheel ngel-i mail, aivq kovq ail khi, Yeiqsul aivq bhai khadai kev dai heldaiq lavq-a nail ganl al, teevq meenq meenq lao bhai ge gaiq ge moel-ai bhiq-a nail ngaol.
LUK.8.40	Yeiqsul Geiqlaqdal nail milkhaoq nee Gaqliqlail milkhaoq bhai kovq kev lee-u phao, tsaol-aq munl munl ma aivq bhai moel movq nail bhaqda nee daonq thailthaiq nail ngel-i mail, lavqkhiq tsail tav dai, aivq bhai hav-a nail ngaol. 
LUK.8.41	Aq-u phao, Yaqillu dai mil-ai thaq nail gaq, Yeiqsul jaol nail bha lal-a nail ngaol. Aivq neq, uqhuq thaoq nail ilkhaol bhai heldaiq nail aqivq gaq ngaol. Aivq Yeiqsul nail aqkhil daoqthaoq bhai peevqceevq kovdoiq doiq nail lavqkhoel nee gaolbeiv khi, “Ngaq nail ilkhaol bha lee yaoq” dai, Yeiqsul bhai hal deedee nail ngaol. 
LUK.8.42	Khul khi mail dai ngal-aq neq, tsel-nvq kovq bhee lal-a nail aivq nail yaqmiq, sil nail kev lal-aoq nail ngaol. Aivq neq, yaqmiq al teevq gaq jaol-ail teevq-eel ngaol.
LUK.8.42	Yeiqsul ail thailthaiq-u phao, tsaol-aq munl munl ma aivq bhai thaoq gaiq thaoq tsi nail ngaol. 
LUK.8.43	Aq-u phao, tsel-nvq kovq bhee dai, aqsivq dov dov-ail nal nail yaqmai-aq teevq gaq jaol nail ngaol. Tsaol-aq teevq gaq iqsanl, aivq bhai maq bhi meeq lai nia-ail. 
LUK.8.44	Aivq Yeiqsul nail haoqnaol phao lal khi, Yeiqsul nail phailkhaoq phail daoq bhai thoiqtsi-u phao, aqsivq dov dov-ail nal nail al, teevq pov taivq-ail tsil lai-a nail ngaol.
LUK.8.45	“Ngaq bhai khaq sil gaq thoiqtsi lal-a nail-aiq” dai, Yeiqsul naldaiq-a nail ngaol. “Nvjuq teevq gaq iqsanl maq thoiqtsi lal-a” dai, tsaol-aq iqsanl mail jil-u phao, Bheiqtuvluv khi aivq nail aqtsaoq juq ge nail: “Heeqphaq-ol, tsaol-aq munl munl ma naoq bhai thaoqgaiq thaoqtsi khi, althaiq thaiq dai tsao jaol nail maq ngel-ail laiq” dai, ge bhiq-a nail ngaol.
LUK.8.46	“Tsaol-aq teevq gaq ganav ngaq bhai thoiqtsi-a nail ngaol. Ngaq nail lavqkhoel nee bhaqaoq dov ail-a nail bhai, ngal heeq kivq nail ngaol” dai, Yeiqsul ge bhiq-a nail ngaol.
LUK.8.47	Yaqmai-aq al gaq maq jaol uvq kivq-il dai heeq nia-u phao, aqjuq juq deedee nail lavqkhoel, Yeiqsul nail sivtavq bhai peevqceevq kovdoiq doiq nail lavqkhoel nee gaolbeiv khi, khul khi mail, aivq Yeiqsul bhai thoiqtsi-a nail ganl maqkhaiq, thoiqtsi-u phao teevq pov taivq-ail meeq lai-a nail ganl maqkhaiq, tsaol-aq a dai nail sivtavq bhai, Yeiqsul bhai ge bhiq-a nail ngaol. 
LUK.8.48	“Yaqmiq-ol, naol ngaq bhai neema thaqtsaol nail ngel-i mail, meeq lai-a nail ngaol. Neesal-ovq nail lavqkhoel nee kovq ail yaoq” dai, Yeiqsul aivq bhai ge bhiq-a nail ngaol.
LUK.8.49	Yeiqsul alhai ge bhiq thailthaiq-u phao, Yaqillu nail ilkhaol nee lal-a nail tsaol-aq teevq gaq aivq bhai ge bhiq-a nail: “Naoq nail yaqmiq sil-aoq nail ngaol. Saqlaq bhai thaq gaoq suqsaq” dai, ge bhiq-a nail ngaol.
LUK.8.50	Yeiqsul daoq al daoq ya gaiq-u phao: “Khaoq thaq laol, ngaq bhai neema thaqtsaol yaoq. Naoq nail yaqmiq meeq lal nail ngaol” dai, Yaqillu bhai ge bhiq-a nail ngaol.
LUK.8.51	Yeiqsul Yaqillu nail ilkhaol bhai ail kev-u phao, Bheiqtuvluv, Yaolhaq, Yaqkov khi mail yaqmiq al gaq nail aqbhu aqma maq ngel haq neq, teevq gaq bhai iqsanl, ilkhaol bha maq bhi aol lal-al. 
LUK.8.52	Yaqmiq al gaq bhaqda nee mail, tsaol-aq iqsanl mail nioil iqsanl nioil, nioilkhaoq iqsanl, khaoq nail ngaol. “Thaq nioil. Aivq sil thaq nail maq ngel-il. Iqthaiq kov-ai thaq nail niil” dai, Yeiqsul ge bhiq-a nail ngaol.
LUK.8.53	Yaqmiq al gaq sil-aoq nail ngaol dai, aqyu juq heeq nia nail ngel-i mail, aqyu juq Yeiqsul bhai helsil nail ngaol. 
LUK.8.54	Thailhai ngaol-aoq, Yeiqsul yaqmiq al gaq nail aqlavq bhai nieivq thaiq khi, “Yaqmiq-ol, thul lal yaoq” dai, mailma-ail ge bhiq-a nail ngaol. 
LUK.8.55	Aq-u phao, aivq nail aqhaqlal gaoq aol kovq lee khi, teevq pov taivq-ail thul lal-a nail ngaol. “Aivq bhai aoq bhi jaq yaoq” dai, Yeiqsul ge bhiq-a nail ngaol. 
LUK.8.56	Yaqmiq al gaq nail aqbhu aqma noeq-u maq dov dai, pevq ail-a nail ngaol. “Ganl niil teevq gaq bhai iqsanl, thaq ge bhiq dei-eiq” dai, Yeiqsul aqyu nvq maolyaq bhai daoq bivq-a nail ngaol.
LUK.9.1	A bhai nee ngal-aq, Yeiqsul gaqkhoel tsel-nvq gaq bhai khul khi, neivq iqsanl bhai the dov nia dai maqkhaiq, nal nail goel nail juq bhai lav meeq bhiq nia dai maqkhaiq, aqyu juq bhai bhaqaoq bivq-a nail ngaol. 
LUK.9.2	Miqyail Milkhaoq nail ganl cavq bhiq dai maqkhaiq, nal nail juq bhai lav meeq nia dai, aivq aqyu juq bhai khoel gai-aivq-a nail ngaol. 
LUK.9.3	Yeiqsul ge nail: “Gailphail nail haqbhoil teevq phaq-ail thaq oil-aivq. Joiqniovq, phalthaoq, jaqjaq daoldaol khi mail phul iqsanl, thaq oil-aivq. Phailkhaoq nvq keiv iqsanl thaq oil-aivq. 
LUK.9.4	Nuljuq ilkhaol khul il bhai dav ail khi ngaol-aoq, meenq al meenq nee maq dov ail-u kev dai, al il bhai jaol yaoq. 
LUK.9.5	Nuljuq meenq al meenq nee mail dov ail-u phao, nuljuq bhai maq hav lavq-a nail tsaol-aq nail laiq nail tsa nail phaq bhi dov lal khi, salkhil pevq dai, aqkhil pavq-uvq khe khaqlail naoq khal-ail ceevq yaoq” dai, ge bhiq-a nail ngaol. 
LUK.9.6	Alheel ngel-i mail, aqyu juq dov ail khi, teevq gu nee teevq gu lavqkhiq tsail nail geeqlaoq daoq cavq bhiq ail-a nail ngaol. Khal ail kev-a nail dao bhai, nal nail goel nail tsaol-aq bhai lav meeq bhiq-a nail ngaol.
LUK.9.7	Alhai pevq lal thailthaiq nail bhai, Gaqliqlail milkhaoq bhai uvthaiq nail heeqphaq Heiqlol Aqgilpav ya gaiq-u phao, aivq teevq peivq-ail noeq-u maq dov dai, pevq ail-a nail ngaol. Khul khi mail dai ngal-aq neq, “Ulcuvq saol bhiq nail Yaolhaq gaoq doevq kovq lal thaq nail niil” dai, tsaol-aq teevq pav ganav juq ge nail ngaol. 
LUK.9.8	Teevq pav ganav juq ge nail neq: “Eillilya dov lal thaq nail niil” dai, ge nail ngaol. Teevq pav ganav juq ge nail: “Aivq neq, aq-u khe Miqyail nail haqbhoil gedan nail teevq gaq ganav gaoq doevq kovq lal thaq nail niil” dai iqsanl, ge nail ngaol. 
LUK.9.9	Heiqlol ge nail: “Ngal Yaolhaq nail uqhuq tsilceiv-a nail ngaol. Niidai phaq-ail nl nail hal nail ganl, ngal ya gaiq-a nail tsaol-aq niil gaq, khaq sil gaq meeq” dai, ge ge-ail, Yeiqsul bhai moel movq deedee nail ngaol.
LUK.9.10	Aq-u phao, Yeiqsul-i mail khoel gai-aivq-a nail gaqkhoel al juq kovq lal khi, aqyu juq-i mail khal nl khal hal-a nail ganl juq, Yeiqsul bhai ge bhiq-a nail ngaol. A bhai nee ngal-aq, Yeiqsul aqyu juq bhai taivq-ail khul khi, Bheiqjeildaq dai khul nail meenq bhai ail-a nail ngaol. 
LUK.9.11	Tsaol-aq munl munl ma al juq, Yeiqsul Bheiqjeildaq nail meenq bhai ail nail dai, heeq nia-u phao, Yeiqsul nail haoqnao tsaothel-aivq-a nail ngaol. Aivq aqyu juq bhai hav khi, Miqyail Milkhaoq nail ganl cavq bhiq khi, lav meeq bhiq heeq phaq-ail tsaq nail juq bhai, lav meeq bhiq-a nail ngaol.
LUK.9.12	Nqkivq kivq lee-u phao, gaqkhoel tsel-nvq gaq aivq jaol nail bha lal khi, “Tsaol-aq munl munl ma niil juq, julgu bhai maqkhaiq, jaolkhaoq jaollaoq bhai maqkhaiq, yavq ail khi jaqjaq daoldaol ul jaq ail nia dai, aqyu juq bhai bhi kovq ail yaoq. Khul khi mail dai ngal-aq neq, niilniai neq, haqtsoiq niil” dai, ge bhiq-a nail ngaol.
LUK.9.13	“Nuljuq aqyu juq bhai bhi jaq yaoq” dai, Yeiqsul aqyu juq bhai ge bhiq-a nail ngaol. Aqyu juq ge nail: “Tsaol-aq niidai nail haqbhoil nvjuq jaqjaq daoldaol maq ul ail haq neq, nvjuq khaqmul ngaq heeq khi mail delgil nvq maol aol-ail teevq-eel ngaol” dai, ge bhiq-a nail ngaol. 
LUK.9.14	Yaqyov-aq taivq-ail ngaq hinl gaq niidai bhee nail ngaol. “Tsaol-aq niidai bhai teevq munl ngaq tsel gaq ngaq tsel gaq dai, bhi jaoldeel yaoq” dai, Yeiqsul aivq nail yaqlaol juq bhai ge bhiq-a nail ngaol. 
LUK.9.15	Yaqlaol juq iqsanl, Yeiqsul-i mail ge nail khe-ai tsaol-aq iqsanl bhai bhi jaoldeel-u phao, aqyu juq iqsanl mail, jaoldeel-a nail ngaol. 
LUK.9.16	Yeiqsul khaqmul al ngaq heeq khi mail delgil al nvq maol oil-a nail ngaol. A bhai nee ngal-aq, aivq nqtavq phao gaollel khi, Miqyail bhai tsiqeeq-a nail ngaol. A bhai nee ngal-aq, khaqmul al ngaoqpav khi, “Tsaol-aq niil juq nail sivtavq bhai tsiqthaq-ail bhiq yaoq” dai, ge bhiq khi mail, yaqlaol juq bhai tsiq bhiq-a nail ngaol. 
LUK.9.17	Tsaol-aq iqsanl mail teevq bov ya jaq-a nail ngaol. Maq jaq gil-ail jaiq lal-a nail juq gov kovq daiq-u phao, pheeqdeel nee tsel-nvq deel gov bhee-a nail ngaol.
LUK.9.18	Teevq n neq, Yeiqsul teevq gaq taivq-ail geeqlaoq hal-u phao, yaqlaol juq iqsanl aivq nee mail jaol nail ngaol. Aq-u phao, “Tsaol-aq yaq ngaq bhai khaq sil gaq dai, ge nail-aiq” dai, Yeiqsul aqyu juq bhai naldaiq bhiq-a nail ngaol.
LUK.9.19	“Tsaol-aq teevq pav ganav juq naoq bhai, ulcuvq saol bhiq nail Yaolhaq niil dai, ge nail ngaol. Teevq pav ganav juq neq, Eillilya niil dai, ge khi teevq pav ganav juq neq, aq-u khe Miqyail nail haqbhoil gedan nail teevq gaq ganav gaoq doevq kovq lal thaq nail niil dai, ge nail ngaol” dai, aqyu juq ge kovq bhiq-a nail ngaol.
LUK.9.20	“Nuljuq thoil, ngaq bhai khaq sil gaq dai, ge nail-aiq” dai, Yeiqsul aqyu juq bhai naldaiq-u phao, “Naol neq, Miqyail nail Khali ngaol” dai, Bheiqtuvluv ge kovq bhiq-a nail ngaol.
LUK.9.21	“Ganl niil teevq gaq bhai iqsanl thaq ge bhiq dei-eiq” dai, Yeiqsul aqyu juq bhai daoq mailma-ail bivq-a nail ngaol. 
LUK.9.22	Al ovqtavq aivq ge nail: “Tsaol-aq nail Yaqyov neq, maodai phaq ya daq deedee nail ngaol. Aqivq aqtsu juq, Philma juq khi mail aoldaoq kovqdaoq cavq nail cov nail juq aivq bhai khaonq ha nail ngaol. Aivq neq, deeq heivq nail bhai ya daq nail ngaol. Thailhai ngaol-aoq, hail n bhee lal haq neq, aivq gaoq doevq kovq lal naol” dai, ge bhiq-a nail ngaol.
LUK.9.23	Al ovqtavq, Yeiqsul aqyu juq bhai ge bhiq-a nail: “Tsaol-aq teevq gaq, ngaq nail haoqnao tsaothel lavq movq haq neq, yovqgavq nail neekhaol ya khaonq ha-ail ceevq khi, yaoq n yaoq n nee, yovqgavq nail lavqyavq yovqgavq bavq khi, ngaq nail haoqnao ya tsaothel lavq nail ngaol. 
LUK.9.24	Khul gaq maqkhaiq, yovqgavq nail doevq nail phaq yovqgavq bhi jel-ail movq haq neq, yovqgavq nail doevq nail phaq sunq-ail nail ngaol. Thailhai ngaol-aoq, khul gaq maqkhaiq, ngaq nail haqbhoil yovqgavq nail doevq nail phaq bhi sunq-ail haq neq, doevq nail phaq ya nail ngaol. 
LUK.9.25	Tsaol-aq teevq gaq ganav, miltsaq niil heeq heeq lao ya gil khi ngaol-aoq, aivq nail doevq nail phaq cov-ail sunq-ail haq neq, aivq nail haqbhoil khul nail ganl gaoq tsoiq nail-aiq. 
LUK.9.26	Tsaol-aq teevq gaq ganav, ngaq bhai maqkhaiq, ngaq nail daoq bhai maqkhaiq haqsil haq neq, Tsaol-aq nail Yaqyov iqsanl, aivq nail seiqleiq khaoqsail lavqkhoel nee maqkhaiq, Aqbhu Miqyail khi mail meeq nail haol nail nqtavq gaqkhoel nail seiqleiq khaoqsail lavqkhoel nee maqkhaiq, yavq kha lee-u phao, tsaol-aq al gaq bhai haqsil nail ngaol. 
LUK.9.27	Ngal nuljuq bhai maldil dai, ge lavq bhel. Niilniai thulphaol-nvq thaq nail tsaol-aq teevq pav ganav juq, Miqyail Milkhaoq bhai maq ya moel-u kev dai, maq ya sil-ail” dai, ge bhiq-a nail ngaol.
LUK.9.28	Yeiqsul alhai ge gaq khi, eivq n niidai bhee lal-u phao, aivq Bheiqtuvluv, Yaolhaq khi mail Yaqkov bhai hevq khi, gaoqjaoq bha dav lai khi, geeqlaoq hal lai-a nail ngaol. 
LUK.9.29	Aivq geeqlaoq hal thailthaiq-u phao, aivq nail maivphaoq phal lal khi, aivq nail aqgaq aqdoi iqsanl phulleq dai, pevq lal khi mail aqbhaq bhaq deedee nail ngaol. 
LUK.9.30	Aq-u phao, tsaol-aq nvq gaq Yeiqsul nee mail daoq ge tsaoq nail ngaol. Al nvq gaq neq, Molseiq khi mail Eillilya ngaol. 
LUK.9.31	Tsaol-aq al nvq gaq seiqleiq khaoqsail aol nail lavqkhoel nee, Yeiqsul Yeiqlulsaqlaiq meenq bha ya sil nail ganl, aivq nee mail ge tsaoq pheeljaq thailthaiq nail ngaol. 
LUK.9.32	Bheiqtuvluv khi mail aivq nail aqtsaoq nvq gaq, maivtuv tuv thailthaiq nail ngaol. Aqyu juq geel lal-u phao, Yeiqsul nail seiqleiq khaoqsail bhai khi mail aivq nee mail thulphaol-nvq thaq nail nvq gaq bhai, ya moel-a nail ngaol. 
LUK.9.33	Tsaol-aq al nvq gaq Yeiqsul nee mail pav ail-u phao, Bheiqtuvluv Yeiqsul bhai ge bhiq-a nail: “Heeqphaq-ol, ngadao niilniai jaol nail aqmeeq nial. Nvjuq yavqtsoel hail tsoel cov naol. Naoq nail haqbhoil teevq tsoel, Molseiq nail haqbhoil teevq tsoel khi mail, Eillilya nail haqbhoil teevq tsoel cov naol” dai, maq noeq maq mav-ail ge bhiq-a nail ngaol.
LUK.9.34	Aivq alhai ge thailthaiq-u phao, nqdil aqyu juq bhai uvthaiq-ai thaq nail ngaol. Nqdil aqyu juq bhai uvthaiq-ai thaq-u phao, aqyu juq geesil-ai bhiq nail ngaol. 
LUK.9.35	“Tsaol-aq niil gaq neq, ngaq-i mail tsel dov-ai thaq nail ngaq nail Yaqyov ngaol. Aivq nail daoq naldaiq yaoq” dai, nqdil al nail lavqkhoel nee aqthel meel dov-ai leevq-a nail ngaol. 
LUK.9.36	Aqthel al meel dov-ai leevq gaq-u phao, Yeiqsul teevq gaq taivq-ail jaol nail bhai, aqyu juq ya moel-a nail ngaol. Aqyu juq-i mail ya moel-a nail ganl al juq, yanq yaq lao al nail lavqkhoel, aqyu juq teevq gaq bhai iqsanl maq ge bhiq dai, aqtsi tsu dai jaol-a nail ngaol.
LUK.9.37	Yaoq n yaoq, aqyu juq gaoqjaoq nee mail yavq kha lee-u phao, tsaol-aq munl munl ma aqyu juq bhai hav laq lal-a nail ngaol. 
LUK.9.38	Aq-u phao, tsaol-aq munl munl ma nail lavqkhoel bhai jaol nail tsaol-aq teevq gaq khul khul-ail ge nail: “Saqlaq-ol, ngaq nail yaqyov bhai heldaiq lee lavq yaoq dai, ngal naoq bhai hal nail ngaol. Ngal yaqyov niil teevq gaq taivq-ail jaol nail ngaol. 
LUK.9.39	Aivq nail lavqkhoel bhai neivq aol khi, neivq aivq bhai nieivq thaiq-u phao, aivq teevq pov nee gul kav lal khi, bhi bhaoqga nail ngel-i mail, moeqthaoq nee khaqmevq bheelmevq dov lal-a nail ngaol. Neivq aivq nail lavqkhoel nee, khaq mao-ail maq dov ail nail nee ovqtavq, teevq pov ganav gaoq dov ail khi ngaol-aoq, aivq bhai mailma-ail khoeq bhiq jiovq bhiq deedee nail ngaol. 
LUK.9.40	‘Neivq the dov lee lavq yaoq’ dai, ngal naoq nail yaqlaol juq bhai hal khi ngaol-aoq, aqyu juq maq the dov nia-il” dai, ge bhiq-a nail ngaol.
LUK.9.41	Aq-u phao, Yeiqsul ge nail: “Niil yeel nail tsaol-aq juq-ol, nuljuq neema thaqtsaol nail neema maq aol nail nee ovqtavq, tsaq nail daol nail phaq bhai iqsanl, lav pov lav phal-il. Ngal nuljuq nee mail khaq mao kev dai, ya jaol-ai haq nail-aiq. Ngal nuljuq bhai khaq mao kev dai, ya ol-ai haq nail-aiq. Naoq nail yaqyov nia hel lavq yaoq” dai, ge bhiq-a nail ngaol.
LUK.9.42	Yaqyov al gaq lal thailthaiq-u phao, neivq aivq bhai doeq ha gai khi, bhi bhaoq gaoq bhi ga lai-a nail ngaol. Yeiqsul neivq aqcavq al maol bhai khaq khi, yaqyov al gaq bhai lav meeq bhiq-a nail ngaol. A bhai nee ngal-aq, aivq nail aqbhu nail aqlavq lavqkhoel bhai av bhiq-a nail ngaol. 
LUK.9.43	Aq-u phao, tsaol-aq iqsanl mail Miqyail nail eeq dee heel deedee nail bhaqaoq bhai ya moel khi, noeq-u maq dov dai, pevq ail-a nail ngaol.
LUK.9.43	Aivq-i mail khal nl nail juq bhai, tsaol-aq iqsanl mail noeq-u maq dov-ail pevq ail-u phao, Yeiqsul aivq nail yaqlaol juq bhai ge bhiq-a nail: 
LUK.9.44	“Daoq niil daoq bhai aqmeeq-ai naldaiq khi noeq thaq-ai yaoq. Tsaol-aq nail Yaqyov neq, tsaol-aq yaq nail aqlavq lavqkhoel-ai, av bhiq nail bhai ya daq naol” dai, ge bhiq-a nail ngaol. 
LUK.9.45	Aqyu juq daoq al daoq bhai maq naldaiq heeq nia-ail. Khul khi mail dai ngal-aq neq, aqyu juq bhai maq bhi naldaiq heeq nia nail dai khi, oil-uvq-ai thaq nail ngaol. Thailhai ngaol-aoq, aqyu juq ganl al, maq naldaiq tseq-ail.
LUK.9.46	Aq-u phao, “Ngadao juq nail lavqkhoel khaq sil gaq yu nee maqtsil eeq jaiq nail-aiq” dai, yaqlaol juq teevq gaq nee teevq gaq, jil pheeljaq thailthaiq nail ngaol. 
LUK.9.47+LUK.9.48	Aqyu juq nail neema lavqkhoel bhai noeq thailthaiq nail al, Yeiqsul heeq nia nail ngel-i mail, yaqnoil teevq gaq aivq nail aqjail bhai hevq thaq khi mail, aqyu juq bhai ge bhiq-a nail: “Ngaq nail aqmil kov-uvq nee, yaqnoil niil gaq bhai hav-a nail tsaol-aq, ngaq bhai hav-a nail ngaol. Ngaq bhai hav-a nail tsaol-aq neq, ngaq bhai bhi lee lavq-a nail gaq bhai hav-a nail ngaol. Nuljuq nail lavqkhoel, yu nee maqtsil niil nail gaq, yu nee maqtsil eeq nail gaq pevq lal naol” dai, ge bhiq-a nail ngaol.
LUK.9.49	“Heeqphaq-ol, tsaol-aq teevq gaq naoq nail aqmil bhai juq juq-ail, neivq bhai the dov nail bhai, nvjuq ya moel-a nail ngaol. Aivq neq, ngadao juq nail munl lavqkhoel bhai maq aol nail ngel-i mail, nvjuq aivq bhai lav tsoiq-a nail ngaol” dai, Yaolhaq Yeiqsul bhai ge bhiq-a nail ngaol.
LUK.9.50	Yeiqsul ge nail: “Aivq bhai thaq lav tsoiq. Ngadao bhai neejiav jiav nail phao maq jaol nail tsaol-aq, ngadao phao jaol nail ngaol” dai, aqyu juq bhai ge bhiq-a nail ngaol.
LUK.9.51	Aivq bhai nqtavq kovtavq-ai tsiqdal laivq nail aqjail jail lal-u phao, Yeiqlulsaqlaiq meenq bha lai naol dai, Yeiqsul noeqceiv-ai thaq nail ngaol. 
LUK.9.52	Saqmaqliv tsaol-aq nail julgu teevq gu bhai, “Ngaq nail haqbhoil lav sav thaq-ail dei-eiq” dai, Yeiqsul gaqkhoel juq bhai ge bhiq khi mail aivq nail iqmoeq bhi lai-a nail ngaol. Gaqkhoel al juq, Saqmaqliv tsaol-aq nail julgu teevq gu bhai lai kev-a nail ngaol. 
LUK.9.53	Yeiqsul Yeiqlulsaqlaiq meenq bha lai thailthaiq nail ngel-i mail, julgu daiyal al juq aivq bhai maq hav-al. 
LUK.9.54	Yeiqsul nail yaqlaol Yaqkov khi mail Yaolhaq al bhai ya moel-u phao: “Heeqphaq-ol, nqtavq kovtavq nee mail miqjaq bhi ga lee khi, aqyu juq bhai poiv ha gil dai, naol nv-nvq gaq bhai khoel movq-ail laiq” dai, naldaiq-a nail ngaol. 
LUK.9.55	Thailhai ngaol-aoq, Yeiqsul haoqnaol naolkovq kovq daiq khi, aqyu nvq gaq bhai khaq-a nail ngaol. 
LUK.9.56	A bhai nee ngal-aq, aqyu juq julgu yaoq gu yaoq bhai lai-a nail ngaol.
LUK.9.57	Aqyu juq gailphail lail ma bhai lai thailthaiq-u phao, tsaol-aq teevq gaq lal khi, “Naol khaq bha ail khi ngaol-aoq, ngal naoq nail haoqnao tsaothel leevq naol” dai, Yeiqsul bhai ge bhiq-a nail ngaol.
LUK.9.58	Yeiqsul aivq bhai ge bhiq-a nail: “Kheeqsiv neq, aivq nail aqkhaol bhao nail ngaol. Nqtavq phao bhail nail keivq-avq iqsanl, aivq nail aqkheel bhao nail ngaol. Thailhai ngaol-aoq, Tsaol-aq nail Yaqyov neq, uqhuq bavq thaq duq maq jiav-ail” dai, ge bhiq-a nail ngaol.
LUK.9.59	“Ngaq nail haoqnao tsaothel lavq yaoq” dai, Yeiqsul yaoq gaq yaoq bhai ge bhiq-u phao, “Heeqphaq-ol, ngaq nail aqbhu bhai iqmoeq bhi duq pheeq-ail lavq yaoq” dai, tsaol-aq al gaq hal nail ngaol.
LUK.9.60	Yeiqsul ge nail: “Sil-a nail tsaol-aq juq neq, aqyu juq nail gaiqlaq bhai, aqyu juq duq pheeq nail ngaol. Thailhai ngaol-aoq, naol neq, Miqyail Milkhaoq nail ganl daoq cavq cavq ail yaoq” dai, ge bhiq-a nail ngaol.
LUK.9.61	Yaoq gaq yaoq ge nail: “Heeqphaq-ol, ngal naoq nail haoqnao tsaothel leevq naol. Thailhai ngaol-aoq, ilkhaol phao jaol-ail ceevq-a nail juq bhai, iqmoeq bhi ge gaiq-ail lavq-o” dai, hal nail ngaol.
LUK.9.62	Yeiqsul ge nail: “Niaoqtseq lavqkovq bhai nieivq thaiq khi mail haoqnaol naolkovq kovq daiq nail tsaol-aq neq, Miqyail Milkhaoq bhai maq geel-nvq-ail” dai, aivq bhai ge bhiq-a nail ngaol.
LUK.10.1	A bhai nee ngal-aq, Heeqphaq Yeiqsul yaqlaol yaoq juq yaoq sivq tsel-nvq gaq bhai tsel khi, aivq ail nail meenq juq julgu juq bhai, nvq gaq teevq dao, nvq gaq teevq dao dai, aivq nail iqmoeq nee bhi ail-a nail ngaol. 
LUK.10.2	Yeiqsul aqyu juq bhai ge bhiq-a nail: “Gov gaiq mao lal thaq nail, maodai jiav khi ngaol-aoq, gaiq nail tsaol-aq micil teevq-eel ngaol. Alheel ngel-i mail, ‘Naoq nail gov govyal bhai gov gaiq nail tsaol-aq maodai bhi lee yaoq’ dai, ilheel gaq bhai geeqlaoq hal yaoq. 
LUK.10.3	Nuljuq dov ail yaoq. Oelnel nail munl lavqkhoel yaol bhai phaiq bhoel gai-aivq nail khe-ai, ngal nuljuq bhai miltsaq yaq nail lavqkhoel bhai khoel gai-aivq naol. 
LUK.10.4	Phul baivluvq, phalthaoq khi mail saiqnaov tsaoq-nq thaq nail nee ovqtavq, al jaiq thaq oil-aivq. Gailphail lail ma bhai ail-u phao, yu thaoqphuq lee khi ngaol-aoq, naq lai khi daoq thaq ge tsaoq.
LUK.10.5	Nuljuq ilkhaol khul il bhai dav lai-u phao maqkhaiq, ‘Ilkhaol niil il bhai, neesal-ovq nail phaq kev lee dei-eiq’ dai, iqmoeq ge yaoq. 
LUK.10.6	Ilkhaol al il nail lavqkhoel neesal-ovq nail phaq bhai, ya geel-nvq nail tsaol-aq teevq gaq ganav jaol haq neq, naoq nail neesal-ovq nail phaq aivq nail kovtavq bhai kev ail nail ngaol. Maq jaol haq neq, nuljuq jaol nail bha kovq lal nail ngaol. 
LUK.10.7	Ilkhaol al il bhai taivq-ail jaol khi, aqyu juq-i mail tsiqdav lavq nail phaq jaq yaoq daol yaoq. Ganl nl nail tsaol-aq, aqn aqphoiq ya nail, tsaq nail ngaol. Yaoq il yaoq bhai thaq dav phal-ail.
LUK.10.8	Nuljuq meenq khul meenq bhai aol ail-u phao maqkhaiq, aqyu juq nuljuq bhai hav haq neq, kovqkhail bhai khal tsiqdav lavq nail juq bhai jaq yaoq. 
LUK.10.9	A bhai jaol nail nal nail goel nail juq bhai lav meeq bhiq yaoq. ‘Miqyail Milkhaoq nuljuq nail aqjail bhai kev lee-aoq naol’ dai, aqyu juq bhai ge bhiq yaoq. 
LUK.10.10	Nuljuq meenq khul meenq bhai aol ail-u phao maqkhaiq, aqyu juq nuljuq bhai maq hav haq neq, meenq al meenq nail gailkhaol bhai thulphaol khi, niailhai ge bhiq yaoq: 
LUK.10.11	‘Nvjuq nail aqkhil pavq-uvq bhai leivq nail, nuljuq nail meenq niil meenq nail khaqlail nuljuq nail kovtavq bhai kev lee dai, nvjuq naoq khal-ail ceevq naol. Thailhai ngaol-aoq, Miqyail Milkhaoq nuljuq nail aqjail bhai kev lee-aoq nail ngaol dai, heeq kivq thaq-ai yaoq’ dai, aqyu juq bhai ge bhiq yaoq. 
LUK.10.12	Ngal nuljuq bhai ge lavq bhel: Yalkhaq dal-u n-gaol, meenq al meenq neq, Saoldoq meenq nee maqtsil ya daq nail ngaol” dai, ge bhiq-a nail ngaol.
LUK.10.13	Yeiqsul gaoq ge nail: “Khaollaqseiq meenq bhai jaol nail tsaol-aq juq-ol, nuljuq geeqlaoq aqdoil ya nail ngaol. Bheiqjeildaq meenq bhai jaol nail tsaol-aq juq-ol, nuljuq iqsanl, geeqlaoq aqdoil ya nail ngaol. Khul khi mail dai ngal-aq neq, nuljuq nail lavqkhoel bhai nl-a hal-a nail bhaqaoq eeq deedee nail juq, Dullu meenq khi Sildoq meenq lavqkhoel bhai nl-a nail kheel nul neq, aqyu juq aq-u nee daqiq doi khi, civqbhaol bhai jaoldeel khi civqbhaol laltsal haiq dav haiq dav-ail oeqbal noeq pov nail ngaol. 
LUK.10.14	Yalkhaq dal-u n-gaol, nuljuq Dullu meenq khi mail Sildoq meenq nee maqtsil, ya daq nail ngaol. 
LUK.10.15	Gaqbheiqneiqoq meenq bhai jaol nail tsaol-aq juq-ol, Miqyail nuljuq bhai nqtavq bha tsiqdav kev lavq naol dai, noeq nail laiq. Maq ngel-ail. Nuljuq bhai sil nail milkhaoq nail daoqthaoq bha tsiq bhoel lavq nail ngaol” dai, ge bhiq-a nail ngaol.
LUK.10.16	Yeiqsul aivq nail yaqlaol bhai gaoq ge bhiq-a nail: “Nuljuq nail daoq naldaiq nail tsaol-aq, ngaq nail daoq naldaiq nail ngaol. Nuljuq bhai khaonq nail tsaol-aq, ngaq bhai khaonq nail ngaol. Ngaq bhai khaonq nail tsaol-aq, ngaq bhai khoel-ai leevq-a nail gaq bhai iqsanl khaonq-a nail ngaol” dai, ge bhiq-a nail ngaol.
LUK.10.17	Yaqlaol al sivq tsel-nvq gaq lavqkhiq tsail tav dai, kovq kev lal khi, “Heeqphaq-ol, naoq nail aqmil bhai juq juq-ail, nvjuq neivq bhai gaq lai-a nail ngaol” dai, ge bhiq-a nail ngaol.
LUK.10.18	Yeiqsul ge bhiq-a nail: “Neivq Saqdaq neq, nqmeivq meivq nail khe-ai, nqtavq nee mail ga lee nail bhai, ngal ya moel-a nail ngaol. 
LUK.10.19	Nuljuq neq, eellel khi mail bhoiqkeiv lavqmav bhai naoqthaiq nia dai maqkhaiq, neivq Saqdaq nail bhaqaoq bhai gaq lai nia dai maqkhaiq, ngal nuljuq bhai bhaqaoq bivq-a nail ngaol. Khul phaq iqsanl, nuljuq bhai maq lav thaoq maq lav nal nia-ail. 
LUK.10.20	Thailhai ngaol-aoq, nuljuq neivq bhai gaq lai-a nail ngel-i mail taivq-ail, lavqkhiq thaq tsail. Nqtavq kovtavq bha nuljuq nail aqmil gevq bhoel-ai thaq nail bhai lavqkhiq tsail yaoq” dai, aivq aqyu juq bhai ge bhiq-a nail ngaol.
LUK.10.21	Aq-u phao, Yeiqsul Meeqnail Haolnail Aqhaqlal bhaqda nee lavqkhiq tsail khi ge nail: “Nqtavq khi miltsaq bhai uvthaiq nail Aqbhu-ol, neenoeq neekha aol nail tsaol-aq khi aqgeel geel nail tsaol-aq bhai naol ganl niil juq oil tsail-ai thaq khi, yaqnoil khe-ai neema thaq nia nail juq bhai phaodaiq bhiq-a nail ngel-i mail, ngal naoq bhai tsiqeeq naol. Aqbhu-ol, alhai pevq lal-a nail bhai, naol neema tsaq nail ngaol.
LUK.10.22	Yaoq phaq yaoq-ao nee ngaq nail Aqbhu ngaq bhai av lavq-a nail ngaol. Aqbhu Miqyail maq ngel haq neq, Yaqyov khaq sil gaq dai, teevq gaq iqsanl maq heeq nia-ail. Yaqyov khi mail Yaqyov phaodaiq bhiq movq nail tsaol-aq maq ngel nail neq, Aqbhu Miqyail khaq sil gaq dai, teevq gaq iqsanl maq heeq nia-ail” dai, ge bhiq-a nail ngaol.
LUK.10.23	Aq-u phao, Yeiqsul yaqlaol juq jaol nail phao tsiqphaol khi, aqyu juq bhai taivq-ail ge bhiq-a nail: “Nuljuq niil juq bhai ya moel-a nail ngel-i mail, nuljuq geeqlaoq eeq nail ngaol. 
LUK.10.24	Ngal nuljuq bhai ge lavq bhel. Nuljuq-i mail ya moel-a nail juq, Miqyail nail haqbhoil gedan nail maodai gaq khi heeqphaq juq maodai gaq moel movq khi ngaol-aoq, maq ya moel-al, nuljuq-i mail ya gaiq-a nail juq aqyu juq gaiq movq khi ngaol-aoq, maq ya gaiq-a” dai, ge bhiq-a nail ngaol.
LUK.10.25	Aq-u phao, aoldaoq kovqdaoq cavq nail cov nail teevq gaq Yeiqsul bhai laonqdaiq lal khi ge nail: “Saqlaq-ol, ngal nqmaq maqluv halyeel doevq nail phaq ya kivq dai, khalhai ya nl nail-aiq” dai, naldaiq-a nail ngaol.
LUK.10.26	Yeiqsul ge bhiq-a nail: “Aoldaoq kovqdaoq lavqkhoel bhai khalhai gevq-ai thaq nail-aiq. Naol ge daiq-a nail, khalhai naldaiq heeq lal ail-aiq. 
LUK.10.27	Naoq nail neema iqsanl mail, naoq nail aqhaqlal iqsanl mail, naoq nail gaq iqsanl khi mail, naoq nail neenoeq needul iqsanl mail, naoq nail Heeqphaq Miqyail bhai gaiq-a yaoq. Naoq nail aqmaol bhai gaiq-a nail khe-ai, naoq nail aqjail bhai jaol nail tsaol-aq bhai gaiq-a yaoq” dai, ge kovq bhiq-a nail ngaol.
LUK.10.28	“Naol ge kovq lavq nail tsaq nail ngaol. Naol alhai nl ail yaoq. Nl haq neq, doevq nail phaq ya nail ngaol” dai, Yeiqsul aivq bhai ge bhiq-a nail ngaol.
LUK.10.29	Thailhai ngaol-aoq, tsaol-aq al gaq, aivq nail aqmaol aivq tsaq nail daol nail ngaol dai, saol-nvq movq nail ngel-i mail: “Ngaq nail aqjail bhai jaol nail tsaol-aq neq, khaq sil gaq” dai, Yeiqsul bhai naldaiq-a nail ngaol.
LUK.10.30	Yeiqsul aivq ge kovq bhiq-a nail: “Tsaol-aq teevq gaq, Yeiqlulsaqlaiq meenq nee mail Yeiqlilkhol meenq bha ail thailthaiq-u phao, tsaolpheel bhai thaoqphuq-a nail ngaol. Tsaol-aq al juq, aivq nail aqgaq aqdoi nieivq loev khi, aivq bhai maq sil teevq phaiq deeq-a nail ngaol. A bhai nee ngal-aq, khaonq-ail ceevq khi dov ail-a nail ngaol. 
LUK.10.31	Aq-u phao, Philma teevq gaq gailkhaol al khaol bhai ail-u phao, tsaol-aq al gaq bhai ya moel-a nail ngaol. Thailhai ngaol-aoq, gail jao jao khi iqmoeq phao ail-a nail ngaol. 
LUK.10.32	Alhai dul dai, Leiqbhil nail tsaol-aq
LUK.10.33	Saqmaqliv tsaol-aq
LUK.10.34	Alheel ngel-i mail, aivq ga nail bha ail khi, deeq nal-ai thaq nail malkhoeq bhai aqtseel khi mail aqheeq tsilju ullul leivq bhiq khi, lavqsiv-i mail pavqthaiq bhiq-a nail ngaol. A bhai nee ngal-aq, Saqmaqliv tsaol-aq al gaq, nal nail tsaol-aq al gaq bhai aivq nail moeqphaq bhai tsiq jeeq bhiq khi daq-i yavq duq ilkhaol teevq il bhai hel-aivq khi mail, lav sav bhiq-a nail ngaol. 
LUK.10.35	Niaohao kev lal-u phao, aivq ilheel gaq bhai phul nvq bavq oil dov khi ge bhiq-a nail: ‘Tsaol-aq niil gaq bhai aqmeeq-ai lav sav bhiq yaoq. Phul niil taivq-ail maq lovq haq neq, naoq-i mail khal gil-a nail juq ngal kovq lal-u phao naoq bhai bivq kovq naol’ dai, ge bhiq-ail ceevq khi dov ail-a nail ngaol.
LUK.10.36	Naoq bhai khalhai noeq nail-aiq. Tsaol-aq al hail gaq nail lavqkhoel khe, tsaolpheel bhai thaoqphuq-a nail al gaq nail aqjail bhai jaol nail dai, ge kivq nail tsaol-aq, khul gaq ngel-ail” dai, Yeiqsul aivq bhai naldaiq bhiq-a nail ngaol. 
LUK.10.37	“Aivq bhai gaoqhaq bhiq thaq nail gaq nial” dai, aoldaoq kovqdaoq cavq nail cov nail al gaq Yeiqsul bhai ge kovq bhiq-u phao, “Naol iqsanl alhai nl ail yaoq” dai, Yeiqsul aivq bhai ge bhiq-a nail ngaol.
LUK.10.38	Aqyu juq gailphail lail ma bhai lai thailthaiq-u phao, Yeiqsul julgu teevq gu nail lavqkhoel bhai aol lai-a nail ngaol. Maqtha dai mil-ai thaq nail yaqmai-aq teevq gaq, aivq nail ilkhaol bha Yeiqsul bhai hav-a nail ngaol. 
LUK.10.39	Yaqmai-aq al gaq, Maqlil dai mil-ai thaq nail jaqbheq teevq gaq jaol nail ngaol. Maqlil neq, Yeiqsul nail aqkhil daoqthaoq bhai jaoldeel khi aivq nail daoq naldaiq nail ngaol. 
LUK.10.40	Maqtha neq, jaqjaq daoldaol mee nia phaq ya lav sav nail ngel-i mail, khaoqlaol nail ngaol. Aivq Yeiqsul jaol nail bha lal khi, “Heeqphaq-ol, ngaq nail jaqbheq thoil gaq, jaqjaq daoldaol mee nia phaq ngaq bhai taivq-ail bhi lav sav lavq nail bhai naoq bhai khul dai iqsanl maq noeq lal-ail laiq. Ngaq bhai tsaojao-ai bhiq yaoq dai, aivq bhai khoel yaoq” dai, Yeiqsul bhai ge bhiq-a nail ngaol.
LUK.10.41	Yeiqsul aivq bhai ge bhiq nail: “Maqtha-ol, Maqtha-ol, naol neq, mee nia phaq bhai khaoqlaol nail ngaol. 
LUK.10.42	Thailhai ngaol-aoq, teevq phaq taivq-ail loq nail ngaol. Maqlil neq, aqmeeq al phaq bhai tsel-a nail ngaol. Al phaq bhai yu maq luv dov lal-ail” dai, ge bhiq-a nail ngaol.
LUK.11.1	Teevq pov neq, Yeiqsul jaol duq teevq dao bhai jaol khi geeqlaoq hal-a nail ngaol. Aivq geeqlaoq hal gaq-u phao, aivq nail yaqlaol teevq gaq ge nail: “Heeqphaq-ol, Yaolhaq aivq nail yaqlaol bhai geeqlaoq khalhai ya hal nail ganl cavq bhiq cov bhiq-a nail khe-ai, nvjuq bhai iqsanl, cavq lavq cov lavq yaoq” dai, Yeiqsul bhai hal-a nail ngaol.
LUK.11.2	Aq-u phao, Yeiqsul ge nail: “Nuljuq geeqlaoq hal-u phao niailhai hal yaoq.
LUK.11.2	‘Aqbhu-ol,
LUK.11.2	naoq nail aqmil bhai
LUK.11.2	bhi ev dei-eiq.
LUK.11.2	Naol heeqphaq jiovq khi
LUK.11.2	uvthaiq nail milkhaoq
LUK.11.2	bhi kev lee yaoq.
LUK.11.3	Nvjuq loq nail
LUK.11.3	jaq nail daol nail phaq,
LUK.11.3	yaoq n yaoq n nee
LUK.11.3	nvjuq bhai bivq lavq yaoq.
LUK.11.4	Nvjuq nail oeqbal bhai
LUK.11.4	phaiq lavq yaoq.
LUK.11.4	Khul khi mail dai
LUK.11.4	ngal-aq neq,
LUK.11.4	nvjuq bhai
LUK.11.4	nl bheeq lavq bheeq
LUK.11.4	lavq-a nail tsaol-aq nail
LUK.11.4	oeqbal bhai
LUK.11.4	nvjuq phaiq
LUK.11.4	bhiq-a nail ngaol.
LUK.11.4	Oeqbal jalmul
LUK.11.4	mul nail haoqnao
LUK.11.4	nvjuq bhai thaq
LUK.11.4	bhi ail lavq-o’ dai,
LUK.11.4	hal yaoq” dai,
LUK.11.4	aqyu juq bhai cavq bhiq cov bhiq-a nail ngaol.
LUK.11.5	A bhai nee ngal-aq, Yeiqsul yaqlaol juq bhai niailhai tsiq ceiv khi gaoq ge bhiq-a nail ngaol: “Nuljuq nail lavqkhoel khe teevq gaq ganav hul-iq tsilma yovqgavq nail aqtsaoq nail ilkhaol bhai ail khi, ‘Aqtsaoq-ol, ngaq bhai khaqmul hail heeq bhee dai, phal lavq-o. 
LUK.11.6	Ngaq nail aqtsaoq teevq gaq ngal jaol nail bha lal dov khi, aivq bhai khul teevq phaq iqsanl, bhi jaq nail maq jiav-il’ dai, ge bhiq-u phao, 
LUK.11.7	ilheel gaq ge nail: ‘Ngaq bhai thaq lav suqsaq lal. Lolgov pheeqthaiq gil-aoq nail ngaol. Ngaq nail yaq ngaq-ai nee mail iqthaiq nail ngaol. Ngal thul khi, naoq bhai maq bivq kivq-ail’ dai, ge bhiq-a nail ngaol.
LUK.11.8	Ngal nuljuq bhai ge lavq bhel. Aivq neq, aqtsaoq pevq khi ngaol-aoq, thul iqsanl maq thul, bivq iqsanl maq bivq-al. Thailhai ngaol-aoq, tsaol-aq al gaq maq naq lai dai, hal thailthaiq nail ngel-i mail, thul khi, al gaq khal loq nail phaq bhai bivq-a nail ngaol.
LUK.11.9	Ngal nuljuq bhai ge lavq bhel. Hal yaoq. Hal haq neq, ya nail ngaol. Halpov yaoq. Halpov haq neq, moel nail ngaol. Lolgov bhai kov yaoq. Kov haq neq, phao lavq nail ngaol. 
LUK.11.10	Khul khi mail dai ngal neq, hal nail tsaol-aq yaoq gaq yaoq-ao nee ya nail ngaol. Halpov nail tsaol-aq iqsanl, moel nail ngaol. Lolgov bhai kov nail tsaol-aq nail haqbhoil iqsanl, lolgov phao lavq nail ngaol.
LUK.11.11	Nuljuq nail lavqkhoel khe, aqbhu khul gaq maqkhaiq, yovqgavq nail yaqyov delgil hal haq neq, delgil nail haqbhoil eellel nieivq bhiq naol laiq. 
LUK.11.12	Yavuv hal haq neq, bhoiqkeiv lavqmav nieivq bhiq naol laiq. 
LUK.11.13	Nuljuq haqeiv nail tsaol-aq ngaol-aoq, yovqgavq nail yaq bhai yalkav aqmeeq bivq nia nail ngaol. A dai nee maqtsil, nqtavq bha jaol nail nuljuq nail Aqbhu bhai, khal hal nail tsaol-aq nail lavqkhoel bhai, aivq Meeqnail Haolnail Aqhaqlal bhi jaol lee nail ngaol” dai, aqyu juq bhai ge bhiq-a nail ngaol.
LUK.11.14	Teevq n neq, yaqjaoq bhi jaoq-ail nail neivq bhai, Yeiqsul the dov-a nail ngaol. Neivq al maol dov ail-u phao, yaqjaoq al gaq daoq ge nia lal-a nail ngel-i mail, tsaol-aq iqsanl mail noeq-u maq dov dai, pevq ail-a nail ngaol. 
LUK.11.15	Tsaol-aq teevq pav ganav juq ge nail: “Aivq neq, neivq heeqphaq Bheiqsaqbhullav bhai juq juq-ail, neivq bhai the dov nail niil” dai, ge nail ngaol. 
LUK.11.16	Teevq pav ganav juq neq, aivq bhai laonqdaiq nail dai khi, “Nqtavq kovtavq khe bhi heeq bhi moel nail phaq nl daiq lavq yaoq” dai, ge bhiq-a nail ngaol.
LUK.11.17	Yeiqsul aqyu juq nail neenoeq bhai heeq nia nail ngel-i mail, aqyu juq bhai ge bhiq-a nail: “Yovqgavq nail gaiqlaq bhai bhoilpav khi, maq tsaq maq jil lai nail milkhaoq yaoq khaoq yaoq-ao nee luq-ail seil-ail nail ngaol. Maq tsaq maq jil lai nail ildaoq iqsanl, pav-ail sav-ail nail ngaol. 
LUK.11.18	Bheiqsaqbhullav bhai juq juq-ail khi neivq bhai the dov nail niil dai, nuljuq ngaq bhai ge nail ngaol. Neivq Saqdaq neq, aqyu juq bhai aqyu juq maq tsaq maq jil lai haq neq, aivq nail milkhaoq khalhai khi ivqdao dai, jiav nia nail-aiq. 
LUK.11.19	Ngal Bheiqsaqbhullav nail bhaqaoq bhai juq juq-ail, neivq bhai the dov nail ngel haq neq, nuljuq nail tsaol-aq juq neq, khaq sil gaq nail bhaqaoq bhai juq juq-ail khi the dov nail-aiq. Alheel ngel-i mail, nuljuq ge nail maq tsaq-ail dai, aqyu juq yalkhaq dal lal nail ngaol. 
LUK.11.20	Thailhai ngaol-aoq, ngal Miqyail nail bhaqaoq bhai juq juq-ail, neivq bhai the dov nail ngel haq neq, Miqyail Milkhaoq nuljuq jaol nail bha kev lee-aoq nail ngaol.
LUK.11.21	Gaq mao-ail kav nail teevq gaq, khen kha-ao teevq bhee jiav khi aivq nail ilkhaol bhai lovq-u phao neq, yu aivq nail yalkav maq khoiq nia-ail. 
LUK.11.22	Thailhai ngaol-aoq, aivq nee maqtsil gaq kav nail teevq gaq lal khi, aivq bhai gaq lai khi, aivq-i mail gaq juq nail khen kha-ao bhai luv dov haq neq, aivq nail yalkav bhai khoiq kivq nail ngaol.
LUK.11.23	Ngal jaol nail phao maq jaol nail tsaol-aq, ngaq bhai neejiav jiav nail phao jaol nail ngaol. Ngaq-ai nee mail maq gov jil-a nail tsaol-aq, gov ha nail tsaol-aq ngaol” dai, ge bhiq-a nail ngaol.
LUK.11.24	Yeiqsul gaoq ge nail: “Neivq aqcavq teevq maol tsaol-aq teevq gaq nail lavqkhoel nee dov ail khi, geelee deldeel jaol duq bhai gaqnaq naq duq halpov ail-u phao, maq halpov moel-al. Aq-u phao, ‘Ngaq-i mail dov lee-a nail, ngaq nail ilkhaol bhai kovq lai naol’ dai, ge khi, kovq lai-a nail ngaol. 
LUK.11.25	Aivq kovq lai-u phao, ilkhaol al il aqmeeq-ai lav sav-ai thaq nail nee ovqtavq, yavphail-ai thaq nail bhai, ya moel-a nail ngaol. 
LUK.11.26	Aq-u phao, aivq nee maqtsil haqeiv nail neivq sivq maol bhai khul ail khi jaol lai-a nail ngaol. Alheel ngel-i mail, tsaol-aq al gaq nail haqbhoil iqmoeq-u nee maqtsil haoqnao khe pov neq, khoeq jaiq nail ngaol” dai, ge bhiq-a nail ngaol.
LUK.11.27	Yeiqsul alhai ge thailthaiq-u phao, tsaol-aq munl munl ma nail lavqkhoel khe yaqmai-aq teevq gaq mailma-ail ge nail: “Naoq nail aqma neq, geeqlaoq eeq nail ngaol” dai, aivq bhai ge bhiq-a nail ngaol.
LUK.11.28	Yeiqsul ge nail: “Maldil geeqlaoq eeq nail juq neq, Miqyail nail daoq naldaiq nail juq ngaol” dai, ge bhiq-a nail ngaol.
LUK.11.29	Tsaol-aq munl munl ma juq mao lal thailthaiq-u phao, Yeiqsul ge nail: “Niil yeel khe tsaol-aq neq, mao-ail haqeiv nail tsaol-aq ngaol. Alheel ngel-i mail, aqyu juq bhi heeq bhi moel nail phaq hal nail ngaol. Thailhai ngaol-aoq, Yaolnav nail bhi heeq bhi moel nail phaq maq ngel haq neq, yaoq phaq yaoq niil yeel bhai maq bhi moel-ail. 
LUK.11.30	Yaolnav neq, Nilnaqbheiq meenq bhai jaol nail tsaol-aq juq nail haqbhoil, bhi heeq bhi moel nail phaq pevq nail khe-ai, Tsaol-aq nail Yaqyov iqsanl, niil yeel nail tsaol-aq nail haqbhoil bhi heeq bhi moel nail phaq pevq nail ngaol. 
LUK.11.31	Yalkhaq dal-u n-gaol, pul-nvq phao jiav nail milkhaoq khe heeqphaqma, niil yeel nail tsaol-aq nee mail thul lal khi, niil yeel khe tsaol-aq bhai yalkhaq dal nail ngaol. Khul khi mail dai ngal-aq neq, neenoeq neekha mao-ail eeq nail heeqphaq Saollavmoq nail daoq naldaiq lal nail dai khi mail, nqjail miljail nee mail aivq lal thaq nail ngaol. Niilniai Saollavmoq nee maqtsil eeq nail gaq jaol nail ngaol. 
LUK.11.32	Yalkhaq dal-u n-gaol, Nilnaqbheiq meenq bhai jaol nail tsaol-aq juq, yeel niil yeel khe tsaol-aq nee mail thul lal khi, niil yeel nail tsaol-aq bhai yalkhaq dal nail ngaol. Khul khi mail dai ngal-aq neq, Yaolnav-i mail daoq cavq daoq cov cov bhiq-a nail ngel-i mail, aqyu juq oeqbal noeq pov-a nail ngaol. Niilniai Yaolnav nee maqtsil eeq jaiq nail gaq jaol nail ngaol” dai, ge bhiq-a nail ngaol.
LUK.11.33	Yeiqsul gaoq ge nail: “Phalmanq tovq khi, bhallal phao tsiq thaq nail maqkhaiq, pheeqdeel-i mail movqtsaoq-ail nail maqkhaiq, teevq gaq iqsanl maq nl daiq-al. Khal aol lal nail tsaol-aq iqsanl mail aqbhaq bhai ya moel dai, daqmoe bha tsiq dav-ai nail ngaol. 
LUK.11.34	Maivneev neq, aqmaol nail phalmanq pevq nail ngaol. Naoq nail maivneev moel kivq haq neq, naoq nail aqmaol maol lao-ail aqbhaq aqmeeq-ai ya nail ngaol. Naol maivneev maq moel kivq haq neq, naoq nail aqmaol maol lao-ail navtsee dai, pevq-ail nail ngaol. 
LUK.11.35	Alheel ngel-i mail, naoq nail lavqkhoel bhai aol nail aqbhaq navtsee dai maq ya pevq-ail dai, yaolphaol yaoq. 
LUK.11.36	Naoq nail aqmaol maollao-ai navtsee dai maq jiav-ail, aqbhaq taivq-ail aol haq neq, phalmanq nail aqbhaq naoq bhai bhaq nail khe-ai naoq nail aqmaol aqbhaq bhaq nail ngaol” dai, ge bhiq-a nail ngaol.
LUK.11.37	Yeiqsul alhai ge gaq-u phao, “Ngaq nail ilkhaol bhai aoq jaq lal yaoq” dai, Phaqliqsail teevq gaq Yeiqsul bhai khul-a nail ngaol. Alheel ngel-i mail, Yeiqsul aol lai khi, aoq jaq tavq lai-a nail ngaol. 
LUK.11.38	Aoq jaq nail maq kev lal-u phao, Yeiqsul aqlavq maq tsiq nail bhai, Phaqliqsail al gaq ya moel khi, noeq-u maq dov dai, pevq ail-a nail ngaol.
LUK.11.39	Aq-u phao, Yeiqsul aivq bhai ge bhiq-a nail: “Nuljuq Phaqliqsail juq neq, maiqgaoq kovqlaol bhai lavqniil phao aqmeeq-ai tsiqhaol nail ngaol. Thailhai ngaol-aoq, nuljuq nail lavqkhoel phao neq, maivjeel jeel nail phaq khi haqeiv nail phaq teevq bhee aol nail ngaol. 
LUK.11.40	Yaqjaoq khaq lal miqthoi juq-ol, lavqniil phao teivq-a nail gaq, lavqkhoel phao iqsanl teivq-a nail maq ngel-ail laiq. 
LUK.11.41	Lavqkhoel bhai aol nail juq, haq yaq aoq yaq juq bhai bivq yaoq. Alhai bivq haq neq, nuljuq nail haqbhoil, yaoq phaq yaoq-ao nee haol nail ngaol.
LUK.11.42	Phaqliqsail juq-ol, nuljuq geeqlaoq aqdoil ya nail ngaol. Nuljuq laolhaol haoldao, gaollaol yasaol khi, kha gaoq kha jal yaoq phaq yaoq-ao nee tsel bhoil teevq bhoil danq nail ngaol. Thailhai ngaol-aoq, daolcoev dai nl nail phaq khi Miqyail bhai gaiq-a nail phaq bhai, nuljuq aqphoiq maq thaq kav-il. Nuljuq niil juq bhai nl heeq phaq-ail tsaq nail nee ovqtavq, yaoq phaq yaoq-ao bhai iqsanl, aqphoiq thaq kav nail tsaq nail ngaol.
LUK.11.43	Phaqliqsail juq-ol, nuljuq geeqlaoq aqdoil ya nail ngaol. Khul khi mail dai ngal-aq neq, nuljuq uqhuq thaoq nail ilkhaol lavqkhoel bhai sivtavq phao jiav nail khaoqsail eeq nail doiqbev bhai jaoldeel movq-ai bhiq nail ngaol. Leiv lavqkhoel bhai tsao-u phao, yu nuljuq bhai bhi ev movq-ai bhiq nail ngaol.
LUK.11.44	Nuljuq geeqlaoq aqdoil ya nail ngaol. Khul khi mail dai ngal-aq neq, nuljuq neq, tsaol-aq maq moel nia nail luqdaol khe-ai dul nail ngaol. Luqdaol al bhai naoq naoq-ail tsao nail tsaol-aq juq, luqdaol niil dai, aqyu juq maq heeq nia-ail” dai, ge bhiq-a nail ngaol.
LUK.11.45	Aq-u phao, aoldaoq kovqdaoq cavq nail cov nail teevq gaq ge nail: “Saqlaq-ol, naol niailhai ge nail neq, nvjuq bhai iqsanl khal ge movq-ail ge nail ngaol” dai, Yeiqsul bhai ge bhiq-a nail ngaol.
LUK.11.46	Yeiqsul ge kovq bhiq-a nail: “Aoldaoq kovqdaoq cavq nail cov nail nuljuq iqsanl, geeqlaoq aqdoil ya nail ngaol. Khul khi mail dai ngal-aq neq, maq phi tsaol nail yalkav, nuljuq yu bhai nieivq phi bhiq nail ngaol. Nuljuq neq, lavqnoil taivq-ail iqsanl maq thoiqtsi-ail.
LUK.11.47	Nuljuq geeqlaoq aqdoil ya nail ngaol. Khul khi mail dai ngal-aq neq, nuljuq nail aqphiq aqbhal juq neq, Miqyail nail haqbhoil gedan nail juq bhai deeq heivq-a nail ngaol. Nuljuq neq, aqyu juq nail luqdaol bhai kaovq-a nail ngaol. 
LUK.11.48	Alheel ngel-i mail, nuljuq neq, nuljuq nail aqphiq aqbhal juq-i mail nl-ai thaq nail juq bhai, neema tsaq naol dai, nuljuq salkhil khanq nail ngaol. Khul khi mail dai ngal-aq neq, aqyu juq neq, Miqyail nail haqbhoil gedan nail juq bhai deeq heivq-a nail ngaol. Nuljuq neq, luqdaol al juq bhai kaovq-a nail ngaol. 
LUK.11.49	Alheel ngel-i mail, Miqyail nail neenoeq neekha daoq niailhai ge-ai thaq nail ngaol: ‘Ngal aqyu juq jaol nail bha ngaq nail haqbhoil gedan nail juq khi gaqkhoel juq bhai khoel-ai leevq naol. Thailhai ngaol-aoq, aqyu juq Miqyail-i mail khoel-ai leevq-a nail tsaol-aq teevq pav ganav juq bhai, khoeq bhiq jiovq bhiq khi teevq pav ganav juq bhai deeq heivq nail ngaol’ dai, ge-ai thaq nail ngaol. 
LUK.11.50+LUK.11.51	Alheel ngel-i mail, Aqbheiqlal nail aqsivq nee mail, laol duq khi mail meeq dee haol deedee nail jaol duq nail gaiqlaq bhai deeq heivq-a nail, Saqkhaqlil nail aqsivq bhai kev dai, miltsaq teivq-u n-gaol nee mail khal leevq-a nail Miqyail nail haqbhoil gedan nail tsaol-aq al juq nail aqsivq, niil yeel nail tsaol-aq nail kovtavq bhai kev lee nail ngaol. Ngal nuljuq bhai ge lavq bhel. Aqsivq al neq, niil yeel nail tsaol-aq nail kovtavq bhai maldil kev lee nail ngaol.
LUK.11.52	Aoldaoq kovqdaoq cavq nail cov nail juq-ol, nuljuq geeqlaoq aqdoil ya nail ngaol. Khul khi mail dai ngal-aq neq, nuljuq neenoeq neekha nail taovq taovqphoil nieivq thaiq-ai thaq nail ngaol. Nuljuq maq aol lai nail nee ovqtavq, aol lai movq nail tsaol-aq bhai lav tsoiq nail ngaol” dai, ge bhiq-a nail ngaol.
LUK.11.53+LUK.11.54	Yeiqsul a bhai nee dov ail-u phao, aoldaoq kovqdaoq cavq nail cov nail juq khi mail Phaqliqsail juq neq, Yeiqsul bhai neejiav jiav nail lavqkhoel nee, aivq daoq ge bheeq nail bhai halpov moel kivq dai, Yeiqsul bhai mailma-ail naldaiq naldaiq-ail khi, ganl mee nia phaq bhi ge khi, khoiq heldaiq nail ngaol.
LUK.12.1	Teevq gaq bhai teevq gaq naoqthaiq tsal dai, tsaol-aq aqhinl aqmeel-nvq gaq jil lal-a nail ngaol. Aq-u phao, Yeiqsul aivq nail yaqlaol juq bhai iqmoeq ge bhiq-a nail:
LUK.12.1	“Phaqliqsail juq nail deqtsiq bhai yaolphaol yaoq. Deqtsiq dai ge nail neq, goiqbhaoq bhaoq nail phaq bhai ge movq nail ngaol. 
LUK.12.2	Khal deeq pheeq-ai thaq nail yaoq phaq yaoq-ao nee, phaodaiq lavq nail ngaol. Khal oil tsail-ai thaq nail yaoq phaq yaoq-ao nee bhai iqsanl, heeq kivq lal nail ngaol. 
LUK.12.3	Nuljuq-i mail aqnav nail lavqkhoel nee khal ge nail juq, aqbhaq bhai yu ya gaiq nail ngaol. Nuljuq mail sunq lavqkhoel bhai khal khoiq thail-a nail juq, khaolpoiv bha dav lai khi, mailma-ail ge daiq bhiq nail ngaol” dai, ge bhiq-a nail ngaol.
LUK.12.4	Yeiqsul gaoq ge nail: “Ngaq nail aqtsaoq juq-ol, ngal nuljuq bhai ge lavq bhel. Aqmaol bhai heivq nia khi ngaol-aoq, yaqhao khul teevq phaq iqsanl maq khi nia nail juq bhai thaq geesil. 
LUK.12.5	Nuljuq khaq sil gaq bhai ya geesil nail dai, ngal nuljuq bhai ge lavq bhel dei-eiq. Deeq heivq khi, daqovq laoma eeltsul bhai bavq bhoel nia nail Miqyail bhai geesil yaoq. Ngal nuljuq bhai ge lavq bhel. Aivq bhai geesil yaoq. 
LUK.12.6	Jaltsil ngaq maol bhai phul nvq bhaiq nee mail gaoq nail, maq ngel-ail laiq. Miqyail neq, jaltsil al juq nail lavqkhoel bhai teevq maol bhai iqsanl, maq nioilpeivq-ail. 
LUK.12.7	Aivq nuljuq nail uqhuq tsailkheel iqsanl bhai gedaiq gil-ai thaq nail ngaol. Thaq geesil. Nuljuq jaltsil maodai mao nee maqtsil phoiq jaiq nail ngaol” dai, ge bhiq-a nail ngaol.
LUK.12.8	Yeiqsul gaoq ge nail: “Ngal nuljuq bhai ge lavq bhel: ‘Ngal Yeiqsul nail yaqlaol ngaol’ dai, tsaol-aq nail sivtavq bhai ge dov nail khul gaq bhai maqkhaiq, ‘Thoil gaq neq, ngaq nail yaqlaol ngaol’ dai, Miqyail nail nqtavq gaqkhoel nail sivtavq bhai tsaol-aq nail Yaqyov ge dov nail ngaol. 
LUK.12.9	‘Ngal Yeiqsul nail yaqlaol maq ngel-ail’ dai, tsaol-aq nail sivtavq bhai ge dov nail khul gaq bhai maqkhaiq, ‘Thoil gaq ngaq nail yaqlaol maq ngel’ dai, Miqyail nail nqtavq gaqkhoel nail sivtavq bhai, tsaol-aq nail Yaqyov ge dov nail ngaol. 
LUK.12.10	Tsaol-aq nail Yaqyov bhai ge bheeq nail khaq sil gaq nail oeqbal bhai iqsanl, phaiq bhiq nail ngaol. Thailhai ngaol-aoq, Meeqnail Haolnail Aqhaqlal bhai khal ge movq-ail ge nail tsaol-aq nail oeqbal bhai maq phaiq bhiq-ail.
LUK.12.11	Yu nuljuq bhai uqhuq thaoq nail ilkhaol
LUK.12.12	Khul khi mail dai ngal-aq neq, yanq al nail lavqkhoel nuljuq khalhai ya ge ya thail nail dai, Meeqnail Haolnail Aqhaqlal nuljuq bhai cavq lavq cov lavq nail ngaol” dai, ge bhiq-a nail ngaol.
LUK.12.13	Aq-u phao, tsaol-aq munl munl ma nail lavqkhoel khe teevq gaq ge nail: “Saqlaq-ol, ngaq nail mailnail ngaq bhai jaiqbhoil bhoil lavq dai, aivq bhai teevq pov ge bhiq-ail lavq yaoq” dai, Yeiqsul bhai hal nail ngaol. 
LUK.12.14	“Aqtsaoq-ol, nul-nq nvq mail bhai, yalkhaq dal bhiq nail gaq khi jaiqbhoil bhoil bhiq nail gaq jiovq yaoq dai, khaq sil gaq ngaq bhai khoel-ai thaq nail-aiq” dai, Yeiqsul aivq bhai ge kovq bhiq-a nail ngaol.
LUK.12.15	Yeiqsul aqyu juq bhai gaoq ge bhiq-a nail: “Yu nail yalkav bhai maivjeel jeel nail neema teevq peivq-ail thaq aol. Phul heel yalkav maodai jiav nail ngel-i mail, tsaol-aq aqdoevq ya doevq nail maq ngel-ail” dai, ge bhiq-a nail ngaol.
LUK.12.16	A bhai nee ngal-aq, Yeiqsul aqyu juq bhai daoqma uqhuq daoq nee mail cavq bhiq cov bhiq-a nail: “Aq-u phao, hulmeeq hulbhao teevq gaq jaol lao thaq nail ngaol. Aivq aivq nail daiyal khe gov maodai ya-a nail ngaol. 
LUK.12.17	Hulmeeq hulbhao al gaq, aivq nail neema lavqkhoel bhai niailhai noeq nail ngaol: ‘Ngal khalhai khi heeq meeq. Ngaq nail gov phi bhoel duq maq jiav-aoq nail. 
LUK.12.18	Ngal niailhai nl naol’ dai, aivq noeq dov lal-a nail ngaol. ‘Ngaq nail govjil juq peiv ha khi, cov eeq naol. Al nail lavqkhoel bhai ngaq nail gov khi ngaq nail yalkav iqsanl mail, oil bhoel gai nail ngaol. 
LUK.12.19	A bhai nee ngal-aq, ngaq nail neema bhai niailhai ge bhiq naol: Ngaq nail neema-ol, naol neq, mee nia kovq nail haqbhoil phul heel yalkav halpov thaq-ai thaq nail ngaol. Gaqnaq naq yaoq. Teevq bov jaq teevq bov daol khi, lavqkhiq tsail tav dai doevq yaoq’ dai, ge bhiq-a nail ngaol.
LUK.12.20	Thailhai ngaol-aoq, Miqyail aivq bhai ge bhiq-a nail: ‘Yaqjaoq khaqlal miqthoi-ol, yaq n kiv nee naoq nail aqhaqlal bhai oil kovq naol. Thailhai phal-iq neq, naoq-i mail halpov jil-ai thaq nail yalkav juq, khaq sil gaq nail yalkav pevq ail nail-aiq’ dai, aivq bhai ge bhiq-a nail ngaol.
LUK.12.21	Yovqgavq nail haqbhoil yalkav halpov jil-ai thaq khi, Miqyail phao haq nail tsaol-aq juq neq, alhai dul nail ngaol” dai, Yeiqsul aqyu juq bhai ge bhiq-a nail ngaol.
LUK.12.22	A bhai nee ngal-aq, Yeiqsul aivq nail yaqlaol juq bhai ge bhiq-a nail: “Alheel ngel-i mail, ngal nuljuq bhai ge lavq bhel. Khalhai khi ya jaq ya daol heeq meeq dai, nuljuq aqdoevq doevq nail haqbhoil khaoq thaq laol. Khalhai khi ya gaq ya doi heeq meeq dai, nuljuq nail aqmaol nail haqbhoil iqsanl, khaoq thaq laol. 
LUK.12.23	Aqdoevq doevq nail phaq neq, jaqjaq daoldaol nee maqtsil phoiq khi, aqmaol iqsanl, aqgaq aqdoi nee maqtsil phoiq nail ngaol. 
LUK.12.24	Ovngavq bhai saol-nvq daiq. Ovngavq al juq neq, gov maq kha. Gov maq gaiq-ail. Govjil maqkhaiq, yalkav oil bhoel nail thaoqlao maqkhaiq, maq jiav. Thailhai ngaol-aoq, Miqyail ovngavq al juq bhai, bhiq jaq bhiq daol nail ngaol. Nuljuq keivq-avq nee maqtsil khadai phoiq jaiq nail ngel-ail. 
LUK.12.25	Nuljuq nail lavqkhoel khe khul gaq maqkhaiq, khaoqlaol nail bhaqda nee, yovqgavq nail yeel yovqgavq teevq cav heel lal dai, khaq sil gaq nl kivq nail-aiq. 
LUK.12.26	Nuljuq micil cil deel niil phaq bhai maq nl nia nail bhai, khul khi mail, yaoq phaq yaoq bhai khaoqlaol nail-aiq.
LUK.12.27	Haqtsoiq khe aqeiv khalhai khi eeq lal nail ngel-ail dai, saol-nvq daiq yaoq. Aqeiv aqbhaol al juq neq, ganl maq nl-ail. Haqlaq iqsanl maq gaol-ail. Thailhai ngaol-aoq, ngal nuljuq bhai ge lavq bhel. Seiqleiq khaoqsail eeq nail Heeqphaq Saollavmoq-i mail doi nail phoiq deedee nail aqgaq aqdoi neq, aqeiv al teevq eiv dai iqsanl maq heldaiq meeq-ail. 
LUK.12.28	Neema thaqtsaol nail phaq gaq bhaq nail tsaol-aq juq-ol, yanqgaol doevq khi niaohao miqjaq nail lavqkhoel bhai liv poiv kivq nail pavqkhuq lovkhuq bhai, Miqyail aqdai dai-ail lav sav meeq bhiq haq neq, a dai nee maqtsil nuljuq bhai bhi gaq bhi doi lavq nail, maq ngel-ail laiq. 
LUK.12.29	Nuljuq khalhai ya jaq ya daol heeq meeq dai, thaq halpov. Khaoqlaol nail neema iqsanl thaq aol. 
LUK.12.30	Laolkivq yaq juq neq, al juq iqsanl bhai halpov nail ngaol. Nuljuq al juq loq nail ngaol dai, nuljuq nail Aqbhu Miqyail heeq nia nail ngaol. 
LUK.12.31	Nuljuq neq, Miqyail Milkhaoq bhai halpov yaoq. Al juq iqsanl, Miqyail nuljuq bhai bivq lavq nail ngaol” dai, ge bhiq-a nail ngaol.
LUK.12.32	Yeiqsul gaoq ge nail: “Maq mao nail yaol mavqmav-ol, thaq geesil. Nuljuq nail Aqbhu Miqyail neq, aivq nail Milkhaoq lavqkhoel bhai, nuljuq bhai bhi jaol nail, neema tsaq nail ngaol. 
LUK.12.33	Nuljuq nail yalkav gaoq ha khi, haq yaq aoq yaq juq bhai bivq yaoq. Nuljuq nail haqbhoil maq pheq maq daoq-ail nia nail phul baivluvq guvq thaq-ai yaoq. Maq cov maq lav-ail nia nail phul heel yalkav nqtavq kovtavq bha halpov thaq-ai yaoq. A bhai neq, khoiqbhaoq maq bhaoq nia. Bhoiq iqsanl maq jaq lai nia-ail. 
LUK.12.34	Khul khi mail dai ngal neq, nuljuq nail phul heel ildaoq maoqgaiq khal halpov jil-ai thaq nail bha, nuljuq nail neema jiav nail ngaol” dai, ge bhiq-a nail ngaol.
LUK.12.35	Yeiqsul gaoq ge nail: “Nuljuq aqmeeq-ai lainq thaq ail yaoq. Phalmanq iqsanl tovq ail yaoq. 
LUK.12.36	Yovqgavq nail ilheel khaqma hevq ail-a nail kovq lal khi, lolgov bhai kov-u phao, teevq pov taivq-ail phao bhiq ail kivq dai, lovq thailthaiq nail tsaol-aq khe-ai, aqdoevq doevq yaoq. 
LUK.12.37	Ilheel gaq kovq lal-u phao, lovq thailthaiq nail yaqkav juq neq, geeqlaoq eeq nail ngaol. Ngal nuljuq bhai maldil dai, ge lavq bhel. Ilheel gaq aqmeeq-ai lainq khi, yaqkav juq bhai kovqkhail aoqjaoq bhi jaoq khi mail, aivq aqyu juq bhai aoqbhaol lav sav bhiq nail ngaol. 
LUK.12.38	Ilheel gaq hul-iq tsilma maqkhaiq, yavphoil doil thaoq phao maqkhaiq, kovq kev lal khi, yaqkav juq alhai lovq nail bhai ya moel haq neq, aqyu juq geeqlaoq eeq nail ngaol 
LUK.12.39	Ilheel gaq, khoiqbhaoq bhaoq lee nail yanq bhai heeq nia-ail nul neq, aivq nail ilkhaol bhai khoiqbhaoq maq bhi aol lal dai, lovq nail ngaol dai, nuljuq heeq nia nail ngaol. 
LUK.12.40	Nuljuq aqmeeq-ai lainq-ai thaq yaoq. Khul khi mail dai ngal-aq neq, nuljuq maq noeq maq dul dai jaol-u phao, Tsaol-aq nail Yaqyov yavq kha lee nail ngaol” dai, ge bhiq-a nail ngaol.
LUK.12.41	Aq-u phao, Bheiqtuvluv ge nail: “Heeqphaq-ol, daoqma uqhuq daoq thoil daoq, nvjuq bhai taivq-ail ge lavq nail laiq. Maq ngel haq neq, tsaol-aq iqsanl bhai gail ge bhiq thailthaiq nail laiq” dai, naldaiq-a nail ngaol.
LUK.12.42	Yeiqsul ge kovq bhiq-a nail: “ ‘Ngaq nail yaqkav juq bhai heldaiq phail khi, aqyanq tsaq dai, jaqjaq daoldaol bivq dei-eiq’ dai, ilheel gaq-i mail khoel-ai thaq nail saljial ivq khi neenoeq neekha aol nail yaqkav neq, khul gaq pevq nail-aiq. 
LUK.12.43	Ilheel gaq kovq lal-u phao, alhai nl thailthaiq nail yaqkav bhai ya moel haq neq, yaqkav al gaq geeqlaoq eeq nail ngaol. 
LUK.12.44	Ngal nuljuq bhai maldil dai, ge lavq bhel. Ilheel gaq yaqkav al gaq bhai aivq nail ildaoq maoqgaiq iqsanl bhai heldaiq phail nail aqivq gaq bhi jiovq nail ngaol. 
LUK.12.45	Thailhai ngaol-aoq, yaqkav al gaq, ‘Ngaq nail ilheel, lavqtsail mail maq kovq lal-ail’ dai, neema lavqkhoel bhai noeq noeq-ail, yaqkav jiovq nail aivq nail aqtsaoq yaqyov-aq khi yaqmai-aq juq bhai deeq nail nee ovqtavq, jaq bov daol bov khi, jilpheeq daol bov khi jaol haq neq, 
LUK.12.46	yaqkav al gaq maq noeq maq dul-ail jaol-u phao, maq heeq nia nail aqyanq lavqkhoel bhai, aivq nail ilheel gaq kovq kev lal nail ngaol. A bhai nee ngal-aq, aivq bhai sil heeq phaq-ail deeq khi, saljial maq ivq nail tsaol-aq nee mail bhi jaol-ail nail ngaol.
LUK.12.47	Yovqgavq nail ilheel nail neema bhai heeq nia khi ngaol-aoq, aqmeeq-ai lainq khi maq jaol dai, ilheel gaq nail neenoeq khe-ai maq nl nail yaqkav gaq neq, mee nia lavq deeq nail bhai ya daq nail ngaol. 
LUK.12.48	Ilheel gaq nail neenoeq bhai maq heeq nia-ail khi, deeq heeq phaq-ail tsaq dai, nl laiq-a nail yaqkav gaq neq, mee nia lavq deeq nail bhai maq ya daq-ail. Maodai ya-a nail tsaol-aq yaoq gaq yaoq-ao nee, maodai ya khaoq nail ngaol. Maodai bivq lavq-a nail bhai oil-a nail tsaol-aq bhai, a dai nee maqtsil hal kovq nail ngaol” dai, ge bhiq-a nail ngaol.
LUK.12.49	Yeiqsul gaoq ge nail: “Miltsaq kovtavq bhai miqjaq bhi tovq lal nail khi mail, ngal lee-a nail ngaol. Niil aq-il iqsanl, ngal miqjaq al bhi tovq movq deedee-ail nial. 
LUK.12.50	Ngal ya daq nail khoeq nail jiovq nail phaq khi sil nail teevq phaq jiav-ail haq naol. Ngal maq ya nl-u kev dai, ngaq bhai khadai tsiqthaiq-ai thaq nail ngel-ail. 
LUK.12.51	Ngal miltsaq kovtavq bhai bhi tsaq bhi jil lee-a nail dai, nuljuq noeq nail laiq. Ngal alhai bhi tsaq bhi jil lee-a nail maq ngel. Yu gaoq ail gail ail dai, nl lee-a nail ngaol dai, ngal nuljuq bhai ge lavq bhel. 
LUK.12.52	Niai nee pultavq neq, teevq ildaoq nail lavqkhoel bhai jaol nail tsaol-aq, ngaq gaq gaoq ail gail ail khi, nvq gaq teevq munl, hail gaq teevq munl dai, pevq-ail nail ngaol. 
LUK.12.53	Aqbhu khi mail yaqyov, aqma khi mail yaqmiq, khiqma khi mail aqma, teevq gaq teevq dao gaoq ail gail ail nail ngaol” dai, ge bhiq-a nail ngaol.
LUK.12.54	Yeiqsul tsaol-aq munl munl ma bhai gaoq ge bhiq nail: “Nlma gakhoeq phao nqdil dov lal nail bhai, nuljuq ya moel-u phao, ‘Maoq-aol aol lee nail khul-il’ dai, teevq pov taivq-ail, nuljuq ge nail ngaol. Nuljuq-i mail ge nail khe-ai, aol lee nail ngaol. 
LUK.12.55	Pul-nvq phao nee lilmoel bhoe dav lavq nail bhai, nuljuq ya moel-u phao, ‘Aqlaol haq uvq deedee lal nail khul-il’ dai, nuljuq ge nail ngaol. Nuljuq-i mail ge nail khe-ai, pevq lal nail ngaol. 
LUK.12.56	Goiqbhaoq bhaoq nail tsaol-aq juq-ol, nuljuq miltsaq khi mail nqtavq bha heldaiq khi, tselpav bhoilpav nia nail ngaol. Khul khi mail, nuljuq yanq yaq lao niilniai maq tselpav maq bhoilpav kivq nail-aiq” dai, ge bhiq-a nail ngaol.
LUK.12.57	Yeiqsul gaoq ge nail: “Nuljuq khul khi mail, yovqgavq bhai yovqgavq tsaq nail daol nail phaq bhai maq tselpav maq bhoilpav kivq nail-aiq. 
LUK.12.58	Naoq bhai, yalkhaq ge lal nail gaq, yalkhaq dal duq bha lai thailthaiq-u phao, nul-nq nvq gaq nail gaiqlaq bhai, lavqtsail mail lav tsaq yaoq. Maq lav tsaq haq neq, aivq naoq bhai yalkhaq dal nail gaq jaol nail bha hel-aivq lavq nail ngaol. Yalkhaq dal nail gaq iqsanl, naoq bhai thaonq aqivq gaq nail aqlavq lavqkhoel bhai av bhiq khi, thaonq aqivq gaq iqsanl, naoq bhai thaonq bhai laol lavq nail ngaol. 
LUK.12.59	Ngal naoq bhai ge lavq bhel. Maq khaoq gil mail phul teevq bhaiq khal jail-u kev dai, naol thaonq bhai maldil ya aol nail ngaol” dai, Yeiqsul ge bhiq-a nail ngaol.
LUK.13.1	Aq-u phao, Yeiqsul nee jaol nail tsaol-aq teevq pav ganav juq ge nail, Heeqphaq Phillav neq, Gaqliqlail nail tsaol-aq teevq pav ganav juq bhai coevheivq khi, aqyu juq nail aqsivq khi mail aqyu juq-i mail laol bhiq-a nail jaiqyaq nail aqsivq nee bhi il kheq-a nail ganl, Yeiqsul bhai ge bhiq-a nail ngaol. 
LUK.13.2	Yeiqsul ge nail: “Gaqliqlail nail tsaol-aq juq alhai bhiq heivq-a nail ngel-i mail, aqyu juq Gaqliqlail tsaol-aq iqsanl nee maqtsil oeqbal eeq jaiq nail ngaol dai, nuljuq noeq nail laiq. 
LUK.13.3	Ngal nuljuq bhai ge lavq bhel. Aqyu juq oeqbal eeq jaiq nail maq ngel-ail. Nuljuq oeqbal maq noeq pov haq neq, aqyu juq khe-ai nuljuq iqsanl mail, ya luq ya seil-ail nail ngaol. 
LUK.13.4	Al ovqtavq, Silloq julgu lavqkhoel bhai mailma-ail moe nail ilkhaol teevq il tsuq peiv-ail khi, tsuq thaiq heil laivq-a nail tsaol-aq al tsel eivq gaq neq, Yeiqlulsaqlaiq meenq bha jaol nail tsaol-aq iqsanl nee maqtsil nl bheeq-a nail ngaol dai, nuljuq noeq nail laiq. 
LUK.13.5	Ngal nuljuq bhai ge lavq bhel. Aqyu juq nl bheeq jaiq-a nail maq ngel-ail. Nuljuq oeqbal maq noeq pov haq neq, aqyu juq khe-ai nuljuq iqsanl mail, ya luq ya seil-ail naol” dai, Yeiqsul aqyu juq bhai ge bhiq-a nail ngaol.
LUK.13.6	Yeiqsul daoqma uqhuq daoq nee mail, niailhai cavq bhiq cov bhiq-a nail: “Aq-u phao, aqheeq tsilju nail gaoqkhail jiav nail tsaol-aq teevq gaq jaol laoq thaq nail ngaol. Aivq nail gaoqkhail bhai, heeqguq aqbhaol teevq bhaol kha-ai thaq nail ngaol. Heeqguq aqbhaol al bhaol aqheeq heeq-ail laiq dai, aivq heldaiq ail-u phao, aqheeq maq heeq-ail. 
LUK.13.7	Alheel ngel-i mail, aivq gaoqkhail nl nail gaq bhai ge bhiq-a nail: ‘Hail kovq bhee dai ngal-aq, heeqguq aqbhaol niil bhaol nail aqheeq bhai heldaiq lee khi ngaol-aoq, aqheeq maq moel-al. Alheel ngel-i mail, aqbhaol niil bhaol thul ha yaoq. Khul khi mail, miltsaq niilniai aqnieivq-ail bhi jiav cov nail’ dai, ge bhiq-a nail ngaol.
LUK.13.8	Gaoqkhail nl nail gaq ge kovq bhiq-a nail: ‘Heeqphaq-ol, ceevq nee teevq kovq neq, bhi doevq yaoq. Daoqthaoq bhai jaoq jaoq dai duq khi, miltsaq mil meeq hoel bhoel naol. 
LUK.13.9	Yaqhao aqheeq heeq lee haq neq, aqmeeq ngaol. Thailhai ngaol-aoq, aqheeq maq heeq lee haq neq, bhi thul ha naol’ dai, ge bhiq-a nail ngaol.”
LUK.13.10	Jaol n n-gaol, Yeiqsul uqhuq thaoq nail ilkhaol lavqkhoel bhai cavq bhiq cov bhiq-a nail ngaol. 
LUK.13.11	Aq-u phao, tsel eivq kovq bhee dai, neivq aol khi nal nail yaqmai-aq teevq gaq a bhai jaol nail ngaol. Aivq neq, kaolceevq aqkovq kovq dai pevq-ail khi, aivq bhai aivq teevq peivq-ail maq gaol daol nia-ail. 
LUK.13.12	Yeiqsul yaqmai-aq al gaq bhai ya moel-u phao, aivq bhai khul khi, “Yaqmiq-ol, naol naoq nail nalgoel nee jel-ail aoq naol” dai, ge bhiq-a nail ngaol. 
LUK.13.13	Yeiqsul yaqmai-aq al gaq nail kovtavq bhai aqlavq bavq dav-u phao, teevq pov nee yaqmai-aq al gaq kaolceevq gaol daol nia lal khi, Miqyail bhai tsiqeeq-a nail ngaol.
LUK.13.14	Jaol n n-gaol, Yeiqsul nal nail tsaol-aq bhai lav meeq bhiq-a nail ngel-i mail, uqhuq thaoq nail ilkhaol khe aqivq gaq neema phail lal bhiq khi, tsaol-aq al juq bhai ge bhiq-a nail: “Nl nail hal nail aqn kovq n jiav nail ngaol. Nuljuq nail nalgoel meeq lai dai, al kovq n nail lavqkhoel-ai lal yaoq. Jaol n n-gaol thaq lal” dai, aqyu juq bhai ge bhiq-a nail ngaol.
LUK.13.15	Aq-u phao, Yeiqsul aivq bhai ge bhiq-a nail: “Goiqbhaoq bhaoq nail tsaol-aq juq-ol, nuljuq yaoq gaq yaoq-ao nee, jaol n n-gaol yovqgavq nail niaoqnel khi mail moeqphaq laljieiv bhai pheel khi, ulcuvq tseeldaol-ail bhiq nail ngaol. 
LUK.13.16	Aqbhaqlaqhaq nail yaqmiq niil gaq bhai neivq Saqdaq-i mail tsel eivq kovq bhee dai, pheethaiq-ai thaq nail ngaol. Pheethaiq-ai thaq nail bhai, jaol n n-gaol pheel bhiq nail maq tsaq-ail laiq” dai, ge bhiq-a nail ngaol.
LUK.13.17	Yeiqsul alhai ge bhiq-u phao, aivq bhai neejiav jiav nail tsaol-aq iqsanl mail, haqsil lal bhiq-a nail ngaol. Thailhai ngaol-aoq, tsaol-aq munl munl ma Yeiqsul-i mail nl-a nail seiqleiq khaoqsail teevq bhee aol nail ganl iqsanl bhai, lavqkhiq tsail deedee nail ngaol.
LUK.13.18	Yeiqsul ge nail: “Miqyail Milkhaoq neq, khul phaq khe-ai dul nail ngel-aiq. Ngal khul phaq nee mail tsiqceiv daiq heeq meeq. 
LUK.13.19	Miqyail Milkhaoq neq, tsaol-aq teevq gaq aivq nail gaoqkhail bhai haiq-ai thaq nail gaoqpavq aqneev khe-ai dul nail ngaol. Aqneev al neq, aqjiiv jiiv lal eeq lal khi, aqbhaol bhaol ma ma lal-a nail ngaol. Nqtavq phao bhail nail keivq-avq lavqmeiv bhai deivq lee khi keivq-avq aqkheel kheel lee nail ngaol” dai, ge bhiq-a nail ngaol.
LUK.13.20	Yeiqsul teevq pov gaoq ge nail: “Miqyail Milkhaoq bhai ngal khul phaq nee mail tsiqceiv daiq heeq meeq. 
LUK.13.21	Miqyail Milkhaoq neq, deqtsiq khe-ai dul nail ngaol. Yaqmai-aq teevq gaq deqtsiq oil khi, khaqmul lav sav nail tsoelthoel hail deel bhai oil kheq khi mail, iqsanl bhai bhi bhaonq lal nail ngaol” dai, ge bhiq-a nail ngaol.
LUK.13.22	Aq-u phao, Yeiqsul Yeiqlulsaqlaiq meenq bha lai-a nail ngaol. Aivq gailphail lail ma bhai jiav nail meenq juq julgu juq bhai, cavq bhiq cov bhiq, cavq bhiq cov bhiq-ail, lai-a nail ngaol. 
LUK.13.23	Aq-u phao, tsaol-aq teevq gaq: “Heeqphaq-ol, hevqkovq nail phaq ya-a nail tsaol-aq micil teevq-eel laiq” dai, Yeiqsul bhai naldaiq-a nail ngaol. 
LUK.13.24	Yeiqsul aqyu juq bhai ge bhiq-a nail: “Govkhoiq khoiq yaq bhai ya aol lai dai, laijai deedee yaoq. Ngal nuljuq bhai ge lavq bhel. Tsaol-aq mee nia gaq ya aol lai dai, laijai khi ngaol-aoq, maq ya aol lai-ail. 
LUK.13.25	Ilheel gaq thul khi lolgov pheeqthaiq gaq-u phao, nuljuq lavqniil phao thulphaol khi, lolgov bhai kov nail ngaol. ‘Heeqphaq-ol, nvjuq bhai lolgov phao lavq yaoq’ dai, hal-u phao, ‘Nuljuq khaq bha nee lal thaq-al meeq, ngal maq heeq kivq’ dai, ilheel gaq nuljuq bhai ge kovq lavq nail ngaol.
LUK.13.26	Aq-u phao, nuljuq niailhai ge naol: ‘Nvjuq neq, naoq-ai nee mail jaq tavq daol tavq daiq-a nail ngaol. Naol nvjuq nail meenq bhai jiav nail gailkhaol bhai tsao tsao-ail cavq lavq cov lavq-a nail ngaol’ dai, ge naol.
LUK.13.27	‘Nuljuq khaq bha nee lal thaq-al meeq, ngal maq heeq kivq. Haqeiv nail phaq nl nail tsaol-aq iqsanl mail, ngaq-ai nee mail pav ail yaoq’ dai, ilheel gaq nuljuq bhai ge lal nail ngaol.
LUK.13.28	Aqbhaqlaqhaq, Ilcav, Yaqkov khi mail Miqyail nail haqbhoil gedan nail tsaol-aq iqsanl mail, Miqyail Milkhaoq lavqkhoel-ai jaol nail bhai, nuljuq ya moel nail ngaol. Thailhai ngaol-aoq, nuljuq bhai neq, lavqniil phao the ha lavq nail ngaol. A bhai khal jaol nail tsaol-aq, noeqhaq deedee nail lavqkhoel nee nioil khi haoqgil keivq nail ngaol. 
LUK.13.29	Aq-u n-gaol, nlma dov khoeq ga khoeq, pul-nvq pultavq bhai jaol nail tsaol-aq lal khi, Miqyail Milkhaoq lavqkhoel bhai jaq tavq daol tavq nail ngaol. 
LUK.13.30	Yu nail haoqnao jaol nail tsaol-aq teevq pav ganav juq, yu nail iqmoeq ya jaol nail ngaol. Yu nail iqmoeq jaol nail tsaol-aq teevq pav ganav juq, yu nail haoqnao ya jaol nail ngaol” dai, ge bhiq-a nail ngaol.
LUK.13.31	Yanq yaq lao al nail lavqkhoel, Phaqliqsail teevq pav ganav juq lal khi, “Naol niilniai nee dov ail yaoq. Heeqphaq Heiqlol naoq bhai deeq heivq movq-ai bhiq nail ngaol” dai, Yeiqsul bhai ge bhiq-a nail ngaol.
LUK.13.32	Yeiqsul aqyu juq bhai ge bhiq-a nail: “Nuljuq kheeqsiv
LUK.13.33	Thailhai ngaol-aoq, yanqgaol, niaohao khi mail halpha n-gaol neq, ngal ya lai-ai haq naol. Khul khi mail dai ngal-aq neq, Yeiqlulsaqlaiq meenq nail lavqkhoel bhai maq ngel haq neq, Miqyail nail haqbhoil gedan nail gaq maq ya luq maq ya seil-ail” dai, ge bhiq-a nail ngaol.
LUK.13.34	Yeiqsul gaoq ge nail: “Yeiqlulsaqlaiq meenq-ol, Yeiqlulsaqlaiq meenq-ol, Miqyail nail haqbhoil gedan nail juq bhai naol khaq mao iqsanl heivq khi, naol jaol nail bha khoel-ai leevq nail juq bhai, naol khaq mao iqsanl lovmav-i mail liv heivq nail ngaol. Yavciv yav ma aivq nail yav yaq bhai uvthaiq-ai thaq nail khe-ai, ngal naoq nail yaq bhai khadai pov uvthaiq movq khi ngaol-aoq, nuljuq maq bhi uvthaiq lavq-al. 
LUK.13.35	Naldaiq yaoq. Miqyail nuljuq nail uqhuq thaoq nail ilkhaol il ma bhai khaonq ha nail ngaol dei-eiq. Ngal nuljuq bhai ge lavq bhel. ‘Heeqphaq Miqyail nail aqmil kov-uvq nee lee-a nail gaq neq, geeqlaoq eeq dei-eiq’ dai, nuljuq maq ge-u kev dai, nuljuq ngaq bhai maq ya moel-ail” dai, ge bhiq-a nail ngaol.
LUK.14.1	Jaol n n-gaol, Phaqliqsail munl lavqkhoel khe aqivq jiovq-ai thaq nail teevq gaq nail ilkhaol bhai Yeiqsul aoq jaq nail dai khi aol lai-u phao, aqyu juq Yeiqsul bhai khoiq heldaiq thailthaiq nail ngaol. 
LUK.14.2	Aq-u phao, ovqmav lavqkhoel-ai ulcuvq deq deq-ail nal nail teevq gaq, Yeiqsul nail sivtavq bhai jaol nail ngaol. 
LUK.14.3	“Jaol n n-gaol nal nail tsaol-aq bhai lav meeq bhiq khaoq-ail laiq, maq lav meeq bhiq khaoq-ail laiq” dai, Yeiqsul aoldaoq kovqdaoq cavq nail cov nail juq khi mail Phaqliqsail juq bhai naldaiq-a nail ngaol. 
LUK.14.4	Thailhai ngaol-aoq, aqyu juq aqtsi tsu dai jaol nail ngaol. Aq-u phao, Yeiqsul nal nail al gaq bhai aqlavq bavq dav khi, lav meeq bhiq khi, bhi kovq lai-a nail ngaol.
LUK.14.5	Yeiqsul aqyu juq bhai ge bhiq-a nail: “Nuljuq nail lavqkhoel bhai teevq gaq ganav, nuljuq nail yaqyov maqkhaiq, nuljuq nail niaoqnel maqkhaiq, jaol n n-gaol lovduq bhai ga bhoel-ail haq neq, teevq pov taivq-ail maq he dov bhiq nail, khaq sil gaq jaol nail-aiq” dai, ge bhiq-a nail ngaol. 
LUK.14.6	Aqyu juq daoq al daoq bhai teevq phaq-ail maq ge kovq bhiq nia dai, pevq ail-a nail ngaol.
LUK.14.7	Khul-ai thaq nail tsaol-aq juq khaoqsail jiav nail jaol duq aqmeeq tsel thailthaiq nail bhai, Yeiqsul ya moel-u phao, aivq aqyu juq bhai daoqma uqhuq daoq nee mail cavq bhiq cov bhiq-a nail ngaol: 
LUK.14.8	“Tsaol-aq teevq gaq ganav, ‘Khaqma hevq jaq lal yaoq’ dai, naoq bhai khul lal-u phao, khaoqsail jiav nail doiqbev bhai thaq jaoldeel. Khul khi mail dai ngal-aq neq, naoq-ai nee mail maqtsil khaoqsail eeq nail gaq bhai iqsanl, aivq khul-ai thaq lao haq neq, nul-nq nvq gaq bhai khul-ai thaq nail gaq lal khi, 
LUK.14.9	‘Naoq nail jaol duq niil gaq bhai bhi jaoldeel yaoq’ dai, naoq bhai ge lal naol. Aq-u phao, naol ya haqsil deedee nail lavqkhoel yu nee mail maqtsil khaoqsail maq jiav nail jaol duq bhai ya jaoldeel nail ngaol. 
LUK.14.10	Tsaol-aq teevq gaq ganav naoq bhai khul lal-u phao, khaoqsail maq jiav nail jaol duq bhai jaoldeel yaoq. Alhai jaoldeel haq neq, naoq bhai khul-a nail gaq lal khi, ‘Aqtsaoq-ol, thoi dai nee maqtsil khaoqsail jiav nail jaol duq bhai jaoldeel lal yaoq’ dai, naoq bhai ge lal naol. Aq-u phao, naoq-ai nee mail jaoldeel-nvq thaq nail tsaol-aq iqsanl nail sivtavq bhai naol khaoqsail ya naol. 
LUK.14.11	Khul khi mail dai ngal-aq neq, yovqgavq bhai yovqgavq thaqeeq nail tsaol-aq yaoq gaq yaoq-ao nee mail, thaqtheq nail bhai ya daq naol. Yovqgavq bhai yovqgavq thaqtheq nail khul gaq maqkhaiq, thaqeeq nail bhai ya daq naol” dai, ge bhiq-a nail ngaol.
LUK.14.12	Aivq bhai khul-a nail gaq bhai iqsanl, Yeiqsul ge bhiq-a nail: “ ‘Aoqhaoq maq ngel haq neq, aoqkivq jaq lal yaoq’ dai, naol yu bhai khul-u phao, naoq nail aqtsaoq juq, naoq nail aqivq jaqbheq juq, naoq nail jeq-e jaq-a juq khi mail, naoq nail aqjail bhai jaol nail hulmeeq hulbhao juq bhai thaq khul. Alheel juq bhai khul haq neq, aqyu juq iqsanl, naoq bhai gaoq khul khi geeqlaoq nl kovq lavq nail ngaol. 
LUK.14.13	‘Jaq tavq daol tavq lal yaoq’ dai, naol yu bhai khul-u phao, haq nail aoq nail tsaol-aq, khil khoi khoi nail tsaol-aq, aqkhil maq meeq nail tsaol-aq khi mail, maivpeivq juq bhai khul yaoq. 
LUK.14.14	Alheel juq bhai khul haq neq, naol geeqlaoq ya naol. Khul khi mail dai ngal-aq neq, aqyu juq naoq bhai geeqlaoq maq nl kovq lavq nia-ail. Tsaq nail daol nail tsaol-aq doevq kovq lal nail yanq kev lal-u phao, Miqyail naoq bhai geeqlaoq nl kovq lavq naol” dai, Yeiqsul ge bhiq-a nail ngaol.
LUK.14.15	Yeiqsul nee mail teevq gaq khe-ai jaoljaoq khi jaq thailthaiq nail tsaol-aq teevq gaq, daoq al daoq ya gaiq-u phao: “Miqyail Milkhaoq lavqkhoel bhai ya jaq ya daol nail tsaol-aq neq, geeqlaoq eeq nail ngaol” dai, Yeiqsul bhai ge bhiq-a nail ngaol.
LUK.14.16	Yeiqsul ge nail: “Tsaol-aq teevq gaq, aoqbhaol laol bhiq nail dai khi, tsaol-aq maodai bhai khul-ai thaq nail ngaol. 
LUK.14.17	Aoqbhaol laol nail aqyanq kev lal-u phao, ‘Lal yaoq dei-eiq. Iqsanl mail, lainq gil-ai thaq nail ngaol’ dai, aivq nail yaqkav bhai khoel khi, khul-ai thaq nail tsaol-aq juq bhai, bhi khul ail-a nail ngaol.
LUK.14.18	Aqyu juq teevq gaq teevq phaq doeqleivq doeqleivq-ail, niailhai ge nail ngaol: ‘Ngal yalgaol teevq khoeq ul-ai thaq nail bhai, ya heldaiq ail nail ngel-i mail, ya hal nail nial’ dai, iqmoeq ilmoeq khe gaq ge nail ngaol.
LUK.14.19	‘Ngal niaoqnel ngaq gu ul-ai thaq nail, ya tseqdaiq-ail nail ngel-i mail, ya hal nail nial’ dai, yaoq gaq yaoq gaoq ge nail ngaol.
LUK.14.20	‘Ngal khaqma hevq-a nail aqsivq ngel-i mail, maq lal kivq-il’ dai, yaoq gaq yaoq ge nail ngaol.
LUK.14.21	Yaqkav al gaq kovq lal khi, ganl al ilheel gaq bhai ge gaiq bhiq lal-a nail ngaol. Aq-u phao, ilheel gaq neema phail deedee lal bhiq khi, aivq nail yaqkav bhai ge bhiq-a nail: ‘Meenq lavqkhoel khe gailkhaol khaol ma khi mail gailtsil gaillavq juq bhai lavqtsail mail ail khi, haq nail aoq nail tsaol-aq, khil khoi khoi nail tsaol-aq, aqkhil maq meeq nail tsaol-aq, maivpeivq peivq nail tsaol-aq bhai, hel lavq yaoq’ dai, ge bhiq-a nail ngaol.
LUK.14.22	Yaqkav al gaq kovq lal khi, ‘Heeqphaq-ol, naoq-i mail khoel-a nail khe-ai nl gil-aoq naol. Thailhai ngaol-aoq, jaol duq jiav-ai haq-il’ dai, yaqkav al gaq ilheel gaq bhai ge bhiq-a nail ngaol.
LUK.14.23	Ilheel gaq ge nail: ‘Ngaq nail ilkhaol bhai tsaol-aq bhi bhee lal movq-ail nial. Meenq meenq jail bhai daol nail, gailkhaol khaol ma khi mail gailbhaq gailheiv juq bhai gaoq ail khi, lal-u kev dai, aqyu juq bhai hel lavq yaoq. 
LUK.14.24	Ngal nuljuq bhai ge lavq bhel. Iqmoeq-u nee mail ge gaiq-ai thaq nail tsaol-aq al juq, teevq gaq gail ngaq nail aqjal niilniai maq ya mevqdaiq-ail’ dai, yaqkav al gaq bhai ge bhiq-a nail ngaol.”
LUK.14.25	Tsaol-aq munl munl ma juq aivq nail haoqnao tsaothe thailthaiq-u phao, Yeiqsul haoqnaol naolkovq kovqdaiq khi, aqyu juq bhai ge bhiq-a nail: 
LUK.14.26	“Ngaq nail haoqnao tsaothel lavq nail tsaol-aq khul gaq maqkhaiq, yovqgavq nail aqbhu aqma, yovqgavq nail miqsaol yovyaq, yovqgavq nail aqivq jaqbheq bhai maqkhaiq, a dai nee maqtsil, yovqgavq nail doevq nail phaq bhai maqkhaiq, maq khaonq ha haq neq, ngaq nail yaqlaol maq jiovq nia-ail. 
LUK.14.27	Tsaol-aq khul gaq maqkhaiq, yovqgavq nail lavqyavq yovqgavq bavq khi ngaq nail haoqnao maq lal haq neq, ngaq nail yaqlaol maq jiovq nia-ail.
LUK.14.28	Nuljuq nail lavqkhoel bhai teevq gaq ganav, moe deedee nail ilkhaol teevq il cov movq haq neq, ilkhaol al il cov gaq kivq dai, phul lovq lai-ail laiq, maq lovq lai-ail laiq dai, khadai gil lai ngel-ail dai, jaoldeel khi maq saol-nvq daiq nail tsaol-aq teevq gaq ganav jaol naol laiq. 
LUK.14.29	Alhai maq saol-nvq daiq haq neq, cov khoel khoel-ai khi, cov ngaiq ngaiq-ai thaq khi mail, maq cov gaq nia-a nail bhai ya moel-a nail tsaol-aq juq neq, aivq bhai helsil helsil-ail, niailhai ge nail ngaol: 
LUK.14.30	‘Niil gaq neq, ilkhaol cov khoel khoel-ai khi, cov ngaiq ngaiq thaq nail bhai maq cov gaq nia-il thoq’ dai, meelnaq lal naol.
LUK.14.31	Teevq phaq neq, heeqphaq teevq gaq, heeqphaq yaoq gaq yaoq bhai genl dev ail nail khi-u phao, ‘Yu nail genl dev nail tsaol-aq, nvq meel-nvq gaq lal nail bhai, ngaq nail genl dev nail tsaol-aq teevq meel-nvq gaq taivq-ail, genl dev gaq nia-ail laiq, maq dev gaq nia-ail laiq’ dai, jaoldeel khi mail, maq saol-nvq daiq nail heeqphaq teevq gaq ganav jaol naol laiq. 
LUK.14.32	Maq gaq lai-ail dai, heeq kivq haq neq, heeqphaq al gaq eqyal bha lal-u phao nee mail, aivq nail haqbhoil teevq gaq bhai khoel gai-aivq khi, tsaq lai jil lai dai, aivq nl nail ngaol. 
LUK.14.33	Alhai dul dai, nuljuq nail lavqkhoel khe khul gaq maqkhaiq, yovqgavq khal jiav nail iqsanl mail maq khaonq-ail ceevq haq neq, ngaq nail yaqlaol maq jiovq nia-ail” dai, ge bhiq-a nail ngaol.
LUK.14.34	Yeiqsul gaoq ge nail: “Cavqdevq neq, ganl tsoiq nail ngaol. Thailhai ngaol-aoq, cavqdevq niail nail phaq deq-ail haq neq, khalhai khi gaoq bhi niail lal nia nail-aiq. 
LUK.14.35	Cavqdevq al neq, miltsaq nail haqbhoil maqkhaiq, miltsaq mil meeq nail haqbhoil maqkhaiq, ganl maq tsoiq nail ngel-i mail, yu lavqniil bhai hoel ha-ai thaq nail ngaol. Naqkhaol khal covq nail tsaol-aq, naldaiq yaoq” dai, ge bhiq-a nail ngaol.
LUK.15.1	Aq-u phao, khaon tavq nail tsaol-aq khi oeqbal yaq juq iqsanl mail, Yeiqsul nail daoq naldaiq nail khi aivq nail aqjail bha jiiv lal-a nail ngaol. 
LUK.15.2	Phaqliqsail juq khi aoldaoq kovqdaoq cavq nail cov nail juq ge nail: “Niil gaq oeqbal yaq bhai hav khi, aqyu juq nee mail teevq gaq khe-ai jaq tavq daol tavq-il” dai, ge doil nail ngaol.
LUK.15.3	Aq-u phao, Yeiqsul aqyu juq bhai daoqma uqhuq daoq niil daoq nee mail cavq bhiq cov bhiq-a nail ngaol: 
LUK.15.4	“Nuljuq nail lavqkhoel khe teevq gaq ganav, yaol teevq yal maol jaol nail lavqkhoel nee, teevq maol peivq-ail haq neq, goiq tsel goiq maol bhai haqtsoiq haqyal bha bhi jaol-ail ceevq khi, peivq ail-a nail yaol al maol bhai moel-u kev dai, maq halpov nail tsaol-aq jaol naol laiq. 
LUK.15.5	Aivq yaol al maol bhai halpov moel-u phao, lavqkhiq tsail tav dai, bavqpuv bhai bavq dav khi kovq lal nail ngaol. 
LUK.15.6	Aivq ilkhaol bha kovq kev lal-u phao, aivq nail aqtsaoq juq khi mail aqjail bhai jaol nail juq bhai khul jil khi, ‘Ngaq-ai nee mail lavqkhiq tsao tsail lal yaoq! Peivq ail-a nail ngaq nail yaol al maol bhai halpov moel-aoq nail ngaol’ dai, ge nail ngaol. 
LUK.15.7	Alhai dul dai, oeqbal noeq pov nail maq loq nail, tsaq nail daol nail tsaol-aq goiq tsel goiq gaq bhaqda nee, nqtavq kovtavq bha lavqkhiq tsail nail nee maqtsil, oeqbal yaq teevq gaq oeqbal noeq pov-a nail ngel-i mail, nqtavq kovtavq bha lavqkhiq tsail jaiq nail ngaol dai, ngal nuljuq bhai ge bhiq nail ngaol.”
LUK.15.8	Yeiqsul gaoq ge nail: “Teevq phaq neq, yaqmai-aq teevq gaq phul tsel bavq jiav khi, teevq bavq peivq-ail haq neq, miqjaq kheq khi yavphail yav yav-ail, moel-u kev dai, aqmeeq-ai maq halpov nail tsaol-aq jaol naol laiq. 
LUK.15.9	Phul al teevq bavq bhai halpov moel-u phao, aivq nail aqtsaoq juq khi mail aivq nail aqjail bhai jaol nail juq bhai khul jil khi, ‘Ngaq-ai nee mail lavqkhiq tsao tsail lal yaoq. Peivq ail-a nail phul al bavq, halpov moel-aoq nail ngaol’ dai, ge nail ngaol. 
LUK.15.10	Alhai dul dai, oeqbal yaq teevq gaq, oeqbal noeq pov-a nail ngel-i mail, Miqyail nail nqtavq gaqkhoel juq lavqkhiq tsail nail ngaol dai, ngal nuljuq bhai ge bhiq nail ngaol.”
LUK.15.11	Yeiqsul teevq pov gaoq ge nail: “Aq-u phao, tsaol-aq teevq gaq, yaqyov nvq gaq jaol laoq thaq nail ngaol. 
LUK.15.12	Jaqbheq gaq aivq nail aqbhu bhai ge bhiq-a nail: ‘Aqbhu-ol, ngaq bhai ovq nail jaiqbhoil bhoil lavq yaoq’ dai, hal-u phao, aqbhu gaq aqyu nvq mail bhai jaiqbhoil bhoil bhiq-a nail ngaol.
LUK.15.13	Mao-ail maq maoq lal mail jaqbheq gaq, aivq nail phul heel yalkav iqsanl mail oil khi, mao-ail eq nail milkhaoq bha ail-a nail ngaol. Al bhai, aivq khal doevq movq-ail doevq khi, phul heel yalkav al, yuq ha gil-a nail ngaol. 
LUK.15.14	Aivq khal jiav nail iqsanl, yuq ha gil-u phao, milkhaoq al khaoq bhai moevq dee sivq deedee nail phaq kev lee khi, aivq ya haq ya aoq deedee-a nail ngaol. 
LUK.15.15	Alheel ngel-i mail, yaqyov al gaq milkhaoq al khaoq nail lavqkhoel bhai jaol nail tsaol-aq teevq gaq bhai juq juq-ail jaol-a nail ngaol. Tsaol-aq al gaq aivq bhai yalphiq bhai wavq bhi tsu ail-a nail ngaol. 
LUK.15.16	Aivq aoq moevq deedee lal bhiq-u phao, wavq jaq nail aqbhai al teevq bov jaq movq khi ngaol-aoq, teevq gaq iqsanl aivq bhai teevq phaq iqsanl maq bhi jaq-al.
LUK.15.17	Aq-u phao, yaqyov al gaq noeqgeel lal bhiq khi ge nail: ‘Ngaq nail aqbhu bhai gaqmaol maoljaq nail juq neq, maq jaq maq daol gil tsaol khi ngaol-aoq, ngal neq, niilniai moevq heil leevq-ai nial. 
LUK.15.18	Ngal ngaq nail aqbhu jaol nail bha kovq lai khi, Aqbhu-ol, ngal neq, Miqyail bhai iqsanl, naoq bhai iqsanl, nl bheeq-a nail ngaol. 
LUK.15.19	Niai nee pultavq neq, naoq nail yaq dai, khul lavq nail bhai ngal maq geel-nvq-ail. Naoq bhai gaqmaol maoljaq nail teevq gaq khe-ai ngaq bhai saol-nvq lavq yaoq’ dai ge bhiq naol dai, noeq nail ngaol. 
LUK.15.20	A bhai nee ngal-aq, aivq aivq nail aqbhu jaol nail bha kovq lai-a nail ngaol. Aivq eqyal bha kovq lal thailthaiq nail bhai, aivq nail aqbhu ya moel khi, aivq bhai gaoqhaq nail ngel-i mail, aivq jaol nail bha tsaol-aivq-a nail ngaol. A bhai nee ngal-aq, aivq nail Yaqyov nail leelkhaol bhai phalthaiq khi, moeqsaol saol bhiq-a nail ngaol.
LUK.15.21	Aq-u phao, aivq nail yaqyov aivq bhai ge bhiq-a nail: ‘Aqbhu-ol, ngal neq, Miqyail bhai iqsanl, naoq bhai iqsanl nl laiq-a nail ngaol. Niai nee pultavq neq, naoq nail yaq dai, khul lavq nail bhai ngal maq geel-nvq-ail’ dai, ge bhiq-a nail ngaol.
LUK.15.22	Thailhai ngaol-aoq, aqbhu al gaq aivq nail yaqkav juq bhai ge bhiq-a nail: ‘Mao-ail meeq nail phailkhaoq heelma lavqtsail mail hel leevq khi, aivq bhai bhi doi yaoq. Aivq nail lavqnoil bhai noiltsaoq bhi tsaoq yaoq. Aqkhil bhai saiqnaov bhi tsaoq yaoq. 
LUK.15.23	Bhi jaqtsul-ai thaq nail niaoqnel niaoq yaq tseel lavq khi heivq yaoq. Ngadao juq teevq gaq khe-ai lavqkhiq tsail tav dai, jaq tavq daol tavq bhel. 
LUK.15.24	Khul khi mail dai ngal-aq neq, ngaq nail yaqyov niil gaq, sil thaq nail ngaol-aoq, niil aq-il doevq kovq lal-a nail ngaol. Peivq-ail khi ngaol-aoq, niil aq-il moel kovq-ao naol’ dai, ge khi, aqyu juq lavqkhiq tsail tav dai, nl-a nail ngaol” dai, ge bhiq-a nail ngaol.
LUK.15.25	Yeiqsul gaoq ge nail: “Aq-u phao, aqivq gaq yalgaol bhai jaol nail ngaol. Aivq ilkhaol aqjail bhai kovq kev lal-u phao, laiqgaiq jiiv jiiv-ail bhoeloe nioi nail aqthel bhai ya gaiq-a nail ngaol. 
LUK.15.26	Aivq yaqkav teevq gaq bhai khul khi, ‘Al khul khi nail-aiq’ dai, naldaiq-a nail ngaol. 
LUK.15.27	Yaqkav al gaq ge bhiq-a nail: ‘Naoq nail jaqbheq kovq lal-aoq nail ngaol. Aivq nal nail goel nail khi luq-ail seil-ail nail phaq bhai jel-ail khi, naoq nail aqbhu aivq bhai ya hav-a nail ngel-i mail, bhi jaqtsul-ai thaq nail niaoqnel niaoq yaq heivq-a nail ngaol’ dai, ge kovq bhiq-a nail ngaol.
LUK.15.28	Aq-u phao, aqivq gaq neema phail deedee lal bhiq khi, ilkhaol bha maq aol lai-al. Alheel ngel-i mail, aivq nail aqbhu dov lee khi, aivq bhai hal nail ngaol. 
LUK.15.29	Aqivq gaq aivq nail aqbhu bhai ge bhiq-a nail: ‘Ngal neq, naoq nail yaqkav taivq-ail jiovq-a nail aqkovq aqlav iqsanl maoq lal-aoq nail ngaol. Ngal naoq nail daoq teevq daoq iqsanl maq lel daiq-al. Thailhai ngaol-aoq, ngaq nail aqtsaoq juq nee mail jaq tavq daol tavq kivq dai, civqmeiv civq yaq teevq maol taivq-ail iqsanl, naol ngaq bhai teevq pov iqsanl, maq bivq lavq daiq-al. 
LUK.15.30	Thailhai ngaol-aoq, phul halpov nail yaqmai-aq nee mail khaqmiq sev sev-ail, naoq nail phul heel yuq ha gil-a nail, naoq nail yaqyov niil gaq kovq lal-u phao, bhi jaqtsul-ai thaq nail niaoqnel niaoq yaq naol aivq nail haqbhoil heivq bhiq-il thoq’ dai, aivq nail aqbhu bhai ge bhiq-a nail ngaol.
LUK.15.31	Aqbhu gaq ge nail: ‘Yaqyov-ol, naol neq, khaq mao iqsanl ngaq-ai nee mail jaol nail ngaol. Ngal khal jiav nail yaoq phaq yaoq-ao nee, naoq nail ngaol. 
LUK.15.32	Naoq nail jaqbheq neq, sil khi ngaol-aoq, niil aq-il doevq kovq lal-a nail ngaol. Peivq-ail khi ngaol-aoq, niil aq-il moel-aoq nail ngaol. Alheel ngel-i mail, lavqkhiq teevq tsail dai lav sav bhiq nail neq, tsaq nail ngaol’ dai, aivq nail aqbhu aivq bhai ge bhiq-a nail ngaol.”
LUK.16.1	Yeiqsul aivq nail yaqlaol juq bhai ge bhiq-a nail: “Aq-u phao hulmeeq hulbhao teevq gaq, aivq nail phul heel yalkav bhai heldaiq nail yaqkav teevq gaq jaol laoq thaq nail ngaol. Teevq n neq, yalkav bhai heldaiq nail al gaq, ilheel gaq nail yalkav yuq ha thailthaiq nail ganl, yu ilheel gaq bhai ge bhiq lal-a nail ngaol. 
LUK.16.2	Ilheel gaq aivq bhai khul khi, ‘Naoq nail ganl, ngaq-i mail ya gaiq-a nail khe-ai ngel naol laiq. Naoq-i mail yalkav bhai heldaiq thailthaiq nail gevq-ai thaq nail haoqgavq aqphul al, ngaq bhai bhiq heldaiq lavq yaoq. Niai nee pultavq neq, yalkav bhai heldaiq nail ganl niil, naoq bhai maq bhi nl yaoq-aol’ dai, aivq bhai ge bhiq-a nail ngaol.
LUK.16.3	Aq-u phao, yalkav bhai heldaiq nail gaq aivq nail neema lavqkhoel bhai niailhai noeq nail ngaol: ‘Ngal khalhai khi heeq meeq. Ngaq nail ilheel gaq, aivq nail yalkav bhai heldaiq nail ganl niil nail lavqkhoel nee ngaq bhai the dov lavq naol. Ngaq bhai neq, miltsaq-ai duq duq-ail maq nl maq hal tsaol-il. Yu bhai hal jaq hal daol-ail khi ngaol-aoq, haqsil lal-il. 
LUK.16.4	Phul heel yalkav bhai heldaiq nail ganl niil nail lavqkhoel nee, ngal ya dov ail-u phao, yu nail ilkhaol-ai ngaq bhai hav lavq dai, ngal khalhai ya khi nail dai, noeq dov lal-aoq naol’ dai, aivq noeq nail ngaol.
LUK.16.5	Aivq aivq nail ilheel gaq bhai gailjiov bavq nail tsaol-aq teevq gaq khai-aq teevq gaq bhai, aivq khul-ail khi, iqmoeq khe gaq bhai, ‘Naol ngaq nail ilheel gaq bhai gailjiov khadai bavq nail-aiq’ dai, naldaiq bhiq-a nail ngaol.
LUK.16.6	‘Saqloq aqbhaol nail aqtseel teevq yal bhun bavq naol’ dai ge kovq bhiq-a nail ngaol. ‘Naoq nail haoqgavq aqphul oil khi, lavqtsail mail jaoldeel khi, ngaq tsel bhun taivq-ail gevq thaq-ai yaoq’ dai, yalkav bhai heldaiq nail al gaq aivq bhai ge bhiq-a nail ngaol.
LUK.16.7	A bhai nee ngal-aq, aivq yaoq gaq yaoq bhai, ‘Naol gailjiov khadai bavq nail-aiq’ dai, naldaiq-u phao, ‘Gov teevq yal hav bavq naol’ dai, ge bhiq-a nail ngaol. ‘Naoq nail haoqgavq aqphul oil lavq khi, eivq tsel hav taivq-ail gevq thaq-ai yaoq’ dai, yalkav bhai heldaiq nail al gaq aivq bhai ge bhiq-a nail ngaol.
LUK.16.8	Phul heel yalkav bhai heldaiq nail maq see maq daol nail al gaq, neenoeq neekha yuq nia nail ngel-i mail, ilheel gaq aivq bhai tsiqeeq nail ngaol. Khul khi mail dai ngal-aq neq, miltsaq yaq juq neq, miltsaq kovtavq bhai doevq nail yeel lavqkhoel, aqbhaq nail yaq juq nee maqtsil neenoeq neekha yuq nia nail ngaol. 
LUK.16.9	Alheel ngel-i mail, ngal nuljuq bhai ge lavq bhel. Phul heel yalkav neq, miltsaq kovtavq khe nlmaoq pevq khi ngaol-aoq, aqtsaoq bhao lal dai, al yuq yaoq. Phul heel yalkav al gil haq neq, nqmaq maqluv halyeel doevq nail jaol duq khe aqtsaoq al neq, naoq bhai hav lavq nail ngaol.
LUK.16.10	Ganl gal yaq phaq nl-u phao, saljial ivq nail tsaol-aq neq, ganl gal ma phaq nl-u phao iqsanl, saljial ivq naol. Ganl gal yaq phaq nl-u phao, saljial maq ivq nail tsaol-aq neq, ganl gal ma phaq nl-u phao iqsanl, maq see maq daol-ail. 
LUK.16.11	Alheel ngel-i mail, nuljuq miltsaq niil nail phul heel yalkav yuq-u phao saljial maq ivq haq neq, nqtavq kovtavq khe phul heel yalkav khaq sil gaq nuljuq bhai av lavq nail-aiq. 
LUK.16.12	Nuljuq yu nail phul heel yalkav yuq-u phao, saljial maq ivq haq neq, nuljuq bhai khaq sil gaq yalkav gaoq bivq lavq nail-aiq.
LUK.16.13	Yaqkav khul gaq maqkhaiq, heeqphaq nvq gaq nail yaqkav maq jiovq kivq-ail. Teevq gaq bhai neejiav jiav haq neq, teevq gaq bhai gaiq-a nail ngaol. Teevq gaq bhai ev haq neq, teevq gaq bhai khal ge movq-ail ge nail ngaol. Alheel ngel-i mail, nuljuq Miqyail nail yaqkav khi mail phul heel nail yaqkav teevq pov nee, maq jiovq kivq-ail” dai, ge bhiq-a nail ngaol.
LUK.16.14	Phaqliqsail juq neq, phul heel bhai maivjeel jeel nail tsaol-aq ngel-i mail, ganl al juq iqsanl mail ya gaiq-u phao, Yeiqsul bhai meelnaq meelnaq-ail helsil nail ngaol. 
LUK.16.15	Yeiqsul aqyu juq bhai ge bhiq-a nail: “Nuljuq neq, tsaol-aq nail sivtavq bhai tsaq nail daol nail khe-ai tavq khi ngaol-aoq, Miqyail nuljuq nail neema bhai heeq nia nail ngaol. Khul khi mail dai ngal-aq neq, tsaol-aq-i mail thaqeeq nail phaq bhai, Miqyail maq heldaiq nul-ail” dai, ge bhiq-a nail ngaol.
LUK.16.16	Yeiqsul gaoq ge nail: “Aoldaoq kovqdaoq khi mail Miqyail nail haqbhoil gedan nail juq nail daoq neq, ulcuvq saol bhiq nail Yaolhaq nail yeel maq kev lee-u phao khe nail haqbhoil ngaol. A bhai nee ngal-aq, Miqyail Milkhaoq nail ganl lavqkhiq tsail nail geeqlaoq daoq cavq bhiq-a nail ngaol. Miqyail Milkhaoq neq, aqdoil nl bhiq-a nail mee nia phaq bhai daq jel lavq nail ngaol. Haqeiv nail tsaol-aq juq milkhaoq al khaoq bhai genl dev gaq nail dai khi laijai nail ngaol. 
LUK.16.17	Nqtavq khi mail miltsaq peivq-ail nail haq nail nee maqtsil, aoldaoq kovqdaoq lavqkhoel khe, haoqgavq aqgevq gevq yaq teevq gevq peivq-ail nail neq, haq jaiq nail ngaol” dai, ge bhiq-a nail ngaol.
LUK.16.18	Yeiqsul gaoq ge nail: “Yovqgavq nail khaqma kovq khi yaoq gaq yaoq bhai hevq nail tsaol-aq yaoq gaq yaoq-ao nee, nl bheeq-a nail ngaol. Yu nail miqkovq hevq-a nail juq iqsanl, yu nail khaqma bhai nl bheeq-a nail ngaol” dai, ge bhiq-a nail ngaol.
LUK.16.19	Yeiqsul gaoq ge nail: “Aq-u phao, hulmeeq hulbhao teevq gaq jaol laoq thaq nail ngaol. Aivq neq, nel nav nav nail aqgaq aqdoi doi khi mail, mailma-ail meeq nail aqgaq aqdoi bhatsuq doi khi, yaoq n yaoq n nee lavqkhiq tsail nail lavqkhoel, jaq bov daol bov nail ngaol. 
LUK.16.20	Hulmeeq hulbhao al gaq nail iqphaiq phao khe lolgov aqjail bhai, Laqyaqlul dai mil-ai thaq nail hal jaq hal daol nail teevq gaq bhai, yu bavq thaq-ai lal-a nail ngaol. Laqyaqlul al gaq, aqmaol maollao lao-ail malyal daol nail ngaol. 
LUK.16.21	Aivq neq, hulmeeq hulbhao al gaq nail kovqkhail kov-uvq bhai jaq khal-ai thaq nail juq bhai jaq movq-ai bhiq nail ngaol. Thailhai ngaol-aoq, kheeq lal khi, aivq nail malyal bhai mevq-a nail ngaol.
LUK.16.22	Teevq n neq, haq nail aoq nail al gaq sil khi, nqtavq gaqkhoel aivq bhai Aqbhaqlaqhaq jaol nail bha hevq dal laivq-a nail ngaol. Hulmeeq hulbhao al gaq iqsanl sil khi, yu aivq bhai duqpheeq-a nail ngaol. 
LUK.16.23	Hulmeeq hulbhao al gaq neq, sil nail milkhaoq lavqkhoel bhai, haq dee aoq deedee nail bhai ya daq-a nail ngaol. Aivq gaollel daiq-u phao, eqyal bha Aqbhaqlaqhaq bhai maqkhaiq, Aqbhaqlaqhaq nee mail Laqyaqlul jaol nail bhai maqkhaiq, ya moel-a nail ngaol. 
LUK.16.24	Aq-u phao, aivq mailma-ail ge nail: ‘Aqbhu Aqbhaqlaqhaq-ol, ngaq bhai gaoqhaq lavq yaoq. Miqjaq niil nail lavqkhoel bhai, ngal ya daq deedee thailthaiq nail ngel-i mail, Laqyaqlul aivq nail lavqnoil ulcuvq bhai tsaoq deev khi, ngaq nail moeqlal jieiv lal dai, bhi jiav bhoel-aivq leevq lavq yaoq’ dai, hal nail ngaol.
LUK.16.25	Aq-u phao, Aqbhaqlaqhaq ge kovq bhiq-a nail: ‘Yaqyov-ol, naol miltsaq kovtavq bhai doevq-u phao, aqmeeq bhoil ya teiv khi, Laqyaqlul neq, aqdoil bhoil ya teiv-a nail bhai, thaq nioilpeivq dei-eiq. Niil aq-il, aivq niilniai neesal-ovq nail lavqkhoel ya jaol khi, naol neq, haq nail aoq nail lavqkhoel bhai, ya daq thailthaiq nail ngaol. 
LUK.16.26	Al ovqtavq, nvjuq khi mail nuljuq nail gaiqlaq bhai gaqlaovq khoeq navq jiav nail ngaol. Alheel ngel-i mail, niilniai nee mail nuljuq jaol nail bha yu lee movq khi ngaol-aoq, maq lee nia-ail. Nuljuq jaol nail nee mail, nvjuq jaol nail bha yu lal movq khi ngaol-aoq, maq lal nia-ail’ dai, ge bhiq-a nail ngaol.
LUK.16.27+LUK.16.28	Hulmeeq hulbhao al gaq ge nail: ‘Thailhai phal-iq neq, ngal naoq bhai niailhai hal movq-ail nial, aqbhu-ol. Ngaq nail mailnail ngaq gaq doevq-ail ceevq-a nail ngel-i mail, aqyu juq iqsanl mail, haq dee aoq deedee nail niilniai maq ya kev lee dai, Laqyaqlul bhai ngaq nail aqbhu nail ilkhaol bhai khoel gai-aivq khi, aqyu juq bhai mailma-ail bhi cavq bhi cov-ail yaoq’ dai, aivq hal nail ngaol.
LUK.16.29	Aq-u phao, Aqbhaqlaqhaq ge kovq bhiq nail: ‘Aqyu juq jaol nail bhai Molseiq khi mail Miqyail nail haqbhoil gedan nail juq-i mail gevq-ai thaq nail haoqgavq jiav nail ngaol. Alheel ngel-i mail, aqyu juq, daoq al juq bhai ya naldaiq nail ngaol’ dai, ge bhiq-a nail ngaol.
LUK.16.30	Hulmeeq hulbhao al gaq ge nail: ‘Aqbhu Aqbhaqlaqhaq-ol, thailhai ngaol-aoq, al taivq-ail maq lovq-ai haq-al. Gaoq doevq kovq lal thaq nail teevq gaq ganav aqyu juq jaol nail bha ail haq neq, aqyu juq oeqbal noeq pov naol’ dai, ge bhiq-a nail ngaol.
LUK.16.31	Thailhai ngaol-aoq, ‘Aqyu juq Molseiq nail daoq khi mail, Miqyail nail haqbhoil gedan nail juq nail daoq maq naldaiq haq neq, teevq gaq ganav gaoq doevq kovq lal khi ngaol-aoq, aqyu juq neema maq thaqtsaol-ail dai, Aqbhaqlaqhaq ge kovq bhiq-a nail ngaol.’ ”
LUK.17.1	Yeiqsul aivq nail yaqlaol juq bhai ge bhiq-a nail: “Yu bhai bhi nl laiq nail phaq jiav lal nail ngaol. Thailhai ngaol-aoq, yu bhai bhi nl laiq nail gaq neq, geeqlaoq aqdoil ya nail ngaol. 
LUK.17.2	Tsaol-aq al gaq, yaqnoil niil juq nail lavqkhoel khe teevq gaq ganav bhai bhi nl laiq nail nee maqtsil, aivq nail leelkhaol bhai lovmav heeq ma pheethaiq khi iqyaq iqma bhai bavq puvq ail haq neq, aivq nail haqbhoil meeq jaiq nail ngaol.
LUK.17.3	Nuljuq aqmeeq-ai yaolphaol yaoq. Naoq nail aqivq jaqbheq naoq bhai nl laiq lavq haq neq, aivq bhai mailma-ail cavq bhiq cov bhiq yaoq. Aivq oeqbal noeq pov haq neq, aivq nail oeqbal phaiq bhiq yaoq. 
LUK.17.4	Aivq teevq n nail lavqkhoel bhai taivq-ail sivq pov kev dai, naoq bhai nl laiq lavq khi, ‘Ngal oeqbal noeq pov naol’ dai, naoq bhai sivq pov kev daiq ge lal haq neq, naol aivq nail oeqbal ya phaiq bhiq nail ngaol” dai, ge bhiq-a nail ngaol.
LUK.17.5	Aq-u phao, gaqkhoel juq ge nail: “Nvjuq naoq bhai neema thaqtsaol nail phaq, mao lal dai nl lavq yaoq” dai, Heeqphaq Yeiqsul bhai hal nail ngaol. 
LUK.17.6	Yeiqsul ge bhiq nail: “Nuljuq ngaq bhai neema thaqtsaol nail phaq gaoqpavq nail aqneev dai, eeq haq neq, heeqlaoq gaoqmaiq aqbhaol niil bhaol bhai, ‘Naol naoq nail daoqtsail gaol khi, iqyaq iqma bhai doevq-ail yaoq’ dai, ge bhiq-u phao, aqbhaol al bhaol nuljuq nail daoq naldaiq nail ngaol” dai, ge kovq bhiq-a nail ngaol.
LUK.17.7	Yeiqsul gaoq ge nail: “Naoq nail yaqkav teevq gaq, daiyal tseq-ail khi kovq lal-u phao maqkhaiq, yaol lovq-ail khi kovq lal-u phao maqkhaiq, ‘Lavqtsail mail jaoldeel khi jaq lal yaoq’ dai, nuljuq nail lavqkhoel khe teevq gaq ganav aivq bhai ge bhiq naol laiq. 
LUK.17.8	Yaqkav al gaq bhai, ‘Ngaq nail haqbhoil aoq jal nl jaq lavq yaoq. Ngal jaq bov daol bov-u kev dai, aqmeeq meeq dai, lainq khi, aoqbhaol lav sav lavq yaoq. Ngal jaq bov daol bov gaq haq neq, naol ya jaq nail ngaol’ dai, ge bhiq nail, maq ngel-ail laiq. 
LUK.17.9	Yaqkav al gaq ilheel gaq-i mail khoel nail khe-ai taivq-ail nl-a nail ngel-i mail, ilheel gaq aivq bhai maq tsiqeeq-ail. 
LUK.17.10	Alhai dul dai, nuljuq iqsanl, nuljuq bhai khal khoel lavq-a nail phaq taivq-ail nuljuq nl gil-u phao, yovqgavq bhai yovqgavq niailhai ge yaoq: ‘Nvjuq neq, ganl maq tsoiq nail yaqkav juq ngaol. Nvjuq bhai dal nail ganl juq taivq-ail nvjuq nl gil-a nail ngaol’ dai, ge yaoq” dai, ge bhiq-a nail ngaol.
LUK.17.11	Yeiqsul Yeiqlulsaqlaiq meenq bha lai-u phao, Saqmaqliv milkhaoq khi Gaqliqlail milkhaoq nail milkhaiq bhai lai pav-a nail ngaol. 
LUK.17.12+LUK.17.13	Aivq julgu teevq gu bhai aol lai thailthaiq-u phao, niaoqbhaoq daol nail tsel gaq micil eqyal bha jaol khi, Yeiqsul bhai moel-a nail ngaol. A bhai nee ngal-aq, aqyu juq “Heeqphaq Yeiqsul-ol, nvjuq bhai gaoqhaq lavq yaoq” dai, mailma-ail gul nail ngaol.
LUK.17.14	Yeiqsul aqyu juq bhai ya moel-u phao: “Nuljuq nail aqmaol Philyaq juq bhai bhi heldaiq ail yaoq” dai, ge bhiq-a nail ngaol. Aqyu juq ail thailthaiq-u phao, meeq lai-a nail ngaol.
LUK.17.15	Aqyu juq nail lavqkhoel khe teevq gaq, aivq meeq lal-a nail bhai heeq nia-u phao, kovq lal khi, Miqyail bhai tsiqeeq deedee-a nail ngaol. 
LUK.17.16	Yeiqsul nail aqkhil daoqthaoq bhai miltsaq bhai gaolbeiv-ai thaq khi, Yeiqsul bhai tsiqeeq-a nail ngaol. Tsaol-aq al gaq neq, Saqmaqliv tsaol-aq ngaol.
LUK.17.17	Aq-u phao Yeiqsul ge nail: “Meeq lai-a nail tsaol-aq neq, tsel gaq maq ngel-ail laiq. Goiq gaq neq, khaq bha ail-a nail-aiq. 
LUK.17.18	Yu nail jeq-e jaq-a maq ngel nail neq, Miqyail bhai tsiqeeq tsiqheel nail khi mail kovq lal-a nail teevq gaq iqsanl maq jaol-ail laiq” dai, naldaiq bhiq-a nail ngaol. 
LUK.17.19	Yeiqsul gaoq ge nail: “Thul khi kovq ail yaoq. Naol ngaq bhai neema thaqtsaol nail ngel-i mail, meeq lai-a nail ngaol” dai, Yeiqsul al gaq bhai ge bhiq-a nail ngaol.
LUK.17.20	“Miqyail Milkhaoq khaq mao kev lee nail-aiq” dai, Phaqliqsail juq naldaiq-u phao, Yeiqsul ge kovq bhiq-a nail: “Miqyail Milkhaoq kev lee nail neq, maivneev moel kivq nail phaq maq ngel-ail. 
LUK.17.21	‘Heldaiq. Niai jiav-ail nial. A bhai jiav-ail nial’ dai, maq ge kivq-ail. Khul khi mail dai ngal-aq neq, Miqyail Milkhaoq neq, nuljuq nail neema lavqkhoel bhai aol nail ngaol” dai, aqyu juq bhai ge bhiq-a nail ngaol.
LUK.17.22	Yeiqsul aivq nail yaqlaol juq bhai ge bhiq-a nail: “Nuljuq tsaol-aq nail Yaqyov nail aqn bhai moel movq nail yanq kev lee nail ngaol. Thailhai ngaol-aoq, nuljuq maq ya moel-ail. 
LUK.17.23	‘Niai heldaiq lal yaoq! A bhai heldaiq ail yaoq’ dai, yu nuljuq bhai ge lal nail ngaol. Thailhai ngaol-aoq, thaq heldaiq ail. Aqyu juq nail haoqnao thaq tsaothel-aivq. 
LUK.17.24	Khul khi mail daiq ngal-aq neq, nqtavq teevq phao bal-nvq bha nqmeivq meivq nail yaoq phao yaoq-ao bha kev dai, bhaq kev ail nail khe-ai, Tsaol-aq nail Yaqyov yavq kha lee-u phao, alhai pevq lal nail ngaol. 
LUK.17.25	Thailhai ngaol-aoq, alhai maq pevq lal-u phao, tsaol-aq nail Yaqyov neq, haq nail aoq nail mee nia phaq bhai ya daq nail nee ovqtavq, niil yeel khe tsaol-aq-i mail khaonq nail bhai ya daq nail ngaol.
LUK.17.26	Nol-avq nail yeel bhai kev lee thel lee-a nail khe-ai, tsaol-aq nail Yaqyov nail yeel bhai iqsanl, kev lee thel lee nail ngaol. 
LUK.17.27	Nol-avq laovq laovq ma nail lavqkhoel bhai aol lai-u n-gaol kev dai, aqyu juq jaq nail daol nail nee ovqtavq, hevq pheel maol pheeljaq-ai haq nail ngaol. Nol-avq laovq bhai aol lai gaq-u phao, ulcuvq deq bhee lal khi, tsaol-aq iqsanl mail luq-ail seil-ail gil-a nail ngaol.
LUK.17.28	Laoltavq nail yeel bhai iqsanl alhai dul dai, pevq lal-a nail ngaol. Aqyu juq jaq nail daol nail, yalkav gaoq, yalkav ul nail, kha jaq kha daol nail nee ovqtavq, ilkhaol cov nail ngaol. 
LUK.17.29	Thailhai ngaol-aoq, Laoltavq Saoldoq meenq nee mail dov ail-u n-gaol nee, nqtavq nee mail miqjaq khi miqjal jalheel maoq-aol aol nail khe-ai aol lee khi, aqyu juq iqsanl bhai lav luq lav seil bhiq-a nail ngaol.
LUK.17.30	Tsaol-aq nail Yaqyov yavq kha lee-u n-gaol, alhai dul nail ngaol. 
LUK.17.31	Aq-u n-gaol, khaolpoiv bha dav nail tsaol-aq, yovqgavq nail ilkhaol lavqkhoel bhai yalkav jiav haq neq, yavq kha lee khi yalkav oil ail nail khi ilkhaol bha thaq aol ail. Alhai dul dai, yalgaol bha jaol nail tsaol-aq juq iqsanl, thaq kovq lai. 
LUK.17.32	Laoltavq nail khaqma bhai thaq nioilpeivq dei-eiq. 
LUK.17.33	Khaq sil gaq maqkhaiq, yovqgavq nail doevq nail phaq yovqgavq bhi jel-ail dai, laijai haq neq, yovqgavq nail doevq nail phaq sunq-ail nail ngaol. Khaq sil gaq maqkhaiq, yovqgavq nail doevq nail phaq bhi sunq-ail haq neq, nqmaq maqluv halyeel doevq nail phaq ya nail ngaol. 
LUK.17.34	Ngal nuljuq bhai ge lavq bhel. Aq-u nqkiv tsaol-aq nvq gaq iqjial teevq jial bhai taivq-ail iqthaiq-u phao, teevq gaq bhai hel-aivq khi, teevq gaq bhai bhi jaol-ail ceevq nail ngaol. 
LUK.17.35	Yaqmai-aq nvq gaq gov thaoq thailthaiq-u phao, teevq gaq bhai hel-aivq khi teevq gaq bhai bhi jaol-ail ceevq nail ngaol. 
LUK.17.36	[Yaqyov-aq nvq gaq yalgaol bhai jaol-u phao, teevq gaq bhai hel-aivq khi, teevq gaq bhai bhi jaol-ail ceevq nail ngaol]” dai, ge bhiq-a nail ngaol.
LUK.17.37	Aq-u phao yaqlaol juq: “Heeqphaq-ol, khul dao bhai niailhai pevq lal nail-aiq” dai, Yeiqsul bhai naldaiq-u phao, Yeiqsul daoqma uqhuq daoq nee mail niailhai ge kovq bhiq-a nail ngaol: “Sil-ai thaq nail aqmaol khal jiav nail bhai, joelma ga jil lee nail ngaol
LUK.18.1	Aqyu juq neema maq cov mail khaq mao iqsanl geeqlaoq hal dai, Yeiqsul aivq nail yaqlaol juq bhai daoqma uqhuq daoq niil daoq nee cavq bhiq cov bhiq-a nail ngaol: 
LUK.18.2	“Aq-u phao, meenq teevq meenq nail lavqkhoel bhai yalkhaq dal bhiq nail teevq gaq jaol lao thaq nail ngaol. Aivq neq, Miqyail bhai maq geesil nail nee ovqtavq, tsaol-aq yaq bhai iqsanl, maq ev nail tsaol-aq ngaol. 
LUK.18.3	Meenq al meenq bhai miqtsiq miqma teevq gaq jaol nail ngaol. Aivq yalkhaq dal bhiq nail al gaq jaol nail bha teevq yanq ngal-aq, teevq pov lai lai-ail khi, ‘Ngaq bhai ge gaq movq-ail bhiq nail phao jaol nail gaq, ngaq bhai nl laiq lavq-a nail bhai, tsaq nail daol nail lavqkhoel nee dal ceiv lavq yaoq’ dai, hal nail ngaol.
LUK.18.4	Thailhai ngaol-aoq, yalkhaq dal bhiq nail al gaq maq dal bhiq dai, tsaq dai jaol-a nail ngaol. A bhai nee ngal-aq, aivq nail neema lavqkhoel bhai niailhai noeq nail ngaol: ‘Ngal neq, Miqyail bhai maq geesil nail nee ovqtavq, tsaol-aq yaq bhai maq ev nail teevq gaq pevq khi ngaol-aoq, 
LUK.18.5	miqtsiq miqma niil gaq ngaq bhai lav suqsaq lal nail ngel-i mail, ngal aivq bhai tsaq nail daol nail lavqkhoel nee dal ceiv bhiq naol. Alhai maq ngel haq neq, aivq lal lal-ail lav suqsaq lal nail bhai bov-ail bov lal-aoq nial’ dai, noeq nail ngaol.”
LUK.18.6	Alheel ngel-i mail, Yeiqsul gaoq ge nail: “Maq see maq daol nail yalkhaq dal bhiq nail al gaq, aivq nail neema lavq khoel-ai aol nail bhai saol-nvq daiq yaoq. 
LUK.18.7	Miqyail-i mail tsel dov-ai thaq nail tsaol-aq, nqkiv n-gaol maqkhaiq, aivq bhai hal haq neq, Miqyail tsaq nail daol nail lavqkhoel nee, aqyu juq nail haqbhoil maq nl bhiq-ail laiq. Aivq daonq daonq-ail jaol naol laiq. 
LUK.18.8	Ngal nuljuq bhai ge lavq bhel. Aivq aqyu juq nail haqbhoil tsaq nail daol nail phaq lavqtsail mail nl bhiq naol. Thailhai ngaol-aoq, tsaol-aq nail Yaqyov yavq kha lee-u phao, miltsaq kovtavq bhai, aivq bhai neema thaqtsaol nail phaq jiav nail bhai, ya moel naol laiq” dai, ge bhiq-a nail ngaol.
LUK.18.9	Yovqgavq bhai yovqgavq neq, tsaq naol daol naol dai saol-nvq khi, yu bhai thaqtheq nail tsaol-aq juq bhai, Yeiqsul daoqma uqhuq daoq niil daoq nee cavq bhiq cov bhiq-a nail ngaol: 
LUK.18.10	“Tsaol-aq nvq gaq uqhuq thaoq nail ilkhaol il ma nail lavqkhoel bhai geeqlaoq hal lai-a nail ngaol. Teevq gaq neq, Phaqliqsail ngaol. Teevq gaq neq, khaon tavq nail tsaol-aq ngaol. 
LUK.18.11	Phaqliqsail al gaq thulphaol khi, aivq bhai aivq niailhai ge ge-ail khi geeqlaoq hal nail: ‘Miqyail-ol, ngal neq, yu khe-ai maq dul nail ngel-i mail, geeqlaoq eeq naol. Aqyu juq neq, goiqbhaoq bhaoq jaq nail tsaol-aq, maq tsaq maq daol nail tsaol-aq khi mail, yu nail khaqma bhai bheeq nail leel nail tsaol-aq ngaol. Al ovqtavq, ngal neq, khaon tavq nail niil gaq khe-ai maq dul nail ngel-i mail iqsanl, naoq bhai tsiqeeq nail ngaol. 
LUK.18.12	Jaol n teevq jao nail lavqkhoel bhai ngal maq jaq nail aol nvq pov nl nail ngaol. Ngal khal ya nail yaoq phaq yaoq-ao nee naoq bhai tsel bhoil teevq bhoil danq nail ngaol’ dai, aivq ge nail ngaol.
LUK.18.13	Thailhai ngaol-aoq, khaon tavq nail al gaq neq, eqyal bha thulphaol-nvq thaq nail ngaol. Aivq nqtavq phao maq gaollel daiq sal-ail, noeqhaq deedee nail lavqkhoel nee neema bhai deeq deeq-ail khi ge nail: ‘Miqyail-ol, ngal oeqbal eeq deedee nail bhai, gaoqhaq lavq yaoq’ dai, hal nail ngaol.
LUK.18.14	Ngal nuljuq bhai ge lavq bhel. Khaon tavq nail al gaq tsaq nail daol nail tsaol-aq pevq lal khi, ilkhaol bha kovq ail-a nail ngaol. Phaqliqsail al gaq neq, tsaq nail daol nail tsaol-aq maq pevq lal-al. Khul khi mail dai ngal-aq neq, yovqgavq bhai yovqgavq thaqeeq nail tsaol-aq yaoq gaq yaoq-ao nee mail, thaqtheq nail bhai ya daq naol. Yovqgavq bhai yovqgavq thaqtheq nail tsaol-aq, thaqeeq nail bhai ya daq naol” dai, ge bhiq-a nail ngaol.
LUK.18.15	Aq-u phao, Yeiqsul-i mail yaqbeiv juq bhai bhi thoiqtsi nail haqbhoil, yu aivq jaol nail bha bhal lavq-a nail ngaol. Yaqlaol juq al bhai ya moel-u phao, yaqbeiv bhal lavq-a nail juq bhai khaq bhiq-a nail ngaol. 
LUK.18.16	Thailhai ngaol-aoq, Yeiqsul yaqlaol juq bhai khul khi ge nail: “Yaqnoil juq ngal jaol nail bha bhi lal yaoq. Aqyu juq bhai thaq lav tsoiq. Khul khi mail dai ngal-aq neq, Miqyail Milkhaoq neq, aqyu juq kheel yaqnoil juq bhai ovq nail ngaol. 
LUK.18.17	Ngal nuljuq bhai maldil dai, ge lavq bhel. Yaqnoil khe-ai Miqyail Milkhaoq bhai maq hav bhoel nail tsaol-aq khul gaq maqkhaiq, a bhai maq ya aol lai-ail” dai, ge bhiq-a nail ngaol.
LUK.18.18	“Meeq nail saqlaq-ol, ngal nqmaq maqluv halyeel doevq nail phaq ya dai, khalhai ya nl nail-aiq” dai, Yuldav nail tsaol-aq nail aqivq teevq gaq, Yeiqsul bhai naldaiq lal-a nail ngaol.
LUK.18.19	Yeiqsul ge nail: “Khul khi mail, naol ngaq bhai, meeq nail saqlaq dai, khul nail-aiq. Miqyail maq ngel nail neq, meeq nail teevq gaq-ail maq jaol-ail. 
LUK.18.20	Naol aoldaoq kovqdaoq heeq nia nail ngaol. Yu nail khaqma nee thaq bheeq thaq leel. Yu bhai thaq lav heivq. Yu nail nlmaoq thaq khoiq. Yu bhai maq tsaq nail salkhil thaq khanq. Naoq nail aqbhu aqma bhai ev yaoq” dai, ge bhiq-a nail ngaol.
LUK.18.21	“Ngal yaqnoil-ail jiav-u phao nee, aoldaoq kovqdaoq al juq iqsanl mail, naldaiq gil-aoq nail ngaol” dai, tsaol-aq al gaq Yeiqsul bhai ge kovq bhiq-a nail ngaol.
LUK.18.22	Yeiqsul daoq al daoq ya gaiq-u phao, “Naol teevq phaq loq-ail haq nail niil” dai, ge bhiq-a nail ngaol. “Naol khal jiav nail nlmaoq iqsanl mail gaoq ha gil khi, haq yaq aoq yaq juq bhai bhoil bhiq yaoq. Alhai nl haq neq, nqtavq kovtavq bhai mao-ail phoiq nail naoq nail phul heel ildaoq maoqgaiq jiav lal naol. Aq-u phao, naol kovq lal khi, ngaq nail haoqnao tsaothel lavq yaoq” dai, Yeiqsul tsaol-aq al gaq bhai ge bhiq-a nail ngaol.
LUK.18.23	Tsaol-aq al gaq daoq al daoq ya gaiq-u phao, noeqhaq deedee lal bhiq-a nail ngaol. Khul khi mail dai ngal-aq neq, aivq neq, hulmeeq hulbhao teevq gaq ngaol. 
LUK.18.24	Aivq noeqhaq nail bhai Yeiqsul ya moel khi ge nail: “Hulmeeq hulbhao juq Miqyail Milkhaoq lavqkhoel bhai aol lai nail neq, khadai haq nail ngel-ail. 
LUK.18.25	Laolthao geevqjieivq geeq naq bhai aol lai nail neq, hulmeeq hulbhao juq Miqyail Milkhaoq lavqkhoel bhai aol lai nail nee maqtsil ngaq-aiq jaiq nail ngaol” dai, ge bhiq-a nail ngaol.
LUK.18.26	Ya gaiq-a nail tsaol-aq al juq ge nail: “Thailhai phal-iq neq, khaq sil gaq hevqkovq nail phaq ya nia nail-aiq” dai, naldaiq-a nail ngaol. 
LUK.18.27	“Tsaol-aq yaq maq nl nia nail phaq bhai, Miqyail nl nia nail ngaol” dai, Yeiqsul aqyu juq bhai ge bhiq-a nail ngaol.
LUK.18.28	Aq-u phao, Bheiqtuvluv ge nail: “Nvjuq yaoq phaq yaoq-ao nee khaonq ha-ail ceevq khi, naoq nail haoqnao tsaothe nail ngaol” dai, ge bhiq-a nail ngaol.
LUK.18.29	Yeiqsul ge nail: “Ngal nuljuq bhai maldil dai, ge lavq bhel. Miqyail Milkhaoq nail haqbhoil, yovqgavq nail ilkhaol, khaqma, aqivq jaqbheq, aqbhu aqma khi mail, yaqmiq yaqyov, niil juq bhai khaonq ha-ail ceevq-a nail khul gaq maqkhaiq, 
LUK.18.30	niil yeel nail lavqkhoel, a dai nee maqtsil ya nail nee ovqtavq, yaqhao khe yeel nail lavqkhoel neq, nqmaq maqluv halyeel doevq nail phaq iqsanl ya naol” dai, ge bhiq-a nail ngaol.
LUK.18.31	Aq-u phao, Yeiqsul gaqkhoel tsel-nvq gaq bhai khul khi ge bhiq-a nail: “Ngadao juq Yeiqlulsaqlaiq meenq bha lai thailthaiq nail ngaol. Tsaol-aq nail Yaqyov nail ganl, Miqyail nail haqbhoil gedan nail juq-i mail gevq-ai thaq nail iqsanl mail, ya bhee lal nail ngaol. 
LUK.18.32	Aivq bhai yu nail jeq-e nail aqlavq lavqkhoel bhai av bhiq khi, meelnaq meelnaq-ail helsil khi, khal nl movq-ail nl bhiq khi mail, thaiqkhaq thaiqbav nail bhai, aivq ya daq nail ngaol. 
LUK.18.33	Aqyu juq, aivq bhai neeqtsaq-i mail jiivq gaq khi, heivq nail ngaol. Thailhai ngaol-aoq, hail n bhee lal haq neq, aivq gaoq doevq kovq lal nail ngaol” dai, Yeiqsul aqyu juq bhai ge bhiq-a nail ngaol.
LUK.18.34	Thailhai ngaol-aoq, ganl al juq gaqkhoel juq teevq peivq-ail maq naldaiq heeq nia-ail. Aqyu juq bhai ge bhiq-a nail daoq al juq neq, aqyu juq nail sivtavq bhai oil-uvq-ai thaq nail phaq pevq khi, Yeiqsul-i mail ge nail bhai, aqyu juq teevq peivq-ail maq naldaiq heeq nia-ail.
LUK.18.35	Yeiqsul Yeiqlilkhol nail meenq meenq jail bhai ail kev-u phao, maivpeivq teevq gaq gailkhaol gailbhaq bhai jaoldeel khi hal jaq nail ngaol. 
LUK.18.36	Maivpeivq al gaq, tsaol-aq munl munl ma ail nail lal nail bhai ya gaiq-u phao: “Khul pevq thailthaiq nail-aiq” dai, naldaiq-a nail ngaol. 
LUK.18.37	“Naqsaqlail meenq yaq Yeiqsul lee thailthaiq nail ngaol” dai, aqyu juq maivpeivq al gaq bhai ge bhiq-a nail ngaol.
LUK.18.38	Aq-u phao, “Daqbhil nail Yaqyov Yeiqsul-ol, ngaq bhai gaoqhaq lavq yaoq” dai, aivq gul-a nail ngaol.
LUK.18.39	Iqmoeq phao tsao nail juq aivq bhai, “Aqtsi tsu dai jaol yaoq” dai, khaq khi ngaol-aoq, aivq maq naldaiq dai, “Daqbhil nail Yaqyov-ol, ngaq bhai gaoqhaq lavq yaoq” dai, iqmoeq-u nee maqtsil gaoq gul-a nail ngaol.
LUK.18.40+LUK.18.41	Yeiqsul naq lai khi, “Aivq ngal jaol nail bha hel lavq yaoq” dai, ge bhiq-a nail ngaol. Maivpeivq al gaq, aivq nail aqjail bhai lai kev-u phao, Yeiqsul ge nail: “Ngal naoq nail haqbhoil khul bhi nl bhiq movq nail-aiq” dai, aivq bhai naldaiq-a nail ngaol. Aq-u phao, “Heeqphaq-ol, ngaq nail maivneev moel lal dai, bhi nl lavq movq-ail nial” dai, hal bhiq-a nail ngaol.
LUK.18.42	Yeiqsul ge nail: “Moel lal yaoq. Naol ngaq bhai neema thaqtsaol nail ngel-i mail, meeq lai-a nail ngaol” dai, aivq bhai ge bhiq-a nail ngaol. 
LUK.18.43	Tsaol-aq al gaq teevq pov nee mail, maivneev moel lal khi, Miqyail bhai tsiqeeq tsiqeeq-ail, Yeiqsul nail haoqnao tsaothel-aivq-a nail ngaol. Tsaol-aq iqsanl mail al bhai ya moel-u phao, Miqyail bhai tsiqeeq nail ngaol.
LUK.19.1	Aq-u phao, Yeiqsul Yeiqlilkhol meenq bhai aol lai khi, ail pav-a nail ngaol. 
LUK.19.2	A bhai, Saqgail dai mil-ai thaq nail hulmeeq hulbhao teevq gaq, jaol lao thaq nail ngaol. Aivq neq, khaon tavq nail phao aqivq teevq gaq ngaol. 
LUK.19.3	Yeiqsul neq, khul gaq meeq dai, aivq moel movq nail ngel-i mail, heldaiq ail-a nail ngaol. Thailhai ngaol-aoq, tsaol-aq munl munl ma jaol bhee-ai thaq khi, aivq tsaol-aq daqmaiq ngel-i mail, maq heldaiq moel nia-al. 
LUK.19.4	Alheel ngel-i mail, aivq Yeiqsul bhai ya moeldaiq iqmoeq phao tsaol-aivq khi, Yeiqsul lee nail gailkhaol gailbhaq bhai doevq nail heeqguq aqbhaol bhai dav lai-a nail ngaol.
LUK.19.5	Yeiqsul a bhai kev lee-u phao, aivq bhai gaollel khi ge bhiq-a nail: “Saqgail-ol, lavqtsail mail yavq kha lee yaoq. Yanqgaol ngal naoq nail ilkhaol bha ya yavq lee nail niil” dai, ge bhiq-a nail ngaol. 
LUK.19.6	Aq-u phao, Saqgail lavqtsail mail yavq kha lee khi, Yeiqsul bhai lavqkhiq tsail tav dai, hav-a nail ngaol.
LUK.19.7	Tsaol-aq iqsanl mail al bhai ya moel-u phao: “Aivq neq, oeqbal yaq teevq gaq nail ilkhaol bha dav ail-il” dai, ge doil nail ngaol.
LUK.19.8	Thailhai ngaol-aoq neq, Saqgail thulphaol khi ge nail: “Heeqphaq-ol, heldaiq yaoq. Ngaq nail yalkav teevq pav haq nail aoq nail juq bhai bivq naol. Ngal tsaol-aq teevq gaq nail yalkav bhai goiqbhaoq bhaoq jaq thaq nail jiav haq neq, liq bhoil khaoq kovq bivq naol” dai, Yeiqsul bhai ge bhiq-a nail ngaol.
LUK.19.9	Yeiqsul ge nail: “Yanqgaol ilkhaol niil il nail lavqkhoel bhai hevqkovq nail phaq kev lee-aoq nail ngaol. Khul khi mail dai ngal-aq neq, aivq iqsanl, Aqbhaqlaqhaq nail yaq teevq gaq ngaol. 
LUK.19.10	Tsaol-aq nail Yaqyov neq, peivq ail-a nail tsaol-aq bhai halpov khi hevqkovq nail haqbhoil lee-a nail ngaol” dai, Saqgail bhai ge bhiq-a nail ngaol.
LUK.19.11	Aqyu juq daoq al juq bhai naldaiq-u phao, Yeiqsul aqyu juq bhai daoqma uqhuq daoq nee mail cavq bhiq cov bhiq-a nail ngaol. Khul khi mail dai ngal-aq neq, aivq Yeiqlulsaqlaiq meenq nail aqjail bhai lai kev-aoq nail bhaqda nee, Miqyail Milkhaoq neq, teevq pov taivq-ail kev lee naol dai, aqyu juq noeq nail ngaol. 
LUK.19.12	Yeiqsul ge nail: “Aq-u phao, eeq nail heel nail tsaol-aq teevq gaq jaol lao thaq nail ngaol. Aivq heeqphaq nail alyaq oil ail nail khi, mao-ail eq nail milkhaoq bha ail-a nail ngaol. Thailhai ngaol-aoq, aivq heeqphaq nail alyaq ya gaq haq neq, kovq lal naol dai, ge bhiq-a nail ngaol. 
LUK.19.13	Aivq ail nail dai, khi-u phao, aivq nail yaqkav tsel gaq bhai khul khi, teevq gaq bhai heel teevq jao-ai teevq jao-ai dai, bivq-a nail ngaol. ‘Ngal kovq lal-u phao kev dai, heel niil yuq khi jaiqgaiq gaiq yaoq dei-eiq’ dai, aivq aqyu juq bhai ge bhiq-ail ceevq-a nail ngaol.
LUK.19.14	Thailhai ngaol-aoq, aivq nail milkhaoq yaq juq aivq bhai neejiav jiav khi, aqyu juq nail jiqdan juq bhai aivq nail haoqnao bhi tsaothel-aivq khi, ‘Tsaol-aq niil gaq, nvjuq bhai uvthaiq lal nail bhai, nvjuq maq movq-ail’ dai, bhi cavq gaiq ail-a nail ngaol.
LUK.19.15	Tsaol-aq al gaq heeqphaq nail alyaq ya khi kovq lal-u phao, aivq-i mail phul bivq-ail ceevq-a nail yaqkav al juq, khadai gaiqjeq thaq nail ngel-ail dai, ya heeq kivq dai, aqyu juq bhai khul ail yaoq dai, daoq bivq-a nail ngaol.
LUK.19.16	Iqmoeq khe gaq lal khi, ‘Heeqphaq-ol, ngal naoq nail heel al jao-ai nee mail tsel jao-ai gaiq jeq-a nail ngaol’ dai, ge bhiq-a nail ngaol.
LUK.19.17	Heeqphaq al gaq ge nail: ‘Aqmeeq nial. Yaqkav aqmeeq gaq-ol, saljial ivq nail lavqkhoel naol ganl ganl yaq bhai nl-a nail ngel-i mail, meenq tsel meenq bhai uvthaiq yaoq’ dai, ge bhiq-a nail ngaol.
LUK.19.18	Nvq gaq teevq gaq lal khi ge nail: ‘Heeqphaq-ol, ngal naoq nail heel al jao-ai nee mail ngaq jao-ai gaiq jeq-a nail ngaol’ dai, ge bhiq-a nail ngaol.
LUK.19.19	‘Naol meenq ngaq meenq bhai uvthaiq yaoq’ dai, heeqphaq aivq bhai iqsanl ge bhiq-a nail ngaol.
LUK.19.20	Aq-u phao yaqkav teevq gaq gaoq lal khi ge nail: ‘Heeqphaq-ol, thoiq, ngal naoq nail heel niil jao-ai bhai lavqsiv-i mail toev cuvq-ai thaq nail ngaol. 
LUK.19.21	Naol neq, mao-ail yanvq nail teevq gaq ngel-i mail, ngal naoq bhai geesil lal-ail nial. Naoq-i mail maq bhi jiav-a nail bhai, naol oil nail ngaol. Naoq-i mail maq haiq-a nail bhai, naol gaiq nail ngaol’ dai, ge bhiq-a nail ngaol.
LUK.19.22	Aq-u phao heeqphaq al gaq ge nail: ‘Mao-ail haqeiv nail yaqkav-ol, naoq nail daoq nee mail, ngal naoq bhai yalkhaq dal naol. Ngal neq, mao-ail yanvq nail teevq gaq pevq khi, ngaq-i mail maq bhi jiav-a nail bhai ngal oil nail nee ovqtavq, ngaq-i mail maq haiq-a nail bhai ngal gaiq nail ngaol dai, naol heeq kivq nail phal-iq neq, 
LUK.19.23	ngaq nail phul thoil oil khi, phul phal bhiq nail tsaol-aq bhai, khul khi mail, maq phal bhiq-a nail-aiq. Alhai phal bhiq-al nul neq, ngal kovq lal-u phao, ngaq nail heel thoil khi jailjeq iqsanl ngal ya nail ngaol’ dai, ge bhiq-a nail ngaol.
LUK.19.24	Aq-u phao, aivq nail aqjail bhai thulphaol nail juq bhai ge bhiq-a nail: ‘Heel al jao-ai bhai, aivq nail lavqkhoel nee oil kovq khi, heel tsel jao-ai jiav nail gaq bhai bivq yaoq’ dai, ge bhiq-a nail ngaol.
LUK.19.25	‘Heeqphaq-ol, aivq heel tsel jao-ai jiav nail ngaol’ dai, aqyu juq ge kovq bhiq-a nail ngaol.
LUK.19.26	‘Ngal nuljuq bhai ge lavq bhel. Jiav nail tsaol-aq yaoq gaq yaoq-ao nee bhai bivq laoq nail ngaol. Maq jiav nail tsaol-aq bhai, aqyu juq-i mail khal jiav nail juq bhai, oil dov gil nail ngaol. 
LUK.19.27	A bhai nee pultavq, ngaq bhai neejiav jiav khi, ngaq bhai aqyu juq nail kovtavq bhai maq bhi uvthaiq movq nail juq bhai hel lavq yaoq. Ngaq nail sivtavq bhai aqyu juq bhai heivq yaoq’ dai, ge bhiq-a nail ngaol.”
LUK.19.28	Yeiqsul alhai ge gaq khi, aqyu juq nail iqmoeq moeq khi mail Yeiqlulsaqlaiq meenq bha aol lai-a nail ngaol. 
LUK.19.29	Aivq Saqloq gaoqjaoq nail aqjail bhai jiav nail Bheilphaqjeiq julgu khi mail Bheiqtaqnil julgu bhai lai kev-u phao, Yeiqsul aivq nail yaqlaol nvq gaq bhai khoel khi ge bhiq-a nail: 
LUK.19.30	“Nul-nq nvq gaq iqmoeq phao jiav nail julgu bhai lai yaoq. Julgu al gu bhai aol lai-u phao, tsaol-aq teevq gaq iqsanl maq jeeq daiq-a nail moeqphaq laljieiv maol yaq teevq maol pheethaiq-ai thaq nail bhai ya moel nail ngaol. Cevpheel khi tseel lavq yaoq. 
LUK.19.31	‘Nul-nq nvq gaq khul khi mail thailhai cevpheel nail-aiq’ dai, tsaol-aq teevq gaq ganav naldaiq lal haq neq, ‘Heeqphaq loq nail ngaol’ dai, ge bhiq dei-eiq” dai, aqyu nvq gaq bhai ge bhiq-a nail ngaol.
LUK.19.32	Yeiqsul-i mail khoel gai-aivq-a nail tsaol-aq al nvq gaq ail kev-u phao, Yeiqsul-i mail ge nail khe-ai, ya moel-a nail ngaol. 
LUK.19.33	Aqyu nvq gaq moeqphaq laljieiv maol yaq al maol bhai cevpheel thailthaiq-u phao: “Nul-nq nvq gaq khul khi mail, moeqphaq laljieiv maol yaq thoil maol bhai cevpheel nail-aiq” dai, ilheel juq aqyu nvq gaq bhai naldaiq-a nail ngaol.
LUK.19.34	“Heeqphaq loq nail ngaol” dai, aqyu nvq gaq ge kovq bhiq-a nail ngaol.
LUK.19.35	A bhai nee ngal-aq, aqyu nvq gaq moeqphaq laljieiv maol yaq al maol bhai Yeiqsul jaol nail bha tseel lavq-a nail ngaol. Moeqphaq laljieiv maol yaq al maol bhai aqyu juq nail aqgaq aqdoi kheq dav bhiq khi, Yeiqsul bhai bhi jeeq-a nail ngaol. 
LUK.19.36	Yeiqsul jeeq khi ail thailthaiq-u phao, aqyu juq yovqgavq nail aqgaq aqdoi yovqgavq gailkhaol bhai kheq-a nail ngaol.
LUK.19.37	Aivq Saqloq gaoqjaoq nail gaiqthoiq bhai ail kev-u phao, yaqlaol juq iqsanl mail, aqyu juq-i mail ya moel-a nail bhaqaoq eeq deedee nail ganl juq bhaqda nee lavqkhiq tsail tav dai, Miqyail bhai mailma-ail tsiqeeq nail ngaol.
LUK.19.38	Aqyu juq ge nail:
LUK.19.38	“Heeqphaq Miqyail nail
LUK.19.38	aqmil kov-uvq nee
LUK.19.38	lee nail Heeqphaq neq,
LUK.19.38	geeqlaoq eeq dei-eiq.
LUK.19.38	Nqtavq kovtavq bha
LUK.19.38	neesal-ovq nail
LUK.19.38	phaq jiav khi,
LUK.19.38	daqmoe bha jaol nail
LUK.19.38	Heeqphaq Miqyail
LUK.19.38	seiqleiq khaoqsail
LUK.19.38	ya dei-eiq” dai,
LUK.19.38	ge nail ngaol.
LUK.19.39	Tsaol-aq munl munl ma nail lavqkhoel bhai aol nail Phaqliqsail teevq pav ganav juq ge nail: “Saqlaq-ol, naoq nail yaqlaol juq bhai mailma-ail thaq gul dai, khaq bhiq yaoq” dai, Yeiqsul bhai ge bhiq-a nail ngaol.
LUK.19.40	Aq-u phao, Yeiqsul ge nail: “Ngal nuljuq bhai ge lavq bhel: Tsaol-aq niil juq aqtsi tsu daiq jaol haq neq, lovmav niil juq gul dol lavq nail ngaol” dai, ge bhiq-a nail ngaol.
LUK.19.41	Aivq Yeiqlulsaqlaiq meenq nail aqjail bhai ail kev khi, meenq bhai ya moel-u phao, Yeiqsul Yeiqlulsaqlaiq meenq nail haqbhoil nioil nioil-ail khi ge nail: 
LUK.19.42	“Yeiqlulsaqlaiq meenq-ol, khalhai khi mail, naol neesal-ovq nail phaq ya nail ganl, yanqgaol nee mail naol heeq nia-ail nul neq, meeq deedee naol. Thailhai ngaol-aoq, neesal-ovq nail al phaq bhai, niil aq-il naoq nail sivtavq bhai oil-uvq-ai thaq nail ngel-i mail, naol maq moel nia-il. 
LUK.19.43	Naoq bhai neejiav jiav nail tsaol-aq juq naol jaol nail teevq jaoq tavq cov khi yaoq phao yaoq-ao nee naoq bhai lovq jaoq lal nail aqn kev lee nail ngaol. 
LUK.19.44	Aq-u phao, yu naoq bhai maqkhaiq, naoq nail lavqkhoel bhai khal jaol nail naoq nail yaq juq bhai maqkhaiq, oil kivq nail phaq maq aol dai pevq ail-u kev dai, aqyu juq lav luq lav seil gil nail ngaol. Naoq nail lavqkhoel khe lovmav teevq heeq nail kovtavq bhai teevq heeq maq jiav nia-u phao kev dai, lav peiv gil nail ngaol. Khul khi mail dai ngal-aq neq, Miqyail naoq bhai heldaiq lee-a nail yanq bhai, naol maq heeq nia nail ngel-i mail ngaol” dai, ge bhiq-a nail ngaol.
LUK.19.45	A bhai nee ngal-aq, Yeiqsul uqhuq thaoq nail ilkhaol il ma bhai aol lai khi, yalkav gaoq nail tsaol-aq bhai the ha-a nail ngaol.
LUK.19.46	“ ‘Ngaq nail ilkhaol bhai,
LUK.19.46	geeqlaoq hal nail ilkhaol dai,
LUK.19.46	ya khul naol’ dai,
LUK.19.46	gevq-ai thaq khi ngaol-aoq, nuljuq ilkhaol niil il bhai khoiqbhaoq tsaolpheel nail ilkhaol bhi pevq lal thaq nail niil” dai, Yeiqsul aqyu juq bhai ge bhiq-a nail ngaol.
LUK.19.47	Yeiqsul neq, yaoq n yaoq n nee uqhuq thaoq nail ilkhaol il ma nail lavqkhoel bhai cavq bhiq cov bhiq nail ngaol. Philma juq, aoldaoq kovqdaoq cavq nail cov nail juq khi, Yuldav tsaol-aq nail aqivq aqtsu jiovq-ai thaq nail juq aivq bhai deeq heivq nail khi mail naoqjaoq nail ngaol. 
LUK.19.48	Thailhai ngaol-aoq, aqyu juq khul maq khi nia-ail. Khul khi mail dai ngal-aq neq, tsaol-aq iqsanl mail, Yeiqsul mail cavq bhiq cov bhiq nail bhai aqmeeq-ai naldaiq nail ngaol.
LUK.20.1	Teevq n neq, Yeiqsul uqhuq thaoq nail ilkhaol il ma nail lavqkhoel bhai, tsaol-aq maodai bhai cavq bhiq cov bhiq khi, lavqkhiq tsail nail geeqlaoq daoq cavq bhiq-u phao, Philma juq khi mail aoldaoq kovqdaoq cavq nail cov nail juq, Yuldav tsaol-aq nail aqivq aqtsu juq lal khi, 
LUK.20.2	“Naol khaq bha khe alyaq ya khi niil juq nl nail-aiq. Khaq sil gaq naoq bhai alyaq bivq lavq-a nail-aiq. Nvjuq bhai ge lavq yaoq” dai, Yeiqsul bhai naldaiq-a nail ngaol.
LUK.20.3	Yeiqsul aqyu juq bhai ge kovq bhiq-a nail: “Ngal nuljuq bhai teevq daoq naldaiq la, nuljuq ge kovq lavq dei-eiq. 
LUK.20.4	Yaolhaq ulcuvq saol bhiq-a nail al, Miqyail-i mail bhi nl thaq nail laiq. Maq ngel haq neq, tsaol-aq-i mail bhi nl thaq nail laiq” dai, aqyu juq bhai naldaiq-a nail ngaol.
LUK.20.5	Aqyu juq nail gaiqlaq bhai niailhai ge tsaoq pheeljaq-a nail ngaol: “Miqyail-i mail bhi nl thaq nail ngaol dai, ngadao ge haq neq, thailhai phal-iq neq, ‘Nuljuq khul khi mail, Yaolhaq bhai neema maq thaqtsaol nail-aiq’ dai, Yeiqsul ge lal nail ngaol. 
LUK.20.6	‘Tsaol-aq-i mail bhi nl thaq nail ngaol’ dai, ngadao ge haq neq, tsaol-aq niil juq ngadao bhai, lovmav-i mail liv heivq lal naol. Khul khi mail dai ngal-aq neq, Yaolhaq neq, Miqyail nail haqbhoil gedan nail gaq ngaol dai, tsaol-aq al juq neema thaqtsaol nail ngaol” dai, aqyu juq nail gaiqlaq bhai ge pheeljaq nail ngaol.
LUK.20.7	Alheel ngel-i mail: “Khaq sil gaq-i mail aivq bhai bhi nl thaq-al meeq, maq heeq kivq-ail” dai, ge kovq bhiq-a nail ngaol.
LUK.20.8	Yeiqsul ge nail: “Alhai dul dai, khaq sil gaq-i mail ngaq bhai alyaq bivq lavq khi ganl niil nl thailthaiq nail bhai, nuljuq bhai ngal maq ge bhiq-ail” dai, aqyu juq bhai ge bhiq-a nail ngaol.
LUK.20.9	Yeiqsul tsaol-aq al juq bhai daoqma uqhuq daoq nee mail gaoq cavq gaoq cov bhiq-a nail ngaol: “Aq-u phao, tsaol-aq teevq gaq jaol lao thaq nail ngaol. Teevq n neq, aivq aqheeq tsilju nail aqjiiv kha-a nail ngaol. A bhai nee ngal-aq, aivq gaoqkhail nl nail juq bhai ngaq bhiq-ail ceevq khi mail, yaoq khaoq yaoq mil yaoq bha tsaq dai, jaol ail thaq nail ngaol. 
LUK.20.10	Aqheeq tsilju nail aqheeq mi lal khi koevq nail yanq tsaq lal-u phao, gaoqkhail al khail khe aqheeq tsilju nail aqheeq aivq bhai ovq nail juq ya dai, gaoqkhail nl nail juq jaol nail bha aqheel gaq, aivq nail yaqkav teevq gaq bhai bhi lai-a nail ngaol. Thailhai ngaol-aoq, gaoqkhail nl nail juq, yaqkav al gaq bhai deeq khi, aqnieivq-ail bhi kovq ail-a nail ngaol. 
LUK.20.11	Yaoq pov yaoq yaqkav yaoq gaq yaoq bhai aqyu juq jaol nail bha gaoq bhi lai-a nail ngaol. Thailhai ngaol-aoq, aqyu juq yaqkav al gaq bhai iqsanl deeq khi, khal nl movq-ail nl bhiq khi, aqnieivq-ail gaoq bhi kovq ail-a nail ngaol. 
LUK.20.12	Yaqkav hail gaq teevq gaq bhai iqsanl gaoq bhi lai-a nail ngaol. Aqyu juq aivq bhai, malkhoeq daol lal-u kev dai deeq khi, the ha bhiq-a nail ngaol.
LUK.20.13	Aq-u phao, aqheeq tsilju nail gaoqkhail khe ilheel gaq ge nail: ‘Ngal khalhai khi heeq meeq. Ngal mailma-ail gaiq-a nail ngaq nail yaqyov bhai bhi lai naol. Aqyu juq ngaq nail yaqyov bhai ev-ail jaol-aq’ dai, ge khi aivq nail yaqyov bhai bhi lai-a nail ngaol.
LUK.20.14	Gaoqkhail bhai ganl nl nail juq, yaqyov al gaq bhai ya moel-u phao, ‘Aivq neq, jaiqbhoil ovq nail gaq ngaol. Ngadao juq aivq nail jaiqbhoil ya kivq dai, aivq bhai heivq bhel’ dai, aqyu juq nail gaiqlaq bhai ge pheeljaq-a nail ngaol. 
LUK.20.15	A bhai nee ngal-aq, aqyu juq aivq bhai gaoqkhail lavqniil phao he dol-aivq khi, heivq-a nail ngaol. Gaoqkhail nail aqheel gaq aqyu juq bhai khalhai khi bhiq nail dai, nuljuq noeq nail-aiq. 
LUK.20.16	Aqheel gaq kovq lal khi, gaoqkhail nl nail al juq bhai heivq khi, gaoqkhail al yaoq gaq yaoq bhai, ngaq bhiq nail ngaol” dai, Yeiqsul ge bhiq-a nail ngaol. Daoq al daoq ya gaiq-a nail juq neq, “Alhai maq pevq lal-ail” dai, ge nail ngaol.
LUK.20.17	Yeiqsul aqyu juq bhai heldaiq cov-ai thaq khi ge bhiq-a nail:
LUK.20.17	“Ilkhaol cov nail
LUK.20.17	tsaol-aq-i mail
LUK.20.17	bavq ha-a nail
LUK.20.17	lovmav al heeq,
LUK.20.17	jioivqloiv daoqthaoq bhai
LUK.20.17	kaovq-a nail
LUK.20.17	lovmav heeq ma
LUK.20.17	pevq lal nail ngaol dai,
LUK.20.17	gevq-ai thaq nail daoq al daoq khul bhai ge movq nail ngel-ail.
LUK.20.18	Lovmav al heeq nail kovtavq bhai ga tsuq ail nail yaoq gaq yaoq-ao nee mail, keivq-ail khoi-ail nail ngaol. Tsaol-aq khul gaq nail kovtavq bhai maqkhaiq, lovmav al heeq ga dav-ail haq neq, tsaol-aq al gaq peivq-ail leiv-ail nail ngaol” dai, ge bhiq-a nail ngaol.
LUK.20.19	Daoqma uqhuq daoq niil daoq, “Ngadao juq bhai ge movq nail niil” dai, aoldaoq kovqdaoq cavq nail cov nail juq khi mail Phaqliqsail juq heeq nia-a nail ngel-i mail, yanq al yanq nail lavqkhoel aqyu juq Yeiqsul bhai nieivq movq nail ngaol. Thailhai ngaol-aoq, aqyu juq tsaol-aq munl munl ma juq bhai geesil nail ngaol.
LUK.20.20	Aqyu juq Yuldav milkhaoq bhai joiqjaq nail Phillav nail aqlavq lavqkhoel-ai Yeiqsul bhai av bhiq kivq dai, khoiq naldaiq nail tsaol-aq juq bhai, Yeiqsul jaol nail bha khoel gai-aivq-a nail ngaol. Khoiq naldaiq nail tsaol-aq al juq neq, Yeiqsul daoq ge bheeq nail bhai ya gai dai, tsaq nail daol nail tsaol-aq tavq khi ail-a nail ngaol. 
LUK.20.21	Khoiq naldaiq lai-a nail tsaol-aq al juq ge nail: “Saqlaq-ol, naol neq, tsaq nail lavqkhoel nee cavq bhiq cov bhiq khi, maivphaoq eeq nil maq tsel dai, Miqyail nail gailkhaol nee daolcoev dai, cavq bhiq cov bhiq nail ngaol dai, nvjuq heeq kivq naol. 
LUK.20.22	Ngadao juq heeqphaq Gailsaq bhai khaon dov bhiq nail tsaq naol laiq. Maq tsaq-ail laiq” dai, Yeiqsul bhai naldaiq bhiq-a nail ngaol.
LUK.20.23	“Aqyu juq ngaq bhai bhi ge bheeq movq nail niil” dai, Yeiqsul heeq nia khi, aqyu juq bhai ge bhiq-a nail: 
LUK.20.24	“Ngaq bhai phul teevq bavq bhi heldaiq lavq yaoq. Khaq sil gaq nail maolkhoel, khaq sil gaq nail aqmil aol nail ngel-aiq” dai, Yeiqsul aqyu juq bhai naldaiq-u phao: “Heeqphaq Gailsaq nail niil” dai, aqyu juq ge kovq bhiq-a nail ngaol.
LUK.20.25	“Thailhai phal-iq neq, Gailsaq bhai tavq nail phaq neq, Gailsaq bhai bivq yaoq. Miqyail bhai tavq nail phaq neq, Miqyail bhai bivq yaoq” dai, Yeiqsul aqyu juq bhai ge kovq bhiq-a nail ngaol.
LUK.20.26	Tsaol-aq munl munl ma nail sivtavq bhai, aivq-i mail ge-a nail daoq al juq nail lavqkhoel khe, aqyu juq laiq nail tsa nail phaq maq moel-al. Yeiqsul-i mail ge kovq bhiq-a nail daoq al daoq bhai, aqyu juq noeq-u maq dov-ail aqtsi tsu dai, jaol-a nail ngaol.
LUK.20.27	Sil thaq nail tsaol-aq maq doevq kovq lal nia-ail dai, ge nail Saqduqgail nail tsaol-aq teevq pav ganav juq, Yeiqsul jaol nail bha lal khi naldaiq lal-a nail ngaol. 
LUK.20.28	“Saqlaq-ol, Molseiq nvjuq nail haqbhoil niailhai gevq-ai thaq nail ngaol: ‘Tsaol-aq teevq gaq khaqma hevq khi, yaq maq jaol lee-u nee mail sil haq neq, algao gaq nail jeq-e jaq-a maq ya peivq-ail dai, jaqbheq gaq aivq nail aqtsu bhai ya hevq nail ngaol’ dai, gevq-ai thaq nail ngaol.
LUK.20.29	Jel lal-u phao, mailnail sivq gaq jaol-a nail ngaol. Aqivq ivqsaq gaq khaqma hevq khi, yaq maq jaol lee-u nee mail sil-a nail ngaol. 
LUK.20.30+LUK.20.31	Nvq gaq teevq gaq iqsanl hail gaq teevq gaq iqsanl, yaqmai-aq al gaq bhai hevq-a nail ngaol. Alhai dul dai, mailnail sivq gaq sivq gaq-ail yaq maq jaol lee-u nee mail sil-a nail ngaol. 
LUK.20.32	A bhai nee ngal-aq, yaqmai-aq al gaq iqsanl sil-a nail ngaol. 
LUK.20.33	Thailhai phal-iq neq, sil thaq nail tsaol-aq gaoq doevq kovq lal-u n-gaol, yaqmai-aq al gaq, khaq sil gaq nail khaqma pevq nail-aiq. Khul khi mail dai ngal-aq neq, aqyu mailnail sivq gaq sivq gaq-ail yaqmai-aq al gaq bhai hevq-a nail ngaol” dai, ge bhiq-a nail ngaol.
LUK.20.34	Yeiqsul aqyu juq bhai ge kovq bhiq-a nail: “Yeel niil yeel nail lavqkhoel bhai doevq nail tsaol-aq juq neq, hevq pheel maol pheeljaq nail ngaol. 
LUK.20.35	Thailhai ngaol-aoq, yaqhao khe yeel bhai maqkhaiq, gaoq doevq kovq lal nail phaq bhai maqkhaiq, geel-nvq nail tsaol-aq juq neq, hevq pheel maol pheeljaq nail phaq maq bhao-ail. 
LUK.20.36	Aqyu juq neq, teevq thal-iq maq ya sil-ail. Khul khi mail dai ngal-aq neq, aqyu juq neq, nqtavq gaqkhoel khe-ai pevq lal nail ngaol. Aqyu juq neq, gaoq doevq kovq lal-a nail tsaol-aq ngel-i mail, Miqyail nail yaq pevq nail ngaol. 
LUK.20.37	Sil thaq nail tsaol-aq gaoq doevq kovq lal nail ngaol dai, jiavbuv nail ganl gevq-ai thaq nail dao bhai, Molseiq phaodaiq lavq-a nail ngaol. Aivq neq, Miqyail bhai, ‘Aqbhaqlaqhaq nail Miqyail, Ilcav nail Miqyail, Yaqkov nail Miqyail ngaol’ dai, ge-ai thaq nail ngaol. 
LUK.20.38	Miqyail neq, sil nail tsaol-aq nail Miqyail maq ngel-ail. Doevq nail tsaol-aq nail Miqyail ngaol. Aivq bhaqda nee tsaol-aq yaq iqsanl mail doevq nail ngaol” dai, ge bhiq-a nail ngaol.
LUK.20.39	Aq-u phao, aoldaoq kovqdaoq cavq nail cov nail tsaol-aq teevq pav ganav juq ge nail: “Saqlaq-ol, naol ge nail tsaq naol” dai, ge bhiq-a nail ngaol. 
LUK.20.40	A bhai nee ngal-aq, aqyu juq aivq bhai teevq phaq-ail maq naldaiq tseq dai, pevq ail-a nail ngaol.
LUK.20.41	Yeiqsul aqyu juq bhai ge bhiq-a nail: “Yu Khali bhai Daqbhil nail Yaqyov ngaol dai, khul nail neq, khalhai khi pevq nia nail-aiq. 
LUK.20.42+LUK.20.43	Khul khi mail dai ngal-aq neq, Daqbhil ge nail:
LUK.20.42+LUK.20.43	‘Heeqphaq Miqyail
LUK.20.42+LUK.20.43	ngaq nail Heeqphaq
LUK.20.42+LUK.20.43	bhai ge bhiq-a nail:
LUK.20.42+LUK.20.43	Naoq bhai neejiav
LUK.20.42+LUK.20.43	jiav nail tsaol-aq bhai,
LUK.20.42+LUK.20.43	naoq nail aqkhil
LUK.20.42+LUK.20.43	kov-uvq bhai
LUK.20.42+LUK.20.43	ngal bhi jaol-u
LUK.20.42+LUK.20.43	n-gaol kev dai,
LUK.20.42+LUK.20.43	ngaq nail lavqmal phao
LUK.20.42+LUK.20.43	jaoldeel yaoq’ dai,
LUK.20.42+LUK.20.43	Tsiqeeq nail Haoqgavq lavqkhoel bhai gevq-ai thaq nail ngaol.
LUK.20.44	Daqbhil Khali bhai Heeqphaq dai, khul nail ngaol. Thailhai phal-iq neq, aivq khalhai khi Daqbhil nail yaqyov pevq nia nail-aiq” dai, naldaiq bhiq-a nail ngaol.
LUK.20.45	Tsaol-aq iqsanl mail naldaiq nail bhai, Yeiqsul aivq nail yaqlaol juq bhai niailhai ge bhiq-a nail ngaol: 
LUK.20.46	“Aoldaoq kovqdaoq cavq nail cov nail juq bhai yaolphaol yaoq. Khul khi mail dai ngal-aq neq, aqyu juq neq, phailkhaoq heelma doi doi-ail tsao movq nail ngaol. Leiv lavqkhoel bhai tsao-u phao, yu aqyu juq bhai bhi ev movq-ai bhiq nail ngaol. Aqyu juq neq, uqhuq thaoq nail ilkhaol lavqkhoel bhai sivtavq phao jiav nail khaoqsail eeq nail doiqbev bhai jaoldeel movq-ai bhiq nail ngaol. Bhaoqaiq lav sav-u phao, khaoqsail eeq nail jaol duq bhai, jaoldeel movq-ai bhiq nail ngaol. 
LUK.20.47	Aqyu juq neq, miqtsiq miqma juq nail ilkhaol khi ildaoq maoqgaiq iqsanl mail khoeq jaq kav jaq khi, yu ya moel dai, geeqlaoq heelma ma dai hal nail ngaol. Aqyu juq neq, yu nee maqtsil yalkhaq dal nail bhai ya daq naol” dai, ge bhiq-a nail ngaol.
LUK.21.1	Yeiqsul heldaiq gai-aivq-u phao neq, hulmeeq hulbhao juq phul danq duq bhai phul danq danq nail bhai ya moel-a nail ngaol. 
LUK.21.2	Aq-u phao, haq nail aoq nail miqtsiq miqma teevq gaq, giqheel meivbhaiq nvq bhaiq oil bhoel nail bhai iqsanl ya moel-a nail ngaol. 
LUK.21.3	Aq-u phao, Yeiqsul ge nail: “Ngal nuljuq bhai maldil dai, ge lavq bhel. Haq nail aoq nail miqtsiq miqma niil gaq, aqyu juq iqsanl nee mail maqtsil danq-a nail ngaol. 
LUK.21.4	Khul khi mail dai ngal-aq neq, aqyu juq neq, maodai jiav nail lavqkhoel nee oil dov khi danq-a nail ngaol. Thailhai ngaol-aoq, yaqmai-aq niil gaq neq, mao-ail haq nail lavqkhoel nee, aivq aqdoevq doevq nail haqbhoil khal jiav nail iqsanl mail oil dov khi danq-a nail ngaol” dai, ge bhiq-a nail ngaol.
LUK.21.5	Tsaol-aq teevq pav ganav juq, uqhuq thaoq nail ilkhaol il ma nail lavqkhoel khe meeq deedee nail lovmav khi Miqyail bhai khalhai laol bhiq nail ganl juq bhai, tsiqphoiq nail ngaol. Thailhai ngaol-aoq, Yeiqsul aqyu juq bhai niailhai ge bhiq-a nail: 
LUK.21.6	“Niil aq-il nuljuq-i mail ya moel nail niil juq bhai peiv-ail leiv-ail nail aqn kev lee nail ngaol. Aq-u phao, lovmav teevq heeq nail kovtavq bhai teevq heeq maq jiav nia-u kev dai, peiv-ail leiv-ail gil naol” dai, ge bhiq-a nail ngaol.
LUK.21.7	“Saqlaq-ol, al juq khaq mao pevq lal nail-aiq. Al juq pevq lal-u phao, nvjuq khalhai khi ya heeq kivq nail-aiq” dai, tsaol-aq al juq Yeiqsul bhai naldaiq-a nail ngaol.
LUK.21.8	Yeiqsul aqyu juq bhai ge bhiq-a nail: “Yu nuljuq bhai maq ya hevq bheel-aivq dai, yaolphaol yaoq. Khul khi mail dai ngal-aq, tsaol-aq maodai ngaq nail aqmil bhai juq juq-ail khi, ‘Ngal neq, Khali ngaol. Aqyanq kev lee-aoq nail ngaol’ dai, ge nail ngaol. Thailhai ngaol-aoq, aqyu juq nail haoqnaol thaq tsaothel-aivq. 
LUK.21.9	Genl dev nail aqthel khi milkhaoq suqsaq nail ganl juq bhai nuljuq ya gaiq-u phao, geesil nail neema thaq aol. Khul khi mail dai ngal-aq neq, al juq iqmoeq ya pevq lal nail ngaol. Thailhai ngaol-aoq, teevq pov taivq-ail daoq loi loi lai nail yanq maq kev lal haq-al” dai, ge bhiq-a nail ngaol.
LUK.21.10	A bhai nee pultavq, Yeiqsul gaoq ge nail: “Jeq-e teevq jeq-e khi mail teevq jeq-e, milkhaoq teevq khaoq khi mail teevq khaoq genl dev pheeljaq nail ngaol. 
LUK.21.11	Milluv luv deedee lal nail ngaol. Teevq dao khai-aq teevq dao moevq nail sivq nail phaq khi aqjao jao ma nal nail nalgoel aqkav phaq kev lee nail ngaol. Nqtavq nee mail geesil deedee lal nail phaq khi mail, eeq deedee nail bhi heeq bhi moel nail juq dov lee nail ngaol.
LUK.21.12	Niil juq iqsanl mail maq pevq lal-u phao, yu nuljuq bhai nieivq khi khoeq lavq jiovq lavq nail ngaol. Yu nuljuq bhai uqhuq thaoq nail ilkhaol bhai maqkhaiq, thaonq bhai maqkhaiq, av bhiq nail ngaol. Nuljuq ngaq nail aqmil bhaqda nee, uvthaiq nail juq khi mail heeqphaq juq nail sivtavq bhai, yu nuljuq bhai hel-aivq lavq nail ngaol. 
LUK.21.13	Alhai nl lavq-u phao, nuljuq ngaq nail ganl salkhil khanq kivq nail ngaol. 
LUK.21.14	Alheel ngel-i mail, khalhai ya ge kovq bhiq nail dai, aqyanq maq kev lal-u nee mail ngal maq saol-nvq-ail dai, nuljuq nail neema lavqkhoel bhai nuljuq noeqceiv-ai thaq yaoq. 
LUK.21.15	Khul khi mail dai ngal-aq neq, nuljuq bhai neejiav jiav nail juq maq ge gaq nia nail daoq khi neenoeq neekha, ngal nuljuq bhai bivq naol. 
LUK.21.16	Nuljuq nail aqbhu aqma, aqivq jaqbheq, jeq-e jaq-a khi mail aqtsaoq juq, nuljuq bhai yu nail aqlavq lavqkhoel bhai av bhiq nail ngaol. Aqyu juq nuljuq teevq pav ganav juq bhai deeq heivq nail ngaol. 
LUK.21.17	Ngaq nail aqmil bhaqda nee tsaol-aq iqsanl mail nuljuq bhai neejiav jiav lal nail ngaol. 
LUK.21.18	Thailhai ngaol-aoq neq, nuljuq nail tsailkheel teevq deeq iqsanl maq ya ga-ail. 
LUK.21.19	Nuljuq neema ivq haq neq, nuljuq doevq nail phaq ya nail ngaol” dai, ge bhiq-a nail ngaol.
LUK.21.20	Yeiqsul gaoq ge nail: “Yeiqlulsaqlaiq meenq bha genl dev nail munl munl ma lovq jaoq-ai thaq nail bhai nuljuq ya moel-u phao, meenq al meenq luq-ail seil-ail nail yanq kev lee aoq thaq nail nial dai, heeq kivq yaoq. 
LUK.21.21	Aq-u phao, Yuldav milkhaoq bhai jaol nail tsaol-aq, daoltavq bha tsaoq dal laivq yaoq. Meenq lavqkhoel bhai jaol nail tsaol-aq dov ail yaoq. Meenq lavqniil phao jaol nail tsaol-aq, meenq lavqkhoel bhai thaq aol lai. 
LUK.21.22	Khul khi mail dai ngal-aq neq, Jalliq lavqkhoel bhai gevq-ai thaq nail iqsanl mail bhee lal dai, aqyanq al neq, Miqyail nl kovq bhiq nail aqyanq ngaol. 
LUK.21.23	Aqn aqyanq al kev lee-u phao, aqhaq aqmaol liq nail juq khi, aqtsil cuvq yaq jaol nail aqma juq ya noeqhaq deedee nail ngaol. Khul khi mail dai ngal-aq neq, noeqhaq deedee nail phaq milkhaoq niil khaoq nail kovtavq bhai kev lee khi, neema phail nail phaq Ilsaqleiqlal nail jeq-e jaq-a nail kovtavq bhai kev lee nail ngaol. 
LUK.21.24	Aqyu juq neq, thaoma-i mail heivq nail bhai ya daq nail ngaol. Yu aqyu juq bhai pheel-aivq khi, yu nail milkhaoq bha yaqkav ya jiovq-ail nail ngaol. Yu nail jeq-e jaq-a juq, aqyu juq nail aqyanq kev lee-u phao kev dai, Yeiqlulsaqlaiq meenq bha ya naoqthaiq nail ngaol” dai, ge bhiq-a nail ngaol.
LUK.21.25	Yeiqsul gaoq ge nail: “Aq-u phao, nlma, bhala khi aqgil nail lavqkhoel bhai bhi heeq bhi moel nail juq dov lee nail ngaol. Iqyaq iqma khi ulcuvq eelkhaol juq aqthel meel deedee-i mail, miltsaq kovtavq khe jeq-e jaq-a juq noeq-u maq dov dai, pevq-ail khi, noeqhaq deedee nail ngaol. 
LUK.21.26	Miltsaq kovtavq bhai jaol nail tsaol-aq juq, kev lee thel lee thailthaiq nail ganl al juq bhai saol-nvq daiq-u phao, geesil deedee nail ngel-i mail, mavq lai-a nail ngaol. Khul khi mail dai ngal-aq neq, nqtavq khe bhaqaoq juq luv luv dai, dao lal nail ngaol. 
LUK.21.27	Aq-u phao, tsaol-aq nail Yaqyov neq, eeq deedee nail seiqleiq khaoqsail khi bhaqaoq nail lavqkhoel nee nqdil jeeq khi yavq kha lee nail bhai aqyu juq ya moel nail ngaol. 
LUK.21.28	Niil juq iqmoeq ilmoeq pevq lal-u phao, uqhuq bavq dil khi heldaiq yaoq. Khul khi mail dai ngal-aq neq, nuljuq bhai hevqkovq lee nail aqyanq aqjail jail lal-aoq nail ngaol” dai, ge bhiq-a nail ngaol.
LUK.21.29	Yeiqsul aqyu juq bhai daoqma uqhuq daoq nee cavq bhiq cov bhiq-a nail: “Heeqguq aqbhaol khi aqbhaol iqsanl bhai heldaiq yaoq. 
LUK.21.30	Bhoenaiq naiq lal haq neq, jaolla yanq dov lee-aiq nial dai, nuljuq yovqgavq bhai yovqgavq heldaiq khi heeq nia nail ngaol. 
LUK.21.31	Alhai dul dai, nuljuq al juq iqsanl mail pevq lal nail bhai ya moel-u phao, Miqyail Milkhaoq kev lee-aoq thaq nail ngaol dai, heeq kivq-ai thaq yaoq.
LUK.21.32	Ngal nuljuq bhai maldil dai, ge lavq bhel. Yeel niil yeel maq gil-u nee mail, al juq iqsanl mail pevq lal nail ngaol. 
LUK.21.33	Nqtavq khi miltsaq peivq-ail nail ngaol. Thailhai ngaol-aoq, ngaq nail daoq neq, maq peivq-ail dei-eiq” dai, ge bhiq-a nail ngaol.
LUK.21.34+LUK.21.35	Yeiqsul gaoq ge nail: “Nuljuq aqmeeq-ai yaolphaol yaoq. Maq yaolphaol haq neq, aljaiq jaq jel khi, jilpheeq daol bov khi, miltsaq kovtavq bhai jaol-u phao khaoqlaol nail phaq bhaqda nee, nuljuq nail neema noeqdee noeqdeel khi jaol-u phao, bavgavq bhai phee lai nail khe-ai aqn aqyanq al, nuljuq nail kovtavq bhai thaiqphuq dai, kev lee nail ngaol. Aqn al n neq, miltsaq kovtavq khe khal jaol nail tsaol-aq iqsanl nail kovtavq bhai kev lee nail ngaol. 
LUK.21.36	Alheel ngel-i mail, kev lee thailthaiq nail al juq iqsanl bhai nuljuq ya jel-ail khi, tsaol-aq nail Yaqyov nail sivtavq bhai thulphaol kivq dai, khaq mao iqsanl, geeqlaoq hal hal-ail aqgeel geel dai jaol yaoq” dai, ge bhiq-a nail ngaol.
LUK.21.37	Yeiqsul neq, yaoq n yaoq n nee n-gaol phao uqhuq thaoq nail ilkhaol il ma nail lavqkhoel bhai cavq bhiq cov bhiq nail ngaol. Nqkiv phao neq, Saqloq gaoqjaoq bha yavq lai nail ngaol. 
LUK.21.38	Tsaol-aq iqsanl mail Yeiqsul-i mail cavq nail cov nail daoq bhai naldaiq nail dai khi, nqhao navqmav-ail uqhuq thaoq nail ilkhaol il ma nail lavqkhoel bhai, aivq jaol nail bha jil lal nail ngaol.
LUK.22.1	Aq-u phao, Bhaqsaqkhaq bhaoqaiq dai khul nail, deqtsiq maq goe dai, khaqmul lav sav nail bhaoqaiq aqjail jail lal-a nail ngaol. 
LUK.22.2	Philma juq khi mail aoldaoq kovqdaoq cavq nail cov nail juq neq, khalhai khi mail, Yeiqsul bhai aqtsi tsu dai deeq heivq heeq meeq dai, naoqjaoq nail ngaol. Khul khi mail dai ngal-aq neq, aqyu juq tsaol-aq munl munl ma al juq bhai geesil nail ngaol. 
LUK.22.3	Aq-u phao yaqlaol tsel-nvq gaq nail lavqkhoel khe aol nail, Ilsaqgaqliqoq dai khul nail Yuldav al gaq nail neema lavqkhoel bhai, neivq Saqdaq aol lai-a nail ngaol. 
LUK.22.4	Yuldav dov ail khi, Philma juq khi mail uqhuq thaoq nail ilkhaol il ma bhai heldaiq nail aqivq juq jaol nail bha lai khi mail, “Ngal Yeiqsul bhai nuljuq nail aqlavq lavqkhoel bhai khalhai khi ya av bhiq heeq” dai, aqyu juq jaol nail bha ge tsaoq pheeljaq lai-a nail ngaol. 
LUK.22.5	Aqyu juq lavqkhiq tsail deedee lal bhiq khi mail, “Naoq bhai phul bivq naol” dai, ge bhiq-a nail ngaol. 
LUK.22.6	Yuldav iqsanl neema tsaq khi, tsaol-aq munl munl ma maq jaol-u phao, Yeiqsul bhai aqyu juq nail aqlavq lavqkhoel bhai av bhiq nail, khaq mao eivq lal-ail meeq dai, halpov-a nail ngaol.
LUK.22.7	A bhai nee ngal-aq, Bhaqsaqkhaq bhaoqaiq lav sav nail haqbhoil yaol aqyaq ya heivq nail aqn pevq nail, deqtsiq maq goe dai, khaqmul lav sav nail aqn kev lal-a nail ngaol. 
LUK.22.8	Aq-u phao, Yeiqsul Bheiqtuvluv khi mail Yaolhaq bhai khul khi, “Ngadao juq Bhaqsaqkhaq bhaoqaiq jaq kivq dai, ngadao juq nail haqbhoil lav sav thaq ail yaoq” dai, ge bhiq-a nail ngaol.
LUK.22.9	“Khul dao bhai bhi lav sav thaq-ail movq nail-aiq” dai, aqyu nvq gaq Yeiqsul bhai naldaiq-a nail ngaol.
LUK.22.10	Yeiqsul ge nail: “Nul-nq nvq gaq meenq bhai ail kev-u phao, meldel bavq-nvq thaq nail yaqyov-aq teevq gaq bhai ya thaoqphuq nail ngaol. Aq-u phao, aivq nail haoqnao tsaothel-aivq khi, aivq-i mail aol ail nail ilkhaol bhai aol ail yaoq. 
LUK.22.11	Al khai-aq neq, ilheel gaq bhai niailhai ge bhiq yaoq: ‘Saqlaq ge nail: ngal ngaq nail yaqlaol juq nee mail Bhaqsaqkhaq bhaoqaiq jaq kivq dai, daq-i naq duq, khaq bha jiav nail geiq’ dai, naldaiq ail dei-eiq. 
LUK.22.12	Aq-u phao, pultavq teiv-nvq bhai jiav nail lav sav-ai thaq nail daq-i naq duq teevq dao aivq nul-nq nvq gaq bhai hevqdaiq lavq nail ngaol. A bhai lav sav thaq ail yaoq” dai, aqyu nvq gaq bhai ge bhiq khi khoel gai-aivq-a nail ngaol.
LUK.22.13	Aqyu nvq gaq ail-u phao, Yeiqsul-i mail ge bhiq-a nail khe-ai ya moel khi, Bhaqsaqkhaq bhaoqaiq jaq nail haqbhoil lav sav ail-a nail ngaol.
LUK.22.14	Bhaqsaqkhaq jaq nail yanq kev lal-u phao, Yeiqsul kovqkhail bhai jaoljaoq-a nail ngaol. Aivq nail gaqkhoel juq iqsanl, aivq nee mail jaoljaoq-a nail ngaol. 
LUK.22.15	Aq-u phao, Yeiqsul ge nail: “Ngal haq dee aoq deedee phaq bhai maq ya daq-u nee mail, nuljuq nee teevq gaq khe-ai, Bhaqsaqkhaq bhaoqaiq niil, jaq movq deedee-ail nial. 
LUK.22.16	Ngal nuljuq bhai ge lavq bhel. Miqyail Milkhaoq lavqkhoel bhaoqaiq niil nail daoqceevq maq bhee lal-u kev dai, bhaoqaiq niilniai ngal maq jaq yaoq-aol” dai, aqyu juq bhai ge bhiq-a nail ngaol.
LUK.22.17	A bhai nee ngal-aq, aivq khaoqanq tsiq khi, Miqyail bhai tsiqeeq gaq khi mail ge nail: “Khaoqanq niil tsiq khi teevq gaq micil micil dai, daol yaoq. 
LUK.22.18	Ngal nuljuq bhai ge lavq bhel. Miqyail Milkhaoq maq kev lee-u kev dai, ngal aqheeq tsilju nail ullul maq daol yaoq-aol” dai, Yeiqsul aqyu juq bhai ge bhiq-a nail ngaol.
LUK.22.19	Aivq khaqmul oil khi, Miqyail bhai tsiqeeq-a nail ngaol. A bhai nee ngal-aq, khaqmul al ngaoqpav khi, yaqlaol juq bhai tsiq bhiq khi ge bhiq-a nail: “Niil neq, nuljuq nail haqbhoil laol bhiq-a nail, ngaq nail aqmaol ngaol. Ngaq bhai ya noeq kev dai niailhai nl yaoq” dai, ge bhiq-a nail ngaol.
LUK.22.20	Alhai dul dai, aoq kivq jaq gaq-u phao, Yeiqsul aqheeq tsilju nail ullul deq nail khaoqanq tsiq khi ge nail: “Khaoqanq niil neq, daoqma saljial aqsivq bhai tavq nail, ngaq nail aqsivq ngaol. Aqsivq niil, nuljuq nail haqbhoil bhi il lee nail ngaol” dai, ge bhiq-a nail ngaol.
LUK.22.21	Yeiqsul gaoq ge nail: “Thailhai ngaol-aoq, ngaq bhai yu nail aqlavq lavqkhoel bhai av bivq nail al gaq ngaq-ai nee mail kovqkhail teevq khail bhai taivq-ail jaq thailthaiq nail ngaol. 
LUK.22.22	Tsaol-aq nail Yaqyov neq, Miqyail-i mail aivq nail ganl noeqceiv-ai thaq nail khe-ai, ya sil nail ngaol. Thailhai ngaol-aoq, aivq bhai yu nail aqlavq lavqkhoel bhai av bhiq nail gaq neq, geeqlaoq aqdoil ya nail ngaol” dai, ge bhiq-a nail ngaol.
LUK.22.23	Aq-u phao, yaqlaol al juq: “Ngadao juq nail lavqkhoel khe, khaq sil gaq Yeiqsul bhai, yu nail aqlavq lavqkhoel bhai av bhiq nail meeq” dai, aqyu juq nail gaiqlaq bhai ge pheeljaq nail ngaol.
LUK.22.24	Al ovqtavq, “Ngadao juq nail lavqkhoel, khul gaq yu nee maqtsil eeq jaiq nail-aiq” dai, yaqlaol juq nail gaiqlaq bhai ge pheeljaq-a nail ngaol. 
LUK.22.25	Aq-u phao Yeiqsul ge nail: “Miltsaq kovtavq khe heeqphaq heeq ma juq neq, miltsaq yaq bhai uvthaiq nail ngaol. Miltsaq yaq neq, aqyu juq nail kovtavq bhai bhaqaoq jiav nail juq bhai, geeqlaoq nl lavq-a nail juq dai, khul nail ngaol. 
LUK.22.26	Thailhai ngaol-aoq, nuljuq alhai thaq khi. Nuljuq nail lavqkhoel, yu nee maqtsil eeq nail gaq, yu nee maqtsil nil nail gaq khe-ai jaol yaoq. Aqivq jiovq nail gaq iqsanl, yaqkav khe-ai jaol yaoq. 
LUK.22.27	Khul gaq eeq jaiq nail-aiq, jaoldeel khi jaq thailthaiq nail gaq laiq. Maq ngel haq neq, aoqbhaol lav sav bhiq nail gaq laiq. Jaoldeel khi jaq thailthaiq nail gaq, eeq jaiq nail maq ngel-ail laiq. Thailhai ngaol-aoq, ngal neq, nuljuq bhai aoqbhaol lav sav bhiq nail gaq khe-ai dul nail ngaol. 
LUK.22.28	Ngal jalmul mul nail bhai ya daq-u phao, nuljuq neq, khaq mao iqsanl ngaq-ai nee mail jaol nail tsaol-aq ngaol. 
LUK.22.29+LUK.22.30	Ngaq nail aqbhu, ngaq bhai heeqphaq bhi jiovq lavq khi bhi uvthaiq lavq-a nail khe-ai dul dai, nuljuq ngaq nail Milkhaoq nail lavqkhoel bhai jaol khi jaq nail daol nail bhai maqkhaiq, doiqbev bev ma bhai jaoldeel khi, Ilsaqleiqlal nail jeq-e tsel-nvq jeq-e bhai yalkhaq dal dai maqkhaiq, ngal nuljuq bhai alyaq bivq naol” dai, ge bhiq-a nail ngaol.
LUK.22.31	Yeiqsul gaoq ge nail: “Silmoq-ol, Silmoq-ol, gov bhai pheeqjaiq-i mail aoq nail khe-ai, neivq Saqdaq nuljuq bhai aoq nail dai, khi hal ya-ai thaq nail ngaol. 
LUK.22.32	Thailhai ngaol-aoq, naol neema thaqtsaol nail phaq maq ya cov-ail dai, ngal naoq nail haqbhoil geeqlaoq hal-a nail ngaol. Naol noeq pov khi kovq lal-u phao, naoq nail aqtsaoq yaqlaol juq bhai gaq bivq yaoq” dai, ge bhiq-a nail ngaol.
LUK.22.33	Aq-u phao Silmoq ge nail: “Heeqphaq-ol, thaonq bhai maqkhaiq, sil nail phaq bhai maqkhaiq, ngal naoq-ai nee mail teevq gaq khe-ai ail nail dai khi ngal lainq-ai thaq nail ngaol” dai, Yeiqsul bhai ge bhiq-a nail ngaol.
LUK.22.34	Yeiqsul ge nail: “Bheiqtuvluv-ol, ngal naoq bhai ge lavq bhel. Yanq-nl kiv yavphoil maq doil lal nail lavqkhoel, naol ngaq bhai, maq heeq kivq-ail dai, hail pov kev dai, jil naol” dai, ge bhiq-a nail ngaol.
LUK.22.35	Aq-u phao, Yeiqsul aqyu juq bhai ge bhiq-a nail: “Ngal nuljuq bhai khoel gai-aivq-u phao, phul baivluvq, phalthaoq khi mail saiqnaov thaq oil-aivq dai, ge bhiq-a nail ngaol. Aq-u phao, nuljuq teevq phaq ganav loq nail laiq” dai, Yeiqsul naldaiq-u phao, “Teevq phaq-ail maq loq-ail” dai, aqyu juq ge bhiq-a nail ngaol.
LUK.22.36	Yeiqsul ge nail: “Thailhai ngaol-aoq, niil thal khe pov neq, phul baivluvq jiav nail tsaol-aq juq, oil-aivq yaoq. Phalthaoq jiav nail tsaol-aq, hal-aivq yaoq. Thaoma maq jiav nail tsaol-aq, yovqgavq nail aqgaq aqdoi gaoq khi, thaoma ul ail yaoq. 
LUK.22.37	Ngal nuljuq bhai ge lavq bhel. ‘Aivq bhai haqeiv nail tsaol-aq nee mail yu saol-nvq bhoel naol’ dai, gevq-ai thaq nail Jalliq daoq al daoq, ngaq nail lavqkhoel bhai ya bhee lal nail ngaol. Khul khi mail dai ngal-aq neq, ngaq nail ganl gevq-ai thaq nail juq ya bhee lal nail ngaol” dai, aqyu juq bhai ge bhiq-a nail ngaol.
LUK.22.38	Aq-u phao, aqyu juq ge nail: “Heeqphaq-ol, niilniai thaoma nvq keiv jiav-ail nial” dai, ge bhiq-u phao: “Thailhai phal-iq neq, gaq-ao nial” dai, Yeiqsul aqyu juq bhai ge bhiq-a nail ngaol.
LUK.22.39	Yeiqsul meenq nee dov ail khi, aivq aol jiav nail khe-ai, Saqloq gaoqjaoq bha dav lai-a nail ngaol. Yaqlaol juq iqsanl aivq nail haoqnao tsaothel laivq-a nail ngaol. 
LUK.22.40	Yeiqsul a bhai lai kev-u phao, “Nuljuq jalmul mul nail haoqnao maq ya tsaothel-aivq dai, geeqlaoq hal hal-ail jaol yaoq” dai, aivq aqyu juq bhai ge bhiq-a nail ngaol. 
LUK.22.41	Yaqlaol juq jaol nail nee lovmav teevq liv livkheel kivq dai, ail eq khi, peevqceevq kovdoiq doiq khi mail, geeqlaoq hal ail-a nail ngaol. 
LUK.22.42	“Aqbhu-ol, naol neema tsaq haq neq, haq dee aoq deedee nail niil nee, ngaq bhai bhi jel-ail lavq yaoq. Thailhai ngaol-aoq, ngal neema tsaq nail khe-ai, thaq bhi pevq. Naol neema tsaq nail khe-ai, bhi pevq yaoq” dai, geeqlaoq hal-a nail ngaol. 
LUK.22.43	Aq-u phao, nqtavq gaqkhoel teevq gaq nqtavq nee mail dov lee khi, Yeiqsul bhai gaq bivq lee-a nail ngaol. 
LUK.22.44	Aivq nail neema lavqkhoel bhai haq aoq nl deedee nail ngel-i mail, iqmoeq-u nee maqtsil geeqlaoq hal-a nail ngaol. Aq-u phao, aivq nail khiqtsal aqsivq sivq phai khe-ai, pevq-ail khi, miltsaq bhai jiav kha nail ngaol.
LUK.22.45	Aivq alhai geeqlaoq hal gaq khi, thul khi mail yaqlaol juq jaol nail bha kovq lal-u phao, aqyu juq noeqhaq deedee nail lavqkhoel nee iqthaiq nail bhai, ya moel-a nail ngaol. 
LUK.22.46	“Khul khi mail nuljuq iqthaiq nail-aiq. Thul yaoq. Jalmul mul nail haoqnao maq ya tsaothel-aivq dai, geeqlaoq hal hal-ail jaol yaoq” dai, Yeiqsul aqyu juq bhai ge bhiq-a nail ngaol.
LUK.22.47	Yeiqsul alhai ge thailthaiq-u phao, gaqkhoel tsel-nvq gaq nail lavqkhoel bhai aol nail Yuldav dai khul nail al gaq, tsaol-aq munl munl ma hevq khi lee-a nail ngaol. Aivq Yeiqsul bhai moeqsaol saol nail dai khi, Yeiqsul nail aqjail bhai jiiv lai-a nail ngaol. 
LUK.22.48	Aq-u phao, Yeiqsul ge nail: “Yuldav-ol, naol moeqsaol saol nail khe-ai tavq khi, tsaol-aq nail Yaqyov bhai yu nail aqlavq lavqkhoel bhai av bhiq nail laiq” dai, ge bhiq-a nail ngaol.
LUK.22.49	Yeiqsul nee mail jaol nail juq neq, khalhai pevq lal nail ganl heeq nia khi, “Heeqphaq-ol, nvjuq thaoma-i mail ya tsil nail laiq” dai, naldaiq-a nail ngaol. 
LUK.22.50	Aqyu juq nail lavqkhoel khe teevq gaq, Philma nail yaqkav bhai tsil gai-aivq khi, lavqmal phao khe naqkov ceiv ail-a nail ngaol.
LUK.22.51	Yeiqsul ge nail: “Gaq-ao naol! Thaq gaoq nl” dai, ge khi, yaqkav al gaq nail naqkov bhai thoiqtsi khi mail lav meeq bhiq-a nail ngaol.
LUK.22.52	Aq-u phao, Yeiqsul aivq jaol nail bha lee kev-ai thaq nail Philma juq, uqhuq thaoq nail ilkhaol il ma bhai heldaiq nail aqivq juq khi mail, Yuldav tsaol-aq nail aqivq aqtsu juq bhai ge bhiq-a nail: “Nuljuq tsaolpheel bhai nieivq nail khe-ai, thaoma khi mail doiqthoi bavq khi, ngaq bhai nieivq lee-a nail laiq. 
LUK.22.53	Ngal yaoq n yaoq n nee mail uqhuq thaoq nail ilkhaol il ma bhai nuljuq nee mail jaol khi ngaol-aoq, nuljuq ngaq bhai maq nieivq-al. Thailhai ngaol-aoq, yanq niil yanq neq, nuljuq nail yanq ngaol. Niil aq-il neq, aqnav nail bhaqaoq uvthaiq nail ngaol” dai, ge bhiq-a nail ngaol.
LUK.22.54	Aq-u phao, aqyu juq Yeiqsul bhai nieivq khi, Philma nail ilkhaol bha hel-aivq-a nail ngaol. Bheiqtuvluv neq, Yeiqsul nail haoqnao al jaiq-ail maq eq nail bhai tsaothe jaol-nvq thaq nail ngaol. 
LUK.22.55	Ilkhaol nail khainl lavqkhoel bhai tsaol-aq teevq pav ganav juq miqjaq sivtovq khi teevq dao bhai taivq-ail jaoldeel-nvq thaq nail bhai, Bheiqtuvluv iqsanl aqyu juq nee mail jaoldeel lai-a nail ngaol. 
LUK.22.56	Bheiqtuvluv miqjaq aqbhaq bhaq nail bhai jaoldeel-nvq thaq nail bhai, yaqkav jiovq nail yaqmai-aq teevq gaq ya moel khi, aivq bhai heldaiq cov-ai thaq khi mail: “Thoil gaq iqsanl, Yeiqsul nee mail jaol nail tsaol-aq ngaol” dai, ge nail ngaol.
LUK.22.57	“Yaqmiq-ol, naoq-i mail ge nail gaq bhai, ngal maq heeq kivq-ail” dai, Bheiqtuvluv jil-a nail ngaol.
LUK.22.58	Teevq yanq gaoq khi-al ngal-aq neq, yaoq gaq yaoq Bheiqtuvluv bhai moel khi, “Naol iqsanl, aqyu juq nail munl lavqkhoel bhai aol nail teevq gaq nial” dai, ge bhiq-u phao, “Aqtsaoq-ol, ngal maq ngel-ail” dai, Bheiqtuvluv ge kovq bhiq-a nail ngaol.
LUK.22.59	Naqli teevq lavq niidai bhee lal-u phao, “Thoil gaq iqsanl, maldil dai, Yeiqsul nee mail jaol nail tsaol-aq ngaol. Khul khi mail dai ngal-aq neq, aivq nail aqthel, Gaqliqlail nail tsaol-aq nail aqthel niil” dai, yaoq gaq yaoq mailma-ail ge nail ngaol.
LUK.22.60	“Yaqyov-ol, naol ge nail daoq bhai ngal maq heeq kivq-ail” dai, Bheiqtuvluv ge-a nail ngaol. Aivq alhai ge thailthaiq-u phao, teevq pov taivq-ail yavphoil doil lal-a nail ngaol. 
LUK.22.61	Aq-u phao, Yeiqsul Bheiqtuvluv bhai haoqnaol naolkovq kovq daiq-a nail ngaol. “Yanq-nl kiv yavphoil maq doil lal nail lavqkhoel, naol ngaq bhai maq heeq kivq-ail dai, hail pov kev dai jil naol” dai, Yeiqsul-i mail ge bhiq-ai thaq nail daoq al daoq bhai, Bheiqtuvluv noeq dov lal-a nail ngaol. 
LUK.22.62	A bhai nee ngal-aq, aivq dov ail khi nioil deedee-a nail ngaol.
LUK.22.63	Yeiqsul bhai lovq nail tsaol-aq al juq, aivq bhai meelnaq meelnaq-ail, deeq-a nail ngaol. 
LUK.22.64	Aqyu juq, aivq bhai maivpheeq pheeq khi, “Naoq bhai khaq sil gaq deeq nail-aiq dai, Miqyail nail haqbhoil gedan nail gaq khe-ai, nvjuq bhai ge daiq lavq yaoq” dai, ge bhiq-a nail ngaol. 
LUK.22.65	A bhai nee ngal-aq, aqyu juq Yeiqsul bhai khal ge movq-ail mee nia phaq ge bhiq-a nail ngaol.
LUK.22.66	Nqbhaq bhaq lal-u phao, Yuldav tsaol-aq nail aqivq aqtsu jiovq-ai thaq nail juq khi, Philma juq khi mail, aoldaoq kovqdaoq cavq nail cov nail juq maoqbhaoq nl nail khi, jil lal-a nail ngaol. Aq-u phao, yu Yeiqsul bhai aqyu juq nail sivtavq bhai hel-aivq-a nail ngaol. 
LUK.22.67	“Naol Khali phal-iq neq, nvjuq bhai ge lavq yaoq” dai, aqyu juq Yeiqsul bhai ge bhiq-a nail ngaol. Yeiqsul ge nail: “Ngal ge bhiq khi ngaol-aoq, nuljuq neema maq thaqtsaol-ail. 
LUK.22.68	Ngal nuljuq bhai teevq phaq ganav gaoq naldaiq khi ngaol-aoq, nuljuq maq ge kovq lavq-ail. 
LUK.22.69	Thailhai ngaol-aoq, tsaol-aq nail Yaqyov neq, yaqhao bhaqaoq aol nail Miqyail nail lavqmal phao ya jaoldeel nail ngaol” dai, aqyu juq bhai ge bhiq-a nail ngaol.
LUK.22.70	Thailhai phal-iq neq, “Naol Miqyail nail Yaqyov laiq” dai, aqyu juq iqsanl mail, Yeiqsul bhai naldaiq-a nail ngaol. “Nuljuq-i mail ge nail khe-ai, ngal pevq naol” dai, Yeiqsul aqyu juq bhai ge kovq bhiq-a nail ngaol.
LUK.22.71	Aqyu juq ge nail: “Ngadao juq khul nail salkhil gaoq loq nail-aiq. Ngadao juq aivq ge nail daoq ya gaiq-ao nail ngaol” dai, aqyu juq ge nail ngaol.
LUK.23.1	Aq-u phao, jil lal-a nail tsaol-aq iqsanl mail tsaoq thul lal khi, Yeiqsul bhai heeqphaq Phillav jaol nail bha hel-aivq-a nail ngaol. 
LUK.23.2	Aqyu juq, Yeiqsul nail kovtavq bhai oeqbal thaq thaq-ail khi ge nail: “Tsaol-aq niil gaq, nvjuq nail jeq-e jaq-a bhai gailkhaol hevq bheel-aivq khi, heeqphaq Gailsaq bhai khaon thaq dov bhiq dai, lav tsoiq nail ngaol. A bhai nee pultavq, ‘Ngal neq, Khali dai khul nail heeqphaq ngaol’ dai, iqsanl aivq ge nail bhai nvjuq ya gaiq, ya moel-a nail ngaol” dai, aqyu juq ge nail ngaol.
LUK.23.3	“Naol Yuldav tsaol-aq nail heeqphaq ngaol laiq” dai, Phillav Yeiqsul bhai naldaiq-a nail ngaol. “Naol ge nail khe-ai, ngel naol” dai, Yeiqsul ge kovq bhiq-a nail ngaol.
LUK.23.4	“Ngal aivq nail lavqkhoel khe laiq nail tsa nail teevq phaq iqsanl maq moel-al” dai, Phillav Philma juq khi tsaol-aq munl munl ma juq bhai ge bhiq-a nail ngaol.
LUK.23.5	Thailhai ngaol-aoq, aqyu juq iqmoeq-u nee maqtsil, gaoq laijai lal khi gul nail: “Tsaol-aq niil gaq Gaqliqlail milkhaoq nee mail niai kev dai, Yuldav milkhaoq doi dai cavq bhiq cov bhiq khi, milkhaoq yaq juq suqsaq lal dai, gaq bivq nail ngaol” dai, gul bhiq-a nail ngaol.
LUK.23.6	Gaqliqlail dai, ge nail daoq al daoq bhai, Phillav ya gaiq-u phao, “Aivq Gaqliqlail nail tsaol-aq laiq” dai, naldaiq-a nail ngaol. 
LUK.23.7	Yeiqsul neq, heeqphaq Heiqlol uvthaiq nail milkhaoq bhai jaol nail tsaol-aq ngaol dai, Phillav heeq nia-u phao, Yeiqsul bhai Heiqlol jaol nail bha bhi hel-aivq-a nail ngaol. Heiqlol neq, yanq al nail lavqkhoel bhai, Yeiqlulsaqlaiq meenq bha jaol nail ngaol.
LUK.23.8	Heiqlol Yeiqsul bhai ya moel-u phao, lavqkhiq tsail deedee nail ngaol. Khul khi mail dai ngal-aq neq, Yeiqsul nail ganl aivq ya gaiq daiq khi, Yeiqsul-i mail nl nail bhi heeq bhi moel nail teevq phaq ganav nl daiq lavq nail bhai, moel movq nail, maoq lal-aoq nail ngaol. 
LUK.23.9	Aq-u phao, aivq Yeiqsul bhai mee nia phaq naldaiq khi ngaol-aoq, Yeiqsul neq, aivq bhai daoq teevq daoq iqsanl maq ge kovq bhiq-al. 
LUK.23.10	Philma juq khi aoldaoq kovqdaoq cavq nail cov nail juq a bhai thulphaol khi, Yeiqsul nail kovtavq bhai oeqbal thaq deedee nail ngaol. 
LUK.23.11	Heiqlol neq, aivq nail genl dev nail tsaol-aq juq nee mail teevq gaq khe-ai, Yeiqsul bhai khal nl movq-ail nl bhiq khi, meeq deedee nail heeqphaq nail aqgaq aqdoi aqnel bhi doi khi mail, meelnaq meelnaq-ail helsil nail ngaol. A bhai nee ngal-aq, Phillav jaol nail bha bhi hevq kol laivq-a nail ngaol. 
LUK.23.12	Aq-u n-gaol neq, heeqphaq Heiqlol khi heeqphaq Phillav teevq gaq nee teevq gaq aqtsaoq tsaoq nail ngaol. Jel lal-u phao neq, teevq gaq nee teevq gaq neejiav jiav lao thaq nail ngaol.
LUK.23.13	Aq-u phao, Phillav-i mail Philma juq, aqivq jiovq nail juq khi mail, milkhaoq yaq juq bhai khul jil-a nail ngaol. 
LUK.23.14	Phillav aqyu juq bhai ge bhiq-a nail: “Tsaol-aq niil gaq, milkhaoq yaq bhai hevq bheeq nail gaq ngaol dai, nuljuq ge khi mail, ngal jaol nail bha hel lavq-a nail ngaol. Nuljuq nail sivtavq bhai ngal aivq bhai naldaiq-u phao, nuljuq-i mail aivq nail kovtavq bhai oeqbal thaq nail khe-ai, ngal oeqbal teevq phaq iqsanl maq moel-al. 
LUK.23.15	Heiqlol iqsanl, aivq nail lavqkhoel khe laiq nail tsa nail phaq maq halpov moel nia nail ngel-i mail, ngal jaol nail bha bhi hevq kol lavq thaq nail ngaol. Aivq sil heeq phaq-ail nl laiq thaq nail teevq phaq iqsanl maq jiav-ail. 
LUK.23.16	Alheel ngel-i mail, ngal aivq bhai deeq khi phaiq bhiq naol” dai, aqyu juq bhai ge bhiq-a nail ngaol.
LUK.23.17	[Bhaqsaqkhaq bhaoqaiq lav sav-u phao, yaoq kovq yaoq-ao nee, Phillav aqyu juq nail haqbhoil tsaol-aq teevq gaq bhai ya phaiq bhiq nail ngaol.]
LUK.23.18	Aq-u phao, tsaol-aq munl mul lao-ail gul nail: “Tsaol-aq niil gaq bhai tavq heivq yaoq! Nvjuq nail haqbhoil Bhaqlaqbhal bhai phaiq yaoq” dai, teevq gaq khe-ai mailma-ail gul nail ngaol. 
LUK.23.19	Bhaqlaqbhal neq, meenq lavqkhoel milkhaoq yaq juq suqsaq lal dai nl nail nee ovqtavq, tsaol-aq bhai heivq-a nail ngel-i mail, thaonq bhai laol-ai thaq nail ngaol.
LUK.23.20	Phillav Yeiqsul bhai phaiq bhiq movq nail ngel-i mail, tsaol-aq al juq bhai teevq pov gaoq ge bhiq-a nail ngaol: 
LUK.23.21	Thailhai ngaol-aoq, aqyu juq gaoq gul nail: “Aivq bhai lavqyavq kovtavq bhai tavq heivq yaoq. Tavq heivq yaoq” dai, aqyu juq mailma-ail gaoq gul nail ngaol.
LUK.23.22	Phillav hail pov teevq pov gaoq ge bhiq-a nail: “Khul khi mail, bhi tavq heivq movq nail-aiq. Aivq haqeiv nail phaq khul nl-a nail-aiq. Ngal aivq nail lavqkhoel khe sil heeq phaq-ail laiq nail tsa nail teevq phaq iqsanl maq moel-al. Alheel ngel-i mail, ngal aivq bhai deeq khi phaiq bhiq naol” dai, aqyu juq bhai gaoq ge bhiq-a nail ngaol.
LUK.23.23	Yeiqsul bhai, lavqyavq kovtavq bhai tavq heivq yaoq dai, aqyu juq mailma-ail gul thailthaiq nail ngel-i mail, aqyu juq jaol nail phao, gaq lai-a nail ngaol. 
LUK.23.24	Alheel ngel-i mail, aqyu juq-i mail gul nail khe-ai, dalceiv bhiq-a nail ngaol. 
LUK.23.25	Milkhaoq bhai suqsaq lal dai nl khi, tsaol-aq bhai heivq-a nail ngel-i mail, thaonq bhai laol-ai thaq nail Bhaqlaqbhal bhai, aqyu juq-i mail hal nail khe-ai phaiq bhiq-a nail ngaol. Yeiqsul bhai neq, aqyu juq-i mail khal nl movq nail khe-ai nl dai, aqyu juq nail aqlavq lavqkhoel bhai av bhiq-a nail ngaol.
LUK.23.26	Genl dev nail tsaol-aq juq, Yeiqsul bhai hel-aivq-u phao, Khulleiqniq meenq bhai jaol nail Silmoq dai mil-ai thaq nail gaq, yalgaol bha lai khi kovq lal nail bhai nieivq thaiq khi, Yeiqsul nail lavqyavq bhi bavq khi mail Yeiqsul nail haoqnao bhi tsaothel-aivq-a nail ngaol. 
LUK.23.27	Tsaol-aq teevq munl, Yeiqsul nail haqbhoil noeqhaq khi, nioilkhaoq khaoq nail yaqmai-aq teevq juq, Yeiqsul nail haoqnao tsaothe jaol nail ngaol. 
LUK.23.28	Aq-u phao, Yeiqsul aqyu juq bhai haoqnaol naolkovq kovq khi ge bhiq-a nail: “Yeiqlulsaqlaiq meenq bha jaol nail yaqmai-aq juq-ol, ngal bhaqda nee thaq nioil. Nuljuq yovqgavq nail haqbhoil khi yovqgavq nail yaq nail haqbhoil nioil yaoq. 
LUK.23.29	Khul khi mail dai ngal-aq neq, ‘Maq bhao aqma juq neq, geeqlaoq eeq nail ngaol. A bhai nee ovqtavq, yaqbeiv maq uvq daiq-a nail yaqmai-aq khi yaq bhai aqtsil maq bhiq cuvq daiq-a nail yaqmai-aq neq, geeqlaoq eeq naol’ dai, ya ge nail aqn aqyanq kev lee nail ngaol. 
LUK.23.30	Aq-u phao, aqyu juq gaoqjaoq juq bhai niailhai ge bhiq nail ngaol. ‘Nvjuq bhai doeqkhaiq lee yaoq.’ Gaoqjaoq jaoq yaq juq bhai iqsanl, ‘Nvjuq bhai phalthaiq lavq yaoq’ dai, ge bhiq nail ngaol. 
LUK.23.31	Khul khi mail dai ngal-aq neq, aqyu juq aqbhaol aqjiq bhai niidai phaq-ail nl bhiq haq neq, aqbhaol aqgee bhai neq, khadai gaoq nl bhiq nail ngel-ail” dai, ge bhiq-a nail ngaol.
LUK.23.32	Aq-u phao, aqyu juq Yeiqsul nee mail teevq gaq khe-ai tavq heivq nail dai khi mail, haqeiv nail tsaol-aq nvq gaq bhai iqsanl, hevq dol-aivq-a nail ngaol. 
LUK.23.33	Uqcov dai khul nail gaoqjaoq bhai lai kev-u phao, aqyu juq Yeiqsul bhai lavqyavq kovtavq bhai tavq thaiq-a nail ngaol. Haqeiv nail tsaol-aq al nvq gaq bhai iqsanl, aivq nail lavqmal phao teevq gaq, lavqtsel phao teevq gaq dai, tavq thaiq-ai thaq nail ngaol. 
LUK.23.34	Aq-u phao, Yeiqsul ge nail: “Aqbhu-ol, aqyu juq nail oeqbal phaiq bhiq yaoq. Khul khi mail dai ngal-aq neq, aqyu juq khalhai nl thailthaiq nail dai, aqyu juq maq heeq nia-ail” dai, ge bhiq-a nail ngaol. A bhai nee ngal-aq, genl dev nail juq neq, Yeiqsul nail aqgaq aqdoi bhai khul gaq khul keiv ya dai, eellaoq bheq khi bhoilpav khi oil-a nail ngaol.
LUK.23.35	Tsaol-aq maodai a bhai thulphaol khi heldaiq-u phao, Yuldav tsaol-aq nail aqivq aqtsu juq Yeiqsul bhai meelnaq meelnaq-ail khi ge nail: “Aivq neq, yu bhai hevqkovq kivq naol geiq. Aivq neq, Miqyail-i mail tsel dov-ai thaq nail Khali dai, khul nail gaq ngel haq neq, aivq nail aqmaol bhai aivq bhi hevqkovq daiq yaoq” dai, ge nail ngaol.
LUK.23.36+LUK.23.37	Genl dev nail juq iqsanl aivq nail aqjail bhai lal khi, aqtsel mao-ail tsel nail aqheeq tsilju nail ullul aivq bhai bhi daol bhi daol-ail khi ge nail: “Naol Yuldav nail tsaol-aq nail heeqphaq ngel haq neq, naoq nail aqmaol bhai naol bhi jel-ail yaoq” dai, meelnaq meelnaq-ail khi ge nail ngaol.
LUK.23.38	“Tsaol-aq niil gaq neq, Yuldav nail tsaol-aq nail Heeqphaq ngaol” dai, gevq khi, Yeiqsul nail uqhuq pultavq phao tavq thaiq-ai thaq nail ngaol.
LUK.23.39	Aivq nee mail bhi tavq heivq-a nail tsaol-aq al nvq gaq nail lavqkhoel khe teevq gaq ge nail: “Naol Khali maq ngel laiq. Naoq nail aqmaol bhai bhi jel-ail khi, nv-nvq gaq bhai iqsanl bhi jel-ail lavq yaoq” dai, Yeiqsul bhai khal ge movq-ail ge bhiq-a nail ngaol.
LUK.23.40	Thailhai ngaol-aoq, nvq gaq teevq gaq aivq nail aqtsaoq bhai khaq khaq-ail khi ge nail: “Naol aivq khe-ai dalceiv-ai thaq nail bhai ya daq khi ngaol-aoq, Miqyail bhai maq geesil lal-ail laiq. 
LUK.23.41	Ngadao nvq gaq niailhai ya daq nail neq, tsaq naol. Ngadao nvq gaq nl laiq-a nail ngel-i mail, daq heeq phaq-ail tsaq nail ngel-i mail ya daq nail ngaol. Thailhai ngaol-aoq, tsaol-aq niil gaq neq, khul teevq phaq iqsanl maq nl laiq-al” dai, ge bhiq-a nail ngaol.
LUK.23.42	A bhai nee ngal-aq, aivq ge nail: “Yeiqsul-ol, naol heeqphaq joiqjaq lee-u phao, ngaq bhai thaq nioilpeivq lavq dei-eiq” dai, ge bhiq-a nail ngaol.
LUK.23.43	Yeiqsul ge nail: “Ngal naoq bhai maldil dai, ge lavq bhel. Yanqgaol naol ngaq-ai nee mail Bhaqlaqdilsuv dai khul nail gaoqkhail
LUK.23.44	Aqyanq al neq, n-gaol laolma nee mail, kivq hail lail ma naqli hail lavq bha kev dai, miltsaq kovtavq bhai navtsee dai pevq-ail khi, nlma nail aqbhaq iqsanl maq bhaq-ail. 
LUK.23.45	Uqhuq thaoq nail ilkhaol il ma nail lavqkhoel khe thao pav-ai thaq nail haqphal phal ma iqsanl, gaoltsi nee mail nvq pav pav ail-a nail ngaol. 
LUK.23.46	Aq-u phao, Yeiqsul mailma-ail gul khi ge nail: “Aqbhu-ol, ngaq nail aqhaqlal naoq nail aqlavq lavqkhoel bhai av bhiq naol” dai, ge nail ngaol. Aivq alhai ge gaq khi, aqhaq ceiv-a nail ngaol.
LUK.23.47	Alhai pevq lal-a nail bhai, genl dev nail teevq yal gaq nail aqivq teevq gaq ya moel-u phao, “Tsaol-aq niil gaq, maldil tsaq nail daol nail tsaol-aq ngel lao thaq nial” dai, ge khi, Miqyail bhai tsiqeeq nail ngaol. 
LUK.23.48	A bhai heldaiq lal-a nail tsaol-aq iqsanl mail, alhai pevq lal-a nail bhai, ya moel-u phao, noeqhaq deedee nail lavqkhoel nee, neema bhai deeq deeq-ail khi, kovq ail-a nail ngaol. 
LUK.23.49	Thailhai ngaol-aoq, aivq nail aqtsaoq juq khi mail Gaqliqlail milkhaoq nee mail aivq nail haoqnao tsaothel lavq-a nail yaqmai-aq juq neq, al jaiq-ail maq eq nail bhai thulphaol khi, pevq lal thailthaiq nail ganl al juq bhai heldaiq nail ngaol.
LUK.23.50+LUK.23.51	Aq-u phao, Yuldav milkhaoq bhai jiav nail Aqlilmaqthaiq meenq bhai jaol nail, Yaolsai dai mil-ai thaq nail teevq gaq jaol nail ngaol. Aivq neq, meeq nail jaq nail tsaq nail daol nail teevq gaq ngaol. Aivq iqsanl, Miqyail Milkhaoq bhai noeqthunq nail ngaol. Aivq neq, maoqbhaoq nl nail munl lavqkhoel bhai aol khi ngaol-aoq, aqyu juq-i mail maoqbhaoq nl khi ge ceiv-a nail ganl bhai neema maq tsaq-ail. 
LUK.23.52	Aivq Phillav jaol nail bha Yeiqsul nail aqmaol hal lai-a nail ngaol. 
LUK.23.53	Aivq Yeiqsul nail aqmaol bhai lavqyavq kovtavq nee bavq kha khi, haqphal-i mail maoltoev toev-a nail ngaol. A bhai nee ngal-aq, teevq gaq iqsanl maq bavq bhoel daiq-a nail, lovmav-i mail tavq-ai thaq nail luqdaol nail lavqkhoel bhai bavq duq ail-a nail ngaol. 
LUK.23.54	Aq-u n-gaol neq, jaol n n-gaol nail haqbhoil lainq nail aqn pevq khi, jaol n kev lal-aiq nail ngaol.
LUK.23.55	Gaqliqlail milkhaoq bha nee mail, Yeiqsul nee mail lal-a nail yaqmai-aq al juq neq, luqdaol bhai maqkhaiq, aivq bhai bavq duq ail-a nail dao bhai maqkhaiq, tsaothel-aivq khi, heldaiq ail-a nail ngaol. 
LUK.23.56	A bhai nee ngal-aq, aqyu juq kovq lai khi, huqbhiq nil nail aqtseel juq khi huqbhiq nil nail ulcuvq lainq-ai thaq nail ngaol. A bhai nee ngal-aq, aoldaoq kovqdaoq bhai gevq-ai thaq nail khe-ai, aqyu juq jaol n n-gaol gaqnaq naq-a nail ngaol.
LUK.24.1	Jaol n jel-ail khi teevq n n-gaol, nqbhaq bhaq lal thao, yaqmai-aq al juq aqyu juq-i mail lainq-ai thaq nail huqbhiq nil nail phaq oil khi, luqdaol bha lai-a nail ngaol. 
LUK.24.2	Aqyu juq a bhai lai kev-u phao, luqdaol govkhoiq bhai ngaoq tsoiq-ai thaq nail lovmav al heeq, ngaoq ha-ai thaq nail bhai, ya moel-a nail ngaol. 
LUK.24.3	Aqyu juq luqdaol nail lavqkhoel bhai aol lai-u phao, Heeqphaq Yeiqsul nail aqmaol bhai maq moel-al. 
LUK.24.4	Aqyu juq ganl al bhai noeq-u maq dov dai jaol-u phao, nljeel coev lal nail aqgaq aqdoi doi-nq thaq nail tsaol-aq nvq gaq thaiqphuq dai dov lee khi, aqyu juq nail aqjail bhai thulphaol lee-a nail ngaol. 
LUK.24.5	Aq-u phao, yaqmai-aq al juq geesil deedee-ail khi, miltsaq bhai gaolbeiv-u phao, tsaol-aq al nvq gaq ge nail: “Khul khi mail, nuljuq doevq nail tsaol-aq bhai, sil nail tsaol-aq bavq thaq duq bhai heldaiq lee-a nail-aiq. 
LUK.24.6	Aivq niilniai maq jaol yaoq-aol. Aivq doevq kovq lal-aoq nail ngaol. Aivq Gaqliqlail milkhaoq bhai nuljuq nee mail jaol-u phao, nuljuq bhai ge lavq-a nail daoq al daoq bhai thaq nioilpeivq dei-eiq. 
LUK.24.7	Aivq niailhai ge-ai thaq nail ngaol: ‘Tsaol-aq nail Yaqyov neq, oeqbal yaq nail aqlavq lavqkhoel bhai av bhiq nail bhai ya daq naol. A bhai nee ngal-aq, lavqyavq kovtavq bhai, yu aivq bhai tavq heivq khi, hail n bhee lal haq neq, gaoq doevq kovq lal naol’ dai, nuljuq bhai ge bhiq-ai thaq nail ngaol” dai, nqtavq gaqkhoel aqyu juq bhai ge bhiq-a nail ngaol. 
LUK.24.8	Aq-u phao, aqyu juq Yeiqsul-i mail ge-ai thaq nail daoq al daoq bhai noeq dov lal bhiq thaq nail ngaol.
LUK.24.9	A bhai nee ngal-aq, aqyu juq luqdaol nee kovq lee khi, gaqkhoel tsel teevq gaq bhai khi yaqlaol yaoq juq yaoq bhai iqsanl pevq lal-a nail ganl al juq ge bhiq-a nail ngaol. 
LUK.24.10	Gaqkhoel juq bhai pevq lal-a nail ganl ge bhiq-a nail yaqmai-aq al juq neq, Maqgaqdaqlal meenq bhai jaol nail Maqlil, Yaolhaqna, Yaqkov nail aqma Maqlil khi mail yaoq juq yaoq iqsanl aol nail ngaol. 
LUK.24.11	Gaqkhoel juq neq, yaqmai-aq juq-i mail ge nail daoq neq, “Teevq phaq-ail aqduq aqyal maq bhao nail daoq ngaol” dai, noeq khi aqyu juq neema maq thaqtsaol-ail. 
LUK.24.12	Thailhai ngaol-aoq, Bheiqtuvluv thul khi, luqdaol bha tsaol-aivq-a nail ngaol. Aivq tsaoq kel-aivq khi, luqdaol bhai heldaiq ail-u phao, maoltoev bhai taivq-ail ya moel-a nail ngaol. Aq-u phao, aivq noeq-u maq dov dai, ilkhaol bha kovq lai-a nail ngaol.
LUK.24.13	Aq-u n-gaol, yaqlaol nvq gaq Yeiqlulsaqlaiq meenq nee mail naqli hail lavq eq nail bha jiav nail Eilmaov dai, khul nail julgu bhai ail-a nail ngaol. 
LUK.24.14	Aq-u phao, pevq lal-a nail ganl al iqsanl mail, aqyu nvq gaq ge thailthaiq nail ngaol. 
LUK.24.15	Aqyu nvq gaq alhai ge thailthaiq-u phao, Yeiqsul aqyu nvq gaq nail aqjail bha lal khi, aqyu nvq gaq nee mail ail-a nail ngaol. 
LUK.24.16	Thailhai ngaol-aoq, aqyu nvq gaq nail maivneev bhai doeqkhaiq-ai thaq nail khe-ai, Yeiqsul niidai, maq heldaiq heeq nia-al.
LUK.24.17	Aq-u phao Yeiqsul ge nail: “Nul-nq nvq gaq khul nail ganl ge ge-ail, ail nail-aiq” dai, naldaiq-u phao, aqyu nvq gaq maivphaoq niaq laq khel dai, pevq-ail khi, naq lai-a nail ngaol. 
LUK.24.18	Aqyu nvq gaq nail lavqkhoel nee Gaqlaolphal dai mil-ai thaq nail gaq ge nail: “Niil aq-il mee nia n bhai, Yeiqlulsaqlaiq meenq nail lavqkhoel bhai pevq lal-a nail ganl juq maq heeq nia nail daq-i, naol teevq gaq teevq-eel nial” dai, Yeiqsul bhai ge bhiq-a nail ngaol.
LUK.24.19	“Khul nail ganl pevq lal-a nail-aiq” dai, Yeiqsul aqyu nvq gaq bhai naldaiq bhiq-u phao, aqyu nvq gaq ge nail: “Naqsaqlail meenq khe Yeiqsul nail ganl ngaol. Tsaol-aq al gaq neq, Miqyail nail sivtavq bhai maqkhaiq, tsaol-aq nail sivtavq bhai maqkhaiq, aivq ge nail thail nail, nl nail hal nail lavqkhoel, bhaqaoq eeq nail Miqyail nail haqbhoil gedan nail gaq ngaol. 
LUK.24.20	Philma juq khi mail, ngadao nail aqivq aqtsu juq, aivq ya sil dai, yalkhaq dal yaoq dai, ge khi, yu nail aqlavq lavqkhoel bhai av bhiq khi mail lavqyavq kovtavq bhai bhi tavq heivq-a nail ngaol 
LUK.24.21	Thailhai ngaol-aoq, aivq neq, Ilsaqleiqlal nail jeq-e jaq-a bhai ul kovq nail gaq ngaol dai, nvjuq noeqthunq nail ngaol. Al ovqtavq, ganl niil juq pevq lal-a nail neq, yanqgaol hail n bhee lal-aoq nail ngaol. 
LUK.24.22	Niil aq-il, nvjuq nail lavqkhoel khe aol nail yaqmai-aq teevq pav ganav juq iqsanl, noeq-u maq dov nail ganl, nvjuq bhai ge lavq-a nail ngaol. Yanq-nl hao navqmav-ail aqyu juq luqdaol bhai ail thaq nail ngaol. 
LUK.24.23	Thailhai ngaol-aoq, Yeiqsul nail aqmaol bhai maq moel-a geiq. Aq-u phao, aqyu juq kovq lal khi, ‘Nvjuq nqtavq gaqkhoel bhai ya moel khi, Yeiqsul doevq nail ngaol dai, nqtavq gaqkhoel nvjuq bhai ge lavq-a nail ngaol’ dai, yaqmai-aq al juq ge nail ngaol. 
LUK.24.24	Nvjuq nail tsaol-aq teevq pav ganav juq iqsanl, luqdaol bhai heldaiq lai-u phao, yaqmai-aq al juq-i mail ge nail khe-ai, ya moel khi ngaol-aoq, aivq bhai maq moel-a geiq” dai, Yeiqsul bhai ge bhiq-a nail ngaol.
LUK.24.25	Aq-u phao, Yeiqsul ge nail: “Neema gaol khi neenoeq neekha maq aol nail tsaol-aq juq-ol, Miqyail nail haqbhoil gedan nail juq-i mail ge-ai thaq nail iqsanl bhai neema maq thaqtsaol-ail laiq. 
LUK.24.26	Khali alhai ya daq gaq khi, aivq nail seiqleiq khaoqsail nail lavqkhoel bhai ya aol lai nail, maq ngel-ail laiq” dai, aqyu nvq gaq bhai naldaiq bhiq-a nail ngaol. 
LUK.24.27	A bhai nee ngal-aq, Jalliq lavqkhoel bhai, aivq nail ganl khal gevq-ai thaq nail yaoq phaq yaoq-ao nee, Molseiq-i mail gevq-a nail haoqgavq nee mail Miqyail nail haqbhoil gedan nail juq-i mail gevq-ai thaq nail haoqgavq bhai kev dai, aqyu nvq gaq bhai cavq bhiq cov bhiq-a nail ngaol.
LUK.24.28	Aqyu nvq gaq julgu aqjail bhai lai kev-u phao, Yeiqsul neq, julgu al gu bhai maq aol lai nail khe-ai khi, iqmoeq phao ail-a nail ngaol. 
LUK.24.29	Aq-u phao, aqyu nvq gaq ge nail: “Niilniai yavq yaoq. Nlma ga bhoel-aiq nial. Nqkivq iqsanl kivq lee-aiq nial” dai, ge ge-ail, aivq bhai hal deedee-a nail ngaol. Alheel ngel-i mail, aqyu nvq gaq nail ilkhaol bhai yavq nail khi aol lai-a nail ngaol.
LUK.24.30	Aivq aqyu nvq gaq nee mail aoq jaq nail dai khi, jaoljaoq-u phao, aivq khaqmul oil khi, Miqyail bhai tsiqeeq-a nail ngaol. A bhai nee ngal-aq, khaqmul al ngaoqpav khi, aqyu nvq gaq bhai bhiq jaq-a nail ngaol. 
LUK.24.31	Aq-u phao, aqyu nvq gaq nail maivneev bhai doeqkhaiq-ai thaq nail khe-ai dul nail al phao lal khi, Yeiqsul niil dai, heeq nia lal-a nail ngaol. Aq-u phao, Yeiqsul aqyu nvq gaq nail sivtavq nee mail peivq ail-a nail ngaol. 
LUK.24.32	Aqyu nvq gaq nail gaiqlaq bhai ge nail: “Gailphail lail ma bhai ngadao nvq gaq kovq lee thailthaiq-u phao, ngadao nvq gaq bhai daoq ge tsaoq lal khi, Jalliq nail daoqceevq phaodaiq lavq-u phao, neema lavqkhoel bhai kev dai aol lal khi lavqkhiq tsail deedee lal-a naol” dai, ge nail ngaol.
LUK.24.33	Aqyu nvq gaq teevq pov nee tsaoqthul khi, Yeiqlulsaqlaiq meenq bha gaoq lai-a nail ngaol. A bhai lai kev-u phao, gaqkhoel tsel teevq gaq khi mail aqyu juq nee mail jaol nail juq, teevq dao bhai taivq-ail jil lai khi jaol nail bhai ya moel-a nail ngaol. 
LUK.24.34	Tsaol-aq al juq aqyu nvq gaq bhai ge bhiq-a nail: “Heeqphaq Yeiqsul maldil doevq kovq lal-aoq nail ngaol. Aivq nail aqmaol Silmoq bhai bhi moel-a nail ngaol” dai, ge bhiq-a nail ngaol. 
LUK.24.35	Aq-u phao, aqyu nvq gaq iqsanl, gailphail lail ma bhai pevq lal-a nail ganl maqkhaiq, khaqmul ngaoq pav-u phao, Yeiqsul niil dai, heeq kivq lal-a nail ganl maqkhaiq, aqyu juq bhai ge bhiq-a nail ngaol.
LUK.24.36	Aqyu juq alhai ge thailthaiq-u phao, Yeiqsul aqyu juq nail gaoltsi bhai thulphaol lee khi, “Nuljuq neesal-ovq dei-eiq” dai, aqyu juq bhai ge bhiq-a nail ngaol.
LUK.24.37	Thailhai ngaol-aoq, aqyu juq teevq phaq ganav nail aqheel meeq dai, noeq nail ngel-i mail, geesil deedee lal bhiq-a nail ngaol. 
LUK.24.38	Yeiqsul aqyu juq bhai ge bhiq-a nail: “Khul khi mail, nuljuq nail neema suqsaq nail-aiq. Khul khi mail, neema lavqkhoel bhai pov pov lav lav dai, pevq nail-aiq. 
LUK.24.39	Maldil ngal ngaol. Ngaq nail aqkhil aqlavq bhai heldaiq yaoq. Ngaq bhai thoiqdaiq heivdaiq lal yaoq. Ngal neq, nuljuq moel nail khe-ai, aqmaol bhao nail ngaol. Aqheel neq, aqmaol maq bhao-ail” dai, ge bhiq-a nail ngaol.
LUK.24.40	Alhai ge gaq khi, aivq nail aqkhil aqlavq bhai bhi heldaiq-a nail ngaol. 
LUK.24.41	Aq-u phao, aqyu juq noeq-u maq dov dai pevq ail khi, lavqkhiq tsail deedee nail ngel-i mail, neema maq thaqtsaol-ai haq-al. Aq-u phao, “Nuljuq jaq nail teevq phaq ganav jiav naol laiq” dai, Yeiqsul aqyu juq bhai naldaiq-a nail ngaol. 
LUK.24.42	Aqyu juq-i mail poiv-ai thaq nail delgil teevq pav Yeiqsul bhai bivq-a nail ngaol. 
LUK.24.43	Aq-u phao Yeiqsul oil khi, aqyu juq nail sivtavq nee jaq-a nail ngaol.
LUK.24.44	Aq-u phao, aivq ge nail: “Molseiq nail aoldaoq kovqdaoq nail lavqkhoel bhai maqkhaiq, Miqyail nail haqbhoil gedan nail juq nail haoqgavq lavqkhoel bhai maqkhaiq, Tsiqeeq nail Haoqgavq lavqkhoel bhai maqkhaiq, ngaq nail ganl gevq-ai thaq nail iqsanl mail, ya bhee lal naol dai, ngal nuljuq nee mail jaol-u phao, ge bhiq-ai thaq nail ngaol” dai, ge bhiq-a nail ngaol.
LUK.24.45	Aq-u phao, aqyu juq Jalliq nail daoqceevq bhai heeq nia lal dai, Yeiqsul aqyu juq nail neema bhai bhi noeq dov lal-a nail ngaol. 
LUK.24.46	Yeiqsul ge nail: “Jalliq lavqkhoel bhai niailhai gevq-ai thaq nail ngaol: ‘Khali neq, haq dee aoq deedee nail phaq bhai ya daq khi ya sil nail ngaol. Thailhai ngaol-aoq, hail n bhee lal haq neq, gaoq doevq kovq lal nail ngaol. 
LUK.24.47	Oeqbal noeq pov yaoq, oeqbal noeq pov nail ngel-i mail, Miqyail oeqbal al phaiq lavq nail ganl, Yeiqlulsaqlaiq meenq nee mail, jeq-e jaq-a iqsanl bhai aivq nail aqmil kov-uvq nee ya cavq bhiq nail ngaol’ dai, gevq-ai thaq nail ngaol. 
LUK.24.48	Nuljuq neq, niil juq nail ganl salkhil khanq nail tsaol-aq ngaol. 
LUK.24.49	Ngaq nail Aqbhu-i mail bivq naol dai, saljial jaq-ai thaq nail al gaq, ngal nuljuq jaol nail bha khoel-ai leevq naol. Alheel ngel-i mail, nuljuq nqtavq kovtavq khe bhaqaoq al maq ya-u kev dai, meenq niil meenq bhai daonq yaoq” dai, aqyu juq bhai ge bhiq-a nail ngaol.
LUK.24.50	A bhai nee ngal-aq, Yeiqsul aqyu juq bhai Bheiqtaqnil nail julgu aqjail bha hevq kel-aivq khi mail, aivq aqlavq bavq dil khi, aqyu juq bhai geeqlaoq bivq-a nail ngaol. 
LUK.24.51	Alhai geeqlaoq bivq thailthaiq-u phao, aivq aqyu juq nee pav-ail khi, nqtavq kovtavq bha bhi tsiqdal laivq-a nail ngaol. 
LUK.24.52	Aqyu juq neq, Yeiqsul bhai uqhuq thaoq khi mail, lavqkhiq tsail tav dai, Yeiqlulsaqlaiq meenq bha kovq ail-a nail ngaol. 
LUK.24.53	Aqyu juq khaq mao iqsanl uqhuq thaoq nail ilkhaol il ma bhai jaol khi, Miqyail bhai tsiqeeq-a nail ngaol.
JHN.1.1	Iqmoeq-u nee Daoq jiav nail ngaol. Daoq al neq, Miqyail nee mail jaol khi Daoq al neq, Miqyail ngaol. 
JHN.1.2	Daoq al neq, iqmoeq-u nee Miqyail nee mail jaol nail ngaol.
JHN.1.3	Khal jaol, khal jiav nail iqsanl, aivq-i mail teivq-ai thaq nail ngaol. Khal teivq-ai thaq nail juq nail lavqkhoel, aivq-i mail maq teivq-ai thaq nail teevq phaq-ail, maq jiav-ail. 
JHN.1.4	Aivq nail lavqkhoel bhai doevq nail phaq aol nail ngaol. Doevq nail al neq, tsaol-aq yaq nail aqbhaq ngaol. 
JHN.1.5	Aqbhaq al neq, aqnav nail lavqkhoel bhai bhaq nail ngaol. Aqnav neq, aqbhaq al bhai maq gaq lai nia-ail.
JHN.1.6	Miqyail-i mail bhi lee-a nail Yaolhaq dai, mil-ai thaq nail teevq gaq jaol nail ngaol. 
JHN.1.7	Aivq neq, aqbhaq al nail ganl salkhil khanq lee-a nail ngaol. Aivq bhaqda nee tsaol-aq iqsanl mail, aqbhaq al bhai neema thaqtsaol lal dai, aivq salkhil khanq lee-a nail ngaol. 
JHN.1.8	Aivq neq, aqbhaq al maq ngel-ail. Aqbhaq al nail ganl salkhil khanq lee-a nail teevq-eel ngaol. 
JHN.1.9	Maldil pevq nail aqbhaq al neq, miltsaq kovtavq bhai lee khi, tsaol-aq yaq iqsanl bhai bhaq bhiq lee nail ngaol.
JHN.1.10	Aivq neq, miltsaq kovtavq bhai jaol nail ngaol. Miltsaq niil aivq-i mail teivq-ai thaq nail ngaol. Thailhai ngaol-aoq, miltsaq yaq juq aivq bhai maq heeq nia-ail. 
JHN.1.11	Aivq nail jaol duq bhai, aivq lee khi ngaol-aoq, aivq nail jeq-e jaq-a juq aivq bhai maq hav-al. 
JHN.1.12	Thailhai ngaol-aoq, aivq bhai khal hav bhoel nail tsaol-aq, aivq bhai neema khal thaqtsaol nail tsaol-aq iqsanl mail, Miqyail nail yaq pevq lal nail aqkhaoqanq ya-a nail ngaol. 
JHN.1.13	Aqyu juq Miqyail nail yaq pevq lal-a nail neq, jeq-e jaq-a bhaqda nee maq ngel-ail. Aqsivq haqjoil nail neenoeq neekhaol bhaqda nee iqsanl, maq ngel-ail. Yaqyov-aq nail neenoeq neekhaol bhaqda nee iqsanl maq ngel-ail. Miqyail bhaqda nee aqyu juq Miqyail nail yaq pevq lal-a nail ngaol.
JHN.1.14	Daoq al neq, tsaol-aq pevq lee khi, ngadao nee mail jaol lee-a nail ngaol. Aivq nail seiqleiq khaoqsail bhai nvjuq ya moel-a nail ngaol. Seiqleiq khaoqsail al neq, Aqbhu Miqyail nee mail dov lee-a nail Yaqyov teevq gaq teevq-eel nail seiqleiq khaoqsail ngaol. Yaqyov al gaq neq, geeqlaoq eeljaol khi mail saljial ivq nail phaq teevq bhee aol nail ngaol.
JHN.1.15	Yaolhaq aivq nail ganl salkhil khanq khi niailhai gul nail ngaol: “Ngaq nail haoqnao lee nail gaq neq, ngaq-ai nee maqtsil eeq nail ngaol. Khul khi mail dai ngal-aq neq, ngal maq doevq lee-u nee mail, aivq doevq nail ngaol dai, ngaq-i mail ge nail al gaq neq, aivq ngaol” dai, Yaolhaq mailma-ail salkhil khanq nail ngaol. 
JHN.1.16	Aivq nail lavqkhoel bhai geeqlaoq eeljaol teevq bhee aol nail ngaol. Geeqlaoq al juq teevq phaq khai-aq neq, teevq phaq ngadao ya nail ngaol. 
JHN.1.17	Miqyail aoldaoq kovqdaoq bivq lavq-u phao, Molseiq bhai juq khi, bivq lavq-a nail ngaol. Thailhai ngaol-aoq, geeqlaoq eeljaol khi saljial ivq nail phaq neq, Yeiqsul Khali nee mail dov lee-a nail ngaol. 
JHN.1.18	Tsaol-aq teevq gaq iqsanl, Miqyail bhai maq moeldaiq gaoq-aol. Aivq teevq gaq taivq-ail Miqyail pevq khi, Aqbhu nail jail-nq bhai jaoldeel-nvq thaq nail Yaqyov al gaq neq, Miqyail khaq sil gaq pevq nail ganl, phaodaiq lee-a nail ngaol.
JHN.1.19	Yeiqlulsaqlaiq meenq bha jaol nail Yuldav nail tsaol-aq juq neq, Philma juq khi mail Leiqbhil tsaol-aq juq bhai, Yaolhaq jaol nail bha khoel gai-aivq-a nail ngaol. “Naol khaq sil gaq” dai, aqyu juq Yaolhaq bhai naldaiq-u phao, Yaolhaq salkhil niailhai khanq-a nail ngaol: 
JHN.1.20+JHN.1.21	Aivq maq jil mail, “Ngal neq, Khali maq ngel” dai, daolcoev dai, ge bhiq-a nail ngaol. A bhai nee ngal-aq, aqyu juq gaoq naldaiq nail: “Thailhai phal-iq neq, naol Eillilya laiq.” “Ngal Eillilya maq ngel” dai, aivq ge kovq bhiq-a nail ngaol. “Naol Miqyail nail haqbhoil gedan nail al gaq laiq” dai, gaoq naldaiq nail ngaol. “Maq ngel” dai, aivq gaoq ge kovq bhiq-a nail ngaol.
JHN.1.22	Tsaol-aq al juq ge nail: “Naol khaq sil gaq dai, nvjuq bhai khoel-ai leevq-a nail tsaol-aq juq bhai cavq lai kivq dai, naol yovqgavq bhai yovqgavq, khaq sil gaq dai, ge heeq” dai, gaoq naldaiq nail ngaol.
JHN.1.23	Yaolhaq ge nail: “Miqyail nail haqbhoil gedan nail Ilsaqyal-i mail ge-ai thaq nail khe-ai,
JHN.1.23	‘Heeqphaq lee nail haqbhoil
JHN.1.23	gailkhaol lav daol yaoq’ dai,
JHN.1.23	haqtsoiq haqyal bhai jaol khi gul nail al gaq, ngal ngaol” dai, ge kovq bhiq-a nail ngaol.
JHN.1.24	Naldaiq lee-a nail tsaol-aq al juq neq, Phaqliqsail juq-i mail khoel-ai leevq-a juq iqsanl, kheq nail ngaol. 
JHN.1.25	Aqyu juq ge nail: “Naol neq, Khali iqsanl maq ngel. Eillilya iqsanl maq ngel. Miqyail nail haqbhoil gedan nail al gaq iqsanl maq ngel nail phal-iq neq, khul khi mail, naol yu bhai ulcuvq saol bhiq nail-aiq” dai, naldaiq-a nail ngaol.
JHN.1.26	Yaolhaq ge nail: “Ngal yu bhai ulcuvq lavqkhoel bhai, ulcuvq saol bhiq nail ngaol. Thailhai ngaol-aoq, nuljuq maq heeq nia nail tsaol-aq teevq gaq, nuljuq nee mail jaol nail ngaol. 
JHN.1.27	Aivq neq, ngaq nail haoqnao lee nail gaq ngaol. Ngal neq, aivq nail saiqnaov neeqtsaq bhai iqsanl pheel nail maq geel-nvq-ail” dai, ge bhiq-a nail ngaol.
JHN.1.28	Yaolhaq Yaoldaq laoljaol a phao lelkhel bhai jiav nail Bheiqtaqnil nail julgu bhai jaol khi, ulcuvq saol bhiq-u phao, aqyu juq Yaolhaq bhai alhai naldaiq-a nail ngaol.
JHN.1.29	Yaoq n yaoq, aivq jaol nail bha Yeiqsul lee nail bhai, Yaolhaq ya moel-u phao, aivq ge nail: “Miltsaq yaq nail oeqbal bhai phi ha lee-a nail Miqyail nail Yaolyaq bhai heldaiq daiq. 
JHN.1.30	‘Ngaq nail haoqnao lee nail gaq, ngaq-ai nee maqtsil eeq nail ngaol. Khul khi mail dai ngal-aq neq, ngal maq doevq lee-u nee mail aivq doevq nail ngaol’ dai, ngaq-i mail ge nail al gaq neq, aivq ngaol. 
JHN.1.31	Iqmoeq-u, ngal aivq bhai maq heeq kivq-al. Thailhai ngaol-aoq, Ilsaqleiqlal nail tsaol-aq aivq bhai aqmeeq-ai ya heeq ya moel dai, ngal lee khi, yu bhai ulcuvq lavqkhoel bhai ulcuvq saol bhiq lee-a nail ngaol” dai, ge bhiq-a nail ngaol.
JHN.1.32	Al ovqtavq, Yaolhaq salkhil khanq khanq-ail ge nail: “Meeqnail Haolnail Aqhaqlal khaoqkhoiq khe-ai nqtavq kovtavq nee yavq kha lee khi, aivq nail kovtavq-ai deivq lee-a nail bhai, ngal ya moel-a nail ngaol. 
JHN.1.33	Iqmoeq-u ngal aivq bhai maq heeq kivq-al. Thailhai ngaol-aoq, ‘Ulcuvq lavqkhoel-ai yu bhai ulcuvq saol bhiq yaoq’ dai, ngaq bhai khoel nail gaq, ngaq bhai niailhai ge lavq-a nail ngaol: ‘Tsaol-aq teevq gaq nail kovtavq bhai Meeqnail Haolnail Aqhaqlal yavq kha lee khi jaol nail bhai, naol ya moel-u phao, Meeqnail Haolnail Aqhaqlal lavqkhoel ulcuvq saol bhiq nail gaq neq, aivq ngaol dai, naol ya heeq kivq naol. 
JHN.1.34	Ngal alhai pevq lal-a nail bhai ya moel-a nail ngel-i mail, tsaol-aq al gaq neq, Miqyail nail Yaqyov ngaol dai, ngal salkhil khanq nail ngaol’ ” dai, Yaolhaq ge nail ngaol.
JHN.1.35	Yaoq n yaoq, Yaolhaq aivq nail yaqlaol nvq gaq nee mail, a bhai gaoq thulphaol-nvq thaq nail ngaol. 
JHN.1.36	Aq-u phao, aivq Yeiqsul lee nail bhai ya moel khi, “Miqyail nail Yaolyaq bhai heldaiq daiq” dai, ge bhiq-a nail ngaol.
JHN.1.37	Yaqlaol al nvq gaq, Yaolhaq ge nail daoq al daoq ya gaiq khi, Yeiqsul nail haoqnao tsaothel laivq-a nail ngaol. 
JHN.1.38	Yeiqsul haoqnaol naolkovq kovq daiq khi, aqyu nvq gaq aivq nail haoqnao tsaothel lavq nail bhai, ya moel-u phao, “Nul-nq nvq gaq khul halpov lal-a nail-aiq” dai, naldaiq-a nail ngaol. Aq-u phao, aqyu nvq gaq: “Laqbhil-ol, naol khaq bha jaol nail-aiq” dai, aivq bhai naldaiq-a nail ngaol. Laqbhil dai ge nail neq, saqlaq bhai ge nail ngaol.
JHN.1.39	“Heldaiq lal yaoq” dai, Yeiqsul aqyu nvq gaq bhai ge bhiq-a nail ngaol. Alheel ngel-i mail, aqyu nvq gaq lai khi, aivq nail jaol duq bhai ya moel-a nail ngaol. Yanq al yanq neq, kivq hail lail ma phao naqli liq lavq niidai bhee lal-aoq nail ngel-i mail, aq-u n-gaol aqyu nvq gaq a bhai jaol-a nail ngaol.
JHN.1.40	Yaolhaq-i mail ge-a nail daoq al daoq ya gaiq khi, Yeiqsul nail haoqnao tsaothel laivq-a nail al nvq gaq nail lavqkhoel khe teevq gaq neq, Silmoq Bheiqtuvluv nail jaqbheq, Aqdaiqlaiq ngaol. 
JHN.1.41	Aqdaiqlaiq iqmoeq ilmoeq nl-a nail neq, aivq nail aqivq Silmoq bhai halpov moel-ail khi, “Nv-nvq gaq Meiqsilya bhai moel-a nail ngaol” dai, ge bhiq-a nail ngaol. Meiqsilya dai ge nail neq, Khali bhai ge nail ngaol. 
JHN.1.42	A bhai nee ngal-aq, Aqdaiqlaiq neq, Silmoq bhai Yeiqsul jaol nail bha hel-aivq-a nail ngaol. Yeiqsul Silmoq bhai heldaiq khi, “Naol neq, Yaolhaq nail yaqyov Silmoq nial. Yaqhao neq, naoq bhai Geiqphal dai, ya khul naol” dai, ge bhiq-a nail ngaol. Geiqphal dai ge nail neq, lovmav bhai ge nail ngaol.
JHN.1.43	Niaohao Gaqliqlail milkhaoq bhai ail naol dai, Yeiqsul noeqceiv-ai thaq nail ngaol. Aq-u phao, aivq Pillilpuv bhai thaoqphuq khi, “Ngaq nail haoqnao tsaothel lavq yaoq” dai, ge bhiq-a nail ngaol.
JHN.1.44	Pillilpuv neq, Aqdaiqlaiq khi mail Bheiqtuvluv jaol nail Bheiqjeildaq meenq bhai jaol nail ngaol. 
JHN.1.45	Pillilpuv neq, Naqdaqneiqlal bhai halpov moel-ail khi ge nail: “Molseiq-i mail gevq-ai thaq nail, aoldaoq kovqdaoq lavqkhoel khi mail, Miqyail nail haqbhoil gedan nail tsaol-aq juq-i mail gevq-ai thaq nail lavqkhoel, aqyu juq-i mail gevq-ai thaq nail tsaol-aq al gaq bhai, nvjuq ya moel-aoq nail ngaol. Aivq neq, Naqsaqlail meenq yaq, Yaolsai nail yaqyov Yeiqsul ngaol” dai, ge bhiq-a nail ngaol.
JHN.1.46	“Naqsaqlail meenq bhai aqmeeq phaq dov lal nia nail laiq” dai, Naqdaqneiqlal naldaiq-a nail ngaol. “Heldaiq lal yaoq thoil” dai, Pillilpuv ge bhiq-a nail ngaol.
JHN.1.47	Yeiqsul Naqdaqneiqlal lal thailthaiq nail bhai ya moel-u phao, Naqdaqneiqlal nail ganl niailhai ge-a nail ngaol: “Ilsaqleiqlal nail tsaol-aq maldil pevq nail gaq bhai heldaiq yaoq. Aivq neq, goiqbhaoq bhaoq nail neema maq aol-ail” dai, ge bhiq-a nail ngaol.
JHN.1.48	“Naol ngaq bhai khalhai khi heeq kivq-a nail-aiq” dai, Naqdaqneiqlal Yeiqsul bhai naldaiq-a nail ngaol. “Pillilpuv naoq bhai maq khul-u nee mail, naol heeqguq aqbhaol nail daoqthaoq bhai jaol-u phao nee, ngal naoq bhai moel-aoq nail ngaol” dai, ge kovq bhiq-a nail ngaol.
JHN.1.49	Naqdaqneiqlal ge nail: “Saqlaq-ol, naol neq, Miqyail nail Yaqyov nial. Ilsaqleiqlal nail Heeqphaq iqsanl ngel-ail nial” dai, Yeiqsul bhai ge bhiq-a nail ngaol.
JHN.1.50	Yeiqsul ge nail: “ ‘Naol heeqguq aqbhaol daoqthaoq bhai jaol-u nee mail, ngal naoq bhai moel-a nail ngaol’ dai, ge nail ngel-i mail, naol ngaq bhai neema thaqtsaol nail laiq. Niidai nee maqtsil eeq nail ganl juq bhai iqsanl, naol ya moel naol” dai, ge bhiq-a nail ngaol. 
JHN.1.51	Yeiqsul gaoq ge nail: “Ngal nuljuq bhai maldil dai, ge lavq bhel. Nqtavq phao-ai thaq nail bhai nuljuq ya moel naol. Miqyail nail nqtavq gaqkhoel Tsaol-aq nail Yaqyov nail kovtavq bhai tsaoq thoiq tsaoq dav dai, tsao nail bhai ya moel naol” dai, ge bhiq-a nail ngaol.
JHN.2.1	A bhai nee ngal-aq, hail n jel-ail khi, Gaqliqlail milkhaoq bhai jiav nail Gaqnaq julgu bhai yu khaqma hevq jaq-a nail ngaol. Yeiqsul nail aqma iqsanl, a bhai jaol nail ngaol. 
JHN.2.2	“Khaqma hevqjaq nail bhai lee yaoq” dai, yu Yeiqsul khi mail aivq nail yaqlaol juq bhai iqsanl khul-a nail ngaol. 
JHN.2.3	Aqheeq tsilju nail ullul
JHN.2.4	Yeiqsul ge nail: “Aqma-ol, ngal naoq-ai nee mail khalhai tavq nail-aiq. Ngaq nail yanq maq tsaq lal haq-al” dai, ge bhiq-a nail ngaol.
JHN.2.5	“Yeiqsul nuljuq bhai khal khoel nail khe-ai nl yaoq” dai, Yeiqsul nail aqma gaqmaol maoljaq nail juq bhai ge bhiq-a nail ngaol.
JHN.2.6	Yuldav nail tsaol-aq juq neq, aolsaolkovq bhai tavq lai khi, ulcuvq ya jiivq haol nail aol jiav nail ngaol. Alheel ngel-i mail, al nail haqbhoil ulcuvq keivq bhoel nail caivlov kovq heeq a bhai bhi jiav thaq nail ngaol. Caivlov al teevq heeq nail lavqkhoel bhai neq, ulcuvq ngaq bhun kovq bhun niidai dail lai nail ngaol.
JHN.2.7	“Caivlov thoil juq nail lavqkhoel bhai ulcuvq teevq bhee keivq bhoel yaoq” dai, Yeiqsul gaqmaol maoljaq nail al juq bhai khoel bhiq-a nail ngaol. Aqyu juq iqsanl, ulcuvq teevq bhee keivq bhoel-a nail ngaol.
JHN.2.8	“Niil aq-il neq, khuq khi, khaqma hevq nail bhai heldaiq nail aqivq gaq bhai tsil-aivq bhiq yaoq” dai, Yeiqsul khoel bhiq-a nail ngaol. Aqyu juq iqsanl, khuq khi tsil-aivq bhiq-a nail ngaol. 
JHN.2.9	Khaqma hevq jaq lee-a nail bhai heldaiq nail aqivq jiovq nail gaq, ulcuvq nee aqheeq tsilju nail ullul pevq lal-a nail al bhai, micil daol daiq-a nail ngaol. Aqheeq tsilju nail ullul al, khaq bha nee ya-a nail dai, aivq maq heeq nia-ail. Thailhai ngaol-aoq, ulcuvq keivq bhoel-a nail gaqmaol maoljaq nail juq neq, heeq nia nail ngaol. Aq-u phao, khaqma hevq nail bhai heldaiq nail aqivq jiovq nail gaq, khaqma hevq nail gaq bhai khul khi ge bhiq-a nail: 
JHN.2.10	“Tsaol-aq yaq, yaoq gaq yaoq-ao nee, aqheeq tsilju nail ullul aqkheel iqmoeq bhi daol khi, yu daol bov gaq haq neq, maq kheel nail aqheeq tsilju nail ullul bhi daol nail ngaol. Thailhai ngaol-aoq, naol neq, niil aq-il kev dai, aqheeq tsilju nail ullul aqkheel tsiq thaq-ai thaq-il thoq” dai, ge bhiq-a nail ngaol.
JHN.2.11	Yeiqsul neq, iqmoeq ilmoeq khe pov, bhi heeq bhi moel nail niil phaq, Gaqliqlail milkhaoq bhai jiav nail, Gaqnaq julgu nail lavqkhoel bhai, aivq nail seiqleiq khaoqsail yu bhai bhi moel-a nail ngaol. Alheel ngel-i mail, aivq nail yaqlaol juq neq, aivq bhai neema thaqtsaol lal-a nail ngaol.
JHN.2.12	A bhai nee ngal-aq neq, Yeiqsul khi mail aivq nail aqma, aivq nail jaqbheq juq khi mail, aivq nail yaqlaol juq neq, Gaqbheiqneiqoq meenq bhai ail-a nail ngaol. Aqyu juq a bhai mee nia n maq jaol-al.
JHN.2.13	Yuldav nail tsaol-aq nail Bhaqsaqkhaq bhaoqaiq lav sav nail yanq aqjail jail lal-u phao, Yeiqsul Yeiqlulsaqlaiq meenq bha dav lai-a nail ngaol. 
JHN.2.14	Aq-u phao, uqhuq thaoq nail ilkhaol il ma nail khainl lavqkhoel bhai, yaol, niaoqnel khi mail khaoqkhoiq gaoq nail tsaol-aq bhai Yeiqsul ya moel-a nail ngaol. Phul dovq phal bhiq nail tsaol-aq juq jaoldeel-nvq thaq nail bhai iqsanl, ya moel-a nail ngaol. 
JHN.2.15	Yeiqsul neeqtsaq deeq yaq nieivq jil khi, thoiqthaiq-a nail ngaol. A bhai nee ngal-aq, aqyu juq iqsanl bhai maqkhaiq, yaol khi niaoqnel juq bhai maqkhaiq, uqhuq thaoq nail ilkhaol il ma nail khainl lavqkhoel nee the ha-a nail ngaol. Phul dovq phal bhiq thailthaiq nail tsaol-aq juq nail phul bhai ngaoq khal khi, aqyu juq nail kovqkhail iqsanl ngaoq ha-a nail ngaol. 
JHN.2.16	Khaoqkhoiq gaoq nail tsaol-aq bhai iqsanl, “Khaoqkhoiq niil juq bavq dol-aivq yaoq. Ngaq nail Aqbhu nail ilkhaol bhai leiv thaq bhi pevq lal” dai, ge bhiq-a nail ngaol.
JHN.2.17	Aq-u phao, “Miqyail-ol, naoq nail ilkhaol bhai, ngal gaiq-a nail, ngaq nail neema lavqkhoel bhai miqjaq tovq nail khe-ai, dul-ail nial” dai, Jalliq lavqkhoel bhai gevq-ai thaq nail al daoq bhai, aivq nail yaqlaol juq noeq dov lal bhiq-a nail ngaol.
JHN.2.18	Aq-u phao, Yuldav tsaol-aq nail aqivq aqtsu juq Yeiqsul bhai ge bhiq-a nail: “Naol thailhai nl kivq nail bhaqaoq aol nail phal-iq neq, naol nvjuq bhai bhi heeq bhi moel nail phaq khul nl daiq lavq nail-aiq” dai, aivq bhai naldaiq-a nail ngaol.
JHN.2.19	Yeiqsul ge nail: “Uqhuq thaoq nail ilkhaol il ma niil peiv ha yaoq. Hail n nail lavqkhoel, ngal cov phal naol” dai, ge bhiq-a nail ngaol.
JHN.2.20	Aq-u phao, Yuldav nail tsaol-aq teevq pav ganav juq ge nail: “Liq tsel kovq kovq bhee dai, uqhuq thaoq nail ilkhaol il ma niil il cov-a nail ngaol. Hail n nee taivq-ail naol cov phal kivq naol laiq” dai, ge bhiq-a nail ngaol. 
JHN.2.21	Yeiqsul alhai ge nail neq, uqhuq thaoq nail ilkhaol il ma pevq nail, aivq nail aqmaol bhai ge movq nail ngaol. 
JHN.2.22	Yeiqsul gaoq doevq kovq lal-u phao, aivq-i mail ge-ai thaq nail daoq al daoq, aivq nail yaqlaol juq noeq dov lal bhiq-a nail ngaol. A bhai nee ngal-aq, Jalliq bhai iqsanl, Yeiqsul-i mail ge-ai thaq nail daoq bhai iqsanl, aqyu juq neema thaqtsaol-a nail ngaol.
JHN.2.23	Bhaqsaqkhaq bhaoqaiq lav sav nail yanq lavqkhoel, Yeiqlulsaqlaiq meenq bha Yeiqsul jaol-u phao, aivq-i mail nl-a nail noeq-u maq dov nail bhi heeq bhi moel nail phaq bhai, yu ya moel khi, tsaol-aq mee nia gaq aivq bhai neema thaqtsaol lal-a nail ngaol. 
JHN.2.24	Thailhai ngaol-aoq, Yeiqsul aivq nail aqmaol tsaol-aq al juq bhai maq av bhiq-al. Khul khi mail dai ngal-aq neq, aivq tsaol-aq iqsanl bhai heeq nia nail ngaol. 
JHN.2.25	Aivq tsaol-aq nail neema bhai heeq nia nail ngel-i mail, tsaol-aq nail ganl yu aivq bhai ge bhiq nail maq loq-ail.
JHN.3.1	Aq-u phao, Nilgaoldiq dai mil-ai thaq nail Phaqliqsail teevq gaq jaol nail ngaol. Aivq neq, Yuldav nail tsaol-aq nail kovtavq bhai aqivq jiovq nail maoqbhaoq nl nail munl munl ma nail lavqkhoel bhai aol nail ngaol. 
JHN.3.2	Nqkivq kivq lee-u phao, aivq Yeiqsul jaol nail bha lal khi, “Saqlaq-ol, naol neq, Miqyail-i mail bhi lee thaq nail saqlaq teevq gaq nial dai, nvjuq heeq kivq naol. Khul khi mail dai ngal-aq neq, naoq-i mail bhi heeq bhi moel nail phaq nl-a nail juq, nl nail gaq nee mail Miqyail maq jaol lao-aol nul neq, tsaol-aq teevq gaq-ail maq nl nia-ail” dai, ge bhiq-a nail ngaol.
JHN.3.3	Yeiqsul ge nail: “Ngal naoq bhai maldil dai, ge lavq bhel. Tsaol-aq teevq gaq iqsanl, nvq pov teevq pov maq doevq phal lal
JHN.3.4	Nilgaoldiq ge nail: “Joiqmaoq teevq gaq khalhai khi doevq phal lal nia nail-aiq. Aqma nail ovqmav lavqkhoel bhai aol lai khi, teevq pov gaoq doevq lee nia nail laiq” dai, naldaiq nail ngaol.
JHN.3.5	Yeiqsul ge nail: “Ngal naoq bhai maldil dai, ge lavq bhel. Ulcuvq lavqkhoel khi mail Meeqnail Haolnail Aqhaqlal nail lavqkhoel maq doevq phal lal haq neq, Miqyail Milkhaoq lavqkhoel bhai maq ya aol lai-ail. 
JHN.3.6	Aqsivq haqjoil nee doevq lee-a nail phaq neq, aqsivq haqjoil ngaol. Meeqnail Haolnail Aqhaqlal nee doevq lee-a nail phaq neq, aqhaqlal ngaol. 
JHN.3.7	Nuljuq nvq pov teevq pov ya doevq phal lal naol dai, ngal naoq bhai ge nail bhai, noeq-u maq dov ail thaq pevq-ail. 
JHN.3.8	Lilmoel neq, khal bhoel-aivq movq nail phao, bhoel-aivq nail ngaol. Lilmoel bhoe nail aqthel bhai, naol ya gaiq khi ngaol-aoq, lilmoel al kha phao nee bhoel lavq khi, kha phao bhoel-aivq nail dai, naol maq heeq nia-ail. Meeqnail Haolnail Aqhaqlal lavqkhoel doevq lee nail tsaol-aq yaoq gaq yaoq-ao nee mail, alhai dul nail ngaol” dai, ge bhiq-a nail ngaol.
JHN.3.9	“Ganl niil juq khalhai pevq lal nia nail-aiq” dai, Nilgaoldiq Yeiqsul bhai naldaiq nail ngaol.
JHN.3.10	Yeiqsul ge nail: “Naol neq, Ilsaqleiqlal nail tsaol-aq nail lavqkhoel bhai saqlaq teevq gaq jiovq khi ngaol-aoq, ganl niil juq maq heeq kivq-ail laiq. 
JHN.3.11	Ngal naoq bhai maldil dai, ge lavq bhel. Nvjuq heeq kivq nail ganl nvjuq ge khi, nvjuq moel nail ganl nvjuq salkhil khanq nail ngaol. Thailhai ngaol-aoq, nvjuq salkhil khanq nail bhai, nuljuq maq hav bhoel movq-ail. 
JHN.3.12	Miltsaq bhai tavq nail ganl juq ngal ge bhiq khi ngaol-aoq, nuljuq neema maq thaqtsaol haq neq, nqtavq kovtavq bhai tavq nail ganl juq ngal nuljuq bhai ge bhiq khi ngaol-aoq, nuljuq khalhai khi neema thaqtsaol heeq. 
JHN.3.13	Nqtavq kovtavq nee yavq kha lee-a nail Tsaol-aq nail Yaqyov maq ngel nail neq, tsaol-aq teevq gaq-ail, nqtavq kovtavq bhai maq dav lai daiq-al. 
JHN.3.14+JHN.3.15	Aivq bhai neema khal thaqtsaol nail tsaol-aq, maq ya cov-ail nail nee ovqtavq, nqmaq maqluv halyeel ya doevq nail haqbhoil, haqtsoiq haqyal bhai, Molseiq eellel bhai kha thul-a nail khe-ai, yu tsaol-aq nail Yaqyov bhai ya kha thul naol” dai, Yeiqsul ge bhiq-a nail ngaol.
JHN.3.16	Yeiqsul gaoq ge nail: “Miqyail miltsaq yaq bhai gaiq-a deedee nail ngel-i mail, aivq nail Yaqyov teevq gaq teevq-eel ngaol-aoq, bivq lavq-a nail ngaol. Yaqyov bhai neema khal thaqtsaol nail tsaol-aq maq ya cov-ail nail nee ovqtavq, nqmaq maqluv halyeel ya doevq nail ngaol. 
JHN.3.17	Khul khi mail dai ngal-aq neq, miltsaq yaq bhai yalkhaq bhi dal nail dai khi, Miqyail aivq nail Yaqyov miltsaq kovtavq bhai bhi lee-a nail maq ngel-ail. Miltsaq yaq bhai bhi hevqkovq lee-a nail ngaol. 
JHN.3.18	Aivq bhai neema khal thaqtsaol nail tsaol-aq yalkhaq dal nail bhai maq daq-ail. Neema maq thaqtsaol nail tsaol-aq, Miqyail nail Yaqyov bhai neema maq thaqtsaol nail ngel-i mail, niil aq-il iqsanl yalkhaq dal-ai thaq nail bhai daq thailthaiq nail ngaol. 
JHN.3.19	Yalkhaq dal nail al neq, niailhai ngaol. Miltsaq kovtavq bhai aqbhaq bhaq lee gaq khi ngaol-aoq, tsaol-aq yaq juq haqeiv nail phaq nl nail ngel-i mail, aqbhaq nee maqtsil, aqnav bhai neema tsaq nail ngaol. 
JHN.3.20	Haqeiv nail phaq nl nail tsaol-aq neq, aqbhaq bhai maq heldaiq nul nail ngel-i mail, aqyu juq nl nail phaq maq ya dov lal dai, aqbhaq bhaq nail bhai maq lal-ail. 
JHN.3.21	Maldil tsaq nail phaq nl nail tsaol-aq neq, aqyu juq nl nail juq Miqyail bhai juq khi nl-a nail ngaol dai, bhi dov lal dai, aqbhaq bhaq nail bhai lal nail ngaol” dai, ge bhiq-a nail ngaol.
JHN.3.22	A bhai nee ngal-aq, Yeiqsul khi mail aivq nail yaqlaol juq, Yuldav milkhaoq bhai ail-a nail ngaol. Aivq yaqlaol juq nee mail a bhai jaol khi, yu bhai ulcuvq saol bhiq-a nail ngaol. 
JHN.3.23	Saqliq meenq aqjail bhai, Eilnoq dai mil-ai thaq nail dao, ulcuvq maodai deq nail ngel-i mail, Yaolhaq iqsanl, a bhai yu bhai ulcuvq saol bhiq-a nail ngaol. Tsaol-aq teevq pav ganav juq a bhai ulcuvq saol lee-a nail ngaol. 
JHN.3.24	Aq-u phao neq, Yaolhaq bhai thaonq lavqkhoel bhai maq laol bhoel haq-al. 
JHN.3.25	Yaolhaq nail yaqlaol teevq pav ganav juq neq, Yuldav nail tsaol-aq teevq gaq nee mail bhi haol lal nail aol juq nail ganl jil pheeljaq thailthaiq nail ngaol. 
JHN.3.26	Aq-u phao, aqyu juq Yaolhaq jaol nail bha lai khi ge nail: “Saqlaq-ol, Yaoldaq laoljaol a phao lelkhel bhai naoq-ai nee mail jaol-u phao, aivq nail ganl naol salkhil khanq-a nail al gaq, yu bhai ulcuvq saol bhiq thailthaiq nail ngaol. Tsaol-aq maodai aivq jaol nail bha ail thailthaiq nail ngaol” dai, ge bhiq-a nail ngaol.
JHN.3.27	Yaolhaq ge nail: “Miqyail-i mail bivq lavq nail phaq, maq ngel nail neq, tsaol-aq yaq teevq phaq iqsanl maq ya nia-ail. 
JHN.3.28	Ngal neq, Khali maq ngel. Khali nail iqmoeq khoel-ai leevq-a nail gaq neq, ngal ngaol dai, ngal nuljuq bhai ge bhiq-a nail ngaol. Ge bhiq-a nail daoq al daoq gaiq-a naol dai, nuljuq iqsanl, salkhil khanq kivq naol. 
JHN.3.29	Maol ail nail gaq bhai hevq nail gaq neq, khaqma hevq nail gaq ngaol. Khaqma hevq nail gaq nail aqtsaoq neq, aivq nail aqjail bhai thulphaol khi, khaqma hevq nail gaq nail daoq ya gaiq-u phao, lavqkhiq tsail deedee nail ngaol. Alhai dul dai, ngal iqsanl lavqkhiq tsail deedee-ail nial. 
JHN.3.30	Yeiqsul neq, ya eeq ya heel ail nail ngaol. Thailhai ngaol-aoq, ngal neq, ya theq ya nil ail naol” dai, ge bhiq-a nail ngaol.
JHN.3.31	Yaolhaq gaoq ge nail: “Nqtavq kovtavq nee mail lee-a nail gaq neq, iqsanl nail kovtavq bhai eeq jaiq nail ngaol. Miltsaq yaq, miltsaq bhai tavq khi, miltsaq nail ganl taivq-ail ge nail thail nail ngaol. Nqtavq kovtavq nee mail lee-a nail gaq neq, iqsanl nail kovtavq bhai eeq jaiq nail ngaol. 
JHN.3.32	Aivq ya gaiq ya moel-a nail ganl juq, aivq salkhil khanq nail ngaol. Thailhai ngaol-aoq, aivq-i mail salkhil khanq nail bhai, tsaol-aq teevq gaq iqsanl, maq hav bhoel-ail. 
JHN.3.33	Aivq salkhil khanq nail bhai neema thaqtsaol nail tsaol-aq juq neq, Miqyail neq, saljial ivq deedee nail ngaol dai, heeq duq khi, salkhil khanq nail ngaol. 
JHN.3.34	Miqyail-i mail khoel-ai lee-a nail gaq neq, Miqyail nail daoq ge nail thail nail ngaol. Miqyail neq, aqhaqlal bivq-u phao, maq phaiq maq hav dai, teevq bhee bivq nail ngaol. 
JHN.3.35	Aqbhu Miqyail neq, Yaqyov bhai gaiq-a khi, yaoq phaq yaoq-ao nee aivq bhai av bhiq gil-ai thaq nail ngaol. 
JHN.3.36	Yaqyov bhai neema thaqtsaol nail gaq neq, nqmaq maqluv halyeel doevq nail phaq ya nail ngaol. Yaqyov nail daoq bhai maq naldaiq nail gaq neq, nqmaq maqluv halyeel doevq nail phaq maq ya-ail. Miqyail neema phail nail phaq aivq nail kovtavq bhai jiav nail ngaol” dai, ge bhiq-a nail ngaol.
JHN.4.1	Yeiqsul neq, Yaolhaq nee maqtsil yu bhai yaqlaol bhi pevq lal khi, ulcuvq saol bhiq thailthaiq nail ngaol dai, Phaqliqsail juq ya gaiq-a nail ngaol. 
JHN.4.2	Maldil dai, ge haq neq, Yeiqsul yu bhai ulcuvq maq saol bhiq-al. Aivq nail yaqlaol juq taivq-ail, yu bhai ulcuvq saol bhiq-a nail ngaol. 
JHN.4.3	Ganl niil ganl Phaqliqsail juq ya gaiq-ao naol dai, Yeiqsul heeq nia-u phao, Yuldav milkhaoq nee mail dov ail khi, Gaqliqlail milkhaoq bhai teevq pov gaoq ail-a nail ngaol.
JHN.4.4	Aq-u phao, Saqmaqliv milkhaoq bhai aivq ya ail pav nail ngaol. 
JHN.4.5	Saqmaqliv milkhaoq lavqkhoel bhai jaol nail, Sulkhaq dai khul nail meenq teevq meenq bhai, aivq lai kev-a nail ngaol. Meenq al meenq neq, Yaqkov-i mail aivq nail yaqyov Yaolsai bhai bivq thaq-ail ceevq-a nail miltsaq al dao nail aqjail bhai jiav nail ngaol. 
JHN.4.6	A bhai Yaqkov nail lovduq jiav nail ngaol. Yeiqsul gaq doil tsao doil-a nail ngel-i mail, lovduq aqjail bhai jaoldeel-a nail ngaol. Yanq al yanq neq, n-gaol laolma ngaol.
JHN.4.7	Aq-u phao, Saqmaqliv nail yaqmai-aq teevq gaq ulcuvq keivq lee-a nail ngaol. “Ngaq bhai ulcuvq micil bhi daol lavq yaoq” dai, Yeiqsul aivq bhai hal nail ngaol. 
JHN.4.8	Aq-u phao, Yeiqsul nail yaqlaol juq neq, meenq bhai jaqjaq daoldaol ul lai-a nail ngaol.
JHN.4.9	Yaqmai-aq al gaq ge nail: “Ngal neq, Saqmaqliv tsaol-aq ngaol. Naol neq, Yuldav nail tsaol-aq ngaol. Khul khi mail, naol ngaq bhai ulcuvq hal daol nail-aiq” dai, ge bhiq-a nail ngaol. Khul khi mail alhai ge nail dai ngal-aq neq, Yuldav nail tsaol-aq neq, Saqmaqliv nail tsaol-aq bhai, aqtsaoq teevq peivq-ail maq tsaoq tavq khaoq-ail.
JHN.4.10	Yeiqsul ge nail: “Miqyail-i mail bivq-ai leevq-a nail kovpavq khi mail naoq bhai ulcuvq hal daol nail gaq bhai, naol heeq nia-ail nul neq, naol aivq bhai ulcuvq hal daol naol. Aivq iqsanl, naoq bhai doevq nail ulcuvq bhi daol lavq naol” dai, ge bhiq-a nail ngaol.
JHN.4.11	Yaqmai-aq al gaq ge nail: “Heeqphaq-ol, naol ulcuvq keivq dov nail teevq phaq-ail maq aol nail nee ovqtavq, lovduq niil duq neq, navq deedee nail ngaol. Naol doevq nail ulcuvq khaq bha keivq-ail nail-aiq. 
JHN.4.12	Ngadao nail Aqbhu Yaqkov, lovduq niil duq nvjuq bhai bivq lavq-a nail ngaol. Aivq khi mail aivq nail yaq juq iqsanl, lovduq niil duq bhai keivq daol-a nail ngaol. Aivq nail jaiqyaq juq bhai iqsanl, keivq dov khi bhi daol-a nail ngaol. Naol Yaqkov nee maqtsil eeq nail laiq” dai, naldaiq-a nail ngaol.
JHN.4.13	Yeiqsul ge bhiq-a nail: “Ulcuvq niil khal daol nail tsaol-aq, ulcuvq gaoq moevq lal nail ngaol. 
JHN.4.14	Thailhai ngaol-aoq, ngaq-i bhi daol nail ulcuvq khal daol nail tsaol-aq, ulcuvq teevq thal-iq, maq moevq lal yaoq-aol. Ngaq-i bhi daol nail ulcuvq al, tsaol-aq al gaq nail lavqkhoel bhai nqmaq maqluv halyeel doevq nail phaq dov lee nail ulcuvq laolbev pevq lal nail ngaol” dai, aivq bhai ge bhiq-a nail ngaol.
JHN.4.15	Yaqmai-aq al gaq ge nail: “Heeqphaq-ol, ngal ulcuvq maq ya moevq lal nail nee ovqtavq, niilniai iqsanl ulcuvq maq ya keivq lee dai, ulcuvq al ngaq bhai bhi daol lavq yaoq” dai, ge bhiq-a nail ngaol.
JHN.4.16	“Naoq nail yovjil khul lai yaoq” dai, Yeiqsul aivq bhai ge bhiq-a nail ngaol.
JHN.4.17	“Ngal yovjil maq bhao” dai, Yaqmai-aq al gaq ge kovq bhiq-a nail ngaol. Yeiqsul ge nail: “Yovjil maq bhao dai, naol ge nail neq, tsaq naol. 
JHN.4.18	Khul khi mail dai ngal-aq neq, naol neq, ngaq aol hal-aoq nail ngaol. Niil aq-il naoq-ai nee mail jaol nail gaq, naoq nail yovjil maq ngel-ail. Naol thailhai ge nail neq, tsaq nail ngaol” dai, ge bhiq-a nail ngaol.
JHN.4.19	Yaqmai-aq al gaq ge nail: “Heeqphaq-ol, naol neq, Miqyail nail haqbhoil gedan nail gaq nial dai, ngal heeq kivq lal-aoq naol. 
JHN.4.20	Nvjuq Saqmaqliv tsaol-aq nail aqphiq aqbhal juq neq, gaoqjaoq niil jaoq nail kovtavq-ai, Miqyail bhai uqhuq thaoq-a nail ngaol. Thailhai ngaol-aoq, Miqyail bhai uqhuq thaoq nail neq, Yeiqlulsaqlaiq meenq bha thaoq nail tsaq naol dai, nuljuq Yuldav nail tsaol-aq juq ge nail ngaol” dai, ge bhiq-a nail ngaol.
JHN.4.21	Yeiqsul ge nail: “Ngal ge nail daoq bhai, neema thaqtsaol yaoq. Gaoqjaoq niil jaoq nail kovtavq bhai maqkhaiq, Yeiqlulsaqlaiq meenq lavqkhoel bhai maqkhaiq, nuljuq Aqbhu Miqyail bhai uqhuq maq ya thaoq lai nail yanq kev lee nail ngaol. 
JHN.4.22	Nuljuq neq, nuljuq maq heeq nia nail phaq bhai uqhuq thaoq nail ngaol. Nvjuq neq, nvjuq heeq kivq nail phaq bhai uqhuq thaoq nail ngaol. Khul khi mail dai ngal-aq neq, hevqkovq nail phaq neq, Yuldav nail tsaol-aq nail lavqkhoel nee dov lal nail ngaol. 
JHN.4.23	Miqyail bhai maldil uqhuq thaoq nail tsaol-aq juq neq, aqhaqlal lavqkhoel khi, saljial ivq nail neema aol nail lavqkhoel nee, uqhuq thaoq nail yanq kev lee nail ngaol. Niil aq-il iqsanl, kev lee-aoq nail ngaol. Khul khi mail dai ngal-aq neq, Aqbhu Miqyail neq, aivq bhai alhai uqhuq thaoq nail tsaol-aq bhai oil movq nail ngaol. 
JHN.4.24	Miqyail neq, aqhaqlal ngaol. Alheel ngel-i mail, aivq bhai uqhuq khal thaoq nail tsaol-aq juq neq, aqhaqlal lavqkhoel khi, saljial ivq nail neema aol nail lavqkhoel nee, uqhuq ya thaoq nail ngaol” dai, ge bhiq-a nail ngaol.
JHN.4.25	Yaqmai-aq al gaq ge nail: “Meiqsilya lee naol dai, ngal heeq kivq naol. Aivq lee kev-u phao, nvjuq bhai yaoq phaq yaoq-ao nee cavq lavq naol” dai, ge bhiq-a nail ngaol. Meiqsilya dai ge nail neq, Khali bhai ge nail ngaol.
JHN.4.26	“Naoq-ai nee mail daoq ge tsaoq thailthaiq nail ngal neq, Meiqsilya ngaol” dai, Yeiqsul aivq bhai ge bhiq-a nail ngaol.
JHN.4.27	Aq-u phao, aivq nail yaqlaol juq kovq kev lee-a nail ngaol. Yeiqsul yaqmai-aq al gaq nee mail daoq ge tsaoq nail bhai aqyu juq ya moel-u phao, noeq-u maq dov dai, pevq ail-a nail ngaol. Thailhai ngaol-aoq, “Naol khul oil movq nail, khul khi mail, naol aivq nee daoq ge tsaoq nail-aiq” dai, teevq gaq iqsanl maq naldaiq-al.
JHN.4.28+JHN.4.29	Yaqmai-aq al gaq, aivq nail miltsaq iqlaoq bavq thaq-ail ceevq khi, meenq bhai kovq lai-a nail ngaol. “Ngaq-i mail khal nl jel lavq-a nail iqsanl bhai gedaiq lavq-a nail gaq bhai heldaiq lee yaoq. Aivq neq, Khali ngel-ail meeq” dai, meenq bhai jaol nail tsaol-aq juq bhai ge bhiq lai-a nail ngaol. 
JHN.4.30	Aqyu juq meenq nee dov lee khi, Yeiqsul jaol nail bhai lee-a nail ngaol.
JHN.4.31	Aqyu juq Yeiqsul jaol nail bha lee thailthaiq-u phao, “Saqlaq-ol, jaq lal yaoq” dai, yaqlaol juq Yeiqsul bhai hal-a nail ngaol.
JHN.4.32	“Ngal nuljuq maq heeq nia nail jaq nail phaq jiav naol” dai, Yeiqsul aqyu juq bhai ge bhiq-a nail ngaol.
JHN.4.33	“Tsaol-aq teevq gaq ganav aivq bhai bhi jaq bhi daol thaq nail jaol-aq” dai, yaqlaol juq aqyu juq nail gaiqlaq bhai ge pheeljaq nail ngaol.
JHN.4.34	Yeiqsul ge nail: “Ngaq bhai khoel-ai leevq-a nail gaq neema tsaq dai nl khi, aivq nail ganl nl gil-a nail niil neq, ngaq nail jaq nail phaq ngaol. 
JHN.4.35	Bhala liq heeq jail-ail haq neq, gov gaiq nail yanq kev lal aoq nial dai, nuljuq ge nail maq ngel-ail laiq. Thailhai ngaol-aoq, ngal nuljuq bhai ge lavq bhel. Gov gov yal bhai heldaiq yaoq. Niil aq-il iqsanl gov mi lal khi, gov gaiq mao lal-aoq nail ngaol. 
JHN.4.36	Haiq nail gaq khi mail, gaiq nail gaq teevq gaq khe-ai lavqkhiq ya tsail dai, gaiq nail gaq aqphoiq ya thailthaiq khi, nqmaq maqluv halyeel doevq nail aqheeq deeq bhoi thailthaiq nail ngaol. 
JHN.4.37	Teevq gaq haiq khi, teevq gaq gaiq nail ngaol dai, daoqdaq daq nail daoq al daoq, niilniai maldil tsaq lai nail ngaol. 
JHN.4.38	Nuljuq-i mail maq nl-ai thaq nail yalgaol bhai ngal nuljuq bhai gov bhi gaiq-ail naol. Yu-i mail nl-ai thaq nail yalgaol bhai nuljuq ya gaiq jaq naol” dai, ge bhiq-a nail ngaol.
JHN.4.39	Meenq al meenq nail lavqkhoel bhai jaol nail Saqmaqliv nail tsaol-aq maodai gaq Yeiqsul bhai neema thaqtsaol lal-a nail ngaol. “Ngaq-i mail khal nl jel lavq-a nail iqsanl mail, aivq ngaq bhai gedaiq lavq-a nail ngaol” dai, yaqmai-aq al gaq salkhil khanq-a nail ngel-i mail ngaol. 
JHN.4.40	Alheel ngel-i mail, Saqmaqliv nail tsaol-aq al juq, Yeiqsul jaol nail bha lee kev khi, “Nvjuq nee mail jaol lavq yaoq” dai, hal nail ngel-i mail, aivq a bhai nvq n jaol-a nail ngaol. 
JHN.4.41	Yeiqsul-i mail ge-a nail daoq al juq bhai ya gaiq-a nail ngel-i mail, tsaol-aq maodai aivq bhai neema thaqtsaol lal-a nail ngaol.
JHN.4.42	Aqyu juq yaqmai-aq al gaq bhai ge bhiq-a nail: “Nvjuq naoq nail daoq bhaqda nee taivq-ail, Yeiqsul bhai neema thaq tsaol nail maq ngel yaoq-aol. Nvjuq aivq nail daoq ya gaiq-a nail ngel-i mail, tsaol-aq niil gaq maldil miltsaq yaq bhai Hevqkovq nail gaq nial dai, nvjuq heeq kivq lal-aoq nail ngaol” dai, ge bhiq-a nail ngaol.
JHN.4.43	Yeiqsul a bhai nvq n jaol gaq khi, Gaqliqlail milkhaoq bhai ail-a nail ngaol. 
JHN.4.44	Khul khi mail dai ngal-aq neq, “Miqyail nail haqbhoil gedan nail gaq neq, yovqgavq nail jaolkhaoq jaollaoq bhai khaoqsail maq jiav-ail” dai, Yeiqsul aivq salkhil khanq-ai thaq nail ngaol. 
JHN.4.45	Thailhai ngaol-aoq, aivq Gaqliqlail milkhaoq bhai ail kev-u phao, Gaqliqlail nail tsaol-aq juq aivq bhai hav bhoel-a nail ngaol. Khul khi mail dai ngal-aq neq, Yeiqlulsaqlaiq meenq bha bhaoqaiq lav sav-u phao, aqyu juq iqsanl jaol khi, Yeiqsul-i mail khal nl-a nail phaq ya moel-a nail ngaol.
JHN.4.46	A bhai nee ngal-aq, aivq Gaqliqlail milkhaoq, Gaqnaq julgu bhai gaoq lai kev-a nail ngaol. Julgu al gu neq, aivq-i mail ulcuvq bhai aqheeq tsilju nail ullul bhi pevq lal-a nail julgu ngaol. Aq-u phao, Gaqbheiqneiqoq meenq bhai jaol nail heeqphaq teevq gaq nail yaqkav nail yaqyov coevq sil nail ngaol. 
JHN.4.47	Yeiqsul Yuldav milkhaoq nee mail Gaqliqlail milkhaoq bhai lal kev-aoq naol geiq dai, eeq nail heel nail al gaq ya gaiq-a nail ngaol. Aq-u phao, aivq nail yaqyov sil lai-aiq nail ngel-i mail, aivq Yeiqsul jaol nail bha lai khi, “Ngaq nail yaqyov bhai lav meeq lee lavq yaoq” dai, Yeiqsul bhai hal nail ngaol.
JHN.4.48	Yeiqsul ge nail: “Bhi heeq bhi moel nail juq khi mail noeq-u maq dov nail juq bhai nuljuq maq ya moel haq neq, nuljuq neema maq thaqtsaol-ail” dai, ge bhiq-a nail ngaol.
JHN.4.49	“Heeqphaq-ol, ngaq nail Yaqyov maq sil-u nee mail lee lavq yaoq” dai, eeq nail heel nail al gaq, Yeiqsul bhai hal nail ngaol.
JHN.4.50	“Naoq nail Yaqyov meeq lai-aoq nail ngaol. Kovq ail yaoq” dai, Yeiqsul aivq bhai ge bhiq-a nail ngaol. Eeq nail heel nail al gaq Yeiqsul-i mail ge nail daoq bhai, neema thaqtsaol khi, kovq ail-a nail ngaol. 
JHN.4.51	Aivq kovq ail thailthaiq-u phao, gailphail lail ma bhai, aivq nail yaqkav juq aivq bhai thaoqphuq khi, “Naoq nail yaqyov meeq lai-aoq nail ngaol” dai, ge bhiq-a nail ngaol. 
JHN.4.52	“Ngaq nail yaqyov khul yanq bhai meeq lai-a nail-aiq” dai, naldaiq-u phao, “Milgaol n-gaol laolma naqli teevq lavq bhai aivq coevq sil nail meeq lai-a nail ngaol” dai, yaqkav al juq aivq bhai ge bhiq-a nail ngaol.
JHN.4.53	Yanq al yanq neq, “Naoq nail yaqyov meeq lai-aoq nail ngaol” dai, Yeiqsul aivq bhai ge bhiq-a nail yanq bhai tsaq nail ngaol dai, aivq heeq nia nail ngaol. Aq-u phao, aivq iqsanl, aivq nail miqyaq khaqma iqsanl mail, Yeiqsul bhai neema thaqtsaol lal-a nail ngaol.
JHN.4.54	Bhi heeq bhi moel nail niil neq, Yeiqsul Yuldav milkhaoq nee mail Gaqliqlail milkhaoq bhai ail kev khi, bhi heeq bhi moel nail phaq nl-a nail nvq phaq teevq phaq ngaol.
JHN.5.1	A bhai nee ngal-aq, Yuldav nail tsaol-aq nail bhaoqaiq lav sav nail yanq kev lal-a nail ngel-i mail, Yeiqsul Yeiqlulsaqlaiq meenq bha dav lai-a nail ngaol. 
JHN.5.2	Yeiqlulsaqlaiq meenq lavqkhoel, yaol nail laolkhoiq bhai, Heiqbhail nail daoq, Beiqdeiqsaqdal dai khul nail ngaqkha teevq lao jiav nail ngaol. Ngaqkha al nail aqjail bhai gaqnaq yavqtsoel ngaq tsoel jiav nail ngaol. 
JHN.5.3	Gaqnaq yavqtsoel al ngaq tsoel nail lavqkhoel bhai, nal nail tsaol-aq, maivpeivq peivq nail tsaol-aq, khil khoi khoi nail tsaol-aq khi mail, khil sil lavq sil sil nail tsaol-aq maodai iqthaiq nail ngaol. 
JHN.5.4	Yanq kev lal haq neq, nqtavq gaqkhoel yavq kha lee khi, ulcuvq bhai lav dao lee nail ngaol. Ulcuvq al dao lal-u phao, yu nail iqmoeq aol ail nail gaq neq, aivq khul nail nalgoel nal khi ngaol-aoq, meeq lai nail ngaol.
JHN.5.5	Hail tsel eivq kovq bhee dai, nal bhee lavq thaq nail yaqyov-aq teevq gaq a bhai jaol nail ngaol. 
JHN.5.6	Yeiqsul tsaol-aq al gaq bhai ya moel-u phao, aivq nal nail maoq lal-aoq naol dai, heeq nia khi, “Naol meeq lai movq-ail laiq” dai, aivq bhai nal daiq-a nail ngaol.
JHN.5.7	Tsaol-aq al gaq ge nail: “Heeqphaq-ol, ulcuvq niil dao lal-u phao, ngaqkha lavqkhoel-ai, ngaq bhai tsiq bhoel lavq nail teevq gaq-ail maq jaol-ail. Ngal aol ail nail khi-u phao, yaoq gaq yaoq ngaq nail iqmoeq nee aol ail nail ngaol” dai, ge bhiq-a nail ngaol.
JHN.5.8	Yeiqsul ge nail: “Thul yaoq. Naoq nail iqjial bavq khi dov ail yaoq” dai, ge bhiq-a nail ngaol. 
JHN.5.9	Tsaol-aq al gaq teevq pov nee meeq lai khi, aivq nail iqjial bavq khi dov ail-a nail ngaol. Aq-u n-gaol neq, Yuldav nail tsaol-aq nail jaol n n-gaol ngaol. 
JHN.5.10	Alheel ngel-i mail, meeq lai-a nail tsaol-aq al gaq bhai, Yuldav nail tsaol-aq teevq pav ganav juq ge bhiq-a nail: “Yanqgaol neq, jaol n n-gaol ngaol. Naol naoq nail iqjial bavq bavq-ail maq tsao khaoq-ail” dai, ge bhiq-a nail ngaol.
JHN.5.11	Aq-u phao aivq ge nail: “Ngaq bhai bhi meeq lai lavq-a nail gaq, ‘Naoq nail iqjial bavq khi dov ail yaoq’ dai, ngaq bhai khoel nail ngaol” dai, aqyu juq bhai ge kovq bhiq-a nail ngaol.
JHN.5.12	“ ‘Naoq nail iqjial bavq khi dov ail yaoq’ dai, naoq bhai khoel nail al gaq, khaq sil gaq” dai, aqyu juq aivq bhai naldaiq-a nail ngaol.
JHN.5.13	Meeq lai-a nail al gaq, aivq bhai lav meeq lavq-a nail al gaq khaq sil gaq dai, aivq maq heeq nia-ail. Khul khi mail dai ngal-aq neq, a bhai tsaol-aq munl munl ma jaol nail ngel-i mail, Yeiqsul a bhai nee dov ail-a nail ngaol.
JHN.5.14	A bhai nee ngal-aq, uqhuq thaoq nail ilkhaol il ma lavqkhoel, Yeiqsul tsaol-aq al gaq bhai halpov moel khi ge bhiq-a nail: “Naol meeq lai-aoq thaq nial. Iqmoeq-u nee maqtsil doil nail phaq, naoq nail kovtavq bhai maq ya kev lee dai, oeqbal thaq gaoq nl” dai, ge bhiq-a nail ngaol. 
JHN.5.15	Meeq lai-a nail tsaol-aq al gaq, Yuldav nail tsaol-aq teevq pav ganav juq jaol nail bha ail khi, “Ngaq bhai bhi meeq lai lavq-a nail gaq neq, Yeiqsul ngaol” dai, ge bhiq-a nail ngaol.
JHN.5.16	Yeiqsul jaol n n-gaol alhai bhi meeq lai-a nail ngel-i mail, Yuldav nail tsaol-aq teevq pav ganav juq, aq-u n-gaol nee ngal-aq, Yeiqsul bhai khoeq bhiq jiovq bhiq nail phaq nl-a nail ngaol. 
JHN.5.17	Aq-u phao Yeiqsul ge nail: “Niil aq-il kev dai, ngaq nail Aqbhu khaq mao iqsanl maq naq lai dai, ganl nl nail ngaol. Alheel ngel-i mail, ngal iqsanl ya nl naol” dai, ge bhiq-a nail ngaol. 
JHN.5.18	Alheel ngel-i mail, Yuldav nail tsaol-aq nail aqivq juq neq, iqmoeq-u nee maqtsil Yeiqsul bhai deeq heivq nail khi, halpov nail ngaol. Khul khi mail dai ngal-aq neq, aivq neq, jaol n n-gaol maq nl khaoq nail phaq nl-a nail nee ovqtavq, Miqyail bhai aivq nail Aqbhu dai khul nail ngel-i mail, aivq khi mail Miqyail teevq gaq kheel ngaol dai, ge movq nail khe-ai dul lai nail, ngel-i mail ngaol.
JHN.5.19	Yeiqsul ge nail: “Ngal nuljuq bhai maldil dai, ge lavq bhel. Yaqyov neq, aivq bhai aivq teevq phaq-ail maq nl kivq-ail. Aqbhu Miqyail nl nail bhai ya moel-a nail khe-ai, Yaqyov iqsanl nl nail ngaol. Aqbhu khal nl nail yaoq phaq yaoq-ao nee, Yaqyov nl naol. 
JHN.5.20	Aqbhu Miqyail neq, Yaqyov bhai gaiq-a nail ngel-i mail, aivq khal nl nail iqsanl mail, Yaqyov bhai, nl daiq bhi nail ngaol. Nuljuq noeq-u maq dov-ail bhi pevq-ail nail dai khi, niidai nee maqtsil eeq nail yaoq phaq yaoq iqsanl, aivq Yaqyov bhai nl daiq bhiq naol. 
JHN.5.21	Aqbhu Miqyail neq, sil nail tsaol-aq bhai gaoq bhi doevq kovq lal nail khe-ai, Yaqyov iqsanl aivq bhi doevq kovq lal movq nail tsaol-aq bhai, bhi doevq kovq lal nail ngaol. 
JHN.5.22	Aqbhu Miqyail tsaol-aq teevq gaq bhai iqsanl, yalkhaq maq dal-ail. Yalkhaq dal nail bhaqaoq iqsanl mail, Yaqyov bhai av bhiq gil-ai thaq nail ngaol. 
JHN.5.23	Khul khi mail dai ngal-aq neq, tsaol-aq iqsanl mail, Aqbhu Miqyail bhai ev nail khe-ai, Yaqyov bhai iqsanl ev dai, av bhiq gil-ai thaq nail ngaol. Yaqyov bhai maq ev nail tsaol-aq, Yaqyov bhai bhi lee-a nail Aqbhu Miqyail bhai iqsanl, maq ev-ail.
JHN.5.24	Ngal nuljuq bhai maldil dai, ge lavq bhel. Ngaq nail daoq naldaiq khi, ngaq bhai bhi lee lavq-a nail gaq bhai, neema thaqtsaol nail gaq neq, nqmaq maqluv halyeel doevq nail phaq ya nail ngaol. Neema thaqtsaol nail al gaq neq, yalkhaq dal nail bhai maq ya daq-ail. Aivq neq, sil nail lavqkhoel nee dov ail khi, doevq nail lavqkhoel bhai aol lai-aoq nail ngaol. 
JHN.5.25	Ngal nuljuq bhai maldil dai, ge lavq bhel. Sil-a nail tsaol-aq juq neq, Miqyail nail Yaqyov nail daoq bhai, ya gaiq nail yanq kev lee nail ngaol. Niil aq-il iqsanl kev lee-aoq nail ngaol. Ya gaiq-a nail tsaol-aq iqsanl mail ya doevq naol. 
JHN.5.26	Aqbhu neq, doevq nail phaq dov lee duq pevq nail khe-ai, aivq nail yaqyov iqsanl, doevq nail phaq dov lee duq pevq dai, aivq nl bhiq nail ngaol. 
JHN.5.27	Al ovqtavq, aivq neq, Tsaol-aq nail Yaqyov ngel-i mail, yalkhaq dal nail bhaqaoq, Aqbhu Miqyail aivq bhai av bhiq-a nail ngaol.
JHN.5.28	Ganl niilniai noeq-u maq dov dai, thaq pevq-ail. Khul khi mail dai ngal-aq neq, luqdaol bhai duqpheeq-ai thaq nail tsaol-aq iqsanl mail, aivq nail daoq ya gaiq khi, luqdaol nee dov lal nail yanq kev lee nail ngaol. 
JHN.5.29	Aqmeeq phaq nl-a nail tsaol-aq juq neq, aqdoevq doevq nail phaq ya nail haqbhoil gaoq doevq kovq lal nail ngaol. Haqeiv nail phaq nl-a nail tsaol-aq juq neq, yalkhaq dal nail bhai daq nail haqbhoil, gaoq doevq kovq lal naol” dai, Yeiqsul ge bhiq-a nail ngaol.
JHN.5.30	Yeiqsul gaoq ge nail: “Ngal taivq-ail neq, khul teevq phaq-ail maq nl kivq-ail. Ngal ya gaiq-a nail khe-ai, ngal yalkhaq dal nail ngaol. Ngal dal nail neq, tsaq nail daol nail ngaol. Khul khi mail dai ngal-aq neq, ngaq bhai khoel-ai leevq lavq-a nail gaq neema tsaq nail khe-ai, ngal nl naol. Ngal neema tsaq nail khe-ai, ngal nl nail maq ngel. 
JHN.5.31	Ngal teevq gaq taivq-ail ngaq nail ganl salkhil khanq haq neq, ngal khanq nail salkhil maq tsaq-ail. 
JHN.5.32	Ngaq nail ganl, salkhil khanq nail teevq gaq jaol nail ngaol. Aivq khanq nail al neq, tsaq nail ngaol dai, ngal heeq kivq naol.
JHN.5.33	Nuljuq yu bhai, Yaolhaq jaol nail bha khoel gai-aivq-u phao, aivq maldil pevq nail ganl, salkhil khanq-a nail ngaol. 
JHN.5.34	Maldil dai, ge haq neq, tsaol-aq-i mail khanq nail salkhil bhai ngal maq juq. Thailhai ngaol-aoq, nuljuq hevqkovq nail phaq ya dai, ngal niailhai ge lavq bhel. 
JHN.5.35	Yaolhaq neq, tovq bhaq-ai thaq nail phalmanq khe-ai dul nail ngaol. Aivq nail aqbhaq bhaq nail bhai, nuljuq teevq yanq taivq-ail, lavqkhiq tsail movq nail neema aol nail ngaol.
JHN.5.36	Thailhai ngaol-aoq, Yaolhaq-i mail salkhil khanq-a nail nee maqtsil eeq jaiq nail ngaq nail ganl, salkhil khanq-ai thaq nail jiav nail ngaol. ‘Ganl niil juq nl gil yaoq’ dai, Aqbhu Miqyail ngaq bhai khoel nail ngaol. Niil aq-il ngal nl nail niil neq, Aqbhu Miqyail ngaq bhai khoel-ai leevq-a nail ngaol dai, salkhil pevq nail ngaol. 
JHN.5.37	Ngaq bhai khoel-ai leevq lavq-a nail Aqbhu Miqyail iqsanl, ngaq nail ganl salkhil khanq nail ngaol. Nuljuq neq, Aqbhu Miqyail nail daoq maq gaiq daiq haq-al. Aqbhu Miqyail bhai iqsanl maq moel daiq haq-al. 
JHN.5.38	Aqbhu Miqyail nail daoq, nuljuq nail lavqkhoel bhai, jaol duq maq jiav-ail. Khul khi mail dai ngal-aq neq, aivq-i mail khoel-ai leevq-a nail gaq bhai, nuljuq neema maq thaqtsaol-ail. 
JHN.5.39	Jalliq lavqkhoel bhai, nqmaq maqluv halyeel doevq nail phaq halpov moel kivq naol dai, nuljuq noeq nail ngel-i mail, nuljuq Jalliq lavqkhoel bhai halpov halpov-ail ge nail ngaol. Jalliq al neq, ngaq nail salkhil khanq-ai thaq nail ngaol. 
JHN.5.40	Thailhai ngaol-aoq, aqdoevq doevq nail phaq ya dai, nuljuq ngal jaol nail bha maq lal movq-ail.
JHN.5.41	Tsaol-aq yaq-i mail tsiq eeq lal nail bhai ngal halpov nail maq ngel. 
JHN.5.42	Thailhai ngaol-aoq, Miqyail nail goil nail gaiq-a nail phaq, nuljuq nail neema lavqkhoel bhai maq aol-ail dai, ngal heeq kivq naol. 
JHN.5.43	Ngal ngaq nail Aqbhu nail aqmil kov-uvq nee lee khi ngaol-aoq, nuljuq ngaq bhai maq hav bhoel-ail. Thailhai ngaol-aoq, yovqgavq nail aqmil kov-uvq nee yovqgavq lee-a nail yaoq gaq yaoq bhai, nuljuq hav bhoel naol. 
JHN.5.44	Nuljuq teevq gaq nee teevq gaq, tsiqeeq nail bhai oil movq nail ngaol. Thailhai ngaol-aoq, aivq teevq gaq taivq-ail Miqyail pevq nail gaq-i mail bhi tsiqeeq dai, nuljuq maq halpov-ail. Alheel ngel-i mail, nuljuq ngaq bhai, neema khalhai khi thaqtsaol nail-aiq.
JHN.5.45	Aqbhu Miqyail nail sivtavq-ai, nuljuq bhai oeqbal thaq nail gaq, ngal ngaol dai, thaq noeq. Nuljuq bhai oeqbal thaq nail teevq gaq jaol nail ngaol. Al gaq neq, nuljuq-i mail juq nail Molseiq ngaol. 
JHN.5.46	Nuljuq Molseiq bhai, neema thaqtsaol-ail nul neq, ngaq bhai iqsanl neema thaqtsaol nail ngaol. Khul khi mail dai ngal-aq neq, aivq ngaq nail ganl gevq-ai thaq nail ngaol. 
JHN.5.47	Nuljuq aivq-i mail gevq-ai thaq nail juq bhai, neema maq thaqtsaol haq neq, ngaq nail daoq bhai neema khalhai khi thaqtsaol heeq” dai, Yeiqsul ge bhiq-a nail ngaol.
JHN.6.1	A bhai nee ngal-aq, Gaqliqlail ngaqkha a phao lelkhel bha ceiv lai-a nail ngaol. Gaqliqlail ngaqkha bhai Deiqbheiqlil dai iqsanl, khul nail ngaol. 
JHN.6.2	Yu bhai bhi heeq bhi moel nail dai khi, Yeiqsul nal nail goel nail tsaol-aq bhai bhi meeq lai-u phao, ya moel-a nail tsaol-aq munl munl ma juq, Yeiqsul nail haoqnao tsaothel-aivq-a nail ngaol. 
JHN.6.3	Yeiqsul gaoqjaoq bhai dav lai khi, aivq nail yaqlaol juq nee mail jaoldeel-a nail ngaol. 
JHN.6.4	Aq-u phao, Yuldav nail tsaol-aq nail Bhaqsaqkhaq bhaoqaiq lav sav nail yanq aqjail jail lal-aoq nail ngaol.
JHN.6.5	Yeiqsul heldaiq gai-aivq-u phao, tsaol-aq munl munl ma juq, aivq jaol nail bha lal nail bhai ya moel-a nail ngaol. “Ngadao juq, tsaol-aq niil juq bhai bhi jaq nail khaqmul khaq bha ul ail heeq” dai, Yeiqsul Pillilpuv bhai naldaiq-a nail ngaol. 
JHN.6.6	Yeiqsul aivq khalhai ya khi nail-aiq dai, heeq nia khi ngaol-aoq, Pillilpuv bhai laonqdaiq movq nail ngel-i mail, alhai naldaiq-a nail ngaol.
JHN.6.7	Pillilpuv ge nail: “Tsaol-aq niil juq teevq gaq micil ya jaq dai, khaqmul nvq yal bavq nail aqphoiq ul ail khi ngaol-aoq, maq lovq lai-ail” dai, Yeiqsul bhai ge kovq bhiq-a nail ngaol.
JHN.6.8+JHN.6.9	Aivq nail yaqlaol juq nail lavqkhoel, Silmoq Bheiqtuvluv nail jaqbheq Aqdaiqlaiq ge nail: “Niilniai jaol nail yaqyov teevq gaq, khaqmul ngaq heeq khi mail delgil nvq maol aol-ail nial. Thailhai ngaol-aoq, tsaol-aq niidai nail haqbhoil neq, khul maq niail lai-ail jaol-aq” dai, Yeiqsul bhai ge bhiq-a nail ngaol.
JHN.6.10	“Tsaol-aq niil juq bhai bhi jaoldeel yaoq” dai, Yeiqsul aivq nail yaqlaol juq bhai ge bhiq-a nail ngaol. A bhai neq, moeqgaq doevq nail daikhaoq aqsal ngaol. A bhai jaoldeel-a nail tsaol-aq juq neq, yaqyov-aq taivq-ail, ngaq hinl gaq niidai bhee nail ngaol. 
JHN.6.11	Aq-u phao, Yeiqsul khaqmul al oil khi, Miqyail bhai tsiqeeq-a nail ngaol. A bhai nee ngal-aq, jaoldeel-nvq thaq nail tsaol-aq al juq bhai, bhi bhoil bhiq-a nail ngaol. Delgil al iqsanl, alhai bhi bhoil bhiq-a nail ngaol. Tsaol-aq iqsanl mail, teevq bov ya jaq-a nail ngaol.
JHN.6.12	Tsaol-aq al juq jaq bov gaq-u phao, “Teevq peivq-ail maq ya peivq-ail dai, maq jaq gil-ail jaiq lal-a nail juq iqsanl mail, gov kovq yaoq” dai, Yeiqsul aivq nail yaqlaol juq bhai ge bhiq-a nail ngaol. 
JHN.6.13	Alheel ngel-i mail, aqyu juq gov kovq daiq-u phao neq, tsoelthoel-i mail lav sav-ai thaq nail khaqmul al ngaq heeq nail jaiq lal thaq nail juq, pheeqdeel nee tsel-nvq deel bhee nail ngaol.
JHN.6.14	Yeiqsul-i mail nl-a nail bhi heeq bhi moel nail phaq bhai tsaol-aq al juq ya moel-u phao, “Tsaol-aq niil gaq neq, miltsaq kovtavq bhai lee naol dai, ge-ai thaq nail Miqyail nail haqbhoil gedan nail al gaq maldil nial” dai, ge nail ngaol. 
JHN.6.15	Tsaol-aq al juq, aivq bhai nieivq khi, heeqphaq bhi jiovq nail khi bhai, Yeiqsul heeq nia nail ngel-i mail, aivq teevq gaq taivq-ail gaoqjaoq bhai gaoq dav lai-a nail ngaol.
JHN.6.16+JHN.6.17	Nqkivq kivq lee-u phao, Yeiqsul nail yaqlaol juq ngaqkha jiav nail bha yavq kha ail khi, laovq bhai aol ail-a nail ngaol. A bhai nee ngal-aq, aqyu juq ngaqkha a phao lelkhel phao jiav nail Gaqbheiqneiqoq meenq bhai kovq ceiv lai-a nail ngaol. Aq-u phao, nqkivq kivq lee-aoq nail ngaol. Thailhai ngaol-aoq, Yeiqsul neq, aqyu juq nail haoqnao maq the kheel lee haq-al. 
JHN.6.18	Aq-u phao, lilmoel lil ma bhoe lal khi, eelkhaol thaoq deedee nail ngaol. 
JHN.6.19	Aqyu juq hail lail liq lail bhee dai, laovq e kel-aivq-u phao, Yeiqsul ulcuvq kovtavq bhai tsao tsao-ail, laovq nail aqjail-ai tsao kel leevq nail bhai aqyu juq ya moel khi, geesil deedee lal bhiq-a nail ngaol. 
JHN.6.20	“Nuljuq thaq geesil. Ngal ngaol” dai, Yeiqsul aqyu juq bhai ge bhiq-a nail ngaol. 
JHN.6.21	A bhai nee ngal-aq, aqyu juq lavqkhiq tsail nail lavqkhoel nee Yeiqsul bhai, laovq lavqkhoel bhai khul bhoel khi, aqyu juq-i mail ail nail dao bhai, teevq yanq lal yanq nee mail, ail kev-a nail ngaol.
JHN.6.22	Nqbhaq bhaq lal-u phao, tsaol-aq munl munl ma al juq, ngaqkha a phao lelkhel phao jaol-aiq haq nail ngaol. Milgaol neq, niilniai laovq teevq laovq taivq-ail jiav nail ngaol dai, aqyu juq heeq nia nail ngaol. Yeiqsul laovq bhai maq aol lai dai, aivq nail yaqlaol juq taivq-ail, laovq jeel-aivq-a nail bhai, aqyu juq moel-a nail ngaol. 
JHN.6.23	Yeiqsul Miqyail bhai tsiqeeq khi aqyu juq-i mail khaqmul ya jaq-a nail al dao nail aqjail bhai, Deiqbheiqlil meenq nee mail laovq yaoq juq yaoq lal kev-a nail ngaol. 
JHN.6.24	Yeiqsul khi mail aivq nail yaqlaol juq niilniai maq jaol-aoq thaq nail dai, tsaol-aq munl munl ma al juq, heeq nia lal-u phao, aqyu juq laovq jeeq khi, Yeiqsul bhai halpov ail nail dai khi, Gaqbheiqneiqoq meenq bhai ail-a nail ngaol.
JHN.6.25	Aqyu juq ngaqkha a phao lelkhel-ai, Yeiqsul bhai halpov moel-u phao, “Saqlaq-ol, naol niilniai khaq mao lee kev-a nail-aiq” dai, Yeiqsul bhai naldaiq-a nail ngaol.
JHN.6.26	Yeiqsul ge nail: “Ngal nuljuq bhai maldil dai, ge lavq bhel. Nuljuq bhi heeq bhi moel phaq bhai ya moel-a nail ngel-i mail, ngaq bhai halpov nail maq ngel-ail. Khaqmul teevq bov ya jaq nail ngel-i mail, ngaq bhai halpov nail ngaol. 
JHN.6.27	Buvq-ail tsiq-ail nia nail jaqjaq daoldaol nail haqbhoil maq laijai dai, nqmaq maqluv halyeel bhi doevq nail jaqjaq daoldaol nail haqbhoil, laijai yaoq. Tsaol-aq nail Yaqyov pevq nail, ngal nuljuq bhai jaqjaq daoldaol al phaq, bhi jaq naol. Khul khi mail dai ngal-aq neq, Aqbhu Miqyail ngaq bhai neema tsaq khi junq deeq-ai thaq nail ngaol” dai, ge bhiq-a nail ngaol.
JHN.6.28	“Miqyail nail ganl nl kivq dai, nvjuq khalhai ya khi nail-aiq” dai, aqyu juq Yeiqsul bhai naldaiq-a nail ngaol.
JHN.6.29	“Miqyail-i mail khoel-ai leevq-a nail gaq bhai neema thaqtsaol nail phaq neq, Miqyail nail ganl nl nail phaq pevq nail ngaol” dai, Yeiqsul aqyu juq bhai ge kovq bhiq-a nail ngaol.
JHN.6.30	Aqyu juq ge nail: “Thailhai phal-iq neq, nvjuq ya moel khi, neema thaqtsaol lal dai, bhi heeq bhi moel nail khul phaq, naol nvjuq bhai bhi moel lavq heeq. Naol khul phaq nl daiq lavq nail-aiq. 
JHN.6.31	Ngadao nail aqphiq aqbhal juq neq, haqtsoiq haqyal bhai jaol-u phao, maqnav khaqmul ya jaq-a nail ngaol. Aqyu juq ya jaq dai, ‘Nqtavq kovtavq khe khaqmul, Miqyail bivq-a nail ngaol’ dai, Jalliq lavqkhoel bhai gevq-ai thaq nail ngaol” dai, aqyu juq Yeiqsul bhai ge bhiq-a nail ngaol.
JHN.6.32	Yeiqsul ge nail: “Ngal nuljuq bhai maldil dai, ge lavq bhel. Nuljuq bhai nqtavq kovtavq khe khaqmul bivq lavq-a nail gaq, Molseiq maq ngel-ail. Maldil nqtavq khe khaqmul, ngaq nail Aqbhu nuljuq bhai bivq-a nail ngaol. 
JHN.6.33	Miqyail nail khaqmul neq, nqtavq kovtavq nee lee khi, miltsaq yaq bhai aqdoevq bhi doevq lal nail khaqmul ngaol” dai, aqyu juq bhai ge bhiq-a nail ngaol.
JHN.6.34	“Heeqphaq-ol, khaqmul al nvjuq bhai khaq mao iqsanl bhi jaq lavq yaoq” dai, aqyu juq Yeiqsul bhai hal nail ngaol.
JHN.6.35	Yeiqsul ge nail: “Ngal neq, aqdoevq bhi doevq lal nail khaqmul ngaol. Ngal jaol nail bha lal nail tsaol-aq, maq moevq lal yaoq-aol. Ngaq bhai neema thaqtsaol nail tsaol-aq ulcuvq iqsanl, maq moevq lal yaoq-aol. 
JHN.6.36	Nuljuq ngaq bhai moel khi ngaol-aoq, ngaq bhai neema maq thaqtsaol-il dai, ngal nuljuq bhai ge lavq bhel. 
JHN.6.37	Ngaq nail Aqbhu, ngaq bhai khal bivq lavq-a nail tsaol-aq iqsanl mail, ngal jaol nail bha lal naol. Ngal jaol nail bha khal lal nail tsaol-aq bhai, ngal maldil maq khaonq ha-ail. 
JHN.6.38	Khul khi mail dai ngal-aq neq, ngal neema tsaq nail khe-ai nl nail dai khi, nqtavq kovtavq nee lee-a nail maq ngel. Ngaq bhai khoel-ai leevq lavq-a nail gaq, neema tsaq dai nl nail dai khi, ngal lee-a nail ngaol. 
JHN.6.39	Ngaq bhai khoel-ai leevq lavq-a nail gaq, neema tsaq nail neq, niil ngaol. Aivq ngaq bhai khal bivq lavq-a nail tsaol-aq juq nail lavqkhoel, ngal teevq gaq-ail maq bhi peivq-ail nail nee ovqtavq, daoq loi loi lai-u n-gaol, ngal aqyu juq iqsanl bhai gaoq bhi doevq kovq lal nail neq, aivq neema tsaq nail ngaol. 
JHN.6.40	Yaqyov bhai moel khi, aivq bhai neema thaqtsaol nail tsaol-aq yaoq gaq yaoq-ao nee mail, nqmaq maqluv halyeel ya doevq nail neq, ngaq nail Aqbhu neema tsaq nail ngaol. Daoq loi loi lai-u n-gaol ngal iqsanl, tsaol-aq al juq bhai gaoq bhi doevq kovq lal naol” dai, Yeiqsul ge bhiq-a nail ngaol.
JHN.6.41	“Ngal neq, nqtavq kovtavq nee mail lee-a nail khaqmul ngaol” dai, aivq ge nail ngel-i mail, Yuldav nail tsaol-aq juq ge doil nail ngaol. 
JHN.6.42	“Aivq neq, Yaolsai nail yaqyov Yeiqsul maq ngel-ail laiq. Aivq nail aqbhu aqma iqsanl ngadao juq heeq kivq nail ngaol. ‘Ngal nqtavq kovtavq nee mail lee-a nail ngaol’ dai, aivq khalhai ge nail meeq” dai, aqyu juq nail gaiqlaq bhai ge nail ngaol.
JHN.6.43	Aq-u phao Yeiqsul ge nail: “Nuljuq nail gaiqlaq bhai thaq ge doil. 
JHN.6.44	Ngaq bhai khoel-ai leevq lavq-a nail Aqbhu Miqyail-i mail, ngal jaol nail bha, maq hel lavq haq neq, tsaol-aq teevq gaq iqsanl, ngal jaol nail bha maq lal nia-ail. Aqbhu Miqyail-i mail ngal jaol nail bha bhi lal-a nail tsaol-aq bhai, daoq loi loi lai-u n-gaol, ngal gaoq bhi doevq kovq lal naol. 
JHN.6.45	Miqyail nail haqbhoil gedan nail juq nail haoqgavq lavqkhoel, ‘Miqyail neq, aqyu juq iqsanl bhai cavq bhi cov bhi naol’ dai, gevq-ai thaq nail ngaol. Aqbhu Miqyail nail daoq gaiq khi, Aqbhu Miqyail-i mail cavq nail cov nail bhai naldaiq nail tsaol-aq yaoq gaq yaoq-ao nee mail, ngal jaol nail bha lal naol. 
JHN.6.46	Tsaol-aq teevq gaq-ail, Aqbhu Miqyail bhai maq moel daiq haq-al. Miqyail jaol nail nee lee-a nail gaq taivq-ail, Aqbhu Miqyail bhai moel daiq-a nail ngaol. 
JHN.6.47	Ngal nuljuq bhai maldil dai, ge lavq bhel. Ngaq bhai neema thaqtsaol nail tsaol-aq, nqmaq maqluv halyeel doevq nail phaq ya nail ngaol. 
JHN.6.48	Ngal neq, aqdoevq bhi doevq lal nail khaqmul ngaol. 
JHN.6.49	Nuljuq nail aqphiq aqbhal juq neq, haqtsoiq haqyal bhai jaol-u phao, Maqnav khaqmul ya jaq khi ngaol-aoq, aqyu juq sil gil-a nail ngaol. 
JHN.6.50	Ngal ge movq nail khaqmul neq, nqtavq kovtavq nee mail lee-a nail khaqmul ngaol. Khaqmul niil jaq nail tsaol-aq maq ya sil-ail. 
JHN.6.51	Ngal neq, nqtavq kovtavq nee mail lee-a nail khaqmul ngaol. Khaqmul niil neq, aqdoevq bhi doevq lal nail khaqmul ngaol. Khaqmul niil jaq nail tsaol-aq nqmaq maqluv halyeel ya doevq nail ngaol. Miltsaq yaq aqdoevq doevq nia dai, ngaq-i mail bivq-a nail khaqmul niil neq, ngaq nail haqjoil ngaol” dai, ge bhiq-a nail ngaol.
JHN.6.52	Aq-u phao, Yuldav nail tsaol-aq al juq ge nail: “Tsaol-aq niil gaq, aivq nail haqjoil, ngadao juq bhai khalhai khi bhi jaq lavq nia nail-aiq” dai, aqyu juq nail gaiqlaq bhai jil pheeljaq nail ngaol.
JHN.6.53	Yeiqsul ge nail: “Ngaq nuljuq bhai maldil dai, ge lavq bhel. Tsaol-aq nail Yaqyov nail haqjoil maq jaq-ail, aivq nail aqsivq maq daol haq neq, nuljuq nail lavqkhoel bhai aqdoevq doevq nail phaq maq aol-ail. 
JHN.6.54	Ngaq nail haqjoil jaq khi, ngaq nail aqsivq daol nail tsaol-aq, nqmaq maqluv halyeel doevq nail phaq ya nail ngaol. Daoq loi loi lai-u n-gaol, ngal aqyu juq bhai gaoq bhi doevq kovq lal naol. 
JHN.6.55	Khul khi mail dai ngal-aq, ngaq nail haqjoil neq, maldil jaq nail phaq pevq khi, ngaq nail aqsivq iqsanl maldil daol nail phaq pevq nail ngaol. 
JHN.6.56	Ngaq nail haqjoil jaq khi, ngaq nail aqsivq daol nail tsaol-aq, ngaq nail lavqkhoel bhai jaol nail ngaol. Ngal iqsanl, aivq nail lavqkhoel bhai jaol naol. 
JHN.6.57	Doevq nail Aqbhu Miqyail ngaq bhai khoel-ai leevq lavq khi, aivq bhaqda nee, ngal doevq nail ngaol. Alhai dul dai, ngaq bhai jaq nail tsaol-aq ngal bhaqda nee, aqdoevq ya doevq naol. 
JHN.6.58	Khaqmul niil neq, nuljuq nail aqphiq aqbhal juq-i mail ya jaq-a nail khaqmul al khe-ai, maq dul-ail. Aqyu juq neq, khaqmul al ya jaq khi ngaol-aoq, sil gil-a nail ngaol. Thailhai ngaol-aoq, khaqmul niil neq, nqtavq kovtavq nee lee-a nail ngaol. Khaqmul niil jaq nail tsaol-aq, nqmaq maqluv halyeel ya doevq nail ngaol” dai, ge bhiq-a nail ngaol 
JHN.6.59	Gaqbheiqneiqoq meenq bhai jiav nail, uqhuq thaoq nail ilkhaol lavqkhoel bhai cavq bhiq cov bhiq-u phao, ganl niil juq, Yeiqsul ge-a nail ngaol.
JHN.6.60	Aivq nail yaqlaol juq daoq al daoq ya gaiq-u phao, “Daoq niil daoq neq, haq deedee nail neq, khaq sil gaq hav bhoel tsaol nail-aiq” dai, mee nia gaq nail gaiqlaq bhai ge nail ngaol.
JHN.6.61	Aivq nail yaqlaol juq ganl al bhai alhai khoiq thail pheeljaq nail bhai, Yeiqsul aivq nail neema lavqkhoel bhai heeq nia khi ge nail: “Daoq niil daoq bhaqda nee, nuljuq ngaq bhai khaonq movq nail laiq. 
JHN.6.62	Thailhai phal-iq neq, tsaol-aq nail Yaqyov aivq nail jaol duq bhai gaoq kovq dav lai nail bhai, nuljuq ya moel haq neq, khalhai khi nail-aiq. 
JHN.6.63	Miqyail nail Aqhaqlal taivq-ail, aqdoevq bhi doevq lal nia nail ngaol. Aqsivq haqjoil neq, khul maq nl nia-ail. Ngaq-i mail nuljuq bhai ge bhiq-a nail daoq juq neq, aqhaqlal pevq khi aqdoevq bhi doevq lal nail phaq pevq nail ngaol. 
JHN.6.64	Thailhai ngaol-aoq, nuljuq teevq pav ganav juq neq, neema maq thaqtsaol-ail” dai, aqyu juq bhai ge bhiq-a nail ngaol. Khul khi mail dai ngal-aq neq, khul gaq aivq bhai neema maq thaqtsaol khi aivq bhai yu nail aqlavq lavqkhoel bhai av bhiq nail gaq bhai iqsanl, iqmoeq-u nee mail, Yeiqsul heeq nia nail ngaol. 
JHN.6.65	Aivq gaoq ge nail: “Alheel ngel-i mail, ngaq nail Aqbhu maq bhi lal haq neq, tsaol-aq teevq gaq iqsanl ngal jaol nail bha maq lal nia-ail dai, ngal nuljuq bhai ge-a nail ngaol” dai, ge bhiq-a nail ngaol.
JHN.6.66	A bhai nee dan khi, aivq nail yaqlaol juq mee nia gaq, aivq nee mail pav-ail khi, aivq nail haoqnao maq tsaothel-aivq-al.
JHN.6.67	“Nuljuq iqsanl kovq ail naol laiq” dai, Yeiqsul gaqkhoel tsel-nvq gaq bhai naldaiq-a nail ngaol.
JHN.6.68	Silmoq Bheiqtuvluv ge nail: “Heeqphaq-ol, nvjuq khaq sil gaq nail haoqnao gaoq tsaothel-aivq nail-aiq. Nqmaq maqluv halyeel doevq nail daoq, naol jaol nail bhai jiav nail ngaol. 
JHN.6.69	Naol neq, Miqyail nail Tsaolmeeq Tsaolhaol gaq nial dai, nvjuq heeq kivq lal khi neema thaqtsaol lal-aoq nail ngaol” dai, Yeiqsul bhai ge kovq bhiq-a nail ngaol.
JHN.6.70	Yeiqsul ge nail: “Nuljuq tsel-nvq gaq bhai ngaq-i mail tsel dov-ai thaq nail maq ngel-ail laiq. Thailhai ngaol-aoq, nuljuq nail lavqkhoel khe teevq gaq neq, neivq heeqphaq ngaol” dai, aqyu juq bhai ge bhiq-a nail ngaol. 
JHN.6.71	Aivq alhai ge nail neq, Silmoq Ilsaqgaqliqoq nail yaqyov Yuldav bhai ge movq nail ngaol. Khul khi mail dai ngal-aq neq, aivq neq, gaqkhoel tsel-nvq gaq nail lavqkhoel bhai aol khi ngaol-aoq, Yeiqsul bhai yu nail aqlavq lavqkhoel bhai av bhiq-a nail ngaol.
JHN.7.1	A bhai nee ngal-aq, Yeiqsul neq, Gaqliqlail milkhaoq lavqkhoel, teevq dao nee teevq dao ail-a nail ngaol. Yuldav nail tsaol-aq juq aivq bhai deeq heivq nail dai khi, halpov nail ngel-i mail, Yuldav milkhaoq lavqkhoel bhai aivq maq ail movq-ai bhiq-ail. 
JHN.7.2	Aq-u phao neq, Yuldav nail tsaol-aq nail saivqqgov
JHN.7.3	Aivq nail jaqbheq juq Yeiqsul bhai ge bhiq-a nail: “Naol nl nail ganl juq, naoq nail yaqlaol juq ya moel dai, niilniai nee dov ail khi, Yuldav milkhaoq bhai lai yaoq. 
JHN.7.4	Khul khi mail dai ngal-aq neq, yovqgavq nail aqmil bhi dov lal movq nail tsaol-aq neq, yu maq moel nail bhai, khul teevq phaq-ail maq nl-ail. Naol ganl niil juq nl haq neq, miltsaq yaq bhai naoq nail aqmaol bhaqlaoq kheq dai, bhi moel yaoq” dai, ge bhiq-a nail ngaol. 
JHN.7.5	Khul khi mail, aqyu juq alhai ge nail dai ngal-aq neq, aivq nail jaqbheq juq iqsanl, aivq bhai neema maq thaqtsaol-ail.
JHN.7.6	Aq-u phao, Yeiqsul ge nail: “Ngaq nail haqbhoil, yanq maq tsaq-ai haq-al. Thailhai ngaol-aoq, nuljuq nail haqbhoil neq, khaq mao iqsanl yanq tsaq nail ngaol. 
JHN.7.7	Miltsaq yaq juq neq, nuljuq bhai neejiav maq jiav-ail. Thailhai ngaol-aoq, aqyu juq-i mail nl nail phaq neq, haqeiv nail phaq pevq dai, ngal salkhil khanq nail ngel-i mail, miltsaq yaq juq, ngaq bhai neejiav jiav nail ngaol. 
JHN.7.8	Bhaoqaiq lav sav nail bhai, nuljuq lai yaoq. Ngaq nail haqbhoil yanq maq tsaq-ai haq nail ngel-i mail, ngal maq lal-ai haq-al” dai, ge bhiq-a nail ngaol. 
JHN.7.9	Yeiqsul alhai ge gaq khi, Gaqliqlail milkhaoq bhai jaol-ail ceevq-a nail ngaol.
JHN.7.10	Aivq nail jaqbheq juq bhaoqaiq lav sav nail bhai lai jel-u phao, yu maq bhi heeq maq bhi moel dai, Yeiqsul iqsanl lai-a nail ngaol. 
JHN.7.11	Bhaoqaiq lav sav nail lavqkhoel, Yuldav nail tsaol-aq aivq bhai halpov halpov-ail, “Aivq khaq bha ail-a nail-aiq” dai, aqyu juq nail gaiqlaq bhai naldaiq nail ngaol.
JHN.7.12	Tsaol-aq munl munl ma juq, aivq nail ganl ge pheeljaq thailthaiq nail ngaol. Teevq pav ganav juq ge nail: “Aivq neq, tsaol-aq aqmeeq ngaol” dai, ge nail ngaol. Teevq pav ganav juq ge nail: “Aivq neq, tsaol-aq aqmeeq maq ngel, tsaol-aq bhai hevq bheeq nail tsaol-aq ngaol” dai, ge nail ngaol. 
JHN.7.13	Thailhai ngaol-aoq, Yuldav nail tsaol-aq bhai geesil nail ngel-i mail, tsaol-aq teevq gaq iqsanl, Yeiqsul nail ganl bhaqlaoq kheq dai, maq ge tseq-ail.
JHN.7.14	Bhaoqaiq lav sav nail teevq pav pav lal-u phao, Yeiqsul uqhuq thaoq nail ilkhaol il ma bhai dav lai khi, cavq bhiq cov bhiq-a nail ngaol. 
JHN.7.15	Yuldav nail tsaol-aq juq noeq-u maq dov dai, pevq-ail khi, “Tsaol-aq niil gaq neq, haoqgavq maodai maq saol daiq khi ngaol-aoq, khalhai khi niidai dai-ail heeq nia nail meeq” dai, ge nail ngaol.
JHN.7.16	Yeiqsul ge nail: “Ngal cavq nail cov nail daoq niil neq, ngaq nail daoq maq ngel-ail. Ngaq bhai khoel-ai leevq lavq-a nail gaq nail daoq ngaol. 
JHN.7.17	Miqyail neema tsaq dai nl movq nail khul gaq maqkhaiq, ngal cavq nail cov nail daoq niil, Miqyail nail daoq ngel-ail laiq, ngaq nail neenoeq bhai juq khi cavq nail cov nail daoq ngel-ail laiq dai, tselpav nia nail ngaol. 
JHN.7.18	Yovqgavq nail neenoeq yovqgavq cavq nail cov nail gaq neq, yovqgavq nail khaoqsail ya dai, halpov nail ngaol. Thailhai ngaol-aoq, aivq bhai khoel-ai leevq-a nail gaq nail seiqleiq khaoqsail ya dai, halpov nail gaq neq, tsaq nail ngaol. Maq tsaq nail phaq teevq peivq-ail maq aol-ail. 
JHN.7.19	Molseiq nuljuq bhai aoldaoq kovqdaoq bivq lavq-a nail maq ngel-ail laiq. Thailhai ngaol-aoq, nuljuq teevq gaq iqsanl, aoldaoq kovqdaoq al bhai maq nl-ail. Nuljuq ngaq bhai deeq heivq nail dai khi, khul khi mail, halpov nail-aiq” dai, ge bhiq-a nail ngaol.
JHN.7.20	Tsaol-aq al juq ge nail: “Naol neq, neivq aol nail niil. Naoq bhai deeq heivq nail dai khi, khaq sil gaq halpov nail-aiq” dai, ge bhiq-a nail ngaol.
JHN.7.21	Yeiqsul ge nail: “Ngal teevq phaq nl naol. Al bhai nuljuq iqsanl mail noeq-u maq dov dai, pevq-ail naol. 
JHN.7.22	Molseiq nuljuq bhai bavkov uqjaq oev nail aol bhi nl-a nail ngaol. (Maldil dai, ge haq neq, Molseiq-i mail bhi nl-a nail maq ngel-ail. Aqphiq aqbhal juq-i mail nl khal leevq-a nail ngaol.) Jaol n n-gaol iqsanl nuljuq bavkov uqjaq oev nail ngaol. 
JHN.7.23	Molseiq-i mail bivq-a nail aoldaoq kovqdaoq maq ya cov-ail dai, jaol n n-gaol iqsanl, nuljuq bavkov uqjaq oev nail ngaol. Thailhai phal-iq neq, jaol n n-gaol ngal tsaol-aq teevq gaq nail aqmaol bhai bhi meeq lai-a nail ngel-i mail, nuljuq ngaq bhai neema phail nail laiq. 
JHN.7.24	Nuljuq-i mail ya moel-a nail juq bhai taivq-ail, heldaiq khi yalkhaq thaq dal. Maldil tsaq nail lavqkhoel nee, yalkhaq dal yaoq” dai, Yeiqsul ge bhiq-a nail ngaol.
JHN.7.25	Alheel ngel-i mail, Yeiqlulsaqlaiq meenq bha jaol nail tsaol-aq teevq pav ganav juq ge nail: “Aqyu juq deeq heivq nail khi mail halpov nail gaq, thoil gaq maq ngel-ail laiq. 
JHN.7.26	Heldaiq, aivq bhaqlaoq kheq dai, cavq bhiq cov bhiq khi ngaol-aoq, aqyu juq aivq bhai khul teevq phaq iqsanl maq ge-il. Tsaol-aq niil gaq Khali ngaol dai, aqivq aqtsu juq maldil heeq nia-aoq thaq nail meeq. 
JHN.7.27	Thailhai ngaol-aoq, tsaol-aq niil gaq khaq bha nee dov lal-a nail dai, ngadao juq heeq kivq nail ngaol. Khali lee-u phao neq, aivq khaq bhai nee dov lee nail dai, teevq gaq-ail maq heeq nia-ail” dai, ge nail ngaol.
JHN.7.28+JHN.7.29	Alheel ngel-i mail, Yeiqsul uqhuq thaoq nail ilkhaol il ma lavqkhoel bhai cavq bhiq cov bhiq-u phao, mailma-ail ge nail: “Nuljuq ngaq bhai heeq nia nail ngaol. Ngal khaq bhai nee dov lee-a nail dai iqsanl, nuljuq heeq nia nail ngaol. Thailhai ngaol-aoq, ngaq nail neenoeq ngal lee-a nail maq ngel. Ngaq bhai khoel-ai leevq lavq-a nail gaq neq, saljial ivq nail ngaol. Nuljuq aivq bhai maq heeq nia-ail. Ngal neq, aivq bhai heeq kivq naol. Khul khi mail dai ngal-aq neq, ngal aivq jaol nail nee lee khi, aivq iqsanl ngaq bhai khoel-ai leevq lavq-a nail ngaol” dai, ge bhiq-a nail ngaol.
JHN.7.30	Alheel ngel-i mail, aqyu juq aivq bhai nieivq nail dai khi, naoqjaoq nail ngaol. Thailhai ngaol-aoq, aivq nail yanq maq tsaq-ail haq nail ngel-i mail, tsaol-aq teevq gaq iqsanl, aivq bhai maq nieivq nia-ail. 
JHN.7.31	Tsaol-aq al juq nail lavqkhoel, tsaol-aq mee nia gaq aivq bhai neema thaqtsaol nail ngaol. Aqyu juq ge nail: “Khali lee kev haq neq, tsaol-aq niil gaq-i mail nl-a nail, bhi heeq bhi moel nail phaq nee maqtsil, aivq bhi heeq bhi moel nail phaq nl naol laiq” dai, aqyu juq ge nail ngaol.
JHN.7.32	Tsaol-aq munl munl ma juq, Yeiqsul nail ganl ge pheeljaq nail bhai Phaqliqsail juq ya gaiq-a nail ngaol. Alheel ngel-i mail, Philma juq khi mail Phaqliqsail juq neq, Yeiqsul bhai bhi nieivq-ail nail dai khi, uqhuq thaoq nail ilkhaol il ma bhai jaol khi heldaiq phail nail tsaol-aq juq bhai, khoel gai-aivq-a nail ngaol.
JHN.7.33	Aq-u phao, Yeiqsul ge nail: “Ngal nuljuq nee mail, teevq yanq jaol naol. Teevq yanq khai-aq neq, ngaq bhai khoel-ai leevq lavq-a nail gaq jaol nail bha ngal kovq lai naol. 
JHN.7.34	Nuljuq ngaq bhai halpov naol. Halpov khi ngaol-aoq, maq halpov moel nia-ail. Nuljuq ngal jaol nail bha maq lal nia-ail” dai, ge bhiq-a nail ngaol.
JHN.7.35	Aq-u phao, Yuldav nail tsaol-aq juq ge nail: “Ngadao juq aivq bhai maq ya moel dai, aivq khaq bha ail nail khi meeq. Heiqlaqsal tsaol-aq nee mail jaol ail-a nail tsaol-aq juq jaol nail bha ail khi, Heiqlaqsal tsaol-aq juq bhai, cavq bhiq cov bhiq ail nail khi meeq. 
JHN.7.36	‘Nuljuq ngaq bhai halpov naol. Halpov khi ngaol-aoq, maq halpov moel nia-ail. Nuljuq ngal jaol nail bha maq lal nia-ail’ dai, Yeiqsul ge nail neq, khul bhai ge movq nail meeq” dai, aqyu juq ge nail ngaol.
JHN.7.37	Bhaoqaiq lav sav nail haoqnao n-gaol, eeq jaiq nail aqn al n bhai, Yeiqsul thulphaol khi aqthel aqkav kav dai ge nail: “Ulcuvq khal moevq nail tsaol-aq ngal jaol nail bha daol lal yaoq. 
JHN.7.38	Ngaq bhai neema thaqtsaol nail juq neq, Jalliq lavqkhoel bhai gevq-ai thaq nail khe-ai, aqyu juq nail neema lavqkhoel bhai aqdoevq bhi doevq nail laoljaol juq il dol leevq nail ngaol” dai, ge bhiq-a nail ngaol. 
JHN.7.39	Aivq alhai ge nail neq, aivq bhai neema thaqtsaol nail tsaol-aq juq yaqhao ya nail Aqhaqlal Miqyail bhai, ge nail ngaol. Khul khi mail yaqhao ya nail dai ngal-aq, Yeiqsul seiqleiq khaoqsail maq ya haq nail ngel-i mail, Aqhaqlal Miqyail maq jaol lee haq-al.
JHN.7.40	Aqyu juq daoq al daoq ya gaiq-u phao, tsaol-aq teevq pav ganav juq ge nail: “Tsaol-aq niil gaq neq, Miqyail nail haqbhoil gedan nail al gaq maldil nial” dai, ge nail ngaol.
JHN.7.41	Teevq pav ganav juq ge nail: “Tsaol-aq thoil gaq neq, Khali nial” dai, ge nail ngaol. Thailhai ngaol-aoq, teevq pav ganav juq ge nail: “Khali neq, Gaqliqlail milkhaoq bhai dov lal naol laiq. 
JHN.7.42	‘Khali neq, Daqbhil nail jeq-e jaq-a ngel-i mail, Daqbhil nail jaol duq, Bhaiqlaiqhaiq meenq bhai dov lal naol’ dai, Jalliq lavqkhoel bhai gevq-ai thaq nail maq ngel-ail laiq” dai, ge bhiq-a nail ngaol. 
JHN.7.43	Aq-u phao, aqyu juq Yeiqsul nail ganl nee mail nvq munl pevq ail-a nail ngaol. 
JHN.7.44	Teevq pav ganav juq, aivq bhai nieivq movq nail ngaol. Thailhai ngaol-aoq, tsaol-aq teevq gaq iqsanl, aivq bhai maq nieivq nia-al.
JHN.7.45	Aq-u phao, Philma juq khi mail Phaqliqsail juq-i mail khoel gai-aivq-a nail tsaol-aq al juq, kovq lal-a nail ngaol. “Nuljuq khul khi mail, aivq bhai maq nieil lavq-a nail-aiq” dai, Philma juq khi mail Phaqliqsail juq naldaiq-a nail ngaol.
JHN.7.46	“Tsaol-aq al gaq cavq nail cov nail khe-ai teevq gaq iqsanl, maq cavq maq cov daiq haq-al” dai, tsaol-aq al juq ge kovq bhiq-a nail ngaol.
JHN.7.47	Phaqliqsail al juq ge nail: “Nuljuq bhai iqsanl aivq-i mail hevq bheel-aivq lavq-ao nail laiq. 
JHN.7.48	Aqivq aqtsu khi mail Phaqliqsail juq nail lavqkhoel, aivq bhai neema thaqtsaol nail teevq gaq ganav jaol naol laiq. 
JHN.7.49	Aoldaoq kovqdaoq teevq peivq-ail maq heeq nia nail tsaol-aq al juq neq, iqkhail yavq nail bhai ya daq nail ngaol” dai, ge bhiq-a nail ngaol.
JHN.7.50	Aq-u phao, Yeiqsul jaol nail bha ail daiq-a nail, Nilgaoldiq dai mil-ai thaq nail gaq iqsanl, aqyu juq nail munl lavqkhoel bhai jaol nail ngaol. 
JHN.7.51	Aivq ge nail: “Ngadao juq nail aoldaoq kovqdaoq lavqkhoel bhai gevq-ai thaq nail, tsaol-aq teevq gaq ge nail daoq bhai maq ya gaiq dai, aivq-i mail nl-a nail ganl bhai, maq ya heeq kivq-u kev dai, aivq bhai yalkhaq dal nail aol maq jiav-ail” dai, aqyu juq bhai ge bhiq-a nail ngaol.
JHN.7.52	Aqyu juq ge nail: “Naol iqsanl, Gaqliqlail nail tsaol-aq laiq. Jalliq bhai aqmeeq-ai ge daiq yaoq. Miqyail nail haqbhoil gedan nail tsaol-aq teevq gaq iqsanl, Gaqliqlail milkhaoq lavqkhoel bhai maq dov lal daiq-a nail bhai, naol ya moel naol” dai, ge bhiq-a nail ngaol.
JHN.7.53	[Aq-u phao, aqyu juq yovqgavq nail ilkhaol bhai yovqgavq kovq ail-a nail ngaol.]
JHN.8.1	[Thailhai ngaol-aoq, Yeiqsul neq, Saqloq gaoqjaoq bhai dav lai-a nail ngaol. 
JHN.8.2	Nqhao navqmav-ail, aivq uqhuq thaoq nail ilkhaol il ma nail khainl lavqkhoel bhai gao yavq kha lee khi, tsaol-aq iqsanl mail, aivq jaol nail bha lal-a nail ngaol. Aq-u phao, aivq jaoldeel khi aqyu juq bhai cavq bhiq cov bhiq-a nail ngaol. 
JHN.8.3	Aoldaoq kovqdaoq cavq nail cov nail juq khi mail Phaqliqsail juq, yu nee mail bheeq nail yaqmai-aq teevq gaq bhai moel khi Yeiqsul jaol nail bha hel lavq-a nail ngaol. Yaqmai-aq al gaq bhai gaoltsi-ai hevq thaq-ai thaq nail ngaol. 
JHN.8.4	Aq-u phao, aqyu juq ge nail: “Saqlaq-ol, yaqmai-aq niil gaq, yu nee mail bheeq nail bhai, nvjuq moel khi nieil lavq-a nail ngaol. 
JHN.8.5	Niilheel nail tsaol-aq bhai lovmav-i mail ya liv heivq naol dai, Molseiq nail aoldaoq kovqdaoq lavqkhoel bhai gevq-ai thaq nail ngaol. Naol neq, khalhai ge nail-aiq” dai, ge bhiq-a nail ngaol. 
JHN.8.6	Aqyu juq alhai ge nail neq, Yeiqsul bhai oeqbal thaq nia dai, aivq bhai laonqdaiq-a nail ngaol. Thailhai ngaol-aoq, Yeiqsul thaoqkovq khi, miltsaq bhai lavqnoil-i mail gevq-a nail ngaol. 
JHN.8.7	Aq-u phao, aqyu juq aivq bhai naldaiq thailthaiq nail ngel-i mail, aivq thul lal khi ge nail: “Nuljuq nail lavqkhoel, oeqbal maq aol nail tsaol-aq teevq gaq, lovmav-i mail aivq bhai iqmoeq liv yaoq” dai, aqyu juq bhai ge bhiq-a nail ngaol. 
JHN.8.8	A bhai nee ngal-aq, aivq teevq pov gaoq thaoqkovq khi, miltsaq bhai lavqnoil-i mail gaoq gevq-a nail ngaol.
JHN.8.9	Aqyu juq Yeiqsul nail daoq al daoq ya gaiq-u phao, aqkovq jiav jaiq nail gaq nee mail, aqkovq nil jaiq nail gaq bhai kev dai, teevq gaq khai-aq neq, teevq gaq dov gil-ail khi, Yeiqsul teevq gaq taivq-ail jaol-ail ceevq-a nail ngaol. Yaqmai-aq al gaq iqsanl, a bhai thulphaol nail ngaol. 
JHN.8.10	Aq-u phao, Yeiqsul thul khi ge nail: “Aqyu juq khaq bha ail gil-aoq nail-aiq. Tsaol-aq teevq gaq iqsanl, naoq bhai yalkhaq maq dal lavq-al lai laiq” dai, naldaiq-a nail ngaol.
JHN.8.11	“Heeqphaq-ol, ngaq bhai teevq gaq iqsanl yalkhaq maq dal lavq-al” dai, yaqmai-aq al gaq ge bhiq-a nail ngaol. Yeiqsul ge nail: “Ngal iqsanl naoq bhai yalkhaq maq dal. Ail yaoq. Oeqbal thaq gaoq nl ail dei-eiq” dai, ge bhiq-a nail ngaol.]
JHN.8.12	Yeiqsul aqyu juq bhai teevq pov gaoq ge bhiq-a nail: “Ngal neq, miltsaq nail aqbhaq ngaol. Ngaq nail haoqnao lal nail tsaol-aq neq, aqnav nail lavqkhoel bhai maq ya tsao-ail. Aqdoevq bhi doevq nail aqbhaq, aivq jiav nail ngaol” dai, ge bhiq-a nail ngaol.
JHN.8.13	Phaqliqsail juq, Yeiqsul bhai ge bhiq-a nail: “Naol neq, naoq nail ganl salkhil khanq nail niil. Naoq nail salkhil neq, maq tsaq-ail” dai, ge bhiq-a nail ngaol.
JHN.8.14	Yeiqsul ge nail: “Ngaq nail ganl, ngal salkhil khanq khi ngaol-aoq, ngaq nail salkhil neq, tsaq nail ngaol. Khul khi mail dai ngal-aq neq, ngal khaq bha nee lee khi, ngal khaq bhai ail nail dai iqsanl, heeq kivq naol. Ngal khaq bha nee lee khi, ngal khaq bhai ail nail dai iqsanl, nuljuq maq heeq nia-ail. 
JHN.8.15	Nuljuq neq, miltsaq yaq yalkhaq dal nail khe-ai, dal nail ngaol. Ngal neq, tsaol-aq teevq gaq bhai iqsanl, yalkhaq maq dal. 
JHN.8.16	Thailhai ngaol-aoq, ngal yalkhaq dal-ail nul neq, ngal dal nail neq, tsaq nail ngaol. Khul khi mail dai ngal-aq neq, ngal teevq gaq taivq-ail jaol nail maq ngel. Ngaq bhai khoel-ai leevq lavq-a nail Aqbhu, ngaq-ai nee mail jaol nail ngaol. 
JHN.8.17	Tsaol-aq nvq gaq salkhil khanq haq neq, salkhil khanq nail al, tsaq nail ngaol dai, nuljuq nail aoldaoq kovqdaoq lavqkhoel bhai gevq-ai thaq nail ngaol. 
JHN.8.18	Ngaq nail ganl, ngal salkhil khanq nail ngaol. Ngaq bhai khoel-ai leevq lavq-a nail Aqbhu iqsanl, ngaq nail ganl salkhil khanq nail ngaol” dai, ge bhiq-a nail ngaol.
JHN.8.19	“Naoq nail Aqbhu khaq bha jaol nail-aiq” dai, aqyu juq naldaiq nail ngaol. Yeiqsul ge nail: “Nuljuq neq, ngaq bhai iqsanl, ngaq nail Aqbhu bhai iqsanl maq heeq nia-ail. Nuljuq ngaq bhai heeq nia-ail nul neq, ngaq nail Aqbhu bhai iqsanl, heeq nia naol” dai, ge kovq bhiq-a nail ngaol. 
JHN.8.20	Uqhuq thaoq nail ilkhaol il ma nail khainl lavqkhoel bhai, phuldaq daq duq bhai jaol khi daoq al juq, Yeiqsul cavq bhiq cov bhiq-a nail ngaol. Thailhai ngaol-aoq, aivq nail yanq maq tsaq nail ngel-i mail, tsaol-aq teevq gaq-ail, aivq bhai maq nieivq-al.
JHN.8.21	Yeiqsul teevq pov gaoq ge nail: “Ngal lai naol. Nuljuq ngaq bhai halpov khi ngaol-aoq, nuljuq nail oeqbal lavqkhoel bhai ya sil naol. Nuljuq ngal ail nail bhai maq lal nia-ail” dai, aqyu juq bhai ge bhiq-a nail ngaol.
JHN.8.22	Aq-u phao, Yuldav nail tsaol-aq juq ge nail: “ ‘Nuljuq ngal lai nail bhai maq lal nia-ail’ dai, aivq ge nail neq, aivq bhai aivq lav heivq nail khi mail meeq” dai, ge nail ngaol.
JHN.8.23	Yeiqsul ge nail: “Nuljuq neq, nqtavq nail kov-uvq khe tsaol-aq ngaol. Ngal neq, nqtavq nail tsaol-aq ngaol. Nuljuq neq, miltsaq bhai tavq nail ngaol. Ngal neq, miltsaq bhai maq tavq. 
JHN.8.24	Alheel ngel-i mail, nuljuq neq, nuljuq nail oeqbal lavqkhoel nee ya sil naol dai, ngal nuljuq bhai ge lavq bhel. Ngaq-i mail ge-a nail khe-ai, ngaq bhai al gaq nial dai, nuljuq neema maq thaqtsaol haq neq, nuljuq neq, nuljuq nail oeqbal lavqkhoel nee ya sil naol” dai, aqyu juq bhai ge bhiq-a nail ngaol.
JHN.8.25	“Naol khaq sil gaq thoil” dai, aqyu juq aivq bhai naldaiq-a nail ngaol. Yeiqsul ge nail: “Iqmoeq-u nee, nuljuq bhai ge bhiq-ai thaq nail khe-ai ngaol” dai, ge kovq bhiq-a nail ngaol. 
JHN.8.26	“Ngal nuljuq nail ganl ge khi, yalkhaq dal heeq phaq-ail tsaq nail mee nia phaq jiav-ai haq nail ngaol. Thailhai ngaol-aoq, ngaq bhai khoel-ai leevq lavq-a nail gaq neq, saljial ivq nail ngaol. Ngal aivq nail daoq ya gaiq-a nail khe-ai, miltsaq yaq bhai ge bhiq naol” dai, aqyu juq bhai ge bhiq-a nail ngaol.
JHN.8.27	Yeiqsul-i aqyu juq bhai ge bhiq-a nail gaq neq, Aqbhu Miqyail ngaol dai, aqyu juq maq heeq nia-ail. 
JHN.8.28	Alheel ngel-i mail, Yeiqsul ge nail: “Nuljuq tsaol-aq nail Yaqyov bhai kha thul-u phao, ngal neq al gaq nial dai, nuljuq heeq nia lal naol. Ngal taivq-ail neq, khul maq nl nail nee ovqtavq, Aqbhu Miqyail ngaq bhai cavq lavq cov lavq-a nail khe-ai taivq-ail, ngal ge nail bhai iqsanl, nuljuq heeq nia lal naol. 
JHN.8.29	Ngaq bhai khoel-ai leevq lavq-a nail gaq, ngaq-ai nee mail jaol nail ngaol. Ngal teevq gaq taivq-ail ya jaol dai, aivq ngaq bhai maq khaonq-ail. Khul khi mail dai ngal-aq neq, aivq neema tsaq nail phaq, ngal khaq mao iqsanl nl nail ngaol” dai, ge bhiq-a nail ngaol. 
JHN.8.30	Aivq daoq al daoq ge-u phao, tsaol-aq maodai aivq bhai neema thaqtsaol lal-a nail ngaol.
JHN.8.31	Aq-u phao, aivq bhai neema thaq tsaol nail Yuldav nail tsaol-aq bhai, Yeiqsul ge bhiq-a nail: “Nuljuq ngaq nail daoq bhai naldaiq haq neq, nuljuq ngaq nail yaqlaol maldil pevq lal naol. 
JHN.8.32	Nuljuq maldil tsaq nail phaq bhai ya heeq nia lal khi, maldil tsaq nail al phaq neq, nuljuq bhai bhi jel-ail lavq naol” dai, ge bhiq-a nail ngaol.
JHN.8.33	Aqyu juq ge nail: “Nvjuq neq, Aqbhaqlaqhaq nail jeq-e jaq-a ngaol. Nvjuq yu nail yaqkav teevq pov iqsanl, maq jiovq daiq haq-al. ‘Nuljuq bhai phaiq lavq naol’ dai, naol khalhai ge nail-aiq” dai, Yeiqsul bhai ge kovq bhiq-a nail ngaol.
JHN.8.34	Yeiqsul ge nail: “Ngal nuljuq bhai maldil dai, ge lavq bhel. Oeqbal nl nail tsaol-aq yaoq gaq yaoq-ao nee mail, oeqbal nail yaqkav ngaol. 
JHN.8.35	Yaqkav neq, ilkhaol lavqkhoel bhai khaq mao iqsanl ya jaol nail maq ngel-ail. Yaqyov neq, khaq mao iqsanl jaol nail ngaol. 
JHN.8.36	Yaqyov nuljuq bhai phaiq lavq haq neq, nuljuq yaqkav jiovq nail nee maldil jel-ail nail ngaol. 
JHN.8.37	Nuljuq neq, Aqbhaqlaqhaq nail jeq-e jaq-a ngaol dai, ngal heeq kivq naol. Thailhai ngaol-aoq, ngaq nail daoq bhai maq hav bhoel nail ngel-i mail, nuljuq ngaq bhai deeq heivq nail dai khi, halpov nail ngaol. 
JHN.8.38	Ngal neq, ngaq nail Aqbhu nee mail jaol-u phao, moel-a nail juq ge nail ngaol. Nuljuq iqsanl, nuljuq nail Aqbhu-i mail cavq bhiq cov bhiq-ai thaq nail khe-ai nl nail nial” dai, aqyu juq bhai ge bhiq-a nail ngaol.
JHN.8.39	Yuldav nail tsaol-aq juq Yeiqsul bhai ge bhiq-a nail: “Aqbhaqlaqhaq neq, nvjuq nail aqbhu ngaol” dai, ge bhiq-a nail ngaol.
JHN.8.39	Yeiqsul ge nail: “Nuljuq Aqbhaqlaqhaq nail yaq ngel haq neq, Aqbhaqlaqhaq nl nail khe-ai nl nail ngaol. 
JHN.8.40	Miqyail-i mail ngaq bhai ge lavq-a nail maldil pevq nail phaq ngal nuljuq bhai ge bhiq khi ngaol-aoq, nuljuq ngaq bhai deeq heivq nail khi halpov nail ngaol. Aqbhaqlaqhaq neq, thailhai maq nl-ail. 
JHN.8.41	Nuljuq neq, nuljuq nail aqbhu nl nail khe-ai nl nail nial” dai, aqyu juq bhai ge bhiq-a nail ngaol.
JHN.8.41	Aqyu juq ge nail: “Nvjuq neq, del yaq maq ngel. Miqyail teevq gaq taivq-ail nvjuq nail Aqbhu ngaol” dai, Yeiqsul bhai ge kovq bhiq-a nail ngaol.
JHN.8.42	Yeiqsul ge nail: “Miqyail nuljuq nail Aqbhu ngel haq neq, nuljuq ngaq bhai gaiq-a naol. Khul khi mail dai ngal-aq neq, Miqyail jaol nail nee ngal lee-a nail ngaol. Ngaq nail neenoeq nee lee-a nail maq ngel-ail, aivq ngaq bhai khoel-ai leevq-a nail ngaol. 
JHN.8.43	Ngaq-i mail ge nail daoq bhai khul khi mail, nuljuq maq gov heeq nia nail dai ngal-aq neq, ngal cavq nail cov nail daoq bhai nuljuq maq naldaiq nul nail, ngel-i mail ngaol. 
JHN.8.44	Nuljuq nail aqbhu neq, neivq heeqphaq ngaol. Aivq neema tsaq nail khe-ai, nuljuq nl movq nail ngaol. Aivq neq, iqmoeq-u nee tsaol-aq bhai lav heivq nail aqheel ngaol. Aivq nail lavqkhoel bhai tsaq nail phaq teevq peivq-ail maq aol nail ngel-i mail, tsaq nail lavqkhoel bhai aivq maq jaol nia-ail. Aivq goiqbhaoq bhaoq-u phao, aivq nail lavqkhoel bhai pevq nail khe-ai, aivq bhaoq nail ngaol. Khul khi mail dai ngal-aq neq, aivq neq, goiqbhaoq bhaoq nail aqheel pevq khi, goiqbhaoq bhaoq nail aqbhu ngaol. 
JHN.8.45	Ngal maldil tsaq nail daoq ge nail ngel-i mail, nuljuq ngaq bhai neema maq thaqtsaol-ail. 
JHN.8.46	Ngaq bhai oeqbal aol-ail nial dai, nuljuq nail lavqkhoel khaq sil gaq tsiqtsoe kivq nail-aiq. Ngal maldil tsaq nail daoq ge nail ngel haq neq, khul khi mail, nuljuq ngaq bhai neema maq thaq tsaol nail-aiq. 
JHN.8.47	Miqyail nail lavqkhoel nee pevq dov lal-a nail tsaol-aq neq, Miqyail nail daoq naldaiq nail naol. Thailhai ngaol-aoq, nuljuq neq, Miqyail nail lavqkhoel nee pevq dov lal-a nail maq ngel-ail. Alheel ngel-i mail, Miqyail nail daoq bhai nuljuq maq naldaiq movq-ail” dai, ge bhiq-a nail ngaol.
JHN.8.48	Yuldav nail tsaol-aq juq ge nail: “Naol neq, Saqmaqliv nail tsaol-aq ngaol. Al ovqtavq, neivq aol nail tsaol-aq iqsanl ngel-ail nial dai, nvjuq ge nail neq, tsaq nail maq ngel-ail laiq” dai, Yeiqsul bhai ge bhiq-a nail ngaol.
JHN.8.49	Yeiqsul ge nail: “Ngal neivq aol nail tsaol-aq maq ngel. Ngal ngaq nail Aqbhu bhai thaqeeq nail ngaol. Nuljuq neq, ngaq bhai maq thaqeeq-ail. 
JHN.8.50	Thailhai ngaol-aoq, seiqleiq khaoqsail ya dai, ngal halpov nail maq ngel. Ngaq bhai seiqleiq khaoqsail bhi ya nail dai khi, halpov nail teevq gaq jaol nail ngaol. Aivq neq, yalkhaq dal nail gaq ngaol. 
JHN.8.51	Ngal nuljuq bhai maldil dai, ge lavq bhel. Ngaq nail daoq naldaiq nail tsaol-aq, teevq thal-iq maq ya sil ail” dai, Yeiqsul aqyu juq bhai ge bhiq-a nail ngaol.
JHN.8.52	Yuldav nail tsaol-aq juq ge nail: “Naol neq, neivq aol nail tsaol-aq nial dai, niil aq-il nvjuq heeq kivq duq-ao nail ngaol. Aqbhaqlaqhaq khi mail Miqyail nail haqbhoil gedan nail juq iqsanl, sil gil-aoq nail ngaol. ‘Ngaq nail daoq naldaiq nail tsaol-aq, khaq mao iqsanl maq ya sil-ail’ dai, naol ge nail laiq. 
JHN.8.53	Naol ngadao nail aqbhu Aqbhaqlaqhaq nee maqtsil eeq jaiq nail laiq. Aivq neq, sil-aoq nail ngaol. Miqyail nail haqbhoil gedan nail juq iqsanl sil-a nail ngaol. Naol neq, khaq sil gaq jiovq nail-aiq” dai, naldaiq bhiq-a nail ngaol.
JHN.8.54	Yeiqsul ge nail: “Seiqleiq khaoqsail ya dai, ngal nl haq neq, seiqleiq khaoqsail al neq, teevq peivq-ail ganl maq tsoiq-ail. Ngal seiqleiq khaoqsail ya dai, ngaq nail Aqbhu ganl nl nail ngaol. Nuljuq ngaq nail Aqbhu al gaq bhai, ‘Aivq neq, nvjuq nail Miqyail ngaol’ dai, ge nail ngaol. 
JHN.8.55	Thailhai ngaol-aoq, nuljuq aivq bhai maq heeq nia-ail. Ngal neq, aivq bhai heeq kivq naol. Ngal iqsanl, aivq bhai maq heeq kivq-ail dai ge-ai nul neq, ngal iqsanl, nuljuq khe-ai goiqbhaoq bhaoq nail tsaol-aq pevq naol. Thailhai ngaol-aoq, ngal aivq bhai heeq kivq khi, aivq nail daoq naldaiq nail ngaol. 
JHN.8.56	Ngal lee nail aqn bhai ya moel naol dai, noeq khi, nuljuq nail aqbhu Aqbhaqlaqhaq lavqkhiq tsail nail ngaol. Aivq maldil ya moel khi, lavqkhiq ya tsail-a nail ngaol” dai, ge bhiq-a nail ngaol.
JHN.8.57	Yuldav nail tsaol-aq juq ge nail: “Naol neq, ngaq tsel kovq maq bhee lal haq-al. Naol Aqbhaqlaqhaq bhai moel daiq-ao nail laiq” dai, naldaiq-a nail ngaol.
JHN.8.58	Yeiqsul ge nail: “Ngal nuljuq bhai maldil dai, ge lavq bhel. Aqbhaqlaqhaq maq doevq lee-u nee mail, ngal jaol nail ngaol” dai, aqyu juq bhai ge bhiq-a nail ngaol. 
JHN.8.59	Alheel ngel-i mail, aqyu juq lovmav gov khi, aivq bhai liv nail khi ngaol. Thailhai ngaol-aoq, aqyu juq maq bhi moel dai, Yeiqsul neq, uqhuq thaoq nail ilkhaol il ma nee mail dov ail-a nail ngaol.
JHN.9.1	Yeiqsul ail thailthaiq-u phao, doevq lee-u nee mail maivpeivq peivq nail tsaol-aq teevq gaq bhai, ya moel-a nail ngaol. 
JHN.9.2	Aq-u phao, aivq nail yaqlaol juq ge nail: “Saqlaq-ol, tsaol-aq niil gaq doevq lee-u nee mail, maivpeivq peivq nail neq, khaq sil gaq nail oeqbal bhaqda nee meeq. Aivq nail oeqbal bhaqda nee laiq. Maq ngel haq neq, aivq nail aqbhu aqma nail oeqbal bhaqda nee laiq” dai, aivq bhai naldaiq-a nail ngaol.
JHN.9.3	Yeiqsul ge kovq bhiq-a nail: “Aivq nail oeqbal bhaqda nee maq ngel-ail. Aivq nail aqbhu aqma nail oeqbal bhaqda nee iqsanl maq ngel-ail. Miqyail taivq-ail nl nia nail noeq-u maq dov nail phaq bhai aivq nail lavqkhoel nee yu ya moel dai, aivq alhai doevq lee-a nail ngaol. 
JHN.9.4	Ngaq bhai khoel-ai leevq lavq-a nail gaq nail ganl bhai, n-gaol phao ngadao ya nl naol. Nqkivq kivq lee haq neq, tsaol-aq teevq gaq iqsanl, ganl maq nl nia-ail. 
JHN.9.5	Ngal miltsaq kovtavq bhai jaol-u phao, ngal miltsaq nail aqbhaq ngaol” dai, ge-a nail ngaol.
JHN.9.6	Yeiqsul alhai ge gaq khi, miltsaq bhai thaiqkhaq thaiqkha khi, cavqnoevq nieivq pevq-a nail ngaol. A bhai nee ngal-aq, tsaol-aq al gaq nail maivneev bhai leivq bhiq-a nail ngaol. 
JHN.9.7	A bhai nee ngal-aq, Silloq dai khul nail ngaqkha bhai, “Maivpuvq puvq haol-ail yaoq” dai, Yeiqsul aivq bhai khoel-a nail ngaol. Silloq dai ge nail daoqceevq neq, khoel gai-aivq-a nail dai, ge movq nail ngaol. Alheel ngel-i mail aivq maivpuvq puvq haol ail-a nail ngaol. Aq-u phao, aivq maivneev moel lal khi, kovq lal-a nail ngaol.
JHN.9.8	Maivpeivq peivq daiq-a nail al gaq nee mail ilkhaiq tavq nail tsaol-aq juq khi mail, aivq hal jaq hal daol nail bhai moeldaiq-a nail tsaol-aq juq ge nail: “Tsaol-aq niil gaq, jel lal-u phao jaoldeel khi hal jaq hal daol lao nail al gaq maq ngel ail laiq” dai, ge nail ngaol. 
JHN.9.9	Teevq pav ganav juq ge nail neq: “Thoil gaq ngaol.”
JHN.9.9	Teevq pav ganav juq ge nail neq: “Thoil gaq maq ngel-ail. Aivq neq, al gaq khe-ai dul lai nail niil” dai, ge nail ngaol.
JHN.9.9	Aq-u phao, tsaol-aq al gaq ge nail: “Ngal neq, nuljuq ge thailthaiq nail al gaq ngaol” dai, ge bhiq-a nail ngaol.
JHN.9.10	“Thailhai phal-iq neq, naoq nail maivneev khalhai khi moel lal-a nail-aiq” dai, aqyu juq aivq bhai naldaiq-a nail ngaol.
JHN.9.11	Aivq ge nail: “Yeiqsul dai mil-ai thaq nail gaq miltsaq bhai thaiqkhaq thaiqkha khi cavqnoevq nieivq pevq khi ngaq nail maivneev bhai leivq lavq-a nail ngaol. A bhai nee ngal-aq, ‘Silloq dai khul nail ngaqkha bhai maivpuvq puvq haol-ail yaoq’ dai, aivq khoel nail ngel-i mail, ngal puvq haol ail-a nail ngaol. Aq-u phao, ngaq nail maivneev moel lal-a nail ngaol” dai, ge bhiq-a nail ngaol.
JHN.9.12	“Tsaol-aq al gaq khaq bha jaol nail-aiq” dai, aqyu juq aivq bhai naldaiq-u phao, “Ngal maq heeq kivq” dai, ge kovq bhiq-a nail ngaol.
JHN.9.13	Tsaol-aq al juq, maivpeivq pevq daiq-a nail al gaq bhai Phaqliqsail juq jaol nail bha, hel-aivq-a nail ngaol. 
JHN.9.14	Yeiqsul cavqnoevq nieivq pevq khi, tsaol-aq al gaq bhai maivneev bhi moel lal-a nail aqn al neq, Yuldav nail tsaol-aq nail jaol n n-gaol ngaol. 
JHN.9.15	Aivq maivneev khalhai khi moel lal-a nail ganl, Phaqliqsail juq iqsanl, aivq bhai naldaiq-a nail ngaol. Maivpeivq peivq daiq-a nail al gaq ge nail: “Aivq ngaq nail maivneev bhai cavqnoevq leivq lavq khi, ngal maivpuvq puvq haol ail-u phao, moel lal-a nail ngaol” dai, aqyu juq bhai ge bhiq-a nail ngaol.
JHN.9.16	Phaqliqsail nail tsaol-aq teevq pav ganav juq ge nail: “Tsaol-aq al gaq, Miqyail jaol nail nee lee-a nail maq ngel-ail. Khul khi mail dai ngal-aq neq, jaol n n-gaol iqsanl, aivq maq lao-ail” dai, ge bhiq-a nail ngaol.
JHN.9.16	Thailhai ngaol-aoq, teevq pav ganav juq ge nail: “Oeqbal yaq teevq gaq, niilheel nail bhi heeq bhi moel nail phaq, khalhai khi nl nia nail-aiq” dai, ge nail ngaol. Alheel ngel-i mail, aqyu juq nvq munl pevq ail-a nail ngaol.
JHN.9.17	Aqyu juq maivpeivq peivq daiq-a nail al gaq bhai: “Naoq nail maivneev bhai bhi moel lal-a nail tsaol-aq al gaq nail ganl, naol khalhai ge heeq” dai, teevq pov gaoq naldaiq-u phao, “Aivq neq, Miqyail nail haqbhoil gedan nail gaq ngaol” dai, ge kovq bhiq-a nail ngaol.
JHN.9.18	Yuldav nail tsaol-aq nail aqivq juq, maivneev moel lal-a nail tsaol-aq al gaq nail aqbhu aqma bhai maq ya naldaiq-u kev dai, iqmoeq-u aivq maivpeivq peivq khi niil aq-il maivneev moel lal-a nail ngaol dai, aqyu juq neema maq thaqtsaol-ai haq-al. 
JHN.9.19	Alheel ngel-i mail, tsaol-aq al gaq nail aqbhu aqma bhai, aqyu juq naldaiq-a nail: “Niil gaq, nul-nq nvq gaq nail yaqyov ngaol laiq. Doevq lee-u nee mail, maivpeivq peivq nail ngaol dai, nul-nq nvq gaq-i mail ge nail neq, niil gaq ngaol laiq. Thailhai phal-iq neq, niil aq-il aivq maivneev khalhai khi moel nia lal-a nail-aiq” dai, naldaiq-a nail ngaol.
JHN.9.20	Aivq nail aqbhu aqma ge nail: “Niil gaq neq, nv-nvq gaq nail yaqyov ngaol. Doevq lee-u nee mail maivpeivq peivq nail ngaol dai, nv-nvq gaq heeq kivq nail ngaol. 
JHN.9.21	Thailhai ngaol-aoq, niil aq-il aivq nail maivneev khalhai khi moel nia lal thaq nail dai, nv-nvq gaq maq heeq kivq. Aivq nail maivneev bhai khaq sil gaq-i mail bhi moel lal-a nail dai iqsanl, nv-nvq gaq maq heeq kivq. Aivq bhai naldaiq yaoq, aivq eeq lal-aoq nail ngaol. Aivq nail ganl, aivq ge daiq lavq nia nail ngaol” dai, ge bhiq-a nail ngaol. 
JHN.9.22	Aivq nail aqbhu aqma Yuldav nail tsaol-aq bhai geesil nail ngel-i mail, alhai ge-a nail ngaol. Khul khi mail, geesil nail dai ngal-aq neq, “Yeiqsul bhai Khali ngaol dai, khal ge nail tsaol-aq bhai, nvjuq nail uqhuq thaoq nail ilkhaol bhai maq bivq tavq mail the dov naol” dai, Yuldav nail tsaol-aq juq-i mail ge ceiv-ai thaq nail ngaol. 
JHN.9.23	Alheel ngel-i mail, “Aivq eeq lal-aoq nail ngaol. Aivq bhai naldaiq yaoq” dai, aivq nail aqbhu aqma ge nail ngaol.
JHN.9.24	A bhai nee ngal-aq, Phaqliqsail juq maivpeivq peivq daiq-a nail al gaq bhai, khul lavq khi ge bhiq-a nail: “Miqyail bhai taivq-ail tsiq eeq yaoq. Tsaol-aq al gaq neq, oeqbal yaq ngaol dai, nvjuq heeq kivq nail ngaol” dai, aivq bhai ge bhiq-a nail ngaol.
JHN.9.25	Aq-u phao, aivq ge nail: “Aivq oeqbal yaq ngel nail, maq ngel nail neq, ngal maq heeq kivq. Teevq phaq taivq-ail ngal heeq kivq nail ngaol. Aq-u phao ngal maivpeivq peivq khi ngaol-aoq, niil aq-il ngal maivneev moel lal-aoq nail ngaol” dai, aqyu juq bhai ge bhiq-a nail ngaol.
JHN.9.26	“Aivq naoq bhai khalhai lav sav lavq-a nail-aiq. Naoq nail maivneev bhai khalhai khi lav moel lavq-a nail-aiq” dai, aqyu juq aivq bhai gaoq naldaiq-a nail ngaol.
JHN.9.27	Aivq ge nail: “Aq-il dai, ngal nuljuq bhai ge bhiq khi ngaol-aoq, nuljuq maq naldaiq-ail, khul khi mail, nuljuq teevq pov gaoq gaiq movq nail-aiq. Nuljuq iqsanl, aivq nail yaqlaol jiovq movq lal-aoq nail laiq” dai, ge bhiq-a nail ngaol.
JHN.9.28	Aqyu juq aivq bhai khaq khaq-ail khi ge nail: “Naol neq, aivq nail yaqlaol nial. Nvjuq neq, Molseiq nail yaqlaol ngaol. 
JHN.9.29	Miqyail Molseiq bhai daoq ge tsaoq lee-a nail ngaol dai, nvjuq heeq kivq naol. Thailhai ngaol-aoq, tsaol-aq al gaq khaq bha nee lal-a nail dai, nvjuq maq heeq kivq-ail” dai, ge bhiq-a nail ngaol.
JHN.9.30	Maivpeivq peivq daiq-a nail al gaq ge nail: “Aivq ngaq nail maivneev bhai bhi moel lal khi ngaol-aoq, aivq khaq bha nee lal-a nail dai, nuljuq maq heeq nia nail neq, noeq-u maq dov-ail nial. 
JHN.9.31	Miqyail neq, oeqbal yaq nail daoq maq naldaiq-ail dai, ngadao heeq kivq naol. Thailhai ngaol-aoq, tsaol-aq teevq gaq ganav Miqyail bhai ev khi, aivq neema tsaq nail khe-ai nl haq neq, Miqyail tsaol-aq al gaq nail daoq naldaiq nail ngaol. 
JHN.9.32	Nq teivq mil teivq teivq-u nee mail, yanqgaol kev dai, doevq lee-u nee mail maivpeivq peivq nail tsaol-aq bhai, maivneev bhi moel lal-a nail ganl, tsaol-aq teevq gaq iqsanl, maq gaiq dai haq-al. 
JHN.9.33	Tsaol-aq al gaq Miqyail jaol nail nee lee-a nail maq ngel-ail nul neq, aivq teevq phaq iqsanl, maq nl nia-ail” dai, aqyu juq bhai ge bhiq-a nail ngaol.
JHN.9.34	Aqyu juq ge nail: “Naol neq, oeqbal lavqkhoel bhai doevq lee khi ngaol-aoq, nvjuq bhai cavq lal cov lal nail laiq” dai, ge khi, maivpeivq peivq daiq-a nail al gaq bhai the dov bhiq-a nail ngaol.
JHN.9.35	Tsaol-aq al gaq bhai yu the dov-a nail ganl Yeiqsul ya gaiq-a nail ngaol. Yeiqsul aivq bhai halpov moel-ail khi, “Naol tsaol-aq nail Yaqyov bhai neema thaqtsaol naol laiq” dai, naldaiq-a nail ngaol.
JHN.9.36	“Heeqphaq-ol, ngal aivq bhai neema thaqtsaol dai, tsaol-aq nail Yaqyov neq, khaq sil gaq” dai, tsaol-aq al gaq naldaiq-a nail ngaol.
JHN.9.37	Yeiqsul aivq bhai ge bhiq-a nail: “Naol aivq bhai ya moel-a nail nee ovqtavq, niil aq-il naoq-ai nee mail daoq ge tsaoq thailthaiq nail gaq neq, aivq ngaol” dai, ge kovq bhiq-a nail ngaol.
JHN.9.38	“Heeqphaq-ol, ngal neema thaqtsaol naol” dai, ge khi, Yeiqsul bhai uqhuq thaoq-a nail ngaol.
JHN.9.39	A bhai nee ngal-aq, Yeiqsul ge nail: “Maivneev maq moel nia nail tsaol-aq maivneev moel nia lal khi, maivneev moel nia nail tsaol-aq maivpeivq peivq-ail dai, yalkhaq dal nail khi mail miltsaq kovtavq bhai ngal lee-a nail ngaol” dai, ge bhiq-a nail ngaol.
JHN.9.40	A bhai, aivq nee mail jaol nail, Phaqliqsail tsaol-aq teevq pav ganav juq, daoq al daoq ya gaiq-u phao, “Nvjuq iqsanl maivpeivq peivq nail tsaol-aq laiq” dai, Yeiqsul bhai naldaiq-a nail ngaol.
JHN.9.41	Yeiqsul ge nail: “Nuljuq maldil maivpeivq peivq-ail nul neq, nuljuq oeqbal maq aol-ail. Thailhai ngaol-aoq, nvjuq maivpeivq maq peivq-ail dai, niil aq-il nuljuq ge nail ngel-i mail, nuljuq oeqbal aol nail ngaol” dai, ge bhiq-a nail ngaol.
JHN.10.1	Yeiqsul gaoq ge nail: “Ngal nuljuq bhai maldil dai, ge lavq bhel. Yaol yaol khu bhai aol lal-u phao, govkhoiq nee mail maq aol lal mail, yaoq dao yaoq nee mail dav bhoel lavq nail gaq neq, khoiqbhaoq tsaolpheel ngaol. 
JHN.10.2	Thailhai ngaol-aoq, govkhoiq nee mail aol lal nail gaq neq, yaol lovq nail gaq ngaol. 
JHN.10.3	Govkhoiq bhai lovq nail gaq, aivq bhai lolgov phao bhiq nail ngaol. Yaol juq neq, aivq nail daoq naldaiq nail ngaol. Aivq neq, aivq nail yaol al juq nail aqmil khul khi, yaol al juq bhai hevq dol-aivq nail ngaol. 
JHN.10.4	Aivq nail yaol juq iqsanl mail phaiq dov gil haq neq, yaol juq nail iqmoeq, aivq ail nail ngaol. Yaol juq iqsanl, aivq nail aqthel heeq nia nail ngel-i mail, aivq nail haoqnao tsaothe nail ngaol. 
JHN.10.5	Yaol al juq neq, aqyu juq maq heeq nia nail tsaol-aq nail haoqnao maq tsaothe-ail. Khul khi mail dai ngal-aq neq, aqyu juq nail aqthel bhai maq heeq nia nail ngel-i mail, tsaoq nail ngaol” dai, aqyu juq bhai ge bhiq-a nail ngaol. 
JHN.10.6	Yeiqsul daoqma uqhuq daoq niil daoq nee mail aqyu juq bhai cavq bhiq cov bhiq-a nail ngaol. Thailhai ngaol-aoq, aivq khalhai ge movq nail dai, aqyu juq maq heeq nia-ail.
JHN.10.7	Alheel ngel-i mail, Yeiqsul teevq pov gaoq ge nail: “Ngal nuljuq bhai maldil dai, ge lavq bhel dei-eiq. Ngal neq, yaol juq aol lal nail govkhoiq ngaol. 
JHN.10.8	Ngaq nail iqmoeq nee lee-a nail tsaol-aq iqsanl mail, khoiqbhaoq tsaolpheel ngaol. Yaol juq neq, aqyu juq nail daoq maq naldaiq-ail. 
JHN.10.9	Ngal neq, govkhoiq ngaol. Ngaq-ai nee mail khal aol lal nail gaq neq, hevqkovq nail phaq ya nail ngaol. Tsaol-aq al gaq, aol iqsanl aol lai, dov iqsanl dov lee dov lee-ail, gavjaq duq ya moel nail ngaol. 
JHN.10.10	Khoiqbhaoq tsaolpheel neq, khoiq nail, heivq nail, lav cov nail khi taivq-ail lal-a nail ngaol. Ngal neq, yaol juq ya doevq nail nee ovqtavq, doevq nail al teevq bhee teevq lovq ya nia dai, lee-a nail ngaol. 
JHN.10.11	Ngal neq, yaol bhai aqmeeq meeq dai, tsu lovq nail gaq ngaol. Yaol bhai aqmeeq meeq dai, tsu lovq nail gaq neq, yaol juq nail haqbhoil sildan naol. 
JHN.10.12	Gaqmaol maoljaq nail tsaol-aq neq, yaol bhai tsu lovq nail gaq maq ngel nail nee ovqtavq, aivq nail yaol maq ngel nail ngel-i mail, oelnel lal nail bhai ya moel-u phao, yaol juq bhai khaonq-ail ceevq khi tsaoq nail ngaol. Aq-u phao, oelnel al juq neq, yaol juq bhai keivq keivq-ail, the pav the sav gil nail ngaol. 
JHN.10.13	Tsaol-aq al gaq, gaqmaol maoljaq nail tsaol-aq taivq-ail pevq khi, yaol juq nail haqbhoil khul iqsanl maq saol-nvq dai, aivq tsaoq nail ngaol.
JHN.10.14+JHN.10.15	Ngal neq, yaol bhai aqmeeq meeq dai, tsu lovq nail gaq ngaol. Aqbhu Miqyail ngaq bhai heeq nia khi, ngal iqsanl Aqbhu Miqyail bhai heeq kivq nail khe-ai, ngaq nail yaol juq bhai ngal heeq kivq naol. Ngaq nail yaol juq iqsanl, ngaq bhai heeq nia nail ngaol. Ngal yaol juq nail haqbhoil ngaq nail aqmaol av bhiq khi sildan naol. 
JHN.10.16	Yaol yaol khu niil khu bhai, maq tavq nail yaol yaoq juq yaoq iqsanl ngal jaol-aiq haq naol. Yaol al juq bhai iqsanl ngal ya hevq ail haq nail ngaol. Aqyu juq ngaq nail daoq naldaiq nail ngaol. Aq-u phao, yaol teevq munl taivq-ail pevq lal khi, yaol bhai tsu lovq nail aqheel iqsanl teevq gaq taivq-ail pevq lal nail ngaol. 
JHN.10.17	Ngal gaoq doevq kovq lal dai, ngaq nail aqmaol av bhiq khi sildan nail ngel-i mail, Aqbhu Miqyail ngaq bhai gaiq-a nail ngaol. 
JHN.10.18	Ngaq nail doevq nail phaq, tsaol-aq teevq gaq-ail maq luv dov nia-ail. Ngal neema kev nail lavqkhoel, sildan naol. Ngal sildan nail bhaqaoq khi mail gaoq doevq kovq lal nail bhaqaoq jiav nail ngaol. Alhai nl dai, Aqbhu Miqyail ngaq bhai khoel-ai leevq lavq-a nail ngaol” dai, aqyu juq bhai ge bhiq-a nail ngaol.
JHN.10.19	Yeiqsul nail daoq al juq bhaqda nee, Yuldav nail tsaol-aq juq nvq munl pav ail-a nail ngaol. 
JHN.10.20	Aqyu juq nail lavqkhoel, tsaol-aq mee nia gaq ge nail: “Aivq neq, neivq aol khi naiquq uq ail-aoq thaq nail niil. Nuljuq khul khi mail, aivq nail daoq naldaiq nail-aiq” dai, ge nail ngaol.
JHN.10.21	Teevq pav ganav juq ge nail: “Aivq nail daoq neq, neivq aol nail tsaol-aq nail daoq maq ngel-il. Neivq neq, maivpeivq peivq nail tsaol-aq bhai maivneev bhi moel lal nia nail laiq” dai, ge nail ngaol.
JHN.10.22	Yanq al yanq neq, aqcoevq coevq nail yanq ngaol. Yeiqlulsaqlaiq meenq bha uqhuq thaoq nail ilkhaol il ma av bhiq nail bhaoqaiq lav sav nail ngaol. 
JHN.10.23	Uqhuq thaoq nail ilkhaol il ma nail khainl lavqkhoel bhai jiav nail, Saollavmoq nail gaqnaq yavqtsoel lavqkhoel bhai Yeiqsul tsao thailthaiq nail ngaol. 
JHN.10.24	Aq-u phao, Yuldav nail tsaol-aq juq aivq jaol nail bhai jil lal khi ge nail: “Naol nvjuq bhai khal ngel nail khe-ai maq ge lavq dai, khaq mao kev dai bhi haq lavq nail-aiq. Nvjuq bhai daolcoev dai, ge lavq yaoq. Naol Meiqsilya
JHN.10.25	Yeiqsul ge nail: “Ngal nuljuq bhai ge bhiq gaq jel-aoq nail ngaol. Thailhai ngaol-aoq, nuljuq ngaq bhai neema maq thaqtsaol-ail. Ngaq nail Aqbhu bhai juq khi ngaq-i mail nl-a nail ganl juq, ngaq nail haqbhoil salkhil khanq nail ngaol. 
JHN.10.26	Thailhai ngaol-aoq, nuljuq ngaq bhai neema maq thaqtsaol-ail. Khul khi mail dai ngal-aq neq, nuljuq ngaq nail yaol maq ngel-ail. 
JHN.10.27	Ngaq nail yaol juq neq, ngaq nail daoq naldaiq nail ngaol. Aqyu juq bhai ngal heeq kivq khi, aqyu juq ngaq nail haoqnao tsaothe nail ngaol. 
JHN.10.28	Aqyu juq bhai nqmaq maqluv halyeel doevq nail phaq ngal bivq khi, aqyu juq teevq thal-iq maq ya luq maq ya seil-ail yaoq-aol. Tsaol-aq teevq gaq iqsanl, aqyu juq bhai ngaq nail aqlavq lavqkhoel nee mail maq luv dov nia-ail. 
JHN.10.29	Yaol al juq ngaq bhai bivq lavq-a nail gaq pevq nail, ngaq nail Aqbhu neq, iqsanl nail kovtavq bhai eeq jaiq nail ngaol. Ngaq nail Aqbhu heldaiq nail kov-uvq bhai aqyu juq teevq gaq iqsanl, maq luv dov nia-ail. 
JHN.10.30	Aqbhu khi ngal neq, teevq gaq teevq-eel ngaol” dai, aivq aqyu juq bhai ge bhiq-a nail ngaol.
JHN.10.31	Aq-u phao, tsaol-aq al juq lovmav oil khi, aivq bhai liv-aiq nail khi mail ngaol. 
JHN.10.32	Yeiqsul ge nail: “Aqbhu-i mail bhi nl lavq-a nail, meeq nail ganl mee nia phaq ngal nuljuq nail sivtavq bhai nl gaq-ao nail ngaol. Ganl al juq nail lavqkhoel, ganl khul phaq bhaqda nee, nuljuq ngaq bhai lovmav-i mail liv nail dai khi, gaoq lainq nail-aiq” dai, aqyu juq bhai naldaiq-a nail ngaol.
JHN.10.33	Yuldav nail tsaol-aq juq ge nail: “Naol ganl aqmeeq phaq nl-a nail bhaqda nee, naoq bhai lovmav-i mail liv nail khi maq ngel. Naol Miqyail bhai khal ge movq-ail ge-a nail ngel-i mail, liv nail khi ngaol. Al ovqtavq, naol tsaol-aq pevq khi ngaol-aoq, Miqyail jiovq-il” dai, Yeiqsul bhai ge bhiq-a nail ngaol.
JHN.10.34	Yeiqsul ge nail: “Nuljuq nail aoldaoq kovqdaoq lavqkhoel bhai, nuljuq neq, Miqyail juq ngaol dai, Miqyail-i mail ge-ai thaq nail daoq teevq dao gevq-ai thaq nail, maq ngel-ail laiq. 
JHN.10.35	Jalliq lavqkhoel bhai gevq-ai thaq nail daoq neq, tsaq nail ngaol dai, ngadao heeq kivq nail ngaol. Miqyail-i mail aivq nail daoq bhi gaiq ail-a nail tsaol-aq juq neq, miqyail juq dai khul nail ngaol. 
JHN.10.36	Thailhai phal-iq neq, Aqbhu Miqyail-i mail tsel dov khi, miltsaq kovtavq bhai khoel-ai leevq-a nail al gaq, ‘Ngal Miqyail nail Yaqyov ngaol’ dai, ge nail ngel-i mail, ‘Naol Miqyail bhai khal ge movq-ail ge nail niil’ dai, nuljuq ge nail laiq. 
JHN.10.37	Ngal ngaq nail Aqbhu nail ganl maq nl haq neq, ngaq bhai neema thaq thaqtsaol. 
JHN.10.38	Thailhai ngaol-aoq, ngal ngaq nail aqbhu nail ganl nl haq neq, nuljuq ngaq bhai neema maq thaqtsaol khi ngaol-aoq, ngaq-i mail nl-a nail ganl juq bhai neema thaq tsaol yaoq. Alhai neema thaqtsaol haq neq, Aqbhu Miqyail ngaq nail lavqkhoel bhai jaol khi, ngal iqsanl Aqbhu Miqyail nail lavqkhoel jaol-ail nial dai, nuljuq ya heeq ya moel naol” dai, ge bhiq-a nail ngaol. 
JHN.10.39	Aq-u phao, aqyu juq Yeiqsul bhai nieivq nail khi, gaoq laijai-a nail ngaol. Thailhai ngaol-aoq, aqyu bhai maq bhi nieivq dai, jel ail-a nail ngaol.
JHN.10.40	Yaolhaq-i mail ulcuvq iqmoeq ilmoeq saol bhiq-a nail, Yaoldaq laoljaol a phao lelkhel bhai, Yeiqsul teevq pov gaoq ail khi, a bhai jaol ail-a nail ngaol. 
JHN.10.41	Tsaol-aq mee nia gaq aivq jaol nail bhai ail-a nail ngaol. Aqyu juq ge nail: “Yaolhaq neq, bhi heeq bhi moel nail phaq teevq phaq iqsanl maq nl-al. Thailhai ngaol-aoq, tsaol-aq niil gaq nail ganl, Yaolhaq-i mail khal ge-ai thaq nail iqsanl, tsaq-ail nial” dai, ge nail ngaol. 
JHN.10.42	Yeiqsul al bhai jaol-u phao, tsaol-aq mee nia gaq, aivq bhai neema thaqtsaol lal-a nail ngaol.
JHN.11.1	Bheiqtaqnil julgu bhai jaol nail, Laqsaqlul dai mil-ai thaq nail tsaol-aq teevq gaq nal thailthaiq nail ngaol. Bheiqtaqnil julgu neq, Maqlil khi mail aivq nail aqivq Maqtha aqyu nvq mail jaol nail julgu al gu ngaol. 
JHN.11.2	Maqlil neq, Yeiqsul nail aqkhil bhai huqbhiq nil nail ulcuvq hoel dav khi, aivq nail tsailkheel-i mail siv bhiq-a nail yaqmai-aq al gaq ngaol. Nal thailthaiq nail Laqsaqlul neq, Maqlil nail jaqbheq ngaol. 
JHN.11.3	“Heeqphaq-ol, naoq-i mail gaiq-a nail gaq nal-ai bhiq nail ngaol” dai, Maqlil khi Maqtha aqyu nvq mail Yeiqsul jaol nail bha, bhi cavq gaiq lai-a nail ngaol.
JHN.11.4	Daoq al daoq bhai Yeiqsul ya gaiq-u phao, niailhai ge nail ngaol: “Nal nail al neq, sil heeq phaq-ail nal kav khoeq nail nalgoel maq ngel-ail. Nal nail al bhaqda nee, Miqyail seiqleiq khaoqsail ya khi, Miqyail nail Yaqyov iqsanl, al bhaqda nee seiqleiq khaoqsail ya nail ngaol” dai, ge bhiq-a nail ngaol. 
JHN.11.5	Maqtha, Maqlil, Laqyaqlul aqyu hail mail bhai, Yeiqsul gaiq-a nail ngaol. 
JHN.11.6	Thailhai ngaol-aoq, Laqyaqlul nal nail ganl, Yeiqsul ya gaiq khi ngaol-aoq, lavqtsail mail maq lai mail. Aivq-i mail jaol nail bhai nvq n gaoq jaol-a nail ngaol.
JHN.11.7	A bhai nee ngal-aq, Yeiqsul ge nail: “Ngadao Yuldav milkhaoq bha kovq ail bhel” dai, yaqlaol juq bhai ge bhiq-a nail ngaol.
JHN.11.8	Yaqlaol juq ge nail: “Saqlaq-ol, milgaol sinqgaol bhai, a bhai jaol nail tsaol-aq juq, naoq bhai lovmav-i mail liv nail dai khi, maq ngel-ail laiq. Naol a bhai gaoq kovq ail nail khi laiq” dai, ge bhiq-a nail ngaol.
JHN.11.9	Yeiqsul ge nail: “Teevq n lavqkhoel, naqli tsel-nvq lavq jiav nail maq ngel-ail laiq. N-gaol phao khal tsao nail tsaol-aq neq, miltsaq nail aqbhaq bhaq nail ngel-i mail, phaqthiq maq thiq lai-ail. 
JHN.11.10	Thailhai ngaol-aoq, nqkiv phao tsao haq neq, aivq nail lavqkhoel phao aqbhaq maq aol nail ngel-i mail, phaqthiq thiq lai nail ngaol” dai, ge bhiq-a nail ngaol.
JHN.11.11	Yeiqsul alhai ge gaq khi, teevq pov gaoq ge nail: “Ngadao nail aqtsaoq Laqsaqlul iqthaiq kov-ai thaq nail ngaol. Thailhai ngaol-aoq, ngal ail khi lav noeq-ail bhiq naol” dai, ge bhiq-a nail ngaol.
JHN.11.12	Yaqlaol juq ge nail: “Heeqphaq-ol, aivq iqthaiq kov-ai thaq nail teevq-eel phal-iq neq, meeq lai nail ngaol” dai, ge bhiq-a nail ngaol. 
JHN.11.13	Yeiqsul ge movq nail neq, Laqsaqlul sil-aoq nail ngaol dai, ge movq nail ngaol. Thailhai ngaol-aoq, yaqlaol juq neq, aivq maldil iqthaiq kov-ai thaq nail ngaol dai, gov heeq-a nail ngaol.
JHN.11.14	Alheel ngel-i mail, Yeiqsul aqyu juq bhai daolcoev dai, ge bhiq-a nail: “Laqsaqlul sil-aoq nail ngaol. 
JHN.11.15	Ngal Laqsaqlul nee mail maq jaol-ail ceevq-a nail ngel-i mail, nuljuq nail haqbhoil lavqkhiq tsail-ail nial. Khul khi mail dai ngal-aq neq, ganl al bhaqda nee, nuljuq ngaq bhai neema thaqtsaol lal nail ngaol. Niil aq-il ngadao juq aivq jaol nail bha ail bhel” dai, ge bhiq-a nail ngaol.
JHN.11.16	Teevq pov taivq-ail nvq gaq doevq lee-a nail Tholmav dai khul nail gaq, aivq nail aqtsaoq yaqlaol juq bhai ge bhiq nail: “Ngadao juq iqsanl saqlaq nee teevq gaq khe-ai ail khi, aivq nee mail teevq gaq khe-ai sil naol” dai, ge bhiq-a nail ngaol.
JHN.11.17	Yeiqsul kev lee-u phao, Laqyaqlul duqpheeq thaq nail, liq n bhee lal-aoq thaq nail bhai ya moel-a nail ngaol. 
JHN.11.18	Bheiqtaqnil julgu neq, Yeiqlulsaqlaiq meenq nee mail nvq lal bhai jiav nail ngaol. 
JHN.11.19	Alheel ngel-i mail, Yuldav nail tsaol-aq maodai Maqtha khi Maqlil jaol nail bha lal khi, aqyu nvq gaq nail jaqbheq sil-a nail ngel-i mail, aqyu nvq mail bhai gaq bivq nail dai khi, jil lal thaq nail ngaol. 
JHN.11.20	Yeiqsul lee thaq nail ganl ya gaiq-u phao, Maqtha dov ail khi hav laq ail-a nail ngaol. Aq-u phao Maqlil gaq neq, ilkhaol bhai jaol nail ngaol.
JHN.11.21	A bhai nee ngal-aq, Maqtha Yeiqsul bhai ge bhiq-a nail: “Heeqphaq-ol, naol niai jaol-ail ceevq-a nul neq, ngaq nail jaqbheq Laqsaqlul maq sil-ail. 
JHN.11.22	Thailhai ngaol-aoq, niil aq-il iqsanl, naol khal hal nail phaq bhai Miqyail naoq bhai nl bhiq naol dai, ngal heeq kivq naol” dai, ge bhiq-a nail ngaol.
JHN.11.23	Yeiqsul ge nail: “Naoq nail jaqbheq Laqsaqlul gaoq doevq kovq lal naol” dai, ge bhiq-a nail ngaol.
JHN.11.24	Maqtha ge nail: “Miltsaq niil daoq loi loi lai-u n-gaol, aivq gaoq doevq kovq lal nail ngaol dai, ngal heeq kivq naol” dai, ge bhiq-a nail ngaol.
JHN.11.25	Yeiqsul ge nail: “Ngal neq, doevq kovq lal nail phaq khi aqdoevq doevq nail phaq pevq nail ngaol. Ngaq bhai neema thaqtsaol haq neq, sil khi ngaol-aoq, doevq-ai haq nail ngaol. 
JHN.11.26	Aqdoevq doevq-u phao, ngaq bhai neema thaqtsaol nail tsaol-aq, teevq thal iqsanl, maq ya sil-ail dai. Ngaq nail daoq bhai naol neema thaqtsaol naol laiq” dai, ge bhiq-a nail ngaol.
JHN.11.27	Maqtha ge nail: “Heeqphaq-ol, ngal neema thaqtsaol naol. Naol neq, miltsaq kovtavq bhai lee nail, Miqyail nail Yaqyov Khali ngaol dai, ngal neema thaqtsaol naol” dai, ge bhiq-a nail ngaol.
JHN.11.28	Maqtha alhai ge gaq-u phao, Maqlil jaol nail bha ail khi, “Saqlaq kev lee khi, naoq bhai khul thailthaiq nail ngaol” dai, aqtsi tsu dai, ge bhiq-a nail ngaol. 
JHN.11.29	Daoq al daoq bhai Maqlil ya gaiq-u phao, lavqtsail mail tsaoq thul khi, Yeiqsul bhai hav laq ail-a nail ngaol. 
JHN.11.30	Yeiqsul neq, julgu bhai maq aol lee dai, Maqtha bhai thaoqphuq-a nail dao bhai jaol-ai haq nail ngaol. 
JHN.11.31	Maqlil nail ilkhaol bha lee khi, gaq bivq lee-a nail Yuldav nail tsaol-aq al juq iqsanl, Maqlil lavqtsail mail tsaoq thul khi, dov ail nail bhai ya moel-u phao, tsaothel-aivq-a nail ngaol. Aivq luqdaol bha ail khi, nioilkhaoq khaoq-ail nail khul-il dai, aqyu juq noeq nail ngaol.
JHN.11.32	Maqlil Yeiqsul jaol nail bha ail kev khi, aivq bhai ya moel-u phao, teevq pov taivq-ail peevqceevq kovdoiq doiq khi, “Heeqphaq-ol, naol niai jaol-ail nul neq, ngaq nail jaqbheq Laqsaqlul maq sil-ail” dai, ge bhiq-a nail ngaol.
JHN.11.33	Maqlil neq, nioil thailthaiq khi, Maqlil nee mail lee-a nail tsaol-aq juq iqsanl nioil nail bhai, Yeiqsul ya moel-u phao, aivq nail neema bhai yao deedee lal bhiq-a nail ngaol. 
JHN.11.34	“Nuljuq aivq bhai, khaq bha duqpheeq ail-a nail-aiq” dai, aivq aqyu juq bhai naldaiq-u phao, “Heeqphaq-ol, lee khi heldaiq lee yaoq” dai, aqyu juq ge bhiq-a nail ngaol.
JHN.11.35	Aq-u phao, Yeiqsul nioil-a nail ngaol.
JHN.11.36	Alheel ngel-i mail, “Heldaiq yaoq. Aivq Laqsaqlul bhai khadai gaiq-a nail ngel-ail” dai, Yuldav nail tsaol-aq al juq ge nail ngaol.
JHN.11.37	Thailhai ngaol-aoq, teevq pav ganav juq ge nail: “Maivpeivq bhai maivneev moel nia lal dai, aivq nl nia nail maq ngel-ail laiq. Laqsaqlul maq ya sil dai, aivq maq nl bhiq nia-ail laiq” dai, ge bhiq-a nail ngaol.
JHN.11.38	Aq-u phao, Yeiqsul nail neema bhai gaoq yao deedee lal bhiq khi, luqdaol bha ail-a nail ngaol. Luqdaol al neq lovmav lov khaoq pevq khi luqdaol al nail moeqkhoeq bhai lovmav ngaoq tsoiq-ai thaq nail ngaol. 
JHN.11.39	“Lovmav ngaoq ha yaoq” dai, Yeiqsul daoq bivq-a nail ngaol.
JHN.11.39	Sil-a nail gaq nail aqivq pevq nail Maqtha ge nail: “Heeqphaq-ol, aivq aqbuvq aqnil nil lal-aoq nail ngaol. Khul khi mail dai ngal-aq neq, aivq bhai duq pheeq-a nail, liq n bhee lal-aoq nail ngaol” dai, ge bhiq-a nail ngaol.
JHN.11.40	Yeiqsul aivq bhai ge bhiq-a nail: “Naol neema thaqtsaol haq neq, Miqyail nail seiqleiq khaoqsail bhai ya moel nail ngaol dai, ngal naoq bhai ge bhiq-ai thaq nail, maq ngel-ail laiq” dai, ge bhiq-a nail ngaol.
JHN.11.41	Aq-u phao, aqyu juq lovmav ngaoq ha-a nail ngaol. Yeiqsul nqtavq phao gaollel khi ge nail: “Aqbhu-ol, ngaq nail hal daoq bhai naol naldaiq lavq-a nail ngel-i mail, naoq bhai tsiqeeq nail ngaol. 
JHN.11.42	Naol ngaq nail hal daoq bhai khaq mao iqsanl, naldaiq naol dai, ngal heeq kivq naol. Thailhai ngaol-aoq, ngal hal nail niil neq, niai khe jaol nail tsaol-aq juq nail haqbhoil ngaol. Ngaq bhai naoq-i mail khoel-ai leevq-a nail ngaol dai, aqyu juq neema thaqtsaol lal dai, hal nail ngaol” dai, ge bhiq-a nail ngaol.
JHN.11.43	Yeiqsul alhai ge gaq-u phao: “Laqsaqlul-ol, dov lee yaoq” dai, mailma-ail gul nail ngaol. 
JHN.11.44	Aq-u phao, Laqsaqlul dov lee-a nail ngaol. Aqkhil aqlavq bhai maoltoev toev-ai thaq khi, maivphaoq bhai lavqsiv-i mail lee cuvq-ai thaq nail ngaol. “Aivq bhai maoltoev pheel ha bhiq yaoq” dai, Yeiqsul aqyu juq bhai ge bhiq-a nail ngaol.
JHN.11.45	Maqlil jaol nail bha lee-a nail Yuldav nail tsaol-aq maodai, Yeiqsul-i mail alhai nl-a nail bhai ya moel-u phao, aivq bhai neema thaqtsaol lal-a nail ngaol. 
JHN.11.46	Thailhai ngaol-aoq, teevq pav ganav juq neq, Phaqliqsail jaol nail bha kovq lai khi, Yeiqsul-i mail nl-a nail ganl al juq bhai, ge bhiq lai-a nail ngaol. 
JHN.11.47	Aq-u phao, Philma juq khi Phaqliqsail juq neq, maoqbhaoq nl nail munl munl ma bhai khul jil khi, “Ngadao khalhai khi heeq. Khul khi mail dai ngal-aq neq, tsaol-aq al gaq neq, bhi heeq bhi moel nail phaq nl thailthaiq nail ngaol. 
JHN.11.48	Aivq bhai alhai taivq-ail nl nl-ail bhi jaol haq neq, tsaol-aq yaoq gaq yaoq-ao nee aivq bhai neema thaqtsaol gil lal nail ngaol. Alhai pevq lal haq neq, Lolmav nail tsaol-aq juq lal khi, ngadao nail uqhuq thaoq nail ilkhaol il ma khi ngadao nail jeq-e jaq-a bhai lav luq lav seil lal nail ngaol” dai, ge bhiq-a nail ngaol.
JHN.11.49	Aqyu juq nail lavqkhoel khe, Gaqyaqphal dai khul nail, aq-u kovq Philma aqivq jiovq-ai thaq nail gaq ge nail: “Nuljuq neq, khul iqsanl maq heeq nia-il. 
JHN.11.50	Tsaol jeq-e teevq jeq-e jeq lao-ail maq ya luq maq ya seil-ail nail haqbhoil, tsaol-aq teevq gaq tsaol jeq-e nail haqbhoil sildan nail neq, meeq jaiq nail ngaol dai, nuljuq bhai maq gov heeq lal-ail laiq” dai, aqyu juq bhai ge bhiq-a nail ngaol.
JHN.11.51	Daoq al daoq neq, aivq bhai aivq noeq dov khi ge nail maq ngel-ail. Aq-u kovq, aivq Philma aqivq gaq jiovq thailthaiq nail ngel-i mail, Yeiqsul neq, jeq-e niil jeq-e nail haqbhoil sildan nail ngaol dai, Miqyail nail daoq gedan nail phaq pevq nail ngaol. 
JHN.11.52	Aqyu juq nail haqbhoil taivq-ail maq ngel mail, miltsaq doi dai bhi the peiv-ai thaq nail Miqyail nail tsaol-aq juq teevq munl taivq-ail gaoq bhi jil lal nail haqbhoil, aivq ya sildan nail ganl gedan nail iqsanl, pevq nail ngaol. 
JHN.11.53	Aq-u n-gaol nee dan khi, aqyu juq Yeiqsul bhai heivq nail haqbhoil lainq-a nail ngaol.
JHN.11.54	Alheel ngel-i mail, Yeiqsul Yuldav milkhaoq lavqkhoel bhai yu moel nail bhai maq tsao dai pevq-ail khi, haqaiq mildai haqtsoiq haqyal nail aqjail bha jiav nail, Eilphaqleiq meenq bha ail khi, yaqlaol juq nee mail a bhai jaol ail-a nail ngaol.
JHN.11.55	Bhaqsaqkhaq bhaoqaiq lav sav nail aqjail jail lal-a nail ngel-i mail, bhaoqaiq maq lav sav-u phao nee, aqmaol lav haol nail aol nl lai nail haqbhoil, daoltavq bha jaol nail tsaol-aq maodai, Yeiqlulsaqlaiq meenq bha lai thailthaiq nail ngaol. 
JHN.11.56	Aqyu juq Yeiqsul bhai halpov halpov-ail, uqhuq thaoq nail ilkhaol il ma nail lavqkhoel bhai jil lai khi jaol-u phao, “Nuljuq bhai khalhai noeq nail-aiq. Aivq bhaoqaiq niil nail lavqkhoel bhai maq lal nail neq, aqduq bhao nail, maq ngel-ail laiq” dai, aqyu juq nail gaiqlaq bhai ge pheeljaq nail ngaol. 
JHN.11.57	Yeiqsul jaol nail bhai khal moel nail tsaol-aq, Philma juq khi Phaqliqsail juq bhai ya cavq gaiq lal nail ngaol dai, daoq bivq-ai thaq nail ngaol. Aqyu juq Yeiqsul bhai nieivq miv kivq dai, daoq alhai bivq-ai thaq nail ngaol.
JHN.12.1	Bhaqsaqkhaq maq kev lal nail kovq n jiav-u phao, aivq-i mail bhi doevq kovq lal-a nail Laqyaqlul al gaq jaol nail Bheiqtaqnil julgu bhai Yeiqsul lai-a nail ngaol. 
JHN.12.2	A bhai, aivq bhai aoqbhaol laol bhiq-a nail ngaol. Maqtha gaq neq, aoq laoq jal laoq laoq nail gaq jiovq khi, Laqsaqlul gaq neq, kovqkhail bhai Yeiqsul nee mail aoq jaoq jaoq nail ngaol. 
JHN.12.3	Aq-u phao Maqlil neq, aqphoiq mao-ail phoiq nail naqdul dai khul nail, huqbhiq nil nail aqtseel hail khanl tsiq khi, Yeiqsul nail aqkhil bhai leivq bhiq khi, aivq nail uqhuq tsailkheel-i mail siv bhiq-a nail ngaol. Huqbhiq nil nail aqtseel al ilkhaol teevq il il lao-ail, huqbhiq nil deedee nail ngaol.
JHN.12.4	Yeiqsul nail yaqlaol juq nail lavqkhoel khe, haoqnao Yeiqsul bhai gaoq jaq-a nail Yuldav Ilsaqgaqliqoq al gaq, niailhai ge nail ngaol: 
JHN.12.5	“Huqbhiq nil nail aqtseel thoil cavq hail yal bavq nee gaoq khi, haq nail aoq nail juq bhai, khul khi mail, maq bhoil bhiq ail nail-aiq” dai, ge bhiq-a nail ngaol. 
JHN.12.6	Haq nail aoq nail juq nail haqbhoil saol-nvq khi, aivq alhai ge nail maq ngel-ail. Aivq neq, khoiqbhaoq teevq gaq ngel-i mail alheel nail daoq ge nail ngaol. Aivq neq, phul baivluvq thaoq nail gaq pevq khi, al nail lavqkhoel khe phul khoiq daiq-a nail ngaol.
JHN.12.7	Yeiqsul ge nail: “Aivq bhai teevq phaq iqsanl thaq lav tsoiq lai. Ngaq bhai duqpheeq nail haqbhoil aivq huqbhiq nil nail ulcuvq niil cavq lainq-ai thaq nail ngaol. 
JHN.12.8	Haq nail aoq nail juq neq, nuljuq nee khaq mao iqsanl jaol naol. Thailhai ngaol-aoq, ngal neq, nuljuq nee khaq mao iqsanl jaol nail, maq ngel-ail” dai, ge bhiq-a nail ngaol.
JHN.12.9	Yeiqsul Bheiqtaqnil julgu bhai jaol nail ganl, tsaol-aq maodai ya gaiq khi, a bhai lai-a nail ngaol. Yeiqsul bhai moel movq nail ngel-i mail taivq-ail lai-a nail iqsanl, maq ngel-ail. Yeiqsul-i mail bhi doevq kovq lal-a nail Laqsaqlul bhai iqsanl, moel movq nail ngel-i mail, lai-a nail ngaol. 
JHN.12.10	Alheel ngel-i mail, Philma juq Laqyaqlul bhai iqsanl, heivq nail dai khi, lainq-ai thaq nail ngaol. 
JHN.12.11	Khul khi mail daiq ngal-aq neq, aivq sil khi gaoq doevq kovq lal-a nail bhaqda nee, Yuldav nail tsaol-aq maodai aqyu juq nail munl lavqkhoel nee dov ail khi, Yeiqsul bhai neema thaqtsaol lal thailthaiq nail ngaol.
JHN.12.12	Yaoq n yaoq, Bhaqsaqkhaq bhaoqaiq jaq nail bha lal-a nail tsaol-aq munl munl ma al juq, Yeiqsul Yeiqlulsaqlaiq meenq bha lal thailthaiq nail ganl, ya gaiq-a nail ngaol. 
JHN.12.13	Alheel ngel-i mail, aqyu juq dal-aol lavqmeiv bavq khi, aivq bhai hav lavq ail nail dai khi, niailhai gul gul-ail dov ail-a nail ngaol:
JHN.12.13	“Hoqsaqnaq!
JHN.12.13	Heeqphaq Miqyail nail
JHN.12.13	aqmil kov-uvq nee
JHN.12.13	lee nail gaq
JHN.12.13	geeqlaoq eeq dei-eiq.
JHN.12.13	Ilsaqleiqlal nail
JHN.12.13	jeq-e nail Heeqphaq
JHN.12.13	geeqlaoq eeq dei-eiq” dai,
JHN.12.13	aqyu juq gul nail ngaol.
JHN.12.14	Jalliq lavqkhoel bhai gevq-ai thaq nail jiav nail khe-ai, Yeiqsul moeqphaq laljieiv maol yaq teevq maol halpov moel khi jeeq nail ngaol. Jalliq lavqkhoel bhai niailhai gevq-ai thaq nail ngaol:
JHN.12.15	“Yeel-ovq Yaqmiq-ol
JHN.12.15	thaq geesil.
JHN.12.15	Naoq nail Heeqphaq
JHN.12.15	moeqphaq laljieiv
JHN.12.15	maol yaq jeeq khi
JHN.12.15	lee thailthaiq nail bhai,
JHN.12.15	heldaiq yaoq” dai,
JHN.12.15	gevq-ai thaq nail ngaol.
JHN.12.16	Aivq nail yaqlaol juq ganl al, maq heeq nia-ai haq-al. Thailhai ngaol-aoq, Yeiqsul seiqleiq khaoqsail ya gaq-u phao, aivq nail ganl alhai gevq-ai thaq nail bhai maqkhaiq, yu aivq bhai alhai nl bhiq nail bhai maqkhaiq, aqyu juq noeq dov lal bhiq-a nail ngaol.
JHN.12.17	Yeiqsul Laqsaqlul bhai luqdaol lavqkhoel nee khul dol lavq khi, bhi doevq kovq lal-a nail bhai moel-a nail tsaol-aq juq, aqyu juq-i mail ya moel-a nail khe-ai, yu bhai ge daiq bhiq-a nail ngaol. 
JHN.12.18	Tsaol-aq munl al munl Yeiqsul-i mail nl-a nail phaq noeq-u maq dov nail ganl al, ya gaiq-ai thaq nail ngel-i mail, aivq bhai hav laq lai-a nail phaq pevq nail ngaol. 
JHN.12.19	Aq-u phao, Phaqliqsail juq teevq gaq nee teevq gaq ge pheeljaq nail: “Heldaiq. Ngadao juq-i mail noeq-ai thaq nail phaq maq nl pevq kivq yaoq-aol. Miltsaq yaq iqsanl aivq nail haoqnao tsaothel-aivq-ao nail ngaol” dai, ge pheeljaq nail ngaol.
JHN.12.20	Bhaqsaqkhaq bhaoqaiq lav sav-u phao, Yeiqlulsaqlaiq meenq bha uqhuq thaoq lai-a nail juq nail lavqkhoel bhai, Heiqlaqsal nail tsaol-aq iqsanl kheq nail ngaol. 
JHN.12.21	Heiqlaqsal tsaol-aq al juq, Gaqliqlail milkhaoq Bheiqjeildaq meenq bhai jaol nail Pillilpuv jaol nail bha ail khi, “Saqlaq-ol, nvjuq Yeiqsul bhai moel movq-il” dai, ge bhiq ail-a nail ngaol. 
JHN.12.22	Pillilpuv Aqdaiqlaiq bhai tsaoq ail khi, aqyu nvq gaq teevq gaq khe-ai Yeiqsul bhai ge bhiq lai-a nail ngaol.
JHN.12.23	Yeiqsul aqyu nvq gaq bhai ge bhiq-a nail: “Tsaol-aq nail Yaqyov neq, seiqleiq khaoqsail ya nail aqyanq kev lal-aoq nail ngaol. 
JHN.12.24	Ngal nul-nq nvq gaq bhai maldil dai, ge lavq bhel. Aqiq aqneev teevq neev neq, miltsaq bhai ga ail khi maq sil-u kev dai, aqiq aqneev teevq neev teevq-eel ngaol. Thailhai ngaol-aoq, aqiq aqneev al neev sil-u phao, aqiq aqneev maodai gaoq mao lal nail ngaol. 
JHN.12.25	Yovqgavq nail doevq nail phaq bhai gaiq-a nail tsaol-aq neq, doevq nail phaq sunq ail nail ngaol. Miltsaq kovtavq bhai doevq-u phao, yovqgavq nail doevq nail phaq bhai neejiav jiav nail tsaol-aq neq, nqmaq maqluv halyeel doevq nail phaq ya nail ngaol. 
JHN.12.26	Ngaq nail haqbhoil ganl nl movq nail tsaol-aq khul gaq maqkhaiq, ngaq nail haoqnao ya tsaothel lavq naol. Khul khi mail dai ngal-aq neq, ngaq nail yaqkav neq, ngal khal jaol nail bha ya jaol nail ngaol. Ngaq nail ganl khal nl nail tsaol-aq bhai, ngaq nail Aqbhu thaqeeq thaqheel bhiq nail ngaol” dai, ge bhiq-a nail ngaol.
JHN.12.27	Yeiqsul gaoq ge nail: “Ngaq nail neema haqaoq nl deedee-ail nial. Khalhai ge heeq dai, maq heeq lal-il. ‘Aqbhu-ol, aqyanq niil yanq ngaq nail kovtavq bhai maq yaq kev lee’ dai, ge haq neq, meeq-ail meeq. Thailhai ngaol-aoq, niil nail haqbhoil ngal lee-a nail phaq pevq nail ngaol. 
JHN.12.28	Aqbhu-ol, naoq nail seiqleiq khaoqsail bhiq moel yaoq” dai, ge bhiq-a nail ngaol. Aq-u phao, nqtavq nee daoq ge dov-ai leevq-a nail: “Ngaq nail seiqleiq khaoqsail bhai moel gaq-ao nail ngaol. Thailhai ngaol-aoq, teevq pov gaoq bhi moel-ai haq naol” dai, ge-ai leevq thaq nail ngaol. 
JHN.12.29	A bhai thulphaol thailthaiq nail tsaol-aq munl munl ma aqthel al thel bhai ya gaiq-u phao, teevq pav ganav juq neq, “Nqjaiq jaiq nail niil” dai, ge khi, teevq pav ganav juq neq, “Nqtavq gaqkhoel aivq bhai daoq ge tsaoq lee thaq nail niil” dai, ge nail ngaol.
JHN.12.30	Thailhai ngaol-aoq, Yeiqsul aqyu juq bhai ge bhiq-a nail: “Daoq niailhai ge dov-ai lee-a nail neq, ngaq nail haqbhoil maq ngel-ail. Nuljuq nail haqbhoil ngaol. 
JHN.12.31	Niil aq-il miltsaq bhai yalkhaq dal nail aqyanq tsaq lal-aoq nail ngaol. Niil aq-il miltsaq niilniai uvthaiq nail gaq bhai, bhi the ha nail ngaol. 
JHN.12.32	Miltsaq niil nail kovtavq bhai ngaq bhai kha thul lavq-u phao, tsaol-aq yaoq gaq yaoq-ao nee ngal jaol nail bha lal dai, ngal he naol” dai, ge bhiq-a nail ngaol. 
JHN.12.33	Yeiqsul alhai ge nail neq, aivq khalhai ya sil nail ganl, ge movq nail ngaol.
JHN.12.34	Tsaol-aq munl munl ma juq ge nail: “Nvjuq nail aoldaoq kovqdaoq lavqkhoel bhai, ‘Meiqsilya neq, nqmaq maqluv halyeel doevq nail ngaol’ dai, ge-ai thaq nail ngaol. Tsaol-aq nail Yaqyov bhai bhi kha thul nail ngaol dai, naol khalhai ge nail-aiq. Tsaol-aq nail Yaqyov al gaq neq, khaq sil gaq” dai, naldaiq bhiq-a nail ngaol.
JHN.12.35	Yeiqsul ge nail: “Aqbhaq neq, nuljuq jaol nail bha niil aq-il teevq yanq taivq-ail bhaq nail ngaol. Aqbhaq khal bhaq-u kev dai, tsao yaoq. Maq ngel haq neq, aqnav nuljuq bhai the kheel lal nail ngaol. Aqnav nail lavqkhoel bhai tsao nail tsaol-aq neq, yovqgavq bhai yovqgavq khaq bha ail nail dai iqsanl, maq heeq nia-ail. 
JHN.12.36	Nuljuq jaol nail bhai aqbhaq bhaq-u phao, nuljuq aqbhaq nail yaq pevq lal dai, aqbhaq bhai neema thaqtsaol yaoq” dai, aqyu juq bhai ge bhiq-a nail ngaol. Aivq alhai ge gaq-u phao, aqyu juq maq jaol nail bha dov ail khi jaol ail-a nail ngaol.
JHN.12.37	Aqyu juq nail sivtavq bhai noeq-u maq dov nail phaq a dai dai-ail nl daiq bhi khi ngaol-aoq, aqyu juq Yeiqsul bhai neema maq thaqtsaol-ail. 
JHN.12.38	Aqyu juq neema maq thaqtsaol nail al neq, Miqyail nail haqbhoil gedan nail Ilsaqyal-i mail ge-ai thaq nail daoq al daoq, bhee lal-a nail ngaol. Aivq ge nail:
JHN.12.38	“Heeqphaq-ol,
JHN.12.38	nvjuq ge nail daoq bhai
JHN.12.38	khaq sil gaq
JHN.12.38	neema thaqtsaol nail-aiq.
JHN.12.38	Miqyail nail bhaqaoq
JHN.12.38	khaq sil gaq bhai
JHN.12.38	phaodaiq bhiq nail-aiq” dai,
JHN.12.38	ge-ai thaq nail ngaol.
JHN.12.39	Aqyu juq maldil neema maq thaqtsaol nia-ail. Khul khi mail dai ngal-aq neq, Ilsaqyal niailhai gaoq ge-ai thaq nail ngaol:
JHN.12.40	“Tsaol-aq niil juq
JHN.12.40	neema gaol khi,
JHN.12.40	naqkov aqthul
JHN.12.40	bhi thul lal khi,
JHN.12.40	maivneev maivpeivq
JHN.12.40	lav peivq bhiq yaoq.
JHN.12.40	Alhai maq lav
JHN.12.40	sav bhiq haq neq,
JHN.12.40	aqyu juq maivneev
JHN.12.40	moel nia khi,
JHN.12.40	naqkhaol gaiq nia
JHN.12.40	lal nail nee ovqtavq,
JHN.12.40	neema lavqkhoel bhai
JHN.12.40	gov heeq nia
JHN.12.40	lal nail ngel-i mail,
JHN.12.40	ngal jaol nail bhai
JHN.12.40	kovq lal khi,
JHN.12.40	ngal aqyu juq bhai
JHN.12.40	bhi meeq
JHN.12.40	lai nail ngaol” dai,
JHN.12.40	ge-ai thaq nail ngaol.
JHN.12.41	Ilsaqyal-i mail alhai ge-ai thaq nail al neq, Yeiqsul nail seiqleiq khaoqsail bhai aivq ya moel khi, aivq nail ganl ge-ai thaq nail phaq pevq nail ngaol.
JHN.12.42	Thailhai ngaol-aoq, Yuldav tsaol-aq nail aqivq aqtsu juq nail lavqkhoel bhai iqsanl, Yeiqsul bhai neema thaqtsaol nail tsaol-aq maodai jaol nail ngaol. Alhai neema thaqtsaol khi ngaol-aoq neq, Yuldav nail tsaol-aq nail uqhuq thaoq nail ilkhaol bhai maq bhi tavq lavq dai, Phaqliqsail juq the ha lal nail bhai geesil nail ngel-i mail, bhaqlaoq kheq dai maq ge dov tseq-ail. 
JHN.12.43	Miqyail-i mail tsiqeeq bhiq nail nee maqtsil, tsaol-aq yaq-i mail tsiqeeq bhiq nail phaq bhai, aqyu juq oil movq nail ngaol.
JHN.12.44	Yeiqsul aqthel aqkav kav dai ge nail: “Ngaq bhai neema khal thaqtsaol nail tsaol-aq, ngaq bhai taivq-ail neema thaqtsaol nail maq ngel-ail. Ngaq bhai khoel-ai leevq-a nail gaq bhai iqsanl, neema thaqtsaol nail khe-ai, dul nail ngaol. 
JHN.12.45	Ngaq bhai moel-a nail tsaol-aq, ngaq bhai khoel-ai leevq-a nail gaq bhai moel-a nail khe-ai dul nail ngaol. 
JHN.12.46	Ngaq bhai neema khal thaqtsaol nail tsaol-aq, aqnav nail lavqkhoel bhai maq ya jaol dai, aqbhaq khe-ai miltsaq niil nail kovtavq bhai, ngal yavq kha lee-a nail ngaol.
JHN.12.47	Ngaq nail daoq gaiq khi ngaol-aoq, maq naldaiq nail tsaol-aq bhai, ngal yalkhaq maq dal. Miltsaq bhai yalkhaq dal lee nail khi ngal lee-a nail maq ngel-ail. Hevqkovq lee nail dai khi, lee-a nail ngaol. 
JHN.12.48	Ngaq bhai maq hav bhoel-ail, ngaq nail daoq bhai maq naldaiq nail tsaol-aq bhai yalkhaq dal nail dao jiav nail ngaol. Miltsaq niil daoq loi loi lai-u n-gaol, ngaq-i mail ge jel lavq-a nail daoq niil juq, aivq bhai yalkhaq dal nail ngaol. 
JHN.12.49	Ngal ngaq nail neenoeq tsaq dai, teevq phaq iqsanl maq ge-ail. Ngaq bhai khoel-ai leevq-a nail Aqbhu Miqyail, ngal khalhai ya ge ya thail nail dai, aivq ngaq bhai ge lavq-a nail ngaol. 
JHN.12.50	Aivq-i mail bivq-ai leevq-a nail daoq lavqkhoel bhai nqmaq maqluv halyeel doevq nail phaq aol naol dai, ngal heeq kivq naol. Alheel ngel-i mail, ngaq-i mail ge nail daoq neq, Aqbhu Miqyail-i mail ngaq bhai bhi ge lavq-a nail daoq ngaol” dai, Yeiqsul aqyu juq bhai ge bhiq-a nail ngaol.
JHN.13.1	Bhaqsaqkhaq bhaoqaiq maq kev lal nail iqmoeq-u n-gaol, aivq miltsaq niilniai nee gaoq ail khi, Aqbhu Miqyail jaol nail bha ya kovq lai nail aqyanq tsaq lal-aoq nail ganl, Yeiqsul heeq nia nail ngaol. Miltsaq kovtavq-ai jaol nail aivq bhai neema thaqtsaol nail tsaol-aq juq bhai aivq gaiq-a khi, haoqnao naosaq-u n-gaol kev dai, gaiq-a nail ngaol.
JHN.13.2	Yeiqsul khi aivq nail yaqlaol juq aoqkivq jaq thailthaiq nail ngaol. Silmoq Ilsaqgaqliqoq nail yaqyov Yuldav nail neema lavqkhoel bhai, Yeiqsul bhai gaoq jaq movq nail neema, neivq heeqphaq-i mail oil bhoel bhiq gaq-ai thaq nail ngaol. 
JHN.13.3	Aqbhu Miqyail-i mail, Yeiqsul bhai bhaqaoq teevq bhee bivq-ai thaq nail ganl Yeiqsul heeq nia nail ngaol. Aivq Aqbhu Miqyail jaol nail bha nee lee khi, Aqbhu Miqyail jaol nail bha ya kovq lai nail ganl iqsanl, heeq nia nail ngaol. 
JHN.13.4	Alheel ngel-i mail, aivq kovqkhail nee thulphaol lal khi, kovtavq khe phailkhaoq heelma loev khi, aqjiovq bhai lavqsiv pheethaiq-a nail ngaol. 
JHN.13.5	A bhai nee ngal-aq, maiqgaoq thailphail phail ma bhai, ulcuvq hoel bhoel khi, yaqlaol juq nail aqkhil tsiq bhiq khi, aqjiovq bhai pheethaiq-ai thaq nail lavqsiv-i mail siv gee bhiq-a nail ngaol.
JHN.13.6	Silmoq Bheiqtuvluv jaol nail bha kev ail-u phao, niailhai ge nail ngaol: “Heeqphaq-ol, naol ngaq nail aqkhil bhai tsiq lavq nail dai khi laiq” dai, Silmoq naldaiq nail ngaol.
JHN.13.7	Yeiqsul ge nail: “Ngal nl thailthaiq nail ganl niilniai, niil aq-il naol maq gov heeq nia-ail haq-al. Thailhai ngaol-aoq, yaqhao heeq kivq lal nail ngaol” dai, ge bhiq-a nail ngaol.
JHN.13.8	Bheiqtuvluv ge nail: “Naoq-i mail ngaq nail aqkhil bhai teevq thal-iq maq bhiq tsiq-ail” dai, ge bhiq-a nail ngaol.
JHN.13.8	Yeiqsul ge nail: “Naoq nail aqkhil bhai ngal maq ya tsiq bhiq haq neq, naol ngaq-ai nee maq tavq-ail” dai, ge kovq bhiq-a nail ngaol.
JHN.13.9	Aq-u phao, Silmoq Bheiqtuvluv ge nail: “Heeqphaq-ol, thailhai phal-iq neq, ngaq nail aqkhil taivq-ail maq ngel dai, aqlavq khi uqhuq iqsanl tsiq lavq yaoq” dai, ge bhiq-a nail ngaol.
JHN.13.10	Yeiqsul ge nail: “Aqmaol jiivq gaq-a nail tsaol-aq, aqhaol ngel-i mail, aqkhil maq ngel nail neq, tsiq nail maq loq-ail. Nuljuq nail lavqkhoel khe teevq gaq maq ngel nail neq, iqsanl aqhaol ngaol” dai, ge bhiq-a nail ngaol. 
JHN.13.11	Khul gaq aivq bhai gaoqjaq nail ganl bhai, Yeiqsul heeq nia nail ngel-i mail, “Nuljuq nail lavqkhoel khe, teevq gaq maq ngel nail neq iqsanl, aqhaol ngaol” dai, ge nail ngaol.
JHN.13.12	Yeiqsul aqyu juq nail aqkhil tsiq gaq gil-u phao, phailkhaoq heelma gaoq doi kovq khi, aivq nail jaol duq bhai aoq jaoq gaoq jaoq lai khi, niailhai ge nail ngaol: “Nuljuq bhai ngaq-i mail nl bhiq-a nail niil, nuljuq gov heeq lal-ail laiq. 
JHN.13.13	Nuljuq ngaq bhai, saqlaq-ol, Heeqphaq-ol, dai khul nail ngaol. Nuljuq alhai khul nail, tsaq nail ngaol. Khul khi mail dai ngal-aq neq, ngal neq, nuljuq-i mail khul nail khe-ai, nuljuq nail saqlaq khi Heeqphaq pevq nail ngaol. 
JHN.13.14	Nuljuq nail Heeqphaq khi nuljuq nail saqlaq pevq nail ngal neq, nuljuq nail aqkhil bhai tsiq bhiq gaq-ao nail ngaol. Alheel ngel-i mail, nuljuq iqsanl teevq gaq nee teevq gaq aqkhil ya tsiq bhiq nail ngaol. 
JHN.13.15	Nuljuq ngaq bhai heldaiq khi nl tsao nia dai, ngal nuljuq bhai nl dai bhiq gaq-ao nail ngaol. 
JHN.13.16	Ngal nuljuq bhai maldil dai, ge lavq bhel. Yaqkav neq, yovqgavq nail ilheel nee maqtsil maq eeq-ail. Khoel-ai leevq nail bhai ya daq-a nail gaq iqsanl, khoel nail gaq nee maqtsil maq eeq-ail. 
JHN.13.17	Niil aq-il ganl niil juq, nuljuq heeq nia gil-aoq nail ngaol. Heeq kivq-a nail khe-ai, nl haq neq, nuljuq khadai geeqlaoq eeq nail ngel-ail.
JHN.13.18	Nuljuq iqsanl nail ganl, ngal ge thailthaiq nail maq ngel. Ngaq-i mail tsel dov-ai thaq nail tsaol-aq bhai, ngal heeq kivq naol. Thailhai ngaol-aoq, Jalliq lavqkhoel bhai gevq-ai thaq nail, ‘Ngaq-ai nee mail jaltsoiq maiqgaoq teevq gaoq bhai tavq khi jaq nail gaq, ngaq bhai gaoqjaq nail ngaol’ dai, ge-ai thaq nail daoq al daoq ya bhee lal nail ngaol.
JHN.13.19	Ganl al maldil pevq lal-u phao, ngaq-i mail ge nail khe-ai, ngal neq, Meiqsilya ngel lao thaq nial dai, nuljuq heeq nia dai, maq pevq lal-u phao nee mail, nuljuq bhai ge bhiq-ai thaq nail ngaol. 
JHN.13.20	Ngal nuljuq bhai maldil dai, ge lavq bhel. Ngaq-i mail khoel gai-aivq-a nail tsaol-aq bhai hav nail gaq neq, ngaq bhai hav nail khe-ai dul khi, ngaq bhai khal hav nail tsaol-aq, ngaq bhai khoel-ai leevq-a nail gaq bhai iqsanl, hav nail khe-ai dul nail ngaol” dai, ge bhiq-a nail ngaol.
JHN.13.21	Yeiqsul alhai ge gaq-u phao, aivq nail neema haqaoq nl deedee nail lavqkhoel, niailhai bhaqlaoq kheq dai, ge dov bhiq-a nail ngaol: “Ngal nuljuq bhai maldil dai, ge lavq bhel. Nuljuq nail lavqkhoel khe teevq gaq, ngaq bhai yu nail aqlavq lavqkhoel bhai av bhiq nail ngaol” dai, ge bhiq-a nail ngaol.
JHN.13.22	Yaqlaol juq teevq gaq nee teevq gaq heldaiq heldaiq-ail, “Aivq khaq sil gaq bhai ge movq nail meeq” dai, kalkav-ai kav lai-a nail ngaol. 
JHN.13.23	Yeiqsul mailma-ail gaiq-a nail yaqlaol teevq gaq, Yeiqsul bhai laiq dal khi iqthaiq nail ngaol. 
JHN.13.24	Silmoq Bheiqtuvluv-i mail yaqlaol al gaq bhai aqlavq dao bhiq khi, “Khaq sil gaq bhai ge movq nail-aiq dai, teevq pov naldaiq daiq yaoq” dai, ge bhiq-a nail ngaol.
JHN.13.25	Yaqlaol al gaq, Yeiqsul jaol nail phao gaolgai khi, “Heeqphaq-ol, khaq sil gaq bhai ge movq nail-aiq” dai, naldaiq-a nail ngaol.
JHN.13.26	Yeiqsul ge nail: “Ngal khaqmul oil khi jaltsoiq bhai thaoqsoil khi bivq naol. Ngaq-i mail bivq nail al gaq neq, ngaq-i mail ge nail al gaq ngaol” dai, ge bhiq-a nail ngaol. A bhai nee ngal-aq, aivq khaqmul oil khi, jaltsoiq bhai thaoqsoil khi, Silmoq Ilsaqgaqliqoq nail yaqyov Yuldav bhai bivq-a nail ngaol. 
JHN.13.27	Khaqmul al bhai Yuldav oil gaq-al ngal neq, neivq Saqdaq aivq nail lavqkhoel bhai aol lai-a nail ngaol. “Naoq-i mail nl nail dai khi, lainq-ai thaq nail phaq bhai lavqtsail mail nl-ail yaoq” dai, Yeiqsul aivq bhai ge bhiq-a nail ngaol. 
JHN.13.28	Khul khi mail Yeiqsul aivq bhai alhai ge bhiq nail meeq dai, kovqkhail bhai aoq jaoq jaoq nail tsaol-aq yaoq juq yaoq neq, maq heeq nia-ail. 
JHN.13.29	Yuldav neq, phul baivluvq aqheel thaoq-nq thaq nail gaq ngel-i mail, Yeiqsul aivq bhai khoel khi, Bhaoqaiq lav sav nail lavqkhoel bhai yuq nail phaq maq ngel haq neq, haq yaq aoq yaq bhai bivq nail teevq phaq ganav bhi ul ail nail khul-il dai, yaqlaol teevq gaq ganav juq, noeq nail ngaol. 
JHN.13.30	Yuldav neq, khaqmul al khoeq oil khi dov ail-a nail ngaol. Yanq al yanq neq, hul-iq tsilma ngaol.
JHN.13.31	Yuldav dov ail jel-u phao, Yeiqsul ge nail: “Niil aq-il Tsaol-aq nail Yaqyov seiqleiq khaoqsail ya-aoq nail ngaol. Miqyail iqsanl aivq bhaqda nee seiqleiq khaoqsail ya-a nail ngaol. 
JHN.13.32	Aivq bhaqda nee Miqyail seiqleiq khaoqsail ya nail phal-iq neq, Miqyail iqsanl, Yaqyov bhai seiqleiq khaoqsail bivq nail ngaol. Aivq teevq pov taivq-ail alhai nl nail ngaol.
JHN.13.33	Ngaq nail yaq juq-ol, ngal nuljuq nee mail maodai maq ya jaol yaoq-aol. Nuljuq ngaq bhai halpov nail ngaol. Yuldav nail tsaol-aq nail aqivq juq bhai ngaq-i mail ge bhiq-a nail daoq al, ngal nuljuq bhai gaoq ge lavq bhel. Ngal lai nail jaol duq bhai nuljuq maq lal nia-ail.
JHN.13.34	Niil aq-il, ngal nuljuq bhai daoq aqsivq teevq daoq bivq-ail ceevq naol. Teevq gaq nee teevq gaq gaiq-a yaoq. Ngal nuljuq bhai gaiq-a nail khe-ai, nuljuq teevq gaq nee teevq gaq ya gaiq-a nail ngaol. 
JHN.13.35	Nuljuq teevq gaq nee teevq gaq gaiq-a nail phaq aol haq neq, nuljuq ngaq nail yaqlaol nial dai, tsaol-aq iqsanl mail heeq nia nail ngaol” dai, Yeiqsul ge bhiq-a nail ngaol.
JHN.13.36	Silmoq Bheiqtuvluv ge nail: “Heeqphaq-ol, naol khaq bha lai nail-aiq” dai, ge bhiq-u phao, Yeiqsul ge nail: “Ngaq-i mail lai nail dai khi, lainq-ai thaq nail bhai naol niil aq-il nee mail maq tsaothel lavq nia ail haq-al. Thailhai ngaol-aoq, yaqhao neq, tsaothel lavq kivq naol” dai, ge bhiq-a nail ngaol.
JHN.13.37	Bheiqtuvluv ge nail: “Heeqphaq-ol, khul khi mail, ngal naoq nail haoqnao niil aq-il nee mail maq tsaothel lavq kivq nail-aiq. Ngal naoq nail haqbhoil sildan tseq naol” dai, ge bhiq-a nail ngaol.
JHN.13.38	Yeiqsul ge nail: “Naol ngaq nail haqbhoil maldil sildan tseq naol laiq. Ngal naoq bhai maldil dai, ge lavq bhel. Yavphoil maq doil lal nail gaiqlaq bhai, ngaq bhai maq heeq kivq-ail dai, hail pov bhee dai, naol jil nail ngaol” dai, ge bhiq-a nail ngaol.
JHN.14.1	Yeiqsul aqyu juq bhai ge bhiq-a nail: “Nuljuq nail neema bhai haqaoq thaq nl. Miqyail bhai neema thaqtsaol yaoq, ngaq bhai iqsanl neema thaqtsaol yaoq. 
JHN.14.2	Ngaq nail Aqbhu nail ilkhaol bhai jaol duq jiav gao nail ngaol. Ngal nuljuq nail haqbhoil jaol duq lav sav lai naol. Jaol duq maq jiav-ail nul neq, maq jiav-ail dai, ngal daolcoev dai, ge bhiq nail ngaol. 
JHN.14.3	Ngal jaol duq lav sav gaq-u phao, nuljuq bhai gaoq hevq lee khi, ngaq-ai nee mail bhi jaol lal naol. 
JHN.14.4	Ngal lai nail dai, lainq-ai thaq nail jaol duq al dao nail gailkhaol bhai, nuljuq heeq nia nail ngaol” dai, ge bhiq-a nail ngaol.
JHN.14.5	Tholmav ge nail: “Heeqphaq-ol, naol khaq bha lai nail-aiq dai, nvjuq maq heeq kivq-ail. Naol lai nail jaol duq al dao nail gailkhaol bhai, nvjuq khalhai khi ya heeq kivq nail-aiq” dai, naldaiq bhiq-a nail ngaol.
JHN.14.6	Yeiqsul aivq bhai ge bhiq-a nail: “Ngal neq, gailkhaol pevq naol. Maldil tsaq nail phaq pevq khi aqdoevq doevq nail phaq iqsanl, pevq nail ngaol. Ngaq bhai maq juq haq neq, tsaol-aq teevq gaq iqsanl, Aqbhu Miqyail jaol nail bha maq kev lai nia-ail. 
JHN.14.7	Ngal khaq sil gaq dai, nuljuq heeq nia-ail nul neq, ngaq nail Aqbhu khaq sil gaq dai iqsanl, nuljuq heeq nia nail ngaol. Yanqgaol nee pultavq neq, nuljuq aivq bhai aqmeeq-ai ya heeq ya moel-aoq nail ngaol” dai, ge bhiq-a nail ngaol.
JHN.14.8	Pillilpuv ge nail: “Heeqphaq-ol, nvjuq bhai Aqbhu Miqyail bhi moel lavq yaoq. Aivq bhai ya moel haq neq, nvjuq neekhaol sil naol” dai, ge bhiq-a nail ngaol.
JHN.14.9	Yeiqsul ge nail: “Ngal nuljuq nee mail niidai jaol kel lavq khi ngaol-aoq, Pillilpuv, naol ngaq bhai maq heeq kivq-ai haq-al laiq. Ngaq bhai khal ya moel-a nail tsaol-aq, Aqbhu Miqyail bhai ya moel-a nail khe-ai dul nail ngaol. ‘Nvjuq bhai Aqbhu Miqyail bhi moel lavq yaoq’ dai, khul khi mail ge nail-aiq. 
JHN.14.10	Aqbhu Miqyail nail lavqkhoel bhai ngal jaol khi, ngaq nail lavqkhoel bhai Aqbhu Miqyail jaol naol dai, Pillilpuv, naol neema maq thaqtsaol-ail laiq. Ngal nuljuq bhai ge bhiq nail daoq niil juq neq, ngaq nail neenoeq nee ge nail maq ngel-ail. Ngaq nail lavqkhoel bhai jaol nail Aqbhu Miqyail ganl nl nail phaq pevq nail ngaol. 
JHN.14.11	Ngal Aqbhu Miqyail nail lavqkhoel bhai jaol khi, Aqbhu Miqyail ngaq nail lavqkhoel bhai jaol nail bhai, neema thaqtsaol yaoq. Maq ngel haq neq, ngaq-i mail nl-a nail juq bhaqda nee, ngaq bhai neema thaqtsaol yaoq. 
JHN.14.12	Ngal nuljuq bhai maldil dai, ge lavq bhel. Ngaq bhai neema thaqtsaol nail tsaol-aq, ngaq-i mail nl-a nail ganl al juq nl nail ngaol. Ngal ngaq nail Aqbhu jaol nail bha kovq lai nail ngel-i mail, niidai nee maqtsil eeq nail juq iqsanl, aivq nl nail ngaol. 
JHN.14.13	Aqbhu Miqyail neq, Yaqyov bhaqda nee seiqleiq khaoqsail ya dai, nuljuq ngaq nail aqmil bhai juq khi, khal hal nail iqsanl mail, ngal bhi pevq lal naol. 
JHN.14.14	Nuljuq ngaq nail aqmil bhai juq khi teevq phaq ganav hal haq neq, nuljuq-i mail hal nail khe-ai, ngal bhi pevq lal naol” dai, ge bhiq-a nail ngaol.
JHN.14.15	Yeiqsul gaoq ge nail: “Nuljuq ngaq bhai gaiq-a haq neq, ngaq-i mail bivq-a nail daoq juq bhai, naldaiq nail ngaol. 
JHN.14.16	Ngal Aqbhu Miqyail bhai hal nail khi ngaol, ngal hal nail khe-ai, khaq mao iqsanl, nuljuq nee mail bhi jaol nail dai khi, nuljuq bhai Tsaojao-ai nail gaq, Aqbhu Miqyail nuljuq bhai bivq lavq naol. 
JHN.14.17	Aivq neq, Miqyail nail ganl maldil tsaq nail phaq phaodaiq bhiq nail gaq pevq nail, Aqhaqlal Miqyail ngaol. Miltsaq yaq juq aivq bhai neema lavqkhoel bhai maq hav bhoel nia-ail. Khul khi mail dai ngal-aq neq, aqyu juq aivq bhai maq heeq nia, maq moel daiq-al. Thailhai ngaol-aoq, nuljuq aivq bhai heeq nia nail ngaol. Khul khi mail dai ngaol-aoq neq, aivq nuljuq nee mail jaol khi, nuljuq nail neema lavqkhoel bhai aol nail ngaol. 
JHN.14.18	Ngal nuljuq bhai aqbhu aqma maq bhao nail yaqtsiq khe-ai khaonq-ail ceevq nail maq ngel-ail. Ngal nuljuq jaol nail bha gaoq kovq lee naol. 
JHN.14.19	Teevq yanq lal yanq nail lavqkhoel, Miltsaq yaq ngaq bhai maq ya moel yaoq-aol. Thailhai ngaol-aoq, nuljuq ngaq bhai ya moel nail ngaol. Ngal doevq nail bhaqda nee, nuljuq iqsanl ya doevq nail ngaol. 
JHN.14.20	Aqn al n kev lee-u phao, ngal Aqbhu Miqyail nail lavqkhoel bhai jaol nail bhai maqkhaiq, ngal nuljuq nail lavqkhoel bhai jaol nail khe-ai, nuljuq iqsanl ngaq nail lavqkhoel bhai jaol nail bhai, nuljuq ya heeq kivq duq nail ngaol. 
JHN.14.21	Ngaq-i mail bivq-ai thaq nail daoq bhai ya gaiq khi, naldaiq nail tsaol-aq, ngaq bhai gaiq-a nail tsaol-aq ngaol. Ngaq bhai khal gaiq-a nail tsaol-aq bhai, ngaq nail Aqbhu gaiq-a nail ngaol. Ngal iqsanl, aqyu juq bhai gaiq-a khi, ngaq nail aqmaol aqyu juq bhai bhaqlaoq kheq dai, bhi moel nail ngaol” dai, ge bhiq-a nail ngaol.
JHN.14.22	Yuldav Ilsaqgaqliqoq maq ngel nail, Yuldav dai mil-ai thaq nail gaq ge nail: “Heeqphaq-ol, naoq nail aqmaol nvjuq bhai ya bhi moel nail bhai, khul khi mail, miltsaq yaq juq bhai maq bhi moel kivq nail-aiq” dai, naldaiq-a nail ngaol.
JHN.14.23	Yeiqsul ge nail: “Ngaq bhai gaiq-a nail tsaol-aq, ngaq-i mail cavq bhiq cov bhiq nail daoq bhai naldaiq nail ngaol. Alhai naldaiq nail tsaol-aq bhai, ngaq nail Aqbhu gaiq-a khi, ngaq nail Aqbhu nv-nvq gaq aqyu juq nail neema lavqkhoel bhai jaol lee nail ngaol. 
JHN.14.24	Ngaq bhai maq gaiq-a nail tsaol-aq, ngaq nail daoq bhai maq naldaiq-ail. Nuljuq-i mail ya gaiq thailthaiq nail daoq niil juq neq, ngaq nail daoq maq ngel-ail. Ngaq bhai khoel-ai leevq-a nail Aqbhu Miqyail nail daoq ngaol.
JHN.14.25	Niil aq-il ngal nuljuq nee mail jaol-u phao, daoq niil juq nuljuq bhai ge bhiq-ai thaq nail ngaol. 
JHN.14.26	Nuljuq bhai tsaojao-ai nail gaq dai khul nail Aqhaqlal Miqyail neq, ngaq nail aqmil kov-uvq nee Aqbhu Miqyail bhi lee naol. Aqhaqlal Miqyail al gaq neq, nuljuq bhai yaoq phaq yaoq-ao nee cavq lavq cov lavq khi, ngaq-i mail ge-ail ceevq-a nail daoq niil juq bhai, nuljuq noeqmoel lal dai, tsaojao-ai lavq nail ngaol. 
JHN.14.27	Ngal nuljuq bhai neesal-ovq nail phaq bivq-ail ceevq nail ngaol. Ngaq-i mail bivq nail neesal-ovq nail phaq neq, miltsaq yaq juq neesal-ovq nail phaq bivq nail khe-ai, maq dul-ail. Nuljuq neema haqaoq thaq nl. Gee iqsanl, thaq geesil.
JHN.14.28	Ngal nuljuq bhai teevq yanq khaonq-ail ceevq khi ngaol-aoq, teevq pov gaoq lee naol dai, nuljuq bhai ge bhiq gaq-ao nail ngaol. Nuljuq ngaq bhai gaiq-a haq neq, ngal Aqbhu Miqyail jaol nail bha kovq lai-u phao, nuljuq lavqkhiq tsail nail ngaol. Khul khi mail dai ngal-aq neq, aivq neq, ngaq-ai nee maqtsil eeq jaiq heel jaiq nail ngaol. 
JHN.14.29	Ganl al juq pevq lal-u phao, nuljuq neema thaqtsaol dai, niil aq-il maq pevq lal-u phao nee mail, ngal nuljuq bhai ge bhiq nail ngaol. 
JHN.14.30	Ngal nuljuq nee mail daoq ge tsaoq ge tsaoq-ail jaol nail aqyanq maq jiav yaoq-aol. Khul khi mail dai ngal-aq neq, miltsaq bhai uvthaiq nail gaq lee thailthaiq nail ngaol. Aivq neq, ngaq bhai gaq lal nia nail bhaqaoq maq jiav-ail. 
JHN.14.31	Thailhai ngaol-aoq, ngal Aqbhu Miqyail bhai gaiq-a nail, niidai miltsaq yaq ya heeq ya moel dai, Aqbhu Miqyail ngaq bhai daoq bivq lavq-a nail khe-ai, ngal nl naol. Thul yaoq. Ail bhel” dai, ge bhiq-a nail ngaol.
JHN.15.1	Yeiqsul gaoq ge nail: “Ngal neq, maldil aqheeq tsilju nail aqjiav daoqthaoq ngaol. Ngaq nail Aqbhu neq, gaoqkhail lav sav nail aqheel ngaol. 
JHN.15.2	Aqheeq maq heeq nail ngaq nail lavqmeiv juq bhai, aivq he dil bhiq nail ngaol. Aqheeq heeq nail lavqmeiv juq bhai neq, gaoq bhi heeq jaiq lee nail dai khi, aivq ganl maq tsoiq nail lavqmeiv meiv yaq juq bhai thaiq ha nail ngaol. 
JHN.15.3	Ngaq-i mail cavq bhiq cov bhiq-a nail daoq bhaqda nee, nuljuq haol lal gaq-ao nail ngaol. 
JHN.15.4	Ngaq nail lavqkhoel bhai jaol yaoq. Ngal iqsanl, nuljuq nail lavqkhoel bhai jaol naol. Lavqmeiv juq neq, aqjiav daoqthaoq bhai maq covq cavq haq neq, aqyu juq bhai aqyu juq aqheeq maq heeq lee nia nail khe-ai, nuljuq iqsanl, ngaq nail lavqkhoel bhai maq jaol haq neq, aqheeq maq heeq lee nia-ail.
JHN.15.5	Ngal neq, aqheeq tsilju nail aqjiav daoqthaoq ngaol. Nuljuq neq, lavqmeiv ngaol. Khaq sil gaq maqkhaiq, ngaq bhai covq cavq khi, ngal iqsanl aqyu juq bhai covq cavq nail gaq neq, aqheeq maodai heeq lee nail ngaol. Ngaq bhai maq covq cavq haq neq, nuljuq khul teevq phaq iqsanl, maq nl nia-ail. 
JHN.15.6	Ngaq bhai maq khal covq cavq nail tsaol-aq neq, miltsaq bhai ga ail khi gee lai nail lavqmeiv khe-ai dul nail ngaol. Alheel nail lavqmeiv juq bhai govjil khi, miqjaq jaibhoil bhai gov poiv khi, kheq ha nail ngaol. 
JHN.15.7	Nuljuq ngaq nail lavqkhoel bhai jaol khi, ngaq nail daoq nuljuq nail lavqkhoel bhai aol haq neq, nuljuq khal hal movq nail phaq hal yaoq. Khal hal nail phaq ya nail ngaol. 
JHN.15.8	Nuljuq aqheeq maodai heeq lee nail bhai heldaiq khi, ngaq nail Aqbhu nail seiqleiq khaoqsail bhai yu ya moel nail ngaol. Aq-u phao, nuljuq ngaq nail yaqlaol pevq lal-aoq nail ngaol dai, ge kivq nail ngaol.
JHN.15.9	Aqbhu Miqyail ngaq bhai gaiq-a nail khe-ai, ngal iqsanl, nuljuq bhai gaiq-a naol. Ngaq nail goil nail gaiq-a nail lavqkhoel bhai ivqdao dai, jaol yaoq. 
JHN.15.10	Ngaq nail Aqbhu nail daoq bhai ngal naldaiq khi, ngaq nail Aqbhu nail goil nail gaiq-a nail lavqkhoel bhai ngal jaol nail khe-ai, nuljuq ngaq nail daoq bhai naldaiq haq neq, ngaq nail goil nail gaiq-a nail lavqkhoel bhai, nuljuq jaol nail ngaol.
JHN.15.11	Ngaq nail lavqkhiq tsail nail phaq, nuljuq nail lavqkhoel bhai aol khi, nuljuq lavqkhiq tsail nail phaq bhee lal dai, nuljuq bhai ngal niailhai ge bhiq nail phaq pevq nail ngaol. 
JHN.15.12	Nuljuq bhai daoq niil daoq bivq nail ngaol. Ngal nuljuq bhai gaiq-a nail khe-ai, nuljuq iqsanl, teevq gaq nee teevq gaq gaiq-a yaoq. 
JHN.15.13	Yovqgavq nail aqtsaoq nail haqbhoil sildan nail nee maqtsil eeq jaiq nail goil nail gaiq-a nail phaq, maq jiav yaoq-aol. 
JHN.15.14	Ngaq-i mail daoq bivq-ai thaq nail khe-ai, nuljuq nl haq neq, nuljuq ngaq nail aqtsaoq ngaol. 
JHN.15.15	Niai nee pultavq neq, ngal nuljuq bhai yaqkav dai, maq khul yaoq-aol. Khul khi mail dai ngal-aq neq, ilheel khal nl nail phaq yaqkav maq heeq gil nia-ail. Ngal nuljuq bhai aqtsaoq dai, khul naol. Khul khi mail dai ngal-aq neq, ngaq nail Aqbhu-i mail khal ge lavq-a nail phaq, nuljuq bhai ngal ge bhiq gil-aoq nail ngaol. 
JHN.15.16	Nuljuq-i mail ngaq bhai tsel-a nail maq ngel-ail. Ngaq-i mail nuljuq bhai tsel-a nail ngaol. Nuljuq ail khi, aqheeq heeq lee nail nee ovqtavq, aqheeq al ivqdao dai pevq lal nail haqbhoil, ngal nuljuq bhai tsel dov-ai thaq nail ngaol. Alheel ngel-i mail, ngaq nail aqmil lavqkhoel nee, nuljuq hal nail phaq, Aqbhu Miqyail nuljuq bhai bivq lavq nail ngaol. 
JHN.15.17	Ngaq-i mail nuljuq bhai bivq nail daoq neq, niailhai ngaol. Nuljuq teevq gaq nee teevq gaq, gaiq-a yaoq” dai, ge bhiq-a nail ngaol.
JHN.15.18	Yeiqsul gaoq ge nail: “Miltsaq yaq nuljuq bhai neejiav jiav lal-u phao, nuljuq bhai neejiav maq jiav lal-u phao nee mail, ngaq bhai iqmoeq neejiav jiav-aoq nail ngaol dai, heeq kivq thaq-ai yaoq. 
JHN.15.19	Nuljuq miltsaq niilniai tavq haq neq, miltsaq yaq niil nuljuq bhai aivq nail yaq khe-ai gaiq-a lavq nail ngaol. Thailhai ngaol-aoq, miltsaq niil nail lavqkhoel nee nuljuq bhai ngaq-i mail tsel dov gaq-ai thaq nail ngaol. Miltsaq niilniai nuljuq maq tavq yaoq-aol. Alheel ngel-i mail, miltsaq yaq juq nuljuq bhai neejiav jiav nail ngaol. 
JHN.15.20	Yaqkav neq, yovqgavq nail ilheel nee maqtsil maq eeq-ail dai, ngaq-i mail nuljuq bhai ge bhiq-a nail daoq bhai, thaq nioilpeivq. Miltsaq yaq juq ngaq bhai khoeq lavq jiovq lavq nail ngaol. Nuljuq bhai iqsanl, khoeq lal jiovq lal nail ngaol. Aqyu juq ngaq nail daoq bhai naldaiq haq neq, nuljuq nail daoq bhai iqsanl, naldaiq nail ngaol. 
JHN.15.21	Thailhai ngaol-aoq, nuljuq ngaq nail tsaol-aq pevq nail ngel-i mail, aqyu juq nuljuq bhai nl khoeq lal nail ngaol. Khul khi mail dai ngal-aq neq, ngaq bhai khoel-ai leevq-a nail gaq bhai, aqyu juq maq heeq nia-ail. 
JHN.15.22	Ngal lee khi aqyu juq bhai maq ge bhiq lee-al nul neq, aqyu juq oeqbal maq aol-ail dai, ge kivq nail ngaol. Thailhai ngaol-aoq, niil thal khe pov neq, aqyu juq-i mail nl nail phaq oeqbal dai maq dul-al dai, maq jil nia yaoq-aol. 
JHN.15.23	Ngaq bhai neejiav jiav nail tsaol-aq, ngaq nail Aqbhu bhai iqsanl, neejiav jiav nail khe-ai, dul nail ngaol. 
JHN.15.24	Tsaol-aq teevq gaq iqsanl, maq nl daiq-a nail ganl niil juq bhai, aqyu juq jaol nail bha ngal maq nl-a nail nul neq, aqyu juq oeqbal maq aol-ail. Thailhai ngaol-aoq, ngaq-i mail nl-a nail ganl bhai aqyu juq ya moel khi, ngaq bhai maqkhaiq, ngaq nail Aqbhu bhai maqkhaiq, aqyu juq neejiav jiav nail ngaol. 
JHN.15.25	Aqyu juq nail aoldaoq kovqdaoq lavqkhoel bhai, ‘Khul nail ganl maq jiav nail bhai, aqyu juq ngaq bhai neejiav jiav nail ngaol’ dai, gevq-ai thaq nail jiav nail ngel-i mail, daoq al bhee lal dai, pevq lal-a nail ngaol.
JHN.15.26	Aqbhu Miqyail nee dov lee nail Tsaojao-ai nail gaq ngal nuljuq jaol nail bha khoel-ai leevq naol. Aivq neq, tsaq nail phaq pevq khi tsaq nail phaq bhai phaodaiq lavq nail Aqhaqlal Miqyail ngaol. Aivq lee kev haq neq, ngaq nail ganl, salkhil khanq nail ngaol. 
JHN.15.27	Nuljuq iqsanl, iqmoeq-u nee mail ngaq-ai nee jaol nail ngel-i mail, ngaq nail haqbhoil salkhil khanq nail ngaol” dai, ge bhiq-a nail ngaol.
JHN.16.1	Yeiqsul gaoq ge nail: “Nuljuq neema thaqtsaol nail phaq bhai maq ya khaonq dai, ngal nuljuq bhai niailhai ge bhiq-a nail phaq pevq nail ngaol. 
JHN.16.2	Nuljuq bhai Yuldav nail tsaol-aq nail uqhuq thaoq nail ilkhaol juq bhai maq bhi tavq dai, the ha lavq nail ngaol. Nuljuq bhai heivq nail neq, Miqyail neekhaol sil nail ngaol dai, nuljuq bhai heivq lal nail tsaol-aq juq noeq nail aqn kev lee nail ngaol. 
JHN.16.3	Aqyu juq Aqbhu Miqyail bhai maqkhaiq, ngaq bhai maqkhaiq, maq heeq nia nail ngel-i mail, nuljuq bhai alhai khoeq lal jiovq lal nail ngaol. 
JHN.16.4	Alheel ngel-i mail, tsaol-aq al juq nuljuq bhai alhai khoeq lal jiovq lal nail aqyanq kev lee-u phao, alhai kev lee nail ngaol dai, ngaq-i mail nuljuq bhai ge bhiq-ai thaq nail bhai, nuljuq bhi noeq moel nail haqbhoil, ngal nuljuq bhai niil aq-il nee ge bhiq-ai thaq nail ngaol. Ngal nuljuq nee jaol-ai haq nail ngel-i mail, ganl niil iqmoeq-u phao nee, ngal nuljuq bhai maq ge bhiq-al” dai, ge bhiq-a nail ngaol.
JHN.16.5	Yeiqsul gaoq ge nail: “Niil aq-il neq, ngaq bhai khoel-ai leevq-a nail gaq jaol nail bha, ngal kovq lai nail khi ngaol. Thailhai ngaol-aoq, ‘Naol khaq bha ail nail-aiq’ dai, nuljuq teevq gaq iqsanl, ngaq bhai maq naldaiq-ail. 
JHN.16.6	Nuljuq bhai ganl niil juq ge bhiq-a nail ngel-i mail, nuljuq nail neema haqaoq nl thailthaiq nail ngaol. 
JHN.16.7	Ngal nuljuq bhai maldil dai, ge lavq bhel. Ngal kovq lai nail neq, nuljuq nail haqbhoil meeq jaiq nail ngaol. Khul khi mail dai ngal-aq neq, ngal maq kovq lai haq neq, Tsaojao-ai nail gaq nuljuq jaol nail bha maq lee-ail. Ngal kovq lai haq neq, Tsaojao-ai nail gaq nuljuq jaol nail bha khoel-ai leevq naol. 
JHN.16.8	Aivq kev lee-u phao, oeqbal nail ganl maqkhaiq, tsaq nail daol nail ganl maqkhaiq, yalkhaq dal nail ganl maqkhaiq, aivq miltsaq yaq bhai phaodaiq bhiq nail ngaol. 
JHN.16.9	Aqyu juq nail oeqbal neq, neema thaqtsaol nail phaq bhai laiq ail-a nail ngaol. Khul khi mail dai ngal-aq neq, aqyu juq ngaq bhai neema maq thaqtsaol-ail. 
JHN.16.10	Tsaq nail daol nail ganl, aivq phaodaiq lavq nail ngaol. Khul khi mail dai ngal-aq neq, ngal Aqbhu Miqyail jaol nail bha kovq lai nail ngel-i mail, nuljuq ngaq bhai maq yaq moel yaoq-aol. 
JHN.16.11	Miltsaq niilniai uvthaiq nail gaq bhai, yalkhaq dal bhiq-a nail ngel-i mail, yalkhaq dal nail ganl bhai iqsanl, aivq phaodaiq lavq nail ngaol.
JHN.16.12	Ngal nuljuq bhai ge bhiq nail phaq maodai jiav-ai haq nail ngaol. Thailhai ngaol-aoq, niil aq-il nuljuq nail neema lavqkhoel bhai maq hav bhoel gil tsaol-ail. 
JHN.16.13	Thailhai ngaol-aoq, maldil tsaq nail phaq phaodaiq lavq nail gaq pevq nail Aqhaqlal Miqyail lee-u phao, tsaq nail daol nail yaoq phaq yaoq-ao nee, nuljuq heeq nia lal dai, aivq hevq daiq lavq nail ngaol. Khul khi mail dai ngal-aq neq, aivq nail neenoeq neelov nee maq ge mail, Aqbhu Miqyail-i mail khal ge bhiq thaq nail phaq, nuljuq bhai ge lavq khi, yaqhao pevq lal nail ganl juq bhai iqsanl, phaodaiq lavq nail ngaol. 
JHN.16.14	Ngal seiqleiq khaoqsail ya dai, aivq nl nail ngaol. Khul khi mail dai ngal-aq neq, ngaq bhai tavq nail juq aivq oil khi, nuljuq bhai phaodaiq lavq nail ngaol. 
JHN.16.15	Aqbhu Miqyail-i mail khal jiav nail juq iqsanl, ngaq nail ngaol. Alheel ngel-i mail, Aqhaqlal Miqyail neq, ngaq-i mail khal bivq-a nail daoq juq oil khi, nuljuq bhai gaoq ge bhiq lee nail ngaol” dai, Yeiqsul aqyu juq bhai ge bhiq-a nail ngaol.
JHN.16.16	Yeiqsul gaoq ge nail: “Teevq yanq khai-aq neq, nuljuq ngaq bhai maq ya moel yaoq-aol. Teevq yanq gaoq khai-aq neq, nuljuq ngaq bhai gaoq ya moel nail ngaol” dai, ge bhiq-a nail ngaol.
JHN.16.17	Yaqlaol juq nail gaiqlaq bhai ge nail: “Khalhai ge movq nail ngel-ail. Teevq yanq khai-aq neq, ngadao juq aivq bhai maq gaoq ya moel-ail. Teevq yanq gaoq khai-aq neq, ngadao juq aivq bhai gaoq ya moel nail ngaol dai, ge nail ngaol. Khul khi mail dai ngal-aq neq, ngal Aqbhu Miqyail jaol nail bha kovq lai nail dai iqsanl, aivq gaoq ge nail ngaol. 
JHN.16.18	Teevq yanq khai-aq neq dai, ge nail thoil, khul bhai ge movq nail-aiq. Aivq khalhai ge movq nail-aiq dai, maq gov heeq kivq-il” dai, ge bhiq-a nail ngaol.
JHN.16.19	Aqyu juq aivq bhai naldaiq movq nail bhai, Yeiqsul heeq nia nail ngel-i mail, niailhai ge kovq bhiq-a nail ngaol: “Teevq yanq khai-aq neq, nuljuq ngaq bhai maq ya moel-ail, teevq yanq gaoq khai-aq neq, nuljuq ngaq bhai gaoq ya moel naol dai, ngal ge nail ngaol. Ngal khalhai ge movq nail meeq dai, nuljuq nail gaiqlaq bhai ge pheeljaq nail maq ngel-ail laiq. 
JHN.16.20	Ngal nuljuq bhai maldil dai, ge lavq bhel. Nuljuq ya nioil nail nee ovqtavq, nioilkhaoq iqsanl ya khaoq nail ngaol. Thailhai ngaol-aoq, milkhaoq yaq juq lavqkhiq tsail nail ngaol. Nuljuq neema haqaoq ya nl nail ngaol. Thailhai ngaol-aoq, nuljuq-i mail noeqhaq-a nail al, lavqkhiq tsail nail phaq pevq lal nail ngaol. 
JHN.16.21	Yaqmai-aq teevq gaq yaq tsiq-u phao, yaq tsiq nail yanq kev lal khi, mao-ail nal nail ngaol. Thailhai ngaol-aoq, yaq tsiq gaq-u phao, miltsaq kovtavq bhai tsaol-aq teevq gaq doevq lee-a nail ngel-i mail, lavqkhiq tsail deedee khi, iqmoeq-u phao aivq-i mail ya nal-a nail juq bhai, nioilpeivq gil-ail nail ngaol. 
JHN.16.22	Nuljuq iqsanl, alhai dul nail ngaol. Niil aq-il nuljuq ya noeqhaq nail ngaol. Thailhai ngaol-aoq, ngal nuljuq bhai gaoq moel-u phao, nuljuq lavqkhiq tsail deedee nail ngaol. Aq-u phao, nuljuq nail lavqkhiq tsail nail phaq bhai, teevq gaq iqsanl, maq luv dov nia-ail. 
JHN.16.23	Aqn al n kev lee haq neq, nuljuq ngaq bhai teevq phaq iqsanl, maq naldaiq lal yaoq-aol. Ngal nuljuq bhai maldil dai, ge lavq bhel. Ngaq nail aqmil lavqkhoel nee nuljuq khal hal nail phaq, Aqbhu Miqyail bivq lavq nail ngaol. 
JHN.16.24	Yanqgaol kev dai, ngaq nail aqmil nail lavqkhoel nee, nuljuq teevq phaq iqsanl maq hal haq-al. Nuljuq lavqkhiq tsail nail phaq teevq bhee teevq lovq ya dai, hal yaoq. Hal haq neq, ya nail ngaol” dai, ge bhiq-a nail ngaol.
JHN.16.25	Yeiqsul gaoq ge nail: “Ngal daoqma uqhuq daoq nee ganl niil juq bhai cavq bhiq cov bhiq-a nail ngaol. Thailhai ngaol-aoq, ngal daoqma uqhuq daoq bhai maq yuq mail, Aqbhu Miqyail nail ganl nuljuq bhai daolcoev dai, ya ge bhiq nail aqn kev lee nail ngaol. 
JHN.16.26	Aqn al n kev lee-u phao, nuljuq ngaq nail aqmil lavqkhoel nee, Aqbhu Miqyail bhai hal nail ngaol. Nuljuq nail haqbhoil ngal aivq bhai hal nail maq loq yaoq-aol. 
JHN.16.27	Nuljuq ngaq bhai gaiq-a khi, Miqyail jaol nail nee lee-a nail ngaol dai, neema thaqtsaol nail ngel-i mail, Aqbhu Miqyail nuljuq bhai gaiq-a nail ngaol. 
JHN.16.28	Ngal Aqbhu Miqyail jaol nail bha nee lee khi, miltsaq kovtavq bhai lee-a nail ngaol. Thailhai ngaol-aoq, niil aq-il ngal miltsaq niilniai khaonq ha-ail ceevq khi, Aqbhu Miqyail jaol nail bha kovq lai naol” dai, ge bhiq-a nail ngaol.
JHN.16.29	Aq-u phao, yaqlaol juq Yeiqsul bhai ge bhiq-a nail: “Niil thal khe pov neq, naol daoqma uqhuq daoq maq yuq-ail, daolcoev dai, cavq lavq cov lavq nail ngaol. 
JHN.16.30	Naol neq, Miqyail jaol nail nee lee-a nail ngaol dai, nvjuq neema thaq tsaol naol. Khul khi mail dai ngal-aq neq, naol iqsanl bhai heeq nia khi, tsaol-aq teevq gaq-ail naoq bhai naldaiq nail bhai, naol maq loq-ail dai, niil aq-il nvjuq heeq kivq lal-aoq nail ngaol” dai, ge bhiq-a nail ngaol.
JHN.16.31	Yeiqsul aqyu juq bhai ge bhiq-a nail: “Niil aq-il nuljuq aqduq bhao dai, neema thaqtsaol lal-aoq naol laiq. 
JHN.16.32	Nuljuq iqsanl bhi the gaoq bhi the gail gil khi, yovqgavq nail ilkhaol bha yovqgavq kovq gil-ail nail nee ovqtavq, ngaq bhai taivq-ail khaonq ha-ail ceevq nail aqyanq kev lee nail ngaol. Thailhai ngaol-aoq, ngal neq, teevq gaq teevq-eel maq ngel-ail. Khul khi mail dai ngal neq, Aqbhu Miqyail ngaq-ai nee mail jaol nail ngaol.
JHN.16.33	Ngaq nail lavqkhoel bhai nuljuq neesal-ovq nail phaq ya nia dai, nuljuq bhai niailhai ge bhiq nail ngaol. Miltsaq kovtavq bhai, khoeq nail jiovq nail phaq bhai, nuljuq ya daq nail ngaol. Thailhai ngaol-aoq, teevq peivq-ail thaq geesil. Miltsaq niilniai ngal gaq lai-aoq nail ngaol” dai, ge bhiq-a nail ngaol.
JHN.17.1	Yeiqsul alhai ge gaq-u phao, nqtavq phao gaollel khi, niailhai geeqlaoq hal-a nail ngaol:
JHN.17.1	“Aqbhu-ol, aqyanq kev lee-aoq nail ngaol. Yaqyov bhaqda nee naoq nail seiqleiq khaoqsail bhai yu moel nia dai, naoq nail Yaqyov bhai seiqleiq khaoqsail bivq lavq yaoq. 
JHN.17.2	Khul khi mail dai ngal-aq neq, naoq-i mail Yaqyov bhai khal av bhiq-ai thaq nail tsaol-aq iqsanl bhai, nqmaq maqluv halyeel doevq nail phaq Yaqyov bivq nia dai, miltsaq tsaoljeq iqsanl nail kovtavq bhai, naol aivq bhai bhaqaoq bivq-ai thaq nail ngaol. 
JHN.17.3	Naol teevq gaq taivq-ail maldil Miqyail ngaol dai, heeq nia khi, naoq-i mail khoel-ai leevq-a nail Yeiqsul Khali bhai heeq nia nail al neq, nqmaq maqluv halyeel doevq nail phaq, pevq nail ngaol. 
JHN.17.4	Miltsaq kovtavq bhai naoq nail seiqleiq khaoqsail bhai, ngal bhi moel gaq-ao nail ngaol. Khul khi mail dai ngal-aq neq, naoq-i mail bhi nl lavq-a nail ganl bhai iqsanl ngal nl gil-aoq nail ngaol. 
JHN.17.5	Aqbhu-ol, miltsaq maq teivq-u phao nee, ngal naoq-ai nee mail jaol-u phao, ngaq-i mail jiav nail seiqleiq khaoqsail al, niil aq-il naoq nail sivtavq-ai ngaq bhai gaoq bhi ya lavq yaoq” dai, geeqlaoq hal-a nail ngaol.
JHN.17.6	Yeiqsul geeqlaoq gaoq hal-a nail: “Miltsaq niil nail kovtavq bhai, naoq-i mail ngaq bhai bivq dov lavq-a nail tsaol-aq juq naoq bhai heeq nia dai, ngal nl gaq-ao nail ngaol. Aqyu juq naoq nail tsaol-aq pevq khi, naoq-i mail ngaq bhai bivq lavq-a nail ngaol. Naoq nail daoq bhai aqyu juq naldaiq nail ngaol. 
JHN.17.7	Naoq-i mail ngaq bhai khal bivq lavq-a nail yaoq phaq yaoq-ao nee, naol jaol nail nee lee-a nail ngaol dai, aqyu juq niil aq-il heeq nia lal-aoq nail ngaol. 
JHN.17.8	Khul khi mail daiq ngal-aq neq, naoq-i mail ngaq bhai bivq lavq-a nail daoq juq, aqyu juq bhai ngal cavq bhiq cov bhiq khi, aqyu juq naldaiq nail ngaol. Ngal neq, naol jaol nail bha nee lee-a nail ngaol dai, aqyu juq heeq nia khi, naoq-i mail ngaq bhai khoel-ai leevq thaq nail ngaol dai, aqyu juq neema thaqtsaol nail ngaol” dai, ge bhiq-a nail ngaol. 
JHN.17.9	Yeiqsul geeqlaoq gaoq hal-a nail: “Naoq-i mail ngaq bhai bivq lavq-a nail tsaol-aq juq nail haqbhoil, ngal geeqlaoq hal nail ngaol. Khul khi mail dai ngal-aq neq, aqyu juq naoq nail tsaol-aq pevq nail ngaol. Miltsaq yaq nail haqbhoil ngal geeqlaoq hal nail maq ngel. 
JHN.17.10	Ngal khal jiav nail phaq iqsanl, naoq nail pevq khi, naol khal jiav nail phaq iqsanl, ngaq nail pevq nail ngaol. Aqyu juq nail lavqkhoel-ai ngaq nail seiqleiq khaoqsail bhai, yu ya moel nail ngaol. 
JHN.17.11	Niai nee pultavq ngal-aq, ngal miltsaq kovtavq bhai maq jaol yaoq-aol. Thailhai ngaol-aoq, tsaol-aq niil juq neq, miltsaq kovtavq bhai jaol nail ngaol. Ngal naol jaol nail bha kovq lal naol. Meeqnail Haolnail Aqbhu-ol, ngadao nvq phaqyaq teevq gaq taivq-ail pevq nail khe-ai, aqyu juq iqsanl, neema teevq heeq thaq-ail tavq nia lal dai, naoq-i mail ngaq bhai bivq lavq-a nail tsaol-aq bhai, naoq-i mail ngaq bhai bivq lavq-a nail aqmil kov-uvq nee heldaiq phail bhiq yaoq. 
JHN.17.12	Ngal aqyu juq nee mail jaol-u phao, naoq-i mail ngaq bhai bivq lavq-a nail tsaol-aq bhai, naoq-i mail ngaq bhai bivq lavq-a nail aqmil kov-uvq nee, ngal heldaiq phail-a nail ngaol. Jalliq lavqkhoel bhai gevq-ai thaq nail khe-ai, bhee lal dai peivq ail-a nail al teevq gaq maq ngel nail neq, aqyu juq teevq gaq iqsanl, maq bhi peivq-ail dai, ngal heldaiq phail-a nail ngaol” dai, ge bhiq-a nail ngaol.
JHN.17.13	Yeiqsul geeqlaoq gaoq hal-a nail: “Niil aq-il naol jaol nail bha ngal kovq lal-aiq nail khi ngaol-aoq, aqyu juq nail neema bhai ngaq nail lavqkhiq tsail nail phaq teevq bhee ya nail haqbhoil, ngal miltsaq kovtavq bhai jaol-u phao, daoq niil juq niailhai ge nail ngaol. 
JHN.17.14	Ngal aqyu juq bhai naoq nail daoq cavq bhiq cov bhiq-a nail ngaol. Miltsaq yaq juq, aqyu juq bhai neejiav jiav nail ngaol. Khul khi mail dai ngal-aq neq, ngal miltsaq niilniai maq tavq nail khe-ai, aqyu juq iqsanl, miltsaq niilniai maq tavq-ail. 
JHN.17.15	Aqyu juq bhai miltsaq kovtavq bhai maq bhi jaol mail hevq dol-aivq yaoq dai, ngal hal nail maq ngel-ail. Aqyu juq haqeiv nail phaq bhai jel-ail nia dai, aqyu juq bhai heldaiq phail bhiq yaoq dai, ngal hal nail ngaol. 
JHN.17.16	Ngal miltsaq niilniai maq tavq nail khe-ai, aqyu juq iqsanl miltsaq bhai maq tavq-ail. 
JHN.17.17	Maldil tsaq nail phaq-i mail aqyu juq bhai bhi haol lal yaoq. Naoq nail daoq neq, maldil tsaq nail phaq pevq nail ngaol. 
JHN.17.18	Naol ngaq bhai miltsaq kovtavq bhai khoel-ai leevq-a nail khe-ai, ngal iqsanl aqyu juq bhai, miltsaq kovtavq bhai khoel gai-aivq-a nail ngaol. 
JHN.17.19	Aqyu juq nail aqmaol maldil tsaq nail phaq nail lavqkhoel nee, naoq bhai ya av bhiq dai, aqyu juq nail haqbhoil ngaq nail aqmaol naoq bhai av bhiq-a nail ngaol” dai, geeqlaoq hal-a nail ngaol.
JHN.17.20	Yeiqsul geeqlaoq gaoq hal-a nail: “Aqyu juq nail haqbhoil taivq-ail, ngal naoq bhai geeqlaoq hal nail maq ngel-ail. Aqyu juq nail daoq bhaqda nee ngaq bhai neema thaqtsaol lal-a nail tsaol-aq juq nail haqbhoil iqsanl, hal nail ngaol. 
JHN.17.21	Aqyu juq iqsanl mail, neema teevq heeq taivq-ail tavq nia lal dai, ngal geeqlaoq hal nail ngaol. Aqbhu-ol, naol ngaq nail lavqkhoel bhai jaol khi, ngal iqsanl, naoq nail lavqkhoel bhai jaol nail khe-ai, aqyu juq iqsanl mail, neema teevq heeq taivq-ail tavq khi, ngadao nvq phaqyaq nail lavqkhoel bhai bhi jaol yaoq. Alhai jaol haq neq, naoq-i mail ngaq bhai khoel-ai leevq thaq nail ngaol dai, miltsaq yaq juq neema thaqtsaol lal nail ngaol. 
JHN.17.22	Ngadao nvq phaq yaq neema teevq heeq taivq-ail tavq nail khe-ai, aqyu juq iqsanl, neema teevq heeq taivq-ail tavq nia lal dai, naoq-i mail ngaq bhai bivq lavq-a nail seiqleiq khaoqsail al, aqyu juq bhai ngal bivq nail ngaol. 
JHN.17.23	Naoq-i mail ngaq bhai khoel-ai leevq-a nail ganl khi, ngaq bhai naol gaiq-a nail khe-ai, ngaq bhai neema thaqtsaol nail tsaol-aq niil juq bhai iqsanl, naol gaiq-a nail ganl bhai miltsaq yaq juq heeq nia lal nail haqbhoil, ngaq bhai neema thaqtsaol nail tsaol-aq niil juq, neema teevq heeq taivq-ail tavq nia lal dai, ngaq nail lavqkhoel bhai naol jaol khi, aqyu juq nail lavqkhoel bhai ngal jaol nail ngaol” dai, ge bhiq-a nail ngaol.
JHN.17.24	Yeiqsul geeqlaoq gaoq hal-a nail: “Aqbhu-ol, naoq-i mail bivq lavq-a nail tsaol-aq niil juq, naoq-i mail ngaq bhai bivq lavq-a nail seiqleiq khaoqsail bhai moel nia dai, aqyu juq bhai ngal khal jaol nail bha bhi jaol movq nail ngaol. Khul khi mail dai ngal-aq neq, miltsaq maq teivq-u nee mail, naol ngaq bhai gaiq-a nail ngaol.
JHN.17.25	Tsaq dee daol deedee nail Aqbhu-ol, miltsaq yaq juq naoq bhai maq heeq nia khi ngaol-aoq, ngal naoq bhai heeq kivq khi, naoq-i mail ngaq bhai khoel-ai leevq-a nail ngaol dai, tsaol-aq niil juq heeq nia nail ngaol. 
JHN.17.26	Aqyu juq naoq bhai heeq nia lal dai, ngal cavq bhiq cov bhiq naol. Iqmoeq phaoq iqsanl, gaoq cavq bhiq gaoq cov bhiq nail ngaol. Khul khi mail dai ngal-aq neq, naoq-i mail ngaq bhai goil nail gaiq-a nail al phaq, aqyu juq nail lavqkhoel bhai aol khi, ngal aqyu juq nail lavqkhoel bhai jaol kivq dai, alhai cavq bhiq cov bhiq naol” dai, Yeiqsul geeqlaoq alhai hal-a nail ngaol.
JHN.18.1	Yeiqsul alhai geeqlaoq hal gaq-u phao, aivq nail yaqlaol juq hevq khi, Gildaqloq laoljaol a phao lelkhel phao ceiv ail-a nail ngaol. Al bhai gaoqkhail teevq khail jiav khi, Yeiqsul khi aivq nail yaqlaol juq, gaoqkhail al khail bhai aol lai-a nail ngaol.
JHN.18.2	Yeiqsul bhai gaoqjaq-a nail Yuldav al gaq iqsanl, gaoqkhail al khail bhai heeq nia nail ngaol. Khul khi mail dai ngal-aq neq, Yeiqsul aivq nail yaqlaol juq nee gaoqkhail al khail bhai mee nia pov ail daiq-a nail ngaol. 
JHN.18.3	Alheel ngel-i mail, Yuldav neq, Philma juq khi Phaqliqsail juq-i mail khoel-ai leevq thaq nail uqhuq thaoq nail ilkhaol il ma bhai jaol khi heldaiq phail nail tsaol-aq juq khi mail genl dev nail juq hevq khi lal-a nail ngaol. Aqyu juq phalmanq tovq khi, miqhuq kheq khi, genl dev nail khen kha-ao iqsanl, bavq-nvq thaq nail ngaol.
JHN.18.4	Yeiqsul neq, aivq nail kovtavq bhai kev lee thailthaiq nail, yaoq phaq yaoq-ao nee bhai heeq nia nail ngel-i mail, iqmoeq phao dov lee khi, “Nuljuq khaq sil gaq bhai halpov nail-aiq” dai, ge bhiq-a nail ngaol.
JHN.18.5	“Naqsaqlail meenq bhai jaol nail, Yeiqsul bhai halpov nail ngaol” dai, aqyu juq ge nail ngaol. “Ngal neq, Yeiqsul ngaol” dai, aivq ge kovq bhiq-a nail ngaol. Yeiqsul bhai gaoqjaq-a nail Yuldav iqsanl, tsaol-aq al juq nee thulphaol-nvq thaq nail ngaol. 
JHN.18.6	“Ngal Yeiqsul ngaol” dai, aqyu juq bhai Yeiqsul ge bhiq-u phao, aqyu juq haoqnaol phao jiiv kovq-ail khi helbhail lail-nq khaoqthaq-ail bavq tsuq ail-a nail ngaol.
JHN.18.7	“Nuljuq khaq sil gaq bhai halpov nail-aiq” dai, Yeiqsul teevq pov gaoq naldaiq-a nail ngaol. “Naqsaqlail meenq bhai jaol nail Yeiqsul bhai halpov nail ngaol” dai, aqyu juq gaoq ge bhiq-a nail ngaol.
JHN.18.8	Yeiqsul ge nail: “Ngal Yeiqsul ngaol dai, nuljuq bhai ge bhiq-ao nail maq ngel-ail laiq. Nuljuq ngaq bhai halpov nail phal-iq neq, ngaq nail haoqnao tsaothe jaol nail tsaol-aq niil juq bhai neq, maq nieivq mail bhi kovq ail yaoq” dai, ge bhiq-a nail ngaol. 
JHN.18.9	Yeiqsul alhai ge nail al neq, “Aqbhu-ol, naoq-i mail ngaq bhai bivq lavq-a nail tsaol-aq teevq gaq iqsanl, maq bhi peivq ail-al” dai, aivq-i mail ge-ai thaq nail daoq al daoq bhi bhee lal nail haqbhoil ge nail ngaol.
JHN.18.10	Aq-u phao, Silmoq Bheiqtuvluv aivq-i mail bavq-nvq thaq nail thaoma gaol dov khi, Philma nail yaqkav teevq gaq bhai tsil gai-aivq khi, lavqmal phao khe naqkov tsilceiv gai-aivq-a nail ngaol. Yaqkav al gaq nail aqmil neq, Maqlaqkhul ngaol.
JHN.18.11	Aq-u phao, Yeiqsul Bheiqtuvluv bhai ge bhiq-a nail: “Naoq nail thaoma thaobhai bhai soiq bhoel yaoq. Aqbhu Miqyail-i mail ngaq bhai bhi daq lavq nail haq dee aoq deedee phaq bhai, ngal yaq daq nail, maq ngel-ail laiq” dai, ge bhiq-a nail ngaol.
JHN.18.12	Aq-u phao, Philma juq khi Phaqliqsail juq-i mail khoel-ai leevq thaq nail tsaol-aq khi mail genl dev nail juq Yeiqsul bhai nieivq khi pheel-aivq-a nail ngaol. 
JHN.18.13	A bhai nee ngal-aq, Aqnaq jaol nail bhai iqmoeq hel-aivq-a nail ngaol. Aqnaq neq, aq-u kovq bhai Philma aqivq gaq jiovq thailthaiq nail Gaqyaqphal nail tsaolmaoq ngaol. 
JHN.18.14	“Tsaol jeq-e teevq jeq-e je lao-ail ya luq ya seil-ail nail haqbhoil, tsaol-aq teevq gaq bhi sildan nail neq, meeq jaiq nail ngaol” dai, Yuldav tsaol-aq nail aqivq aqtsu juq bhai ge noeq ge dul bhiq-a nail gaq neq, Gaqyaqphal ngaol.
JHN.18.15	Silmoq Bheiqtuvluv khi yaqlaol yaoq gaq yaoq, Yeiqsul nail haoqnao tsaothel-aivq-a nail ngaol. Yaqlaol al gaq, Philma aqivq gaq bhai heeq nia nail ngel-i mail, Philma aqivq gaq nail ilkhaol khe khainl lavqkhoel-ai, Yeiqsul nail haoqnao tsaothel-aivq-a nail ngaol. 
JHN.18.16	Bheiqtuvluv neq, lavqniil phao khe khainl lolgov aqjail bhai jaol-ail ceevq-a nail ngaol. Yaqlaol al gaq gaoq kovq lee khi, khainl lolgov bhai lovq nail yaqmai-aq al gaq bhai ge bhiq khi, Bheiqtuvluv bhai hevq bhoel-aivq-a nail ngaol.
JHN.18.17	Khainl lolgov bhai lovq nail yaqmai-aq al gaq Bheiqtuvluv bhai ge bhiq-a nail: “Naol iqsanl, tsaol-aq al gaq nail yaqlaol juq nail lavqkhoel bhai aol nail, maq ngel-ail laiq” dai, ge bhiq-a nail ngaol. Bheiqtuvluv neq, “Ngal maq aol-ail” dai, ge kovq bhiq-a nail ngaol.
JHN.18.18	Aqcoevq coevq nail ngel-i mail, yaqkav juq khi ilkhaol lovq phail nail tsaol-aq juq, calgevq-i mail miqjaq sivtovq khi, teevq jaoq thulphaol khi aqcoevq loil-a nail ngaol. Bheiqtuvluv iqsanl, a bhai thulphaol khi, aqyu juq nee mail aqcoevq loil-a nail ngaol.
JHN.18.19	Philma aqivq gaq Yeiqsul bhai, aivq nail yaqlaol juq nail ganl khi, aivq-i mail cavq bhiq cov bhiq-a nail ganl juq bhai peivtsel khi naldaiq nail ngaol.
JHN.18.20	Yeiqsul ge nail: “Ngal yu bhai daoq khal ge tsaoq-u phao, tsaol-aq maodai jaol nail sivtavq nee bhaqlaoq kheq dai, ge tsaoq-a nail ngaol. Tsaol-aq iqsanl mail, jil lal duq pevq nail uqhuq thaoq nail ilkhaol juq khi, uqhuq thaoq nail ilkhaol il ma bhai taivq-ail, ngal cavq bhiq cov bhiq-a nail ngaol. Bhallal phao nee khoiq ge nail teevq phaq iqsanl, maq jiav-ail. 
JHN.18.21	Khul khi mail, naol ngaq bhai peivtsel khi naldaiq nail-aiq. Ngaq nail daoq bhai ya gaiq-a nail tsaol-aq juq, ngal khalhai ge laoq-aol dai, aqyu juq heeq nia nail ngaol. Aqyu juq bhai naldaiq yaoq” dai, ge bhiq-a nail ngaol.
JHN.18.22	Yeiqsul alhai ge-u phao, a bhai ilkhaol bhai lovqphail nail tsaol-aq teevq gaq, aivq nail bhaqbha bhai teiv khi ge nail: “Naol Philma aqivq gaq bhai thailhai ge khaoq nail laiq” dai, ge bhiq-a nail ngaol.
JHN.18.23	Yeiqsul Philma aqivq gaq bhai ge bhiq-a nail: “Ngaq-i mail ge nail daoq maq ngel haq neq, maq ngel-ail dai, niai jaol nail tsaol-aq yaoq gaq yaoq-ao nee nail sivtavq bhai ge duq yaoq. Thailhai ngaol-aoq, ngaq-i mail ge nail daoq ngel haq neq, khul khi mail, ngaq nail bhaqbha bhai bhi teiv nail-aiq” dai, ge bhiq-a nail ngaol. 
JHN.18.24	A bhai nee ngal-aq, aivq bhai pheethaiq-ai thaq nail nee maq pheel bhiq dai, Aqnaq-i mail Yeiqsul bhai Philma aqivq gaq pevq nail Gaqyaqphal jaol nail bha bhi hel-aivq-a nail ngaol.
JHN.18.25	Bheiqtuvluv neq, a bhai thulphaol khi aqcoevq loil nail ngaol. Yu aivq bhai naldaiq nail: “Naol iqsanl, tsaol-aq al gaq nail yaqlaol maq ngel-ail laiq” dai, naldaiq-u phao, “Maq ngel-ail” dai, Bheiqtuvluv jil nail ngaol.
JHN.18.26	Bheiqtuvluv-i mail naqkov tsilceiv bhiq-a nail gaq nee aqivq jaqbheq tavq nail, Philma aqivq gaq nail yaqkav teevq gaq, Bheiqtuvluv bhai ge nail: “Naol iqsanl, Yeiqsul nee mail gaoqkhail lavqkhoel-ai jaol nail bhai, ngal moel-a nail ngaol” dai, ge bhiq-a nail ngaol. 
JHN.18.27	“Maq ngel-ail” dai, Bheiqtuvluv teevq pov gaoq jil-a nail ngaol. Aq-u phao, teevq pov taivq-ail yavphoil doil lal-a nail ngaol.
JHN.18.28	Yaoq n yaoq nqhao navqmav-ail, Yeiqsul bhai Gaqyaqphal nail ilkhaol nee hevq dol-aivq khi, heeqphaq nail haol ilkhaol bha hel-aivq-a nail ngaol. Yuldav tsaol-aq nail aqivq aqtsu juq neq, Bhaqsaqkhaq bhaoqaiq jaq nail bhai aol lai nail haqbhoil yovqgavq nail aqmaol aqhaol haol dai bhi jiav movq nail ngel-i mail, heeqphaq nail haol ilkhaol lavqkhoel bhai maq aol lai dai, jaol nail ngaol. 
JHN.18.29	Alheel ngel-i mail, Phillav lavqniil bha dov lee khi, ge nail: “Tsaol-aq niil gaq khul phaq laiq nail dai, nuljuq ge movq nail-aiq” dai, naldaiq bhiq-a nail ngaol.
JHN.18.30	Aq-u phao, aqyu juq ge nail: “Tsaol-aq niil gaq haqeiv nail phaq nl thaq nail maq jiav-ail nul neq, aivq bhai naol jaol nail bha nvjuq maq hel lavq-ail” dai, ge bhiq-a nail ngaol.
JHN.18.31	Phillav ge nail: “Thailhai phal-iq neq, nuljuq aivq bhai hevq kol-aivq khi, nuljuq nail aoldaoq kovqdaoq khal jiav nail khe-ai yalkhaq dal-ail yaoq” dai, ge bhiq-a nail ngaol. Aq-u phao, aqyu juq ge nail: “Nvjuq tsaol-aq teevq gaq bhai iqsanl, heivq nail aqkhaoqanq maq jiav-ail” dai, Yuldav nail tsaol-aq juq ge kovq bhiq-a nail ngaol. 
JHN.18.32	Aqyu juq alhai ge nail neq, “Ngal neq, alhai ya sil nail ngaol” dai, Yeiqsul-i mail ge-ai thaq nail khe-ai, bhee lal dai, ge nail ngaol.
JHN.18.33	Phillav haol lavqkhoel bhai gaoq-aol lai khi, Yeiqsul bhai khul khi, naldaiq nail: “Naol Yuldav tsaol-aq nail Heeqphaq ngaol laiq” dai, naldaiq bhiq-a nail ngaol.
JHN.18.34	Yeiqsul ge nail: “Daoq thoil daoq maldil naoq nail daoq ngaol laiq. Maq ngel haq neq, ngaq nail ganl yu-i mail naoq bhai ge lavq-a nail daoq bhai juq khi, ge nail laiq” dai, ge kovq bhiq-a nail ngaol.
JHN.18.35	Phillav ge nail: “Ngal Yuldav nail tsaol-aq laiq. Naoq nail jeq-e jaq-a khi Philma aqivq-i mail, naoq-ai ngaq nail aqlavq lavqkhoel-ai av lavq-a nail ngaol. Naol khul nl-a nail-aiq” dai, naldaiq bhiq-a nail ngaol.
JHN.18.36	Yeiqsul ge nail: “Ngaq nail milkhaoq neq, miltsaq niilniai tavq nail maq ngel-ail. Ngaq nail milkhaoq miltsaq niilniai tavq nail nul neq, ngaq bhai Yuldav tsaol-aq nail aqivq aqtsu juq-i mail maq nieivq-u phao nee, ngaq nail tsaol-aq juq genl dev lal nail ngaol. Ngaq nail milkhaoq neq, miltsaq niilniai maq tavq-ail” dai, ge bhiq-a nail ngaol.
JHN.18.37	Aq-u phao, Phillav aivq bhai naldaiq nail: “Naol Heeqphaq ngaol laiq.” Yeiqsul ge nail: “Ngal Heeqphaq ngaol dai, ge nail neq, nuljuq ngaol. Ngal miltsaq kovtavq bhai yavq kha lee khi, doevq lee-a nail neq, tsaq nail salkhil khanq lee-a teevq-eel ngaol. Maldil tsaq nail phaq phao, khal jaol nail tsaol-aq neq, ngaq nail daoq naldaiq nail ngaol” dai, ge bhiq-a nail ngaol.
JHN.18.38	Phillav ge nail: “Maldil tsaq nail phaq dai, ge nail neq, khul bhai ge nail-aiq” dai, naldaiq bhiq-a nail ngaol.
JHN.18.38	A bhai nee ngal-aq, haol ilkhaol nail lavqniil bhai jaol nail Yuldav nail tsaol-aq juq jaol nail bha, Phillav dov lee khi, niailhai ge bhiq lee-a nail ngaol: “Tsaol-aq niil gaq nail laiq nail tsa nail phaq bhai, ngal maq halpov moel kivq-il. 
JHN.18.39	Thailhai ngaol-aoq, Bhaqsaqkhaq bhaoqaiq khal kev lal-u phao, nuljuq nail haqbhoil tsaol-aq teevq gaq ngal ya phaiq bhiq nail aolsaolkovq jiav nail ngaol. Nuljuq nail haqbhoil Yuldav nail tsaol-aq nail Heeqphaq niil gaq bhai, ngal bhi phaiq movq-ail laiq” dai, ge bhiq-a nail ngaol.
JHN.18.40	Aqyu juq mailma-ail gaoq gul kav lal khi ge nail: “Aivq bhai thaq phaiq, Bhaqlaqbhal bhai phaiq yaoq” dai, gul nail ngaol. Bhaqlaqbhal neq, tsaolpheel teevq gaq ngaol.
JHN.19.1	A bhai nee ngal-aq, Phillav-i mail Yeiqsul bhai hevq dol-aivq khi, neeqtsaq-i mail bhi jiivq deedee-a nail ngaol. 
JHN.19.2	Genl dev nail juq aqgoe aqjiav-i mail heel uqtsaoq khe-ai jievq khi, aivq bhai nieivq tsaoq bhiq-a nail ngaol. A bhai nee ngal-aq, nel nav nav nail heeqphaq nail phailkhaoq heelma nieivq doi bhiq-a nail ngaol. 
JHN.19.3	Aqyu juq aivq nail aqjail bhai lai khi, “Yuldav nail tsaol-aq nail heeqphaq, geeqlaoq eeq dei-eiq” dai, ge ge-ail khi, bhaqbha bhai teiv-a nail ngaol.
JHN.19.4	Phillav teevq pov gaoq dov lee khi ge nail: “Ngal tsaol-aq niil gaq nail lavqkhoel khe laiq nail tsa nail teevq phaq iqsanl, maq moel-al dai, nuljuq ya heeq nia dai, ngal aivq bhai nuljuq jaol nail bha hevq dol leevq-a nail ngaol” dai, aqyu juq bhai ge bhiq-a nail ngaol. 
JHN.19.5	Aq-u phao, Yeiqsul neq, aqgoe uqtsaoq tsaoq khi, nel nav nav nail heeqphaq nail phailkhaoq heelma iqsanl doi khi mail, dov lee-a nail ngaol. “Tsaol-aq niil gaq bhai heldaiq daiq-o” dai, Phillav aqyu juq bhai ge bhiq-a nail ngaol.
JHN.19.6	Philma juq khi mail uqhuq thaoq nail ilkhaol il ma bhai lovq phail nail juq Yeiqsul bhai ya moel-u phao, aivq bhai, “Lavqyavq kovtavq bhai tavq heivq yaoq, tavq heivq yaoq” dai, mailma-ail ge nail ngaol. Phillav ge nail: “Nuljuq yovqgavq bhai yovqgavq aivq bhai he dol-aivq khi, lavqyavq kovtavq bhai tavq heivq ail yaoq. Ngal aivq nail lavqkhoel khe laiq nail tsa nail teevq phaq iqsanl, maq moel-al” dai, aqyu juq bhai ge bhiq-a nail ngaol.
JHN.19.7	Yuldav nail tsaol-aq juq ge nail: “Nvjuq nail aoldaoq kovqdaoq jiav nail khe-ai, nl haq neq, aivq sil nail tsaq nail ngaol. Khul khi mail dai ngal-aq neq, aivq neq, ‘Ngal Miqyail nail Yaqyov ngaol’ dai, ge nail ngaol.”
JHN.19.8	Phillav daoq al daoq ya gaiq-u phao, iqmoeq-u nee maqtsil gaoq geesil lal bhiq-a nail ngaol. 
JHN.19.9	Aivq haol ilkhaol lavqkhoel bha gaoq aol lal khi, “Naol khaq bha nee lal-a nail tsaol-aq” dai, Yeiqsul bhai naldaiq-a nail ngaol. Thailhai ngaol-aoq, Yeiqsul aivq bhai khul teevq phaq iqsanl, maq ge kovq bhiq-al. 
JHN.19.10	Alheel ngel-i mail, Phillav ge nail: “Khul khi mail, naol ngaq bhai daoq maq ge tsaoq lal nail-aiq. Naoq bhai phaiq bhi nail maqkhaiq, naoq bhai lavqyavq kovtavq bhai tavq heivq nail maqkhaiq, ngal bhaqaoq jiav nail bhai, naol maq heeq kivq-ail laiq” dai, aivq bhai ge bhiq-a nail ngaol.
JHN.19.11	Yeiqsul ge nail: “Miqyail-i mail naoq bhai bhaqaoq bivq-ai thaq nail ngel-i mail taivq-ail, naol ngaq nail kovtavq bhai bhaqaoq jiav nail ngaol. Alheel ngel-i mail, ngaq bhai naoq nail aqlavq lavqkhoel bhai av bhiq-a nail gaq neq, naoq-ai nee maqtsil oeqbal eeq jaiq nail ngaol” dai, ge bhiq-a nail ngaol.
JHN.19.12	Daoq al daoq bhai Phillav ya gaiq-u phao, Yeiqsul bhai phaiq bhiq nail gailkhaol halpov nail ngaol. Thailhai ngaol-aoq, Yuldav nail tsaol-aq juq mailma-ail ge nail: “Naol aivq bhai phaiq bhiq haq neq, naol heeqphaq Gailsaq nail aqtsaoq maq ngel yaoq-aol. Yovqgavq bhai yovqgavq, heeqphaq ngaol dai, ge nail tsaol-aq neq, heeqphaq Gailsaq bhai genl dev nail tsaol-aq ngaol” dai, ge bhiq-a nail ngaol.
JHN.19.13	Daoq al daoq bhai Phillav ya gaiq-u phao, Yeiqsul bhai lavqniil bha hevq dol leevq khi, lovmav-i mail kheq-ai thaq nail jaol duq dai, khul nail bha jiav nail yalkhaq dal nail doiqbev bev ma bhai jaoldeel lai-a nail ngaol. Lovmav-i mail kheq-ai thaq nail jaol duq al bhai, Heiqbhail daoq neq, Gaqbhaqdaq dai, khul nail ngaol. 
JHN.19.14	Aq-u n-gaol neq, Bhaqsaqkhaq bhaoqaiq lav sav nail haqbhoil lainq nail aqn pevq khi, n-gaol gaol kavkav lal-aiq nail ngaol. Phillav tsaol-aq al juq bhai ge bhiq-a nail: “Nuljuq nail heeqphaq bhai heldaiq yaoq” dai, ge bhiq-a nail ngaol.
JHN.19.15	Aq-u phao, aqyu juq gul nail: “Aivq bhai heivq yaoq. Aivq bhai heivq yaoq. Lavqyavq kovtavq bhai tavq heivq yaoq” dai, gul nail ngaol. Phillav aqyu juq bhai gaoq ge bhiq-a nail: “Nuljuq nail heeqphaq bhai lavqyavq kovtavq bhai tavq heivq-o laiq.” Aq-u phao, Philma juq ge nail: “Nvjuq nail heeqphaq neq, heeqphaq Gailsaq teevq gaq teevq-eel ngaol” dai, ge bhiq-a nail ngaol.
JHN.19.16	A bhai nee ngal-aq, Yeiqsul bhai lavqyavq kovtavq bhai tavq heivq nail haqbhoil, Phillav-i mail aqyu juq nail aqlavq lavqkhoel bhai av kovq bhiq-a nail ngaol.
JHN.19.16	A bhai nee ngal-aq, aqyu juq-i mail, Yeiqsul bhai he dol-aivq-a nail ngaol. 
JHN.19.17	Yeiqsul aivq nail lavqyavq bavq khi, Uqcov dai khul nail jaol duq bha lai kev-a nail ngaol. Jaol duq al dao bhai, Heiqbhail daoq neq, Gaollaqgaoldav dai, khul nail ngaol. 
JHN.19.18	Al bhai, aqyu juq aivq bhai lavqyavq kovtavq bhai tavq heivq-a nail ngaol. Tsaol-aq nvq gaq bhai iqsanl, aivq nail jail-nq phao teevq phao teevq gaq dai, tavq thaiq-ai thaq khi, aivq bhai neq, gaoltsi bhai tavq thaiq-ai thaq nail ngaol.
JHN.19.19	Heeqphaq Phillav-i mail haoqgavq gevq khi, lavqyavq kovtavq bhai bhi tavq bav-ai thaq nail ngaol. “Niil gaq neq, Yuldav nail tsaol-aq nail Heeqphaq pevq nail Naqsaqlail meenq bhai jaol nail Yeiqsul ngaol” dai, gevq-ai thaq nail ngaol. 
JHN.19.20	Yeiqsul bhai lavqyavq kovtavq bhai tavq thaiq-ai thaq nail jaol duq al neq, meenq nee mail mao-ail maq eq nail ngel-i mail, tsaol-aq maodai haoqgavq gevq-ai thaq nail al bhai ya ge nail ngaol. Haoqgavq al neq, Heiqbhail nail daoq, Latinq nail daoq, Heiqlaqsal nail daoq, niil hail phaq hail phaq-ail gevq-ai thaq nail ngaol. 
JHN.19.21	Philma juq Phillav bhai ge bhiq lai-a nail: “Yuldav nail tsaol-aq nail Heeqphaq dai, maq gevq mail, tsaol-aq niil gaq yovqgavq bhai yovqgavq, Yuldav nail tsaol-aq nail Heeqphaq ngaol dai, ge nail ngaol dai, gevq nail neq, tsaq jaiq nail ngaol” dai, ge bhiq-a nail ngaol.
JHN.19.22	Phillav ge nail: “Ngaq-i mail gevq gaq-a nail phaq neq, khal gevq-ai thaq nail khe-ai, ya bhi jiav nail ngaol” dai, ge bhiq-a nail ngaol.
JHN.19.23	Genl dev nail juq Yeiqsul bhai lavqyavq kovtavq bhai tavq thaiq gaq-u phao, aivq nail aqgaq aqdoi bhai liq bhoil bhoil khi, teevq gaq teevq bhoil oil-a nail ngaol. Lavqkhoel phao doi bhoel nail phailkhaoq heelma al keiv iqsanl, aqyu juq oil-a nail ngaol. Phailkhaoq al keiv neq, phalkhaol maq bhao dai, teevq keiv keiv lao-ail teevq pov taivq-ail yavq thaq nail ngaol.
JHN.19.24	Alheel ngel-i mail, aqyu juq ge nail: “Phailkhaoq niil keiv maq he pav mail, khaq sil gaq oil nail tsaq nail ngel-ail dai, ya heeq kivq dai, eellaoq bheq bhel” dai, teevq gaq nee teevq gaq ge pheeljaq nail ngaol. Aqyu juq alhai ge nail neq,
JHN.19.24	“Aqyu juq ngaq nail
JHN.19.24	aqgaq aqdoi bhoilpav khi,
JHN.19.24	ngaq nail phailkhaoq
JHN.19.24	kha sil gaq oil nail
JHN.19.24	tsaq nail ngel-ail dai,
JHN.19.24	eellaoq bheq khi
JHN.19.24	oil nail ngaol” dai,
JHN.19.24	Jalliq lavqkhoel-ai gevq-ai thaq nail daoq al daoq bhee lal dai, genl dev nail juq alhai nl-a nail ngaol.
JHN.19.25	Yeiqsul nail lavqyavq aqjail bhai thulphaol nail tsaol-aq juq neq, Yeiqsul nail aqma, Yeiqsul nail meelmee, Gaqlaolphal nail khaqma Maqlil khi Maqgaqdaqlal meenq bhai jaol nail Maqlil, niil liq gaq ngaol. 
JHN.19.26	Yeiqsul neq, aivq nail aqma khi aivq mailma-ail gaiq-a nail yaqlaol al gaq, a bhai thulphaol nail bhai ya moel-u phao, “Aqma-ol, aivq bhai naoq nail yaq khe-ai saol-nvq yaoq” dai, ge bhiq-a nail ngaol. 
JHN.19.27	A bhai nee ngal-aq, yaqlaol al gaq bhai iqsanl, “Aivq naoq nail aqma khe-ai, saol-nvq yaoq” dai, ge bhiq-a nail ngaol. Aq-u n-gaol nee ngal-aq, yaqlaol al gaq Yeiqsul nail aqma bhai he kol-aivq khi, aivq nail ilkhaol bha bhi jaol-a nail ngaol.
JHN.19.28	Niil thal khe pov neq, yaoq phaq yaoq-ao nee bhee lal gaq-ao nail ganl, Yeiqsul heeq nia nail ngaol. Jalliq lavqkhoel bhai gevq-ai thaq nail khe-ai bhee lal dai, “Ulcuvq moevq-il” dai, Yeiqsul ge nail ngaol. 
JHN.19.29	A bhai, aqtsel tsel nail aqheeq tsilju nail ullul deq nail caivlov heeq yaq teevq heeq, jiav nail ngaol. Aqyu juq iqyaq iqma khe mullul khe-ai dul nail niaqpeovq teevq khai oil khi, aqtsel tsel deedee nail aqheeq tsilju nail ullul nail lavqkhoel bhai gov deev-a nail ngaol. A bhai nee ngal-aq, lunl aqkhaoq bhai soiqtsaoq khi, Yeiqsul nail moeqthaoq bhai soiq tuv bhiq-a nail ngaol. 
JHN.19.30	Yeiqsul neq, aqtsel tsel deedee nail aqheeq tsilju nail ullul al daol gaq-al nee ngal-aq neq, “Ganl nl gil-aoq nail ngaol” dai, ge khi, uqhuq ga movq lee khi mail aqhaq ceiv-a nail ngaol.
JHN.19.31	A bhai nee ngal-aq, lavqyavq kovtavq-ai tavq thaiq-ai thaq nail tsaol-aq al juq nail aqkhil deeq khoi khi, lavqyavq kovtavq nee bavq khal leevq nail haqbhoil, Yuldav tsaol-aq nail aqivq aqtsu juq heeqphaq Phillav bhai hal nail ngaol. Aq-u n-gaol neq, jaol n n-gaol nail haqbhoil lainq nail aqn pevq khi, sil thaq nail aqmaol al juq bhai jaol n n-gaol kev dai, lavqyavq kovtavq bhai maq bhi jiav movq nail ngel-i mail, aqyu juq alhai hal nail ngaol. Al ovqtavq, jaol n al n neq, meeq jaiq haol jaiq nail jaol n teevq n pevq nail ngel-i mail ngaol. 
JHN.19.32	Alheel ngel-i mail, genl dev nail juq neq, Yeiqsul nee mail lavqyavq kovtavq-ai bhi tavq thaiq-ai thaq nail tsaol-aq al nvq gaq nail aqkhil bhai deeq khoi-a nail ngaol. 
JHN.19.33	Genl dev nail juq, Yeiqsul nail aqjail bhai kev lee-u phao, Yeiqsul neq, sil ceiv-aoq thaq nail bhai ya moel khi, aqkhil maq deeq khoi dai, khaonq-a nail ngaol. 
JHN.19.34	Thailhai ngaol-aoq, genl dev nail teevq gaq-i mail Yeiqsul nail aqbhail bhai geeqkhaoq-i mail coev khi, aqsivq khi mail ulcuvq teevq pov taivq-ail il dol leevq-a nail ngaol. 
JHN.19.35	Pevq lal-a nail ganl bhai moel duq-a nail al gaq, nuljuq iqsanl neema thaqtsaol lal dai, salkhil khanq nail ngaol. Aivq ge nail neq, maldil tsaq khi, aivq daolcoev dai, ge lao thaq nial dai, aivq bhai aivq heeq nia-a nail ngaol. 
JHN.19.36	“Aivq nail haqeeq teevq khaoq iqsanl maq ya khoi-ail” dai, Jalliq lavqkhoel bhai gevq-ai thaq nail daoq al daoq bhee lal dai, alhai pevq lal-a nail ngaol. 
JHN.19.37	Jalliq lavqkhoel bhai teevq dao gaoq gevq-ai thaq nail: “Aqyu juq-i mail geeqkhaoq-i coev-a nail tsaol-aq al gaq bhai, aqyu juq heldaiq nail ngaol” dai, gevq-ai thaq nail ngaol.
JHN.19.38	A bhai nee ngal-aq, Aqlilmaqthaiq meenq bhai jaol nail, Yaolsai al gaq, Yeiqsul nail aqmaol bavq kol-aivq nail haqbhoil, heeqphaq Phillav bha hal lai-a nail ngaol. Yaolsai al gaq neq, Yuldav tsaol-aq nail aqivq aqtsu juq bhai geesil nail ngel-i mail, Yeiqsul nail yaqlaol aqtsi tsu dai, jiovq-nq thaq nail teevq gaq ngaol. Yeiqsul nail aqmaol bavq kol-aivq nia dai, Phillav aivq bhai daoq bivq-a nail ngel-i mail, aivq lai khi bavq kovq lai-a nail ngaol. 
JHN.19.39	Jel lal-u phao, Yeiqsul jaol nail bha nqkiv phao lal daiq-a nail Nilgaoldiq al gaq iqsanl, mullaq khi aqjaoq kheq khi lav sav-ai thaq nail huqbhiq nil nail aqtseel nvq tsel jao-ai niidai oil khi, Yaolsai nee mail ail-a nail ngaol. 
JHN.19.40	Aqyu nvq gaq Yeiqsul nail aqmaol bavq khi, huqbhiq nil nail aqtseel al bheq bav bheq bav-ail, Yuldav nail tsaol-aq maoltoev toev nail aolsaolkovq jiav nail khe-ai, haoltaiv deel haqphal-i mail maoltoev toev-a nail ngaol. 
JHN.19.41	Yeiqsul bhai lavqyavq kovtavq bhai tavq thaiq-a nail jaol duq al nail aqjail bhai, gaoqkhail teevq khail jiav nail ngaol. Gaoqkhail al khail nail lavqkhoel-ai, tsaol-aq teevq gaq iqsanl maq duqpheeq daiq-a nail, lovmav-i mail tavq-ai thaq nail luqdaol aqsivq teevq daol jiav nail ngaol. 
JHN.19.42	Aq-u n-gaol neq, Yuldav tsaol-aq nail jaol n n-gaol nail haqbhoil lainq nail aqn pevq khi, luqdaol al daol iqsanl, aqjail bhai jiav nail ngel-i mail, aqyu nvq gaq Yeiqsul bhai, al dao bhai duq pheeq-a nail ngaol.
JHN.20.1	Jaol n jel-ail khi teevq n n-gaol nqhao navqmav-ail nqbhaq maq bhaq lal-u nee mail, Maqlil Maqgaqdaqlal luqdaol bha heldaiq ail-u phao, luqdaol moeqkhoeq bhai ngaoq tsoiq-ai thaq nail lovmav ngaoq ha-ai khi jiav nail bhai ya moel-a nail ngaol. 
JHN.20.2	Aq-u phao, Silmoq Bheiqtuvluv khi Yeiqsul mailma-ail gaiq-a nail yaqlaol al gaq jaol nail bha, tsaoq kol-aivq khi, “Aqyu juq Heeqphaq Yeiqsul bhai, luqdaol lavqkhoel nee bavq dol-aivq khi, khaq bha bavq thaq-ai thaq nail dai, maq heeq kivq yaoq-aol” dai, ge bhiq ail-a nail ngaol.
JHN.20.3	Alheel ngel-i mail, Bheiqtuvluv khi yaqlaol al gaq luqdaol bha heldaiq ail-a nail ngaol. 
JHN.20.4	Aqyu nvq gaq teevq gaq khe-ai tsaoq tsaoq-ail, ail-a nail ngaol. Thailhai ngaol-aoq, yaqlaol al gaq Bheiqtuvluv nee maqtsil lav nail ngel-i mail, Bheiqtuvluv nail iqmoeq, luqdaol bha tsaoq kel-aivq-a nail ngaol. 
JHN.20.5	Aivq thaoq kovq khi heldaiq-u phao, maoltoev haqphal jiav nail bhai ya moel-a nail ngaol. Thailhai ngaol-aoq, aivq luqdaol lavqkhoel bhai maq aol lai daiq dai, jaol nail ngaol. 
JHN.20.6	Aivq nail haoqnao Bheiqtuvluv tsaoq kel leevq khi, luqdaol lavqkhoel bha aol ail-a nail ngaol. Maoltoev haqphal ga nail bhai, Bheiqtuvluv ya moel-a nail ngaol. 
JHN.20.7	Yeiqsul nail uqhuq bhai pavqthaiq bhiq-a nail lavqsiv al keiv iqsanl, a bhai ga nail ngaol. Lavqsiv al keiv neq, maoltoev haqphal nee teevq gaq khe-ai maq ga dai, yaoq daoq yaoq phao kaolteiv teiv khi jiav nail ngaol. 
JHN.20.8	Aq-u phao, luqdaol bhai iqmoeq tsaoq kel leevq-a nail yaqlaol al gaq iqsanl, luqdaol lavqkhoel bhai aol lee khi, alhai jiav nail bhai ya moel-a nail ngel-i mail, neema thaqtsaol lal-a nail ngaol. 
JHN.20.9	Aq-u kev dai, Yeiqsul neq, gaoq doevq kovq lal nail ngaol dai, Jalliq lavqkhoel bhai gevq-ai thaq nail ganl al bhai aqyu nvq gaq aqmeeq-ai maq gov heeq haq-al.
JHN.20.10	A bhai nee ngal-aq, aqyu nvq gaq kovq lai-a nail ngaol.
JHN.20.11	Maqlil neq, luqdaol nail lavqniil phao thulphaol khi nioil thailthaiq nail ngaol. Aivq nioil nioil-ail thaoq kovq khi, luqdaol lavqkhoel bhai heldaiq bhoel gai-aivq-a nail ngaol. 
JHN.20.12	Aq-u phao, nqtavq gaqkhoel nvq gaq, aqgaq aqdoi aqphul doi khi, Yeiqsul nail aqmaol bhai bavq thaq khi bhi jiav-a nail al dao bhai, uqhuq phao teevq gaq, aqkhil phao teevq gaq dai, jaol nail bhai, aivq ya moel-a nail ngaol.
JHN.20.13	“Yaqmiq-ol, khul khi mail nioil nail-aiq” dai, nqtavq gaqkhoel al nvq gaq, aivq bhai naldaiq bhiq-a nail ngaol. Maqlil ge nail: “Yu ngaq nail Heeqphaq bhai bal-aivq khi, khaq bha bavq thaq-ai thaq nail-aiq dai, ngal maq heeq kivq-i mail, nioil nail ngaol” dai, aqyu nvq gaq bhai ge kovq bhiq-a nail ngaol. 
JHN.20.14	Aivq alhai ge gaq khi, haoqnaol tsiq phaol gaiq-u phao, Yeiqsul a bhai thulphaol nail bhai ya moel-a nail ngaol. Thailhai ngaol-aoq, Yeiqsul niil dai, aivq maq heeq nia-ail.
JHN.20.15	Yeiqsul aivq bhai ge bhiq-a nail: “Yaqmiq-ol, khul khi mail nioil nail-aiq. Naol khaq sil gaq bhai halpov thailthaiq nail-aiq” dai, ge bhiq-a nail ngaol. Maqlil Yeiqsul bhai, gaoqkhail nl nail tsaol-aq niidai dul khi ge nail: “Heeqphaq-ol, naoq-i mail aivq bhai bavq dol-aivq-a nail phaq al neq, khaq bha bavq thaq-ail a nail-aiq dai, ngaq bhai teevq pov ge lavq yaoq. Aivq bhai, ngal bavq kovq-ail naol” dai, ge bhiq-a nail ngaol.
JHN.20.16	Yeiqsul aivq bhai, “Maqlil-ol” dai, khul-u phao, aivq tsiqphaol-ail khi, “Laqbhaolnil” dai, eq-el kha-a nail ngaol. Laqbhaolnil dai, ge nail neq, Heiqbhail nail daoq pevq khi, saqlaq dai, ge movq nail ngaol.
JHN.20.17	Yeiqsul aivq bhai ge bhiq-a nail: “Ngaq bhai thaq nieivq thaiq. Khul khi mail dai ngal-aq neq, ngal ngaq nail Aqbhu jaol nail bha maq kovq lai haq-al. Ngaq nail yaqlaol juq jaol nail bha ail khi, ‘Ngaq nail Aqbhu khi nuljuq nail Aqbhu pevq nail, ngaq nail Miqyail khi, nuljuq nail Miqyail jaol nail bha, ngal kovq lai naol dai, ge nail ngaol’ dai, ge bhiq-ail yaoq” dai, ge bhiq-a nail ngaol.
JHN.20.18	Aq-u phao, yaqlaol juq jaol nail bha, Maqgaqdaqlal meenq bhai jaol nail Maqlil ail khi, aivq Heeqphaq Yeiqsul bhai ya moel-a nail ganl khi, Yeiqsul-i mail aivq bhai ge bhiq-a nail daoq juq, aqyu juq bhai ge daiq bhiq-a nail ngaol.
JHN.20.19	Jaol n jel-ail khi teevq n n-gaol nqkiv phao, yaqlaol juq Yuldav tsaol-aq nail aqivq aqtsu bhai geesil nail ngel-i mail, teevq dao bhai jil lai khi, lolgov saiqthaiq khi jaol nail ngaol. Aq-u phao, Yeiqsul aqyu juq nail gaoltsi bhai thulphaol lee khi, “Nuljuq neesal-ovq dei-eiq” dai, ge bhiq-a nail ngaol. 
JHN.20.20	Alhai ge gaq khi, aqyu juq bhai aivq nail aqlavq khi aqbhail bhai bhi heldaiq-a nail ngaol. Yaqlaol juq Heeqphaq Yeiqsul bhai ya moel-a nail ngel-i mail, lavqkhiq tsail deedee nail ngaol.
JHN.20.21	Yeiqsul aqyu juq bhai teevq pov gaoq ge bhiq-a nail: “Nuljuq neesal-ovq dei-eiq. Aqbhu Miqyail ngaq bhai khoel-ai leevq-a nail khe-ai, nuljuq bhai iqsanl, ngal khoel gai-aivq naol” dai, ge bhiq-a nail ngaol. 
JHN.20.22	Alhai ge gaq-u phao, aqyu juq nail kovtavq bhai aivq aqhaq jiiv khi, niailhai ge nail ngaol: “Meeqnail Haolnail Aqhaqlal bhai hav bhoel yaoq. 
JHN.20.23	Nuljuq-i mail oeqbal phaiq bhiq nail tsaol-aq bhai, Miqyail oeqbal phaiq bhiq nail ngaol. Nuljuq-i mail oeqbal maq phaiq bhiq nail tsaol-aq bhai, Miqyail oeqbal maq phaiq bhiq-ail” dai, ge bhiq-a nail ngaol.
JHN.20.24	Yaqlaol juq jaol nail bha Yeiqsul lee-u phao, yaqlaol tsel-nvq gaq nail lavqkhoel bhai aol nail, Tholmav al gaq maq jaol-ail. (Tholmav daiq ge nail neq, teevq pov taivq-ail nvq gaq doevq lee thaq nail bhai, ge nail ngaol.) 
JHN.20.25	Alheel ngel-i mail, “Nvjuq Heeqphaq Yeiqsul bhai ya moel-a nail ngaol” dai, yaqlaol juq aivq bhai ge bhiq-a nail ngaol.
JHN.20.25	Tholmav aqyu juq bhai ge bhiq-a nail: “Aivq nail aqlavq bhai hail hailtsoe mail tavq-ai thaq nail malbavq bhai, ngal moel duq khi, ngaq nail lavqnoil-i mail malbavq al bhai thoiq daiq gaq khi, aivq nail aqbhail bhai ngaq nail aqlavq-i mail aqmeeq-ai heivdaiq gaq khi, pultavq maq ngel nail neq, ngal neema maq thaqtsaol-ail” dai, ge bhiq-a nail ngaol.
JHN.20.26	Jaol n teevq jao jel ail-u phao, yaqlaol juq ilkhaol teevq il bhai jil lai khi jaol nail ngaol. Tholmav iqsanl, aqyu juq nee mail jaol nail ngaol. Aqyu juq lolgov saiqthaiq-ai thaq nail ngaol. Thailhai ngaol-aoq, Yeiqsul aqyu juq jaol nail bha thulphaol lee khi, “Nuljuq neesal-ovq dei-eiq” dai, ge nail ngaol. 
JHN.20.27	Aq-u phao, Yeiqsul Tholmav bhai ge bhiq-a nail: “Naoq nail lavqnoil-i mail thoiq daiq lal khi, ngaq nail aqlavq bhai heldaiq duq lal yaoq. A bhai nee ngal-aq, naoq nail aqlavq gaoltsaoq khi, ngaq nail aqbhail bhai heivdaiq lal yaoq. Pov pov lav lav-ail maq noeq mail, neema thaq tsaol yaoq” dai, ge bhiq-a nail ngaol.
JHN.20.28	Tholmav ge nail: “Naol neq, ngaq nail Heeqphaq khi ngaq nail Miqyail nial” dai, ge bhiq-a nail ngaol.
JHN.20.29	Yeiqsul ge nail: “Naol ngaq bhai ya moel-a nail ngel-i mail, neema thaq tsaol nail nial laq. Ngaq bhai maq moel khi ngaol-aoq, neema thaqtsaol nail tsaol-aq neq, geeqlaoq eeq nail ngaol” dai, aivq bhai ge bhiq-a nail ngaol.
JHN.20.30	Haoqgavq niil keiv nail lavqkhoel bhai, maq gevq bhoel gil-ai thaq nail, noeq-u maq dov nail mee nia phaq, yaqlaol juq nail sivtavq bhai, Yeiqsul nl-a nail ngaol. 
JHN.20.31	Thailhai ngaol-aoq, niai khal gevq-ai thaq nail niil juq neq, Yeiqsul neq, Khali khi Miqyail nail Yaqyov pevq nail bhai, nuljuq neema thaq tsaol lal dai maqkhaiq, nuljuq aivq bhai neema thaqtsaol lal-u phao, doevq nail phaq ya nia dai maqkhaiq, gevq-ai thaq nail phaq pevq nail ngaol.
JHN.21.1	A bhai nee ngal-aq, Deiqbheiqlil ngaqkha daoljail bhai, yaqlaol juq jaol nail bhai Yeiqsul teevq pov gaoq dov lee-a nail ngaol. Ganl al neq, niailhai ngaol. 
JHN.21.2	Silmoq Bheiqtuvluv, nvq gaq doevq lee-a nail dai khul nail Tholmav, Gaqliqlail milkhaoq Gaqnaq meenq bhai jaol nail Naqdaqneiqlal, Seiqbheiqdail nail Yaqyov nvq gaq, al maq ngel nail Yeiqsul nail yaqlaol nvq gaq, niil juq teevq gaq khe-ai jaol nail ngaol. 
JHN.21.3	“Ngal ovjeel joe ail la” dai, Silmoq Bheiqtuvluv aqyu juq bhai ge bhiq-u phao, “Nvjuq iqsanl, naoq-ai nee mail lee naol” dai, aqyu juq ge nail ngaol. A bhai nee ngal-aq, aqyu juq laovq jeeq khi dov ail-a nail ngaol. Thailhai ngaol-aoq, aq-u nqkivq teevq kivq kivq lao-ail, aqyu juq delgil teevq maol iqsanl, maq joe miv-al.
JHN.21.4	Nqhao nlma dov lal-u phao, Yeiqsul ngaqkha daolbhaq bhai thulphaol nail ngaol. Thailhai ngaol-aoq, Yeiqsul niil dai, yaqlaol juq maq heldaiq heeq-al.
JHN.21.5	“Aqtsaoq juq-ol, delgil joe miv-a naol laiq” dai, Yeiqsul naldaiq bhiq-u phao, “Maq joe miv-al” dai, aqyu juq ge kovq bhiq-a nail ngaol.
JHN.21.6	“Laovq nail lavqmal phao joe yaoq. Delgil miv lal nail ngaol” dai, Yeiqsul aqyu juq bhai ge bhiq khi, aqyu juq joe-u phao, delgil phee deedee lai thaq nail ngel-i mail, ovjeel maq he dil tsaol-ail.
JHN.21.7	Yeiqsul mailma-ail gaiq-a nail yaqlaol al gaq Bheiqtuvluv bhai, “Tsaol-aq al gaq neq, Heeqphaq Yeiqsul niil” dai, ge bhiq-a nail ngaol. Yeiqsul niil dai, ge nail bhai Bheiqtuvluv ya gaiq-u phao, aqgaq aqdoi he doi khi ulcuvq bha tsaoq pul-aivq-a nail ngaol. Khul khi mail daiq ngal-aq neq, aivq aqgaq aqdoi maq doi dai, ovjeel joe thailthaiq nail ngaol. 
JHN.21.8	Yaqlaol yaoq juq yaoq neq, laovq e khi, delgil teevq bhee phee lai thaq nail ovjeel al keiv bhai, ngaqkha daolbhaq bhai he dol lavq-a nail ngaol. Aqyu juq-i mail ovjeel joe-a nail al neq, ngaqkha daolbhaq nee sivq tsel lail khaiq-ail teevq-eel ngaol. 
JHN.21.9	Aqyu juq daolbhaq bhai dov lal-u phao, calgevq-i mail miqjaq sivtovq khi delgil poiv-ai thaq khi khaqmul iqsanl, jiav nail bhai ya moel-a nail ngaol.
JHN.21.10	“Nuljuq-i mail niil aq-il joe miv lavq-a nail delgil thoil, micil oil lavq yaoq” dai, Yeiqsul aqyu juq bhai ge bhiq-a nail ngaol.
JHN.21.11	Silmoq Bheiqtuvluv laovq bhai aol ail khi, delgil maol ma teevq bhee phee lai thaq nail ovjeel al keiv bhai, daolbhaq bhai he dol lavq-a nail ngaol. Delgil maol ma iqsanl mail, teevq yal ngaq tsel hail maol bhee nail ngaol. Delgil aqdai dai-ail phee lai khi ngaol-aoq, ovjeel al keiv maq pav-ail dai, jiav nail ngaol. 
JHN.21.12	Yeiqsul aqyu juq bhai, “Aoqhaoq jaq lal yaoq” dai, ge bhiq-a nail ngaol. Yaqlaol juq aivq bhai, “Naol khaq sil gaq” dai, teevq gaq iqsanl maq naldaiq tseq-ail. Khul khi mail dai ngal-aq neq, aivq neq, Heeqphaq Yeiqsul ngaol dai, aqyu juq heeq nia-aoq nail ngaol. 
JHN.21.13	Yeiqsul khaqmul oil-aivq khi, aqyu juq bhai bhoil bhiq-a nail ngaol. Delgil poiv-ai thaq nail al iqsanl, gaoq oil-aivq khi bhoil bhiq-a nail ngaol. 
JHN.21.14	Yeiqsul doevq kovq lal gaq khi mail, aivq nail aqmaol yaqlaol juq bhai bhi moel-a nail niil pov, hail pov teevq pov ngaol.
JHN.21.15	Aqyu juq jaq gaq daol gaq-u phao, Yeiqsul Silmoq Bheiqtuvluv bhai naldaiq-a nail: “Yaolhaq nail Yaqyov Silmoq-ol, tsaol-aq niil juq ngaq bhai gaiq-a nail nee maqtsil, naol ngaq bhai gaiq-a naol laiq.”
JHN.21.15	Bheiqtuvluv ge nail: “Gaiq-a naol, Heeqphaq-ol. Ngal naoq bhai gaiq-a nail, naol heeq nia nail ngaol.”
JHN.21.15	Yeiqsul aivq bhai ge bhiq-a nail: “Yaol aqyaq bhai bhi jaq bhi daol nail khe-ai, ngaq nail yaol aqyaq juq bhai bhi jaq bhi daol yaoq” dai, ge bhiq-a nail ngaol.
JHN.21.16	Yeiqsul aivq bhai nvq pov teevq pov gaoq naldaiq-a nail: “Yaolhaq nail Yaqyov Silmoq-ol, naol ngaq bhai gaiq-a naol laiq.”
JHN.21.16	Aivq ge nail: “Gaiq-a naol, Heeqphaq-ol. Ngal naoq bhai gaiq-a nail, naol heeq nia nail ngaol.”
JHN.21.16	Yeiqsul aivq bhai ge bhiq-a nail: “Ngaq nail yaol juq bhai heldaiq yaoq” dai, ge bhiq-a nail ngaol.
JHN.21.17	Yeiqsul aivq bhai hail pov teevq pov gaoq naldaiq nail: “Yaolhaq nail Yaqyov Silmoq-ol, naol ngaq bhai gaiq-a naol laiq.”
JHN.21.17	Yeiqsul aivq bhai hail pov naldaiq kel lavq-ao nail ngel-i mail, Bheiqtuvluv neema maq sal-ail, niailhai ge kovq bhiq-a nail ngaol: “Heeqphaq-ol, naol yaoq phaq yaoq-ao nee heeq nia nail ngaol. Ngal naoq bhai khadai gaiq-a nail dai, naol heeq nia nail ngaol.”
JHN.21.17	Yeiqsul aivq bhai ge bhiq-a nail: “Ngaq nail yaol bhai bhi jaq bhi daol yaoq.
JHN.21.18	Ngal naoq bhai maldil dai, ge lavq bhel. Naol yaqkhaq yaquv-ail jiav-u phao, yovqgavq bhai yovqgavq jiovqpavq pavq khi, naol khal ail movq nail bha, ail nail ngaol. Thailhai ngaol-aoq, naol joiqmaoq maoq lee-u phao, naoq nail aqlavq bhai yu nieivq thaiq khi, naol maq ail movq nail bha hel-aivq lavq nail ngaol” dai, ge bhiq-a nail ngaol. 
JHN.21.19	Yeiqsul alhai ge nail neq, Miqyail nail seiqleiq khaoqsail bhai yu ya moel dai, yaqhao Bheiqtuvluv khalhai ya sil nail ganl bhai, ge movq nail ngaol. A bhai nee ngal-aq, Yeiqsul Bheiqtuvluv bhai, “Ngaq nail haoqnao tsaothel lavq yaoq” dai, ge bhiq-a nail ngaol.
JHN.21.20	Bheiqtuvluv haoqnaol naolkovq kovq daiq gai-aivq-u phao, Yeiqsul mailma-ail gaiq-a nail yaqlaol al gaq, aqyu nvq gaq nail haoqnaol bhai tsaothel lavq nail bhai, ya moel-a nail ngaol. Yaqlaol al gaq neq, aoqkivq jaq tavq-u nqkiv Yeiqsul bhai laiqdal khi, “Heeqphaq-ol, naoq bhai gaoq jaq nail gaq neq khaq sil gaq” dai, naldaiq-a nail, al gaq ngaol. 
JHN.21.21	Bheiqtuvluv yaqlaol al gaq bhai ya moel-u phao, Yeiqsul bhai niailhai naldaiq nail ngaol: “Heeqphaq-ol, niil gaq thoil-oiq. Aivq nail haqbhoil sivtavq phao khalhai pevq lal nail-aiq” dai, naldaiq-a nail ngaol.
JHN.21.22	Yeiqsul ge nail: “Ngal kovq lee-u phao kev dai, aivq bhai ngal bhi doevq kev movq haq neq, naoq bhai khalhai tavq nail-aiq. Naol neq, ngaq nail haoqnao lal yaoq” dai, aivq bhai ge bhiq-a nail ngaol. 
JHN.21.23	Aqivq jaqbheq Khali yaq juq, daoq al daoq ya gaiq-a nail ngel-i mail, yaqlaol al gaq neq, maq yaq sil yaoq-aol dai, aqyu juq noeq nail ngaol. Thailhai ngaol-aoq, yaqlaol al gaq maq ya sil-ail dai, Yeiqsul alhai ge nail maq ngel-ail. “Ngal kovq lee-u kev dai ngal aivq bhai bhi jaol movq haq neq, naoq bhai khalhai tavq nail” dai, Yeiqsul ge nail ngaol.
JHN.21.24	Yaqlaol al gaq neq, ganl niil juq salkhil khanq nail gaq pevq nail nee ovqtavq, gevq dov-a nail gaq iqsanl, pevq nail ngaol. Aivq-i mail ge jel lavq-a nail ganl niil juq neq, maldil tsaq naol dai, ngadao heeq kivq nail ngaol.
JHN.21.25	Yeiqsul-i mail nl-a nail ganl maodai phaq jiav-ail haq nail ngaol. Aivq-i mail khal nl-a nail ganl juq bhai teevq phaq gil-aq teevq phaq dai, gevq dov haq neq, gevq dov-a nail haoqgavq phaldoiq al juq neq, miltsaq kovtavq bhai maq dail lai-ail khul-il dai, ngal noeq nail ngaol.
ACT.1.1+ACT.1.2	Thaolphilluv-ol, Yeiqsul-i mail iqmoeq ilmoeq nl khi, iqmoeq ilmoeq cavq bhiq cov bhiq-a nail nee mail, aivq bhai nqtavq bha bhi tsiqdal laivq-a nail ganl bhai kev dai, haoqgavq iqmoeq khe keiv nail lavqkhoel bhai, ngal naoq bhai gevq bhiq-a nail ngaol. Aivq bhai maq tsiqdal laivq-u nee mail, Yeiqsul Meeqnail Haolnail Aqhaqlal bhai juq khi, aivq-i mail tsel dov-ai thaq nail gaqkhoel juq bhai, daoq bivq-ail ceevq-a nail ngaol. 
ACT.1.3	Aivq sil khi gaoq doevq kovq lal-a nail ngaol dai, aqyu juq heeq duq nia lal dai, Yeiqsul aqyu juq bhai mee nia phaq nl daiq bhiq-a nail ngaol. Liq tsel n nail lavqkhoel, gaqkhoel juq bhai aivq nail aqmaol bhi moel khi, Miqyail Milkhaoq nail ganl cavq bhiq cov bhiq-a nail ngaol. 
ACT.1.4	Teevq pov aqyu juq jil lai khi aoq jaq-u phao, Yeiqsul aqyu juq bhai ge bhiq-a nail: “Yeiqlulsaqlaiq meenq nee mail thaq dov ail haq lao dei-eiq. ‘Ngal nuljuq bhai bivq naol’ dai, Aqbhu Miqyail-i mail ge-ai thaq nail khe-ai, nuljuq ya-u kev dai, daonq dei-eiq dai. Ganl niil aq-u phao, ngaq-i mail cavq nail cov nail bhai, nuljuq ya gaiq-a nail ngaol. 
ACT.1.5	Yaolhaq yu bhai ulcuvq lavqkhoel-ai ulcuvq saol bhiq-a nail ngaol. Nuljuq mao-ail maq maoq lal mail, Meeqnail Haolnail Aqhaqlal nail lavqkhoel, ulcuvq ya saol naol” dai, ge bhiq-a nail ngaol.
ACT.1.6	Aqyu juq kovq jil lal khi jaol-u phao: “Heeqphaq-ol, niil aq-il naol Ilsaqleiqlal nail jeq-e jaq-a bhai milkhaoq bivq kovq naol laiq” dai, aqyu juq Yeiqsul bhai naldaiq-a nail ngaol.
ACT.1.7	Yeiqsul aqyu juq bhai ge kovq bhiq-a nail: “Aqbhu Miqyail aivq bhai aivq noeqceiv-ai thaq nail yanq bhai nuljuq heeq kivq nail maq loq-ail. 
ACT.1.8	Meeqnail Haolnail Aqhaqlal nuljuq nail kovtavq bhai lee kev-u phao, nuljuq bhaqaoq ya naol. Aq-u phao, Yeiqlulsaqlaiq meenq nee mail, Yuldav milkhaoq, Saqmaqliv milkhaoq khi mail, nqjail miljail bhai kev dai, nuljuq ngaq nail salkhil khanq nail tsaol-aq ya pevq lal naol” dai, Yeiqsul aqyu juq bhai ge bhiq-a nail ngaol.
ACT.1.9	Aivq alhai ge gaq khi, gaqkhoel juq aivq bhai heldaiq-u phao, aivq bhai tsiqdal laivq-a nail ngaol. Aq-u phao, nqdil aivq bhai uvthaiq-ai thaq nail ngel-i mail, aqyu juq aivq bhai maq moel nia-al.
ACT.1.10	Yeiqsul kovq dav lai nail bhai gaqkhoel juq heldaiq cov-ai thaq-u phao, aqgaq aqdoi phulleq dai, doi-nq thaq nail tsaol-aq nvq gaq thaiqphuq dai, dov lee khi, aqyu juq nail aqjail bhai thulphaol lee-a nail ngaol. 
ACT.1.11	Aqyu nvq gaq ge nail: “Gaqliqlail tsaol-aq juq-ol, khul khi mail nuljuq nqtavq phao gaollel khi heldaiq thailthaiq nail-aiq. Nuljuq nee mail pav-ail khi nqtavq kovtavq bha tsiqdal laivq-a nail bhai, ya daq-a nail Yeiqsul neq, nuljuq nail sivtavq nee nqtavq kovtavq bha kovq dav lai-a nail khe-ai, teevq pov gaoq yavq kha lee nail ngaol” dai, ge bhiq-a nail ngaol.
ACT.1.12	Aq-u phao, gaqkhoel juq Saqloq dai khul nail gaoqjaoq nee mail Yeiqlulsaqlaiq meenq bha kovq ail-a nail ngaol. Gaoqjaoq al jaoq neq, Yeiqlulsaqlaiq meenq nee mail maq eq-ail. Jaol n n-gaol tsao khaoq nail ee dai, eq-ail teevq-eel ngaol. 
ACT.1.13	Aqyu juq meenq bhai kovq kev ail khi, aqyu juq yavq nail ilkhaol pultavq khe teiv-nvq bha dav lai-a nail ngaol. Aqyu juq neq, Bheiqtuvluv, Yaolhaq, Yaqkov, Aqdaiqlaiq, Pillilpuv, Tholmav, Bhaqthaollaqmail, Maqthaiq, Aqlaqphail nail yaqyov Yaqkov, Seiqlul dai khul nail Silmoq khi mail Yaqkov nail yaqyov Yuldav niil juq ngaol. 
ACT.1.14	Aqyu juq iqsanl mail teevq gaq khe-ai, geeqlaoq hal hal-ail jaol nail ngaol. Aqyu juq nee mail jaol nail juq neq, yaqmai-aq juq, Yeiqsul nail aqma Maqlil khi mail, Yeiqsul nail jaqbheq juq ngaol.
ACT.1.15	Teevq pov, aqivq jaqbheq Khali yaq juq teevq yal nvq tsel gaq gaoq jil lai khi jaol-u phao, Bheiqtuvluv aqyu juq nail sivtavq bhai thulphaol khi ge nail: 
ACT.1.16	“Aqivq jaqbheq juq-ol, Jalliq lavqkhoel bhai gevq-ai thaq nail daoq niil daoq maldil ya bhee lal naol. Yeiqsul bhai nieivq lal-a nail juq bhai gailkhaol hevq daiq bhiq-a nail Yuldav nail ganl, Meeqnail Haolnail Aqhaqlal iqmoeq-u nee Daqbhil bhai juq khi ge-a nail daoq al daoq ngaol. 
ACT.1.17	Yuldav al gaq, ngadao nail munl lavqkhoel bhai jaol khi, ngadao nee mail teevq gaq khe-ai ganl nl-a nail ngaol.
ACT.1.18	Aivq mao-ail haqeiv nail phaq nl khi, ya-a nail aqphoiq nee mail miltsaq teevq tsaol ul-a nail ngaol. A bhai nee ngal-aq, aivq uqhuq daoq pov phaq-ail ga-ail khi, aivq nail ovqmav pav-ail khi, aqul iqsanl mail, ga dov lee-a nail ngaol. 
ACT.1.19	Ganl niil ganl Yeiqlulsaqlaiq meenq bha jaol nail tsaol-aq iqsanl mail ya gaiq-a nail ngaol. Alheel ngel-i mail, miltsaq al tsaol bhai aqyu juq nail daoq Aqjeiqdaqmal dai khul nail ngaol. Daoqceevq neq, aqsivq nail miltsaq dai, ge movq nail ngaol.
ACT.1.20	Tsiqeeq nail haoqgavq lavqkhoel bhai niailhai gevq-ai thaq nail ngaol:
ACT.1.20	‘Aivq nail ilkhaol
ACT.1.20	iltsoiq tsoiq-ail khi
ACT.1.20	tsaol-aq maq jaol dai
ACT.1.20	bhi jiav dei-eiq.
ACT.1.20	Aivq nail alyaq iqsanl
ACT.1.20	yu bhai bivq yaoq’ dai,
ACT.1.20	gevq-ai thaq nail ngaol.
ACT.1.21+ACT.1.22	Alheel ngel-i mail, Yeiqsul gaoq doevq kovq lal-a nail ganl, ngadao juq nee mail salkhil tsao khanq nail teevq gaq tsel dov heeq phaq-ail tsaq nail ngaol. Tsaol-aq al gaq neq, Heeqphaq Yeiqsul Yaolhaq nail aqlavq lavqkhoel bhai ulcuvq saol-u n-gaol nee, Yeiqsul kovq dav lai-u n-gaol kev dai, ngadao juq nee mail tsao tsao-ail, ngadao juq nee mail jaol nail teevq gaq ya pevq naol” dai, Bheiqtuvluv ge bhiq-a nail ngaol.
ACT.1.23	Aq-u phao, aqyu juq tsaol-aq nvq gaq bhai bhi tsel-a nail ngaol. Iqmoeq khe gaq nail aqmil neq, Yaolsai Bhaqsaqbhal dai khul khi, Yulthul dai iqsanl khul nail ngaol. Nvq gaq teevq gaq neq, Maqthil dail khul nail ngaol. 
ACT.1.24+ACT.1.25	A bhai nee ngal-aq, aqyu juq geeqlaoq hal hal-ail ge nail: “Tsaol-aq iqsanl nail neema bhai heeq nia nail Heeqphaq-ol, Yuldav neq, saqlaq nail alyaq khi gaqkhoel nail alyaq khaonq-ail ceevq khi, aivq bhai geel-nvq nail jaol duq bhai lai-aoq nail ngaol. Alheel ngel-i mail, aivq nail haqbhoil ganl nl khi, gaqkhoel nail alyaq ya dai niil nvq gaq nail lavqkhoel, naoq-i mail tsel dov-a nail gaq bhai ge lavq yaoq” dai, geeqlaoq hal-a nail ngaol. 
ACT.1.26	A bhai nee ngal-aq, aqyu nvq gaq nail aqmil gevq khi, eellaoq bheq-u phao, Maqthil bhai tsaq lai-a nail ngaol. Alheel ngel-i mail, Maqthil neq, gaqkhoel tsel-nvq gaq nee mail jaol nail alyaq ya-a nail ngaol.
ACT.2.1	Bheiqdeiqgoldeiq
ACT.2.2	Aq-u phao, lilmoel lil ma bhoe nail khe-ai teevq pov taivq-ail, nqtavq nee mail aqthel meel dov-ai leevq-a nail ngaol. Aqyu juq-i mail jaoldeel-nvq thaq nail ilkhaol il lao lao-ail aqthel al meel bhee ail-a nail ngaol. 
ACT.2.3	Aq-u phao, aqyu juq moeqlal khe-ai dul nail miqjaq miqlail bhai ya moel-a nail ngaol. Miqjaq miqlail al juq neq, bhoil-ai thaq khi, yaoq gaq yaoq-ao nee nail kovtavq bhai naq lai khi, jiav nail ngaol. 
ACT.2.4	Aqyu juq iqsanl mail, Meeqnail Haolnail Aqhaqlal bhee lal khi, Aqhaqlal Miqyail-i mail bhi ge bhi thail-a nail khe-ai, mee nia phaq nail daoq ge-a nail ngaol.
ACT.2.5	Aq-u phao, Miqyail bhai ev nail Yuldav nail tsaol-aq juq Yeiqlulsaqlaiq meenq bha jaol nail ngaol. Aqyu juq neq, miltsaq kovtavq bhai jiav nail, milkhaoq yaoq khaoq yaoq-ao nee mail lal-a nail ngaol. 
ACT.2.6	Aqthel al ya gaiq-u phao, tsaol-aq munl munl ma jil lal khi, ge-a nail daoq al daoq bhai yovqgavq nail daoq nee mail yovqgavq ya gaiq-a nail ngel-i mail, noeq-u maq dov dai, pevq ail-a nail ngaol. 
ACT.2.7	Aqyu juq noeq-u maq dov dai, pevq-ail khi ge nail: “Daoq ge thailthaiq nail tsaol-aq niil juq iqsanl mail, Gaqliqlail tsaol-aq maq ngel-ail laiq. 
ACT.2.8	Thailhai phal-iq neq, ngadao juq yaoq gaq yaoq-ao nee, yovqgavq nail jeq-e nail daoq nee mail khalhai gaiq lee-a nail-aiq. 
ACT.2.9	Ngadao juq neq, Bhaqthil milkhaoq, Miqdil milkhaoq, Illaq milkhaoq, Miqsolbholtaqmil milkhaoq bhai jaol nail tsaol-aq, Yuldav khi mail Gaqbhaqdaolciv milkhaoq bhai jaol nail tsaol-aq, Bhoqthul khi mail Aqsil-aq milkhaoq bhai jaol nail tsaol-aq. 
ACT.2.10+ACT.2.11	Phuqgil khi mail Paqbhullil milkhaoq bhai jaol nail tsaol-aq, Iljiltuv milkhaoq khi mail Khulleiqniq milkhaoq aqjail bhai jiav nail Liqbhul milkhaoq bhai jaol nail tsaol-aq, Lolmav meenq nee mail lal-a nail daq-i juq, Yuldav nail tsaol-aq maqkhaiq, Yuldav nail tsaol-aq nail aol thaoq nail yu nail jeq-e juq maqkhaiq, Gaqlaqdeiq tsaol-aq khi mail Aqlal tsaol-aq, Miqyail-i mail nl-a nail eeq deedee nail ganl juq iqsanl mail, ngadao yovqgavq nail daoq nee mail, yovqgavq ya gaiq-a nail ngaol” dai, ge nail ngaol. 
ACT.2.12	Aqyu juq iqsanl mail noeq-u maq dov dai, pevq lai khi, “Khalheel meeq nial niil neq” dai, teevq gaq nee teevq gaq naldaiq nail ngaol.
ACT.2.13	Thailhai ngaol-aoq, teevq pav ganav juq neq, khal ge movq-ail ge ge-ail khi, “Aqyu juq neq, jilpheeq daol bov thaq nail niil” dai, ge nail ngaol.
ACT.2.14	Aq-u phao, Bheiqtuvluv gaqkhoel tsel teevq gaq nee mail thulphaol khi, tsaol-aq al juq bhai aqthel aqkav kav dai, ge bhiq-a nail: “Yuldav nail tsaol-aq khi mail, Yeiqlulsaqlaiq meenq bha khal jaol nail tsaol-aq juq-ol, ngal ganl niil juq ge lavq bhel. Aqmeeq-ai naldaiq dei-eiq. 
ACT.2.15	Tsaol-aq niil juq neq, nuljuq noeq nail khe-ai, jilpheeq daol bov-a nail maq ngel-ail. Khul khi mail dai ngal-aq neq, niil aq-il neq, nqhao laoma naqli goiq lavq bhee lal-al teevq-eel ngaol. 
ACT.2.16	Ganl niil neq, Miqyail nail haqbhoil gedan nail Yaol-illav-i mail ge-ai thaq nail kheel ngaol.
ACT.2.17	Yaol-illav ge nail:
ACT.2.17	‘Miqyail-i mail
ACT.2.17	ge-ai thaq nail daoq neq,
ACT.2.17	daoq loi loi lai nail
ACT.2.17	aqn aqyanq lavqkhoel,
ACT.2.17	jeq-e jaq-a iqsanl nail
ACT.2.17	kovtavq bhai,
ACT.2.17	ngal ngaq nail Aqhaqlal
ACT.2.17	hoeldav bhiq naol.
ACT.2.17	Nuljuq nail
ACT.2.17	yaqmiq yaqyov juq,
ACT.2.17	Miqyail nail haqbhoil
ACT.2.17	gedan naol.
ACT.2.17	Nuljuq nail
ACT.2.17	malyov yovkhaoq juq
ACT.2.17	aqhaqlal lavqkhoel
ACT.2.17	nee ya moel naol.
ACT.2.17	Nuljuq nail
ACT.2.17	joiqmaoq juq iqsanl,
ACT.2.17	nvmav mav moel naol.
ACT.2.18	Aqn aqyanq al
ACT.2.18	kev lee-u phao,
ACT.2.18	ngaq nail yaqkav
ACT.2.18	juq nail kovtavq bhai,
ACT.2.18	yaqmiq yaqyov
ACT.2.18	maq tselpav dai,
ACT.2.18	ngaq nail Aqhaqlal
ACT.2.18	hoeldav bhiq khi,
ACT.2.18	ngaq nail haqbhoil
ACT.2.18	bhi gedan naol.
ACT.2.19	Nqtavq bhai
ACT.2.19	noeq-u maq dov nail phaq
ACT.2.19	ngal bhi moel naol.
ACT.2.19	Ngal miltsaq
ACT.2.19	kovtavq bhai,
ACT.2.19	aqsivq, miqjaq
ACT.2.19	tovq nail khi mail
ACT.2.19	miqjaq miqkhoiq
ACT.2.19	bhai bhi heeq
ACT.2.19	bhi moel nail niil juq
ACT.2.19	bhi moel naol.
ACT.2.20	Seiqleiq khaoqsail
ACT.2.20	eeq deedee nail
ACT.2.20	Heeqphaq Miqyail nail
ACT.2.20	aqn n-gaol,
ACT.2.20	miltsaq kovtavq bhai
ACT.2.20	maq kev lee-u nee mail,
ACT.2.20	nlma navtsee dai
ACT.2.20	pevq ail khi,
ACT.2.20	bhala iqsanl
ACT.2.20	aqsivq khe-ai,
ACT.2.20	nel lal naol.
ACT.2.21	Aq-u phao,
ACT.2.21	Heeqphaq Yeiqsul bhai
ACT.2.21	khal hal nail yaoq
ACT.2.21	gaq yaoq-ao nee bhai,
ACT.2.21	Miqyail hevqkovq
ACT.2.21	bhiq naol’ dai,
ACT.2.21	Yaol-illav ge-ai thaq nail ngaol.
ACT.2.22	Ilsaqleiqlal nail tsaol-aq juq-ol, ngaq nail daoq aqmeeq-ai naldaiq yaoq. Naqsaqlail meenq yaq Yeiqsul neq, nuljuq heeq nia nail khe-ai, Miqyail aivq bhai juq khi, nuljuq nail sivtavq bhai bhaqaoq eeq nail ganl juq, noeq-u maq dov nail phaq khi mail bhi heeq bhiq moel nail phaq nl-a nail ngaol. Ganl al juq bhai heldaiq-u phao, Miqyail aivq bhai salkhil khanq nail bhai, bhaqlaoq kheq dai dov lal-a nail ngaol. 
ACT.2.23	Iqmoeq-u nee Miqyail heeq nia khi noeqceiv-ai thaq nail khe-ai, Yeiqsul yu nail aqlavq lavqkhoel bhai av bhiq nail bhai ya daq-a nail ngaol. Nuljuq oeqbal nl nail yu nail jeq-e bhai juq khi, aivq bhai lavqyavq kovtavq bhai tavq heivq-a nail ngaol. 
ACT.2.24	Thailhai ngaol-aoq, Miqyail aivq bhai gaoq bhi doevq kovq lal-a nail ngaol. Haq nail aoq nail sil nail lavqkhoel nee Miqyail aivq bhai pheel bhiq-a nail ngaol. Khul khi mail dai ngal-aq neq, sil nail phaq aivq bhai maq nieivq thaiq nia-ail. 
ACT.2.25	Aivq nail ganl Daqbhil niailhai ge-ai thaq nail ngaol:
ACT.2.25	‘Heeqphaq Miqyail
ACT.2.25	ngaq nail sivtavq bhai
ACT.2.25	khaq mao iqsanl
ACT.2.25	jaol nail bhai,
ACT.2.25	ngal ya moel-a nail ngaol.
ACT.2.25	Ngal khaq mao
ACT.2.25	iqsanl ivq dai,
ACT.2.25	aivq ngaq nail lavqmal
ACT.2.25	phao jaol nail ngaol.
ACT.2.26	Alheel ngel-i mail,
ACT.2.26	ngaq nail neema
ACT.2.26	neesal ya khi,
ACT.2.26	ngal lavqkhiq
ACT.2.26	tsail nail lavqkhoel,
ACT.2.26	daoq ge nail ngaol.
ACT.2.26	Al ovqtavq,
ACT.2.26	ngaq nail aqmaol
ACT.2.26	noeqthunq nail
ACT.2.26	lavqkhoel aqdoevq
ACT.2.26	ya doevq nail ngaol.
ACT.2.27	Khul khi mail dai
ACT.2.27	ngal-aq neq,
ACT.2.27	naol ngaq nail
ACT.2.27	Aqhaqlal bhai
ACT.2.27	sil nail milkhaoq bhai
ACT.2.27	maq khaonq-ail
ACT.2.27	ceevq lavq-al.
ACT.2.27	Naoq nail
ACT.2.27	Tsaolmeeq Tsaolhaol
ACT.2.27	gaq nail aqmaol
ACT.2.27	maq ya buvq
ACT.2.27	maq ya tsiq-ail dai,
ACT.2.27	naol nl naol.
ACT.2.28	Aqdoevq bhi
ACT.2.28	doevq nail gailkhaol
ACT.2.28	naol ngaq bhai cavq
ACT.2.28	naq lavq-a nail ngaol.
ACT.2.28	Naol ngaq-ai nee mail
ACT.2.28	jaol nail ngel-i mail,
ACT.2.28	ngal lavqkhiq
ACT.2.28	tsail nail phaq
ACT.2.28	bhee nail ngaol’ dai,
ACT.2.28	Daqbhil ge-ai thaq nail ngaol.
ACT.2.29	Aqivq jaqbheq juq-ol, eeq dee heel deedee nail, ngadao nail aqbhu heeqphaq Daqbhil nail ganl, ngal nuljuq bhai daolcoev dai, ge lavq bhel. Aivq sil khi, aivq bhai bavq pheeq-a nail luqdaol yanqgaol kev dai, ngadao juq jaol nail bha jiav nail ngaol. 
ACT.2.30	Aivq neq, Miqyail nail haqbhoil gedan nail teevq gaq pevq khi, Miqyail-i mail aivq bhai saljial khanq-ai thaq nail phaq bhai, aivq heeq nia nail ngaol. ‘Daqbhil nail jeq-e jaq-a lavqkhoel, Daqbhil khe-ai dul nail heeqphaq teevq gaq bhi dov lal naol’ dai, Miqyail daoqma saljial khanq-ai thaq nail ngaol. 
ACT.2.31	Alheel ngel-i mail, Khali gaoq doevq kovq lal nail ganl, iqmoeq-u nee mail Daqbhil noeqheeq noeqmoel khi, ge-ai thaq nail ngaol. Ge-ai thaq nail al neq, sil nail milkhaoq nail lavqkhoel, Khali bhai maq khaonq nail nee ovqtavq, aivq nail aqmaol maq ya buvq maq ya tsiq-ail dai, ge-ai thaq nail ngaol. 
ACT.2.32	Miqyail neq, Yeiqsul al gaq bhai gaoq bhi doevq kovq lal-a nail ngaol. Nvjuq iqsanl mail ganl al salkhil khanq nail ngaol. 
ACT.2.33	Alheel ngel-i mail, Miqyail nail lavqmal phao aivq bhai thaqeeq thaqheel khi, Meeqnail Haolnail Aqhaqlal bivq naol dai, Aqbhu Miqyail-i mail daoqma saljial jaq-ai thaq nail khe-ai, aivq bhai bivq-a nail ngaol. Niil aq-il nuljuq ya gaiq ya moel thailthaiq nail khe-ai, Yeiqsul Aqhaqlal Miqyail hoeldav lavq-a nail ngaol. 
ACT.2.34+ACT.2.35	Daqbhil neq, nqtavq kovtavq bha dav lai-a nail maq ngel-ail. Thailhai ngaol-aoq, aivq ge nail:
ACT.2.34+ACT.2.35	‘Heeqphaq Miqyail
ACT.2.34+ACT.2.35	ngaq nail Heeqphaq
ACT.2.34+ACT.2.35	bhai ge bhiq-a nail:
ACT.2.34+ACT.2.35	Naoq bhai neejiav
ACT.2.34+ACT.2.35	jiav nail tsaol-aq bhai,
ACT.2.34+ACT.2.35	naoq nail aqkhil
ACT.2.34+ACT.2.35	kov-uvq bhai
ACT.2.34+ACT.2.35	ngal bhi jaol-u n-gaol kev dai,
ACT.2.34+ACT.2.35	ngaq nail lavqmal phao
ACT.2.34+ACT.2.35	jaoldeel yaoq’ dai,
ACT.2.34+ACT.2.35	Daqbhil ge-ai thaq nail ngaol.
ACT.2.36	Alheel ngel-i mail, Ilsaqleiqlal nail jeq-e jaq-a iqsanl mail niilniai aqmeeq-ai heeq kivq thaq-ai yaoq. Nuljuq-i mail lavqyavq kovtavq bhai tavq heivq-a nail Yeiqsul al gaq bhai, Miqyail-i mail Heeqphaq khi mail Khali bhi pevq lal-a nail ngaol” dai, Bheiqtuvluv ge bhiq-a nail ngaol.
ACT.2.37	Tsaol-aq al juq daoq al daoq ya gaiq-u phao, aqyu juq nail neema lavqkhoel bhai suqsaq lal bhiq khi, “Aqivq jaqbheq juq-ol, nvjuq khalhai ya khi nail-aiq” dai, Bheiqtuvluv khi mail gaqkhoel yaoq juq yaoq bhai naldaiq-a nail ngaol.
ACT.2.38	Bheiqtuvluv aqyu juq bhai ge bhiq-a nail: “Miqyail nuljuq nail oeqbal phaiq nia dai, nuljuq yaoq gaq yaoq nee, oeqbal noeq pov khi, Yeiqsul Khali nail aqmil kov-uvq nee ulcuvq saol yaoq. Alhai nl haq neq, nuljuq Miqyail-i mail bivq-ai leevq-a nail kovpavq, Meeqnail Haolnail Aqhaqlal ya naol. 
ACT.2.39	Khul khi mail dai ngal-aq neq, ‘Nuljuq bhai Meeqnail Haolnail Aqhaqlal bivq naol’ dai, Miqyail-i mail ge-ai thaq nail daoqma saljial daoq nuljuq nail haqbhoil iqsanl, nuljuq nail yaq nail haqbhoil iqsanl, eqyal bha jaol nail tsaol-aq juq nail haqbhoil iqsanl, ngadao nail Heeqphaq Miqyail-i mail khal khul nail tsaol-aq juq nail haqbhoil iqsanl, ge-ai thaq nail ngaol” dai, Bheiqtuvluv ge bhiq-a nail ngaol.
ACT.2.40	Bheiqtuvluv neq, aqyu juq bhai mee nia phaq ge ge-ail cavq bhiq cov bhiq khi, gaq gaoq bivq-a nail ngaol. “Yeel niil yeel bhai doevq nail haqeiv nail tsaol-aq niil juq nail kovtavq bhai kev lee nail khi lainq-ai thaq nail phaq nail lavqkhoel bhai, nuljuq ya jel-ail dai, hevqkovq nail phaq bhai hav bhoel yaoq” dai, gaq bivq-a nail ngaol. 
ACT.2.41	Aivq daoq cavq daoq cov cov nail bhai tsaol-aq maodai gaq neema thaqtsaol lal khi, ulcuvq saol-a nail ngaol. Aq-u n-gaol, tsaol-aq hail hinl gaq bhee dai, aqyu juq nail munl bhai aol lal-a nail ngaol.
ACT.2.42	Tsaol-aq al juq neq, gaqkhoel juq-i mail cavq bhiq cov bhiq nail daoq naldaiq nail nee ovqtavq, teevq gaq nee teevq gaq aqtsaoq tsaoq nail ngaol. Aqyu juq jaq tavq daol tavq nail nee ovqtavq, geeqlaoq hal nail ngaol. Aqyu juq khaq mao iqsanl al juq nl nail ngaol. 
ACT.2.43	Aq-u phao, tsaol-aq iqsanl mail noeq-u maq dov dai, pevq-ail khi geesil nail ngaol. Khul khi mail dai ngal-aq neq, gaqkhoel juq neq, noeq-u maq dov nail phaq khi mail bhi heeq bhi moel nail juq mee nia phaq nl dol lavq-a nail ngaol. 
ACT.2.44	Yeiqsul bhai neema thaqtsaol nail tsaol-aq iqsanl mail teevq munl taivq-ail munl khi, nlmaoq iqsanl mail teevq gaq khe-ai yuq-a nail ngaol. 
ACT.2.45	Aqyu juq yovqgavq nail nlmaoq juq gaoq khi, loq nail tsaol-aq juq bhai bhoil bhiq-a nail ngaol. 
ACT.2.46	Aqyu juq yaoq n yaoq n nee mail uqhuq thaoq nail ilkhaol il ma bhai teevq gaq khe-ai jil lai nail nee ovqtavq, aqyu juq nail neema neenuq neebeiv aol khi ilkhaol bhai lavqkhiq tsail deedee nail lavqkhoel, jaq tavq daol tavq nail ngaol. 
ACT.2.47	Aqyu juq Miqyail bhai tsiqeeq nail ngaol. Tsaol-aq iqsanl mail aqyu juq bhai neekhaol sil nail ngaol. Hevqkovq nail phaq ya-a nail tsaol-aq juq, teevq n nee teevq n aqyu juq nail munl lavqkhoel bhai bhi mao lal dai, Miqyail nl-a nail ngaol.
ACT.3.1	Teevq n neq, geeqlaoq hal nail yanq pevq nail kivq hail lail ma phao, naqli hail lavq bhai, Bheiqtuvluv khi mail Yaolhaq aqyu nvq gaq uqhuq thaoq nail ilkhaol il ma bhai lai-a nail ngaol. 
ACT.3.2	Aq-u phao, a bhai doevq lee-u nee mail aqkhil khil khoi khoi nail teevq gaq jaol nail ngaol. Uqhuq thaoq nail ilkhaol il ma bhai aol lai nail juq bhai bhi hal jaq nail dai khi, yaoq n yaoq n nee yu aivq bhai bal lavq bhiq nail ngaol. Uqhuq thaoq nail ilkhaol il ma bhai jiav nail, mao-ail heldaiq meeq nail govkhoiq dai khul nail aqjail bhai, aivq bhai bhi jaol-a nail ngaol. 
ACT.3.3	Aivq Bheiqtuvluv khi mail Yaolhaq uqhuq thaoq nail ilkhaol il ma bhai aol lai nail bhai ya moel-u phao, aqyu nvq gaq bhai hal-a nail ngaol. 
ACT.3.4	Aq-u phao, Bheiqtuvluv khi mail Yaolhaq aivq bhai heldaiq khi, “Nv-nvq gaq bhai heldaiq yaoq” dai, Bheiqtuvluv aivq bhai ge bhiq-a nail ngaol. 
ACT.3.5	Aqyu nvq gaq ngaq bhai teevq phaq ganav bivq lavq nail jaol-aq dai, noeq khi, aivq aqyu nvq gaq bhai aqmeeq-ai heldaiq-a nail ngaol.
ACT.3.6	Aq-u phao, Bheiqtuvluv ge nail: “Ngal phul heel maq aol. Thailhai ngaol-aoq, ngal aol nail phaq naoq bhai bivq naol. Naqsaqlail meenq yaq Yeiqsul Khali nail aqmil kov-uvq nee thul khi, gailkhaol tsaol-aivq yaoq” dai, ge bhiq-a nail ngaol. 
ACT.3.7	A bhai nee ngal-aq, Bheiqtuvluv tsaol-aq al gaq nail lavqmal lavq nee mail he thul bhiq-a nail ngaol. Aq-u phao, teevq pov taivq-ail aivq nail aqkhil pavq-uvq khi mail cilmeiv phuqlul gaq aol lal-a nail ngaol. 
ACT.3.8	Aivq tsaoq thul lal khi, gailkhaol tsaol-aivq-a nail ngaol. A bhai nee ngal-aq, aivq tsaoq tsaoq-ail tsao khi, Miqyail bhai tsiqeeq nail lavqkhoel, aqyu nvq gaq nee mail, uqhuq thaoq nail ilkhaol il ma bhai aol lai-a nail ngaol. 
ACT.3.9	Aivq gailkhaol tsao tsao-ail Miqyail bhai tsiqeeq nail bhai, a bhai jaol nail tsaol-aq juq ya moel-a nail ngaol. 
ACT.3.10	Aivq neq, mao-ail heldaiq meeq nail govkhoiq bhai jaoldeel khi hal jaq hal daol nail al gaq pevq nail bhai, aqyu juq heldaiq heeq-u phao, aivq alhai pevq lal-a nail bhai noeq-u maq dov dai, pevq ail-a nail ngaol.
ACT.3.11	Tsaol-aq al gaq, Bheiqtuvluv khi mail Yaolhaq bhai nieivq thaiq-ai thaq-u phao, tsaol-aq iqsanl mail noeq-u maq dov dai pevq-ail khi, aqyu nvq gaq jaol nail, Saollavmoq nail gaqnaq yavqtsoel tsoel ma dai khul nail dao bhai tsaol-aivq-a nail ngaol. 
ACT.3.12	Aqyu juq tsaol lavq nail bhai Bheiqtuvluv ya moel-u phao, tsaol-aq al juq bhai ge bhiq-a nail: “Ilsaqleiqlal nail tsaol-aq juq-ol, nuljuq khul khi mail ganl niil ganl bhai noeq-u maq dov dai pevq nail-aiq. Nv-nvq gaq neq, nv-nvq gaq nail bhaqaoq khi mail nv-nvq gaq meeq nail haol nail bhaqda nee, tsaol-aq niil gaq bhai gailkhaol bhi tsao nia lal-a nail dai, nuljuq noeq khi, nv-nvq gaq bhai taivq-ail heldaiq nail laiq. 
ACT.3.13	Aqbhaqlaqhaq, Ilcav, Yaqkov, aqyu juq nail Miqyail pevq khi, ngadao nail aqphiq aqbhal nail Miqyail neq, aivq nail Yaqkav Yeiqsul bhai seiqleiq khaoqsail bivq-a nail ngaol. Thailhai ngaol-aoq, nuljuq aivq bhai yu nail aqlavq lavqkhoel bhai av bhiq khi, heeqphaq Phillav aivq bhai phaiq naol dai, noeqceiv-ai thaq khi ngaol-aoq, Phillav nail sivtavq bhai, nuljuq aivq bhai khaonq ha-a nail ngaol. 
ACT.3.14	Nuljuq neq, meeq nail haol nail, tsaq nail daol nail gaq bhai khaonq ha khi, yu bhai heivq-a nail gaq bhai hal dov-a nail ngaol. 
ACT.3.15	Nuljuq neq, aqdoevq bhi doevq lavq-a nail aqheel gaq bhai heivq-a nail ngaol. Thailhai ngaol-aoq, Miqyail aivq bhai gaoq bhi doevq kovq lal-a nail ngaol. Nv-nvq gaq neq, al nail ganl salkhil khanq nail ngaol. 
ACT.3.16	Nuljuq-i mail ya heeq ya moel-a nail tsaol-aq niil gaq, gaq aol lal-a nail neq, aivq Yeiqsul nail aqmil bhai neema thaqtsaol-a nail ngel-i mail, aqmil al aivq bhai, gaq bhi aol lal-a nail ngaol. Yeiqsul bhaqda nee aivq neema thaqtsaol lal khi, nuljuq-i mail ya moel-a nail khe-ai, neema thaqtsaol nail al bhaqda nee, aivq meeq lai-a nail ngaol.
ACT.3.17	Aqivq jaqbheq juq-ol, nuljuq nail aqivq aqtsu juq maq heeq nia nail ngel-i mail nl-a nail khe-ai, nuljuq iqsanl maq heeq nia nail ngel-i mail, alhai nl-a nail ngaol dai, ngal heeq kivq naol. 
ACT.3.18	‘Khali neq, haq nail aoq nail phaq bhai ya daq khi ya sil naol’ dai, Miqyail aivq nail haqbhoil gedan nail juq bhai juq khi, iqmoeq-u nee ge-ai thaq nail khe-ai, Miqyail nl bhee-a nail ngaol. 
ACT.3.19	Alheel ngel-i mail, Miqyail nuljuq nail oeqbal tsiqhaol lavq nia dai, oeqbal noeq pov khi, aivq jaol nail bhai kovq lal yaoq. 
ACT.3.20	Alhai nl haq neq, Miqyail nuljuq bhai neesal bhi ya khi, gaq teevq bhee bivq lavq nail ngaol. Al ovqtavq, nuljuq nail haqbhoil tsel dov-ai thaq nail Yeiqsul dai mil-ai thaq nail Khali, aivq khoel-ai leevq nail ngaol. 
ACT.3.21	Miqyail neq, aq-u nee mail aivq nail haqbhoil gedan nail meeq nail haol nail juq bhai juq khi ge-ai thaq nail khe-ai, yaoq phaq yaoq-ao nee mail aqsivq lav phal nail yanq maq kev lal-u kev dai, Yeiqsul neq, nqtavq kovtavq bhai ya jaol nail ngaol. 
ACT.3.22	Molseiq-i mail ge-ai thaq nail: ‘Nuljuq nail Heeqphaq Miqyail ngaq bhai khoel-ai leevq-a nail khe-ai, nuljuq nail jeq-e jaq-a nail lavqkhoel, aivq nail haqbhoil gedan nail teevq gaq, nuljuq nail haqbhoil khoel-ai leevq naol. Al gaq, khal ge nail daoq nuljuq ya naldaiq naol. 
ACT.3.23	Miqyail nail haqbhoil gedan nail al gaq nail daoq maq naldaiq nail tsaol-aq khul gaq maqkhaiq, aivq nail jeq-e jaq-a lavqkhoel nee ya the ha naol’ dai, aivq ge-ai thaq nail ngaol.
ACT.3.24	Saqmeqlal nail yeel nee mail haoqnao khal dov lee-a nail Miqyail nail haqbhoil gedan nail tsaol-aq iqsanl mail, yanq niil nail ganl ge-ai thaq nail ngaol. 
ACT.3.25	Nuljuq neq, Miqyail nail haqbhoil gedan nail juq nail aqjievq lilheel ngaol. ‘Naoq nail aqjievq lilheel bhaqda nee jeq-e jaq-a iqsanl mail, geeqlaoq ya naol’ dai, Miqyail Aqbhaqlaqhaq bhai ge bhiq-ai thaq nail ngaol. Nuljuq nail aqphiq aqbhal bhai ge bhiq-ai thaq nail daoqma saljial al daoq nail lavqkhoel, nuljuq iqsanl aol nail ngaol. 
ACT.3.26	Miqyail aivq nail Yaqkav
ACT.4.1	Bheiqtuvluv khi mail Yaolhaq aqyu nvq gaq, tsaol-aq al juq bhai cavq bhiq cov bhiq thailthaiq-u phao, Philma juq, uqhuq thaoq nail ilkhaol il ma bhai lovqphail nail juq nail kovtavq bhai uvthaiq nail eeq nail heel nail gaq khi mail, Saqduqgail juq lee-a nail ngaol. 
ACT.4.2	Aqyu nvq gaq tsaol-aq al juq bhai cavq bhiq cov bhiq thailthaiq nail bhai maqkhaiq, Yeiqsul sil thaq nail tsaol-aq bhai gaoq bhi doevq kovq lal nia nail ganl cavq bhiq thailthaiq nail bhai maqkhaiq, lee kev-a nail tsaol-aq al juq ya gaiq-a nail ngel-i mail, neema phail nail ngaol. 
ACT.4.3	Alheel ngel-i mail, aqyu nvq gaq bhai nieivq khi, niaohao n-gaol kev dai, thaonq bhai laol-a nail ngaol. Khul khi mail dai ngal-aq neq, aq-u n-gaol neq, nqkivq kivq lee-aiq nail ngaol. 
ACT.4.4	Aqyu nvq gaq-i mail cavq bhiq cov bhiq-a nail daoq bhai ya gaiq-a nail tsaol-aq maodai gaq, Yeiqsul bhai neema thaqtsaol lal-a nail ngaol. Aqyu juq neq, yaqyov-aq taivq-ail ngaq hinl gaq bhee nail ngaol.
ACT.4.5	Yaoq n yaoq, uvthaiq nail yovkav juq, aqivq aqtsu juq khi mail, aoldaoq kovqdaoq cavq nail cov nail juq, Yeiqlulsaqlaiq meenq bha jil lai-a nail ngaol. 
ACT.4.6	Philma Aqnaq, Gaqyaqphal, Yaolhaq, Aqleiqsaqdul khi mail, Philma nail jeq-e jaq-a iqsanl mail jil lal-a nail ngaol. 
ACT.4.7	Aqyu juq gaqkhoel al nvq gaq bhai aqyu juq nail gaoltsi bhai hevq thaq khi, “Nul-nq nvq gaq, khaq sil gaq nail bhaqaoq, khaq sil gaq nail aqmil bhai juq juq-ail, thailhai nl nail-aiq” dai, naldaiq-a nail ngaol.
ACT.4.8	Aq-u phao, Bheiqtuvluv nail lavqkhoel Meeqnail Haolnail Aqhaqlal teevq bhee jaol khi, aqyu juq bhai ge bhiq-a nail: “Jeq-e jaq-a nail kovtavq bhai uvthaiq nail yovkav juq khi aqivq aqtsu juq-ol. 
ACT.4.9	Aqkhil maq meeq nail niil gaq bhai nl bhiq-a nail meeq nail ganl khi mail, aivq khalhai khi meeq lai-a nail ganl, nv-nvq gaq bhai naldaiq nail dai ngal-aq neq, 
ACT.4.10	nuljuq iqsanl khi mail Ilsaqleiqlal nail tsaol-aq iqsanl mail, niilniai aqmeeq-ai heeq kivq thaq-ai yaoq. Nuljuq-i mail lavqyavq kovtavq bhai tavq heivq khi, Miqyail-i mail gaoq bhi doevq kovq lal-a nail, Naqsaqlail meenq yaq Yeiqsul Khali nail aqmil bhaqda nee, tsaol-aq thoil gaq meeq lai khi, nuljuq nail sivtavq bhai thulphaol-nvq thaq nail ngaol. 
ACT.4.11	Yeiqsul neq, nuljuq ilkhaol cov nail tsaol-aq-i mail bavq ha-a nail lovmav al heeq pevq khi ngaol-aoq, jioivqloiv daoqthaoq bhai kaovq nail lovmav heeq ma pevq lal-a nail ngaol.
ACT.4.12	Aivq maq ngel haq neq, yaoq gaq yaoq teevq gaq gail, maq hevqkovq nia-ail. Khul khi mail dai ngal-aq neq, ngadao hevqkovq nail phaq ya dai, aivq nail aqmil maq ngel haq neq, tsaol-aq bhai bivq-ai thaq nail aqmil yaoq mil yaoq maq jiav-ail” dai, Bheiqtuvluv ge bhiq-a nail ngaol.
ACT.4.13	Bheiqtuvluv khi mail Yaolhaq geesil nail neema maq aol nail bhai, aqyu juq ya moel-a nail ngel-i mail, noeq-u maq dov dai, pevq ail-a nail ngaol. Khul khi mail dai ngal-aq neq, aqyu nvq gaq haoqgavq maodai maq saol daiq thaq nail nl jaq keivq daol nail tsaol-aq ngaol. Aqyu nvq gaq Yeiqsul nee mail jaol daiq-a nail ngaol dai iqsanl, aqyu juq heeq nia nail ngaol. 
ACT.4.14	Al ovqtavq, aqkhil meeq lai-a nail al gaq, aqyu nvq gaq nee mail thulphaol-nvq thaq nail bhai, aqyu juq ya moel-a nail ngel-i mail, khul teevq phaq iqsanl, maq ge nia-ail. 
ACT.4.15	Aq-u phao, aqyu nvq gaq bhai maoqbhaoq nl nail aqduq nee mail bhi dov ail-a nail ngaol. A bhai nee ngal-aq, aqyu juq taivq-ail ge tsaoq pheeljaq-a nail ngaol. 
ACT.4.16	Aqyu juq ge nail: “Ngadao juq tsaol-aq niil nvq gaq bhai khalhai khi bhiq heeq. Khul khi mail dai ngal-aq neq, aqyu nvq gaq bhi heeq bhi moel nail niil phaq nl nail bhai, Yeiqlulsaqlaiq meenq bha jaol nail tsaol-aq juq iqsanl mail ya heeq ya moel-a nail ngel-i mail, ngadao juq khul teevq phaq iqsanl, maq ge kivq-ail. 
ACT.4.17	Thailhai ngaol-aoq, ganl niil ganl yu bhai maq bhi gaiq-ail dai, ‘Aqmil al mil bhai juq juq-ail teevq gaq bhai iqsanl thaq gaoq cavq bhiq cov bhiq dei-eiq’ dai, aqyu nvq gaq bhai aqkav kav dai ge bhiq naol” dai, ge tsaoq pheeljaq-a nail ngaol.
ACT.4.18	A bhai nee ngal-aq, aqyu juq aqyu nvq gaq bhai khul kovq khi, “Yeiqsul nail aqmil bhai juq juq-ail teevq peivq-ail thaq gaoq ge thaq gaoq cavq thaq gaoq cov bhiq dei-eiq” dai, daoq bivq-a nail ngaol. 
ACT.4.19	Thailhai ngaol-aoq, Bheiqtuvluv khi mail Yaolhaq aqyu juq bhai ge bhiq-a nail: “Miqyail nail daoq naldaiq nail nee maqtsil nuljuq nail daoq naldaiq nail neq, Miqyail nail sivtavq bhai tsaq naol laiq. Nuljuq yovqgavq bhai yovqgavq saol-nvq daiq yaoq. 
ACT.4.20	Nv-nvq gaq neq, nv-nvq gaq-i mail ya gaiq ya moel-a nail ganl juq maq ge maq thail mail, maq jaol kivq-ail” dai, ge bhiq-a nail ngaol.
ACT.4.21	Aqyu juq, aqyu nvq gaq bhai aqkav kav dai, gaoq ge bhiq khi, phaiq bhiq-a nail ngaol. Aqyu nvq gaq bhai khalhai ya khoeq ya jiovq bhiq nail dai, aqyu juq oeqbal maq halpov moel-al. Khul khi mail dai ngal-aq neq, tsaol-aq al gaq meeq lal-a nail ngel-i mail, tsaol-aq iqsanl mail Miqyail bhai tsiqeeq nail ngaol. 
ACT.4.22	Miqyail-i mail bhi heeq bhi moel nail phaq nl khi, lav meeq bhiq-a nail al gaq, liq tsel kovq jaiq ail-aoq nail ngaol.
ACT.4.23	Bheiqtuvluv khi mail Yaolhaq bhai phaiq bhiq-u phao, aqyu nvq gaq neq, aqyu nvq gaq nail aqtsaoq juq jaol nail bha kovq ail-a nail ngaol. Philma juq khi mail aqivq aqtsu juq aqyu nvq gaq bhai khal ge bhiq-a nail iqsanl mail, aqyu juq bhai ge bhiq-a nail ngaol. 
ACT.4.24	Aqyu juq ya gaiq-u phao, neema teevq heeq taivq-ail tavq khi, Miqyail bhai hal-a nail: “Iqsanl nail kovtavq bhai uvthaiq nail Heeqphaq-ol, naol neq, nq teivq mil teivq teivq-a nail gaq ngaol. Iqyaq iqma bhai iqsanl, teivq-a nail ngaol. Khal jaol khal jiav nail iqsanl mail, naoq-i mail teivq-ai thaq nail ngaol. 
ACT.4.25	Naol Meeqnail Haolnail Aqhaqlal bhai juq khi, naoq nail yaqkav Daqbhil nail moeqthaoq lavqkhoel nee mail niailhai bhi ge-a nail ngaol:
ACT.4.25	‘Khul khi mail
ACT.4.25	yu nail jeq-e juq,
ACT.4.25	neema phail
ACT.4.25	deedee nail ngel-aiq.
ACT.4.25	Khul khi mail
ACT.4.25	miltsaq tsaol-aq yaq juq
ACT.4.25	ganl maq tsoiq nail
ACT.4.25	phaq bhai
ACT.4.25	saol-nvq nail ngel-aiq.
ACT.4.26	Heeqphaq Miqyail
ACT.4.26	khi mail
ACT.4.26	aivq-i mail aqtseel
ACT.4.26	hoeldav-ai thaq nail
ACT.4.26	Khali bhai
ACT.4.26	genl dev nail dai khi,
ACT.4.26	miltsaq nail heeqphaq juq
ACT.4.26	khi mail
ACT.4.26	uvthaiq nail juq iqsanl
ACT.4.26	thul lal khi
ACT.4.26	bhoi lal jil lal-a nail ngaol.’
ACT.4.27	Naoq-i mail aqtseel hoeldav-ai thaq nail naoq nail Meeqnail Haolnail Yaqkav Yeiqsul bhai genl dev nail dai khi, heeqphaq Heiqlol khi mail, heeqphaq Bhoqthil Phillav, yu nail jeq-e juq khi mail Ilsaqleiqlal nail tsaol-aq iqsanl, meenq niil meenq nail lavqkhoel bhai teevq gaq khe-ai, jil lai-a nail ngaol. 
ACT.4.28	Aqyu juq neq, naoq nail bhaqaoq khi mail naol neema tsaq nail khe-ai pevq lal dai, aq-u nee naoq-i mail noeqceiv-ai thaq nail juq, jil lai khi nl-a nail ngaol. 
ACT.4.29	Heeqphaq-ol, aqyu juq nvjuq bhai lav cov nail dai khi, lainq-ai thaq nail bhai heldaiq khi, naoq nail yaqkav pevq nail nvjuq bhai naoq nail daoq ge bhiq thail bhiq-u phao, geesil nail neema maq aol dai, tsaojao-ai lavq yaoq. 
ACT.4.30	Nal nail goel nail bhai lav meeq nia dai, naoq nail aqlavq gaol tsaoq khi, naoq nail Meeqnail Haolnail Yaqkav Yeiqsul nail aqmil bhaqda nee bhi heeq bhi moel nail phaq khi mail noeq-u maq dov nail phaq nl yaoq” dai, aqyu juq geeqlaoq hal-a nail ngaol.
ACT.4.31	Aqyu juq geeqlaoq hal gaq-u phao, aqyu juq-i mail jaol nail ilkhaol al il dao lal-a nail ngaol. Aqyu juq iqsanl mail, Meeqnail Haolnail Aqhaqlal bhee lal khi, geesil nail neema maq aol dai, Miqyail nail daoq ge bhiq thail bhiq-a nail ngaol.
ACT.4.32	Yeiqsul bhai neema thaqtsaol nail munl mul lao-ail neema teevq heeq taivq-ail tavq khi, neenoeq teevq phaq taivq-ail noeq nail ngaol. Khul gaq maqkhaiq, yovqgavq jiav nail nlmaoq juq, yovqgavq nail ngaol dai maq ge dai, khal jiav nail nlmaoq juq iqsanl mail, teevq gaq khe-ai yuq-a nail ngaol. 
ACT.4.33	Heeqphaq Yeiqsul gaoq doevq kovq lal-a nail ganl, gaqkhoel juq eeq deedee nail bhaqaoq teevq bhee aol nail lavqkhoel nee salkhil khanq nail ngaol. Aqyu juq iqsanl nail kovtavq bhai Miqyail nail geeqlaoq eeljaol eeq deedee nail ngaol. 
ACT.4.34+ACT.4.35	Aqyu juq nail lavqkhoel haq nail aoq nail teevq gaq iqsanl maq jaol-ail. Khul khi mail dai ngal-aq neq, miltsaq khi mail ilkhaol khal jiav nail juq, miltsaq khi mail ilkhaol gaoq khi, ya-a nail phul gaqkhoel juq nail sivtavq bhai oil thaq lal-a nail ngaol. Aqyu juq nail munl lavqkhoel jaol nail teevq gaq nee teevq gaq loq nail khe-ai, bhoil bhiq-a nail ngaol.
ACT.4.36	Gulbhaqlul eeljaol laol-n bhai doevq lee-a nail Leiqbhil nail jeq-e jaq-a, Yaolsai dai mil-ai thaq nail teevq gaq jaol nail ngaol. Gaqkhoel juq aivq bhai Bhaqnaqbhal dai mil phal bhiq-a nail ngaol. Bhaqnaqbhal dai ge nail neq, gaq bivq nail gaq dai, ge movq nail ngaol. 
ACT.4.37	Aivq neq, aivq nail miltsaq gaoq khi, ya-a nail phul al gaqkhoel juq nail sivtavq bhai oil thaq lal-a nail ngaol.
ACT.5.1	Aqnaqnil dai mil-ai thaq nail gaq khi mail aivq nail khaqma Saqphillav, aqyu nvq maolyaq iqsanl, miltsaq teevq tsaol gaoq-a nail ngaol. 
ACT.5.2	Aqyu nvq maolyaq neema tsaq khi, gaoq ya-a nail aqphoiq al teevq bhoil oil thaq-ail ceevq khi, teevq bhoil taivq-ail gaqkhoel juq nail sivtavq bhai oil thaq lai-a nail ngaol.
ACT.5.3	Bheiqtuvluv ge nail: “Aqnaqnil-ol, Meeqnail Haolnail Aqhaqlal bhai goiqbhaoq bhaoq-a nail maqkhaiq, miltsaq aqphoiq teevq bhoil oil thaq-ail ceevq-a nail bhai maqkhaiq, naol thailhai nl movq nail neema teevq bhee aol lal dai, khul khi mail neivq Saqdaq naoq bhai bhi uvthaiq-a nail-aiq. 
ACT.5.4	Miltsaq al maq gaoq-u nee mail, naoq nail maq ngel ail laiq. Gaoq khi mail ya-a nail aqphoiq iqsanl naoq nail maq ngel-ail laiq. Khul khi mail thailhai nl nail dai, naol noeq-a nail-aiq. Naol tsaol-aq bhai goiqbhaoq bhaoq-a nail maq ngel-ail. Miqyail bhai goiqbhaoq bhaoq-a nail ngaol” dai, ge bhiq-a nail ngaol.
ACT.5.5	Aqnaqnil daoq al daoq ya gaiq-u phao, ga tsuq-ail khi sil-a nail ngaol. Ganl al ya gaiq-a nail tsaol-aq iqsanl mail geesil deedee nail ngaol. 
ACT.5.6	Aq-u phao, yaqyov-aq yaqnoil juq thul lal khi, maoltoev toev khi, bavq duq ail-a nail ngaol.
ACT.5.7	A bhai nee ngal-aq, naqli hail lavq niidai khaiq-ail khi, aivq nail khaqma gaq gaoq lal-a nail ngaol. Pevq lal-a nail ganl al juq aivq nail khaqma gaq teevq peivq-ail maq heeq nia-ail. 
ACT.5.8	“Nul-nq nvq gaq-i mail miltsaq gaoq-a nail, aqphoiq niidai teevq-eel ngaol laiq” dai, Bheiqtuvluv aivq bhai naldaiq-a nail ngaol. “Niidai teevq-eel ngaol” dai, aivq ge kovq bhiq-a nail ngaol.
ACT.5.9	Bheiqtuvluv aivq bhai ge bhiq-a nail: “Nul-nq nvq gaq neema teevq heeq taivq-ail tavq khi, khul khi mail Miqyail nail Aqhaqlal bhai laonqdaiq nail-aiq. Thoiq, naoq nail yovjil bhai bavq duq ail-a nail juq govkhoiq bhai kovq kev lal-aoq nial. Aqyu juq naoq bhai iqsanl bal-aivq naol” dai, ge bhiq-a nail ngaol.
ACT.5.10	Yaqmai-aq al gaq iqsanl, teevq pov taivq-ail, Bheiqtuvluv nail aqkhil daoqthaoq bhai ga tsuq-ail khi sil-a nail ngaol. Yaqyov-aq yaqnoil juq aol lal-u phao, yaqmai-aq al gaq sil-ai thaq nail bhai ya moel-a nail ngaol. Aq-u phao, aivq bhai iqsanl, aivq nail yovjil nail aqjail bhai duqpheeq ail-a nail ngaol. 
ACT.5.11	Aq-u phao, Khali yaq munl lavqkhoel bhai jaol nail tsaol-aq iqsanl mail, ganl al ya gaiq-a nail tsaol-aq iqsanl mail geesil deedee nail ngaol.
ACT.5.12	Gaqkhoel juq tsaol-aq nail sivtavq bhai bhi heeq bhi moel nail phaq khi mail noeq-u maq dov nail mee nia phaq nl-a nail ngaol. Aqyu juq iqsanl mail neema teevq heeq taivq-ail tavq khi, Saollavmoq nail gaqnaq yavqtsoel tsoel ma bhai jil lai-a nail ngaol. 
ACT.5.13	Yu teevq gaq iqsanl aqyu juq nee mail maq jil lai tseq khi ngaol-aoq, tsaol-aq maodai aqyu juq bhai ev lal-a nail ngaol. 
ACT.5.14	Yaqyov-aq maqkhaiq, yaqmai-aq maqkhaiq, Yeiqsul bhai neema thaqtsaol lal-a nail tsaol-aq juq mao jaiq lal-a nail ngaol. 
ACT.5.15	Bheiqtuvluv gailkhaol tsaol-aivq-u phao, aivq nail nelne taivq-ail ngaol-aoq, nal nail goel nail tsaol-aq bhai aqhaiq bhi haiq bav ail nail dai khi, yu nal nail goel nail tsaol-aq bhai bal lavq khi, gailkhaol gailbhaq bhai iqjial khi mail aildeel kovtavq bhai bavq iqthaiq-ai thaq nail ngaol. 
ACT.5.16	Yeiqlulsaqlaiq meenq nail aqjail bhai jiav nail meenq juq nail lavqkhoel bhai jaol nail tsaol-aq maodai, Yeiqlulsaqlaiq meenq bha jil lal-a nail ngaol. Nal nail tsaol-aq juq khi mail neivq aol nail tsaol-aq juq bhai hel lavq-u phao, aqyu juq iqsanl mail meeq lai-a nail ngaol.
ACT.5.17	Aq-u phao, Philma khi mail Saqduqgail nail munl lavqkhoel bhai jaol nail aqyu juq nail aqtsaoq iqsanl mail neekhaol maq sil nail lavqkhoel nee neema phail deedee lal bhiq-a nail ngel-i mail, teevq gaq khe-ai tsaoq thul lal-a nail ngaol. 
ACT.5.18	Aqyu juq gaqkhoel juq bhai nieivq khi, thaonq bhai laol-a nail ngaol. 
ACT.5.19	Thailhai ngaol-aoq, Heeqphaq Miqyail nail nqtavq gaqkhoel teevq gaq hul-iq tsilma thaonq nail lolgov phao khi, aqyu juq bhai hevq dol-aivq khi ge bhiq-a nail: 
ACT.5.20	“Nuljuq, lai yaoq. Uqhuq thaoq nail ilkhaol il ma lavqkhoel bhai thulphaol khi, tsaol-aq al juq bhai aqsivq doevq phal lal nail ganl teevq bhee teevq lovq ge bhiq thail bhiq lai yaoq” dai, ge bhiq-a nail ngaol.
ACT.5.21	Aqyu juq daoq al daoq ya gaiq-a nail ngel-i mail, nqhao navqmav-ail uqhuq thaoq nail ilkhaol il ma bhai aol lai khi cavq bhiq cov bhiq-a nail ngaol. Aq-u phao, Philma juq khi mail aivq nail aqtsaoq juq lal khi, maoqbhaoq nl nail munl munl ma khi mail Ilsaqleiqlal tsaol-aq nail aqivq aqtsu juq bhai khul jil-a nail ngaol. A bhai nee ngal-aq, “Thaonq bhai aol nail gaqkhoel juq bhai, hevq dov ail yaoq” dai, daoq bivq-a nail ngaol. 
ACT.5.22	Khoel gai-aivq-a nail tsaol-aq al juq thaonq bhai ail kev-u phao, gaqkhoel juq bhai maq moel-al. Aq-u phao, aqyu juq maoqbhaoq nl nail munl munl ma juq jaol nail bha kovq lai khi, niailhai ge bhiq lai-a nail ngaol: 
ACT.5.23	“Thaonq nail lolgov aqmeeq-ai pheeqthaiq-ai thaq khi, lovq nail tsaol-aq juq iqsanl lolgov bhai lovq nail bhai, nvjuq ya moel-a nail ngaol. Thailhai ngaol-aoq, nvjuq lolgov phao daiq-u phao, tsaol-aq teevq gaq-ail maq jaol-ail” dai, ge bhiq-a nail ngaol. 
ACT.5.24	Philma aqivq juq khi mail, uqhuq thaoq nail ilkhaol il ma bhai lovqphail nail juq nail kovtavq bhai uvthaiq nail eeq nail heel nail gaq daoq al daoq ya gaiq-u phao, khalhai pevq lal thaq nail-aiq dai, noeq-u maq dov-ail.
ACT.5.25	Aq-u phao, tsaol-aq teevq gaq aol lal khi ge nail: “Nuljuq-i mail thaonq bhai laol-ai thaq nail tsaol-aq al juq, niil aq-il uqhuq thaoq nail ilkhaol il ma bhai thulphaol khi, a bhai jaol nail juq bhai cavq bhiq cov bhiq thailthaiq nail ngaol” dai, ge bhiq-a nail ngaol. 
ACT.5.26	Eeq nail heel nail tsaol-aq al gaq aivq nail tsaol-aq juq hevq khi, gaqkhoel juq bhai hevq ail-a nail ngaol. Tsaol-aq munl munl ma al juq aqyu juq bhai lovmav liv lal nail bhai geesil nail ngel-i mail, gaqkhoel juq bhai khal nl movq-ail maq nl bhiq dai, hel lavq-a nail ngaol.
ACT.5.27	Gaqkhoel juq bhai hel lavq khi, maoqbhaoq nl nail tsaol-aq juq nail sivtavq bhai bhi jaol-a nail ngaol. Aq-u phao, Philma aqyu juq bhai naldaiq nail: 
ACT.5.28	“Aqmil niil mil bhai juq juq-ail, thaq gaoq cavq thaq gaoq cov dei-eiq dai, nvjuq nuljuq bhai daoq aqduq aqtsil tsil dai bivq-a nail maq ngel-ail laiq. Thailhai ngaol-aoq, nuljuq cavq nail cov nail ganl juq, Yeiqlulsaqlaiq meenq meenq lao-ail gaiq doi ail-aoq nail ngaol. Tsaol-aq al gaq ya sil-a nail neq, nvjuq guq nail ngaol dai, nuljuq laijai laijai-ail ge nail ngaol” dai, ge bhiq-a nail ngaol.
ACT.5.29	Bheiqtuvluv khi mail gaqkhoel juq ge nail: “Tsaol-aq nail daoq nee maqtsil, nvjuq Miqyail nail daoq ya naldaiq nail ngaol. 
ACT.5.30	Nuljuq-i mail lavqyavq kovtavq bhai tavq heivq-a nail Yeiqsul bhai, ngadao nail aqphiq aqbhal nail Miqyail-i mail gaoq bhi doevq kovq lal-a nail ngaol. 
ACT.5.31	Ilsaqleiqlal nail tsaol-aq oeqbal noeq pov khi, Miqyail aqyu juq nail oeqbal bhai phaiq bhiq nia dai, Miqyail Yeiqsul bhai uvthaiq nail gaq khi mail Hevqkovq nail gaq bhi pevq lal khi, aivq nail lavqmal phao aivq bhai thaqeeq thaqheel-a nail ngaol. 
ACT.5.32	Nvjuq ganl niil juq salkhil khanq nail ngaol. Meeqnail Haolnail Aqhaqlal iqsanl salkhil khanq nail ngaol. Aqhaqlal Miqyail al neq, Miqyail nail daoq naldaiq nail tsaol-aq juq bhai, Miqyail-i mail bivq-ai thaq nail ngaol” dai, ge bhiq-a nail ngaol.
ACT.5.33	Aqyu juq daoq al daoq ya gaiq-u phao, neema phail deedee lal bhiq khi, gaqkhoel juq bhai deeq heivq movq nail ngaol. 
ACT.5.34	Thailhai ngaol-aoq, tsaol-aq iqsanl mail ev nail Gaqmaqleiqlal dai mil-ai thaq nail Phaqliqsail teevq gaq jaol nail ngaol. Aivq neq, aoldaoq kovqdaoq cavq nail cov nail gaq ngaol. Aivq maoqbhaoq nl nail munl munl ma nail lavqkhoel nee thul lal khi, gaqkhoel juq bhai teevq yanq hevq dol-aivq yaoq dai, daoq bivq-a nail ngaol. 
ACT.5.35	A bhai nee ngal-aq, aivq ge nail: “Aqivq jaqbheq Ilsaqleiqlal nail tsaol-aq juq-ol, nuljuq tsaol-aq niil juq bhai khalhai nl bhiq nail dai khi, aqmeeq-ai saol-nvq daiq yaoq. 
ACT.5.36	Khul khi mail dai ngal-aq neq, aq-u phao Tuldav dai mil-ai thaq nail teevq gaq dov lal khi, ‘Ngal neq, eeq nail heel nail teevq gaq ngaol’ dai, ge nail ngaol. Aivq nail haoqnao iqsanl tsaol-aq liq yal gaq tsaothe-a nail ngaol. Thailhai ngaol-aoq, aivq bhai deeq heivq gaq-u phao, aivq nail haoqnao tsaothe nail tsaol-aq iqsanl mail pav-ail sav-ail khi, peivq-ail gil-a nail ngaol. 
ACT.5.37	Aivq sil gaq khi, milkhaoq yaq bhai aqmil oil-u phao, Yuldav dai mil-ai thaq nail Gaqliqlail tsaol-aq teevq gaq iqsanl dov lal-a nail ngaol. Aivq nail haoqnao tsaothe lal dai, aivq milkhaoq yaq teevq pav ganav juq bhai jalmul mul-a nail ngaol. Aivq nail haoqnao tsao the nail tsaol-aq iqsanl teevq munl jaol nail ngaol. Thailhai ngaol-aoq, aivq luq-ail seil-ail khi, aivq nail haoqnao tsaothe nail tsaol-aq iqsanl mail, pav-ail sav ail-a nail ngaol. 
ACT.5.38	Alheel ngel-i mail, niil aq-il tsaol-aq niil juq bhai teevq phaq iqsanl thaq nl bhiq. Thailhai bhi jaol yaoq. Aqyu juq noeq khi nl nail phaq, tsaol-aq yaq-i mail noeq dov khi nl nail ngel haq neq, luq-ail seil-ail naol. 
ACT.5.39	Thailhai ngaol-aoq, Miqyail-i mail bhi nl-a nail ngel haq neq, nuljuq maq lav cov nia-ail. Al ovqtavq, nuljuq Miqyail bhai genl dev nail tsaol-aq pevq lal la geiq” dai, aivq aqyu juq bhai ge bhiq-a nail ngaol.
ACT.5.40	Aqyu juq Gaqmaqleiqlal nail daoq naldaiq-a nail ngaol. A bhai nee ngal-aq, aqyu juq gaqkhoel al juq bhai khul kovq khi deeq-a nail ngaol. “Yeiqsul nail aqmil bhai juq juq-ail, yu bhai thaq gaoq ge thaq gaoq thail dei-eiq” dai, aqkav kav dai, ge bhiq khi phaiq bhiq-a nail ngaol.
ACT.5.41	Yeiqsul nail aqmil bhaqda nee aqyu juq khoeq nail jiovq nail bhai daq nail neq, geel-nvq naol dai, Miqyail noeq-ai thaq nail ngel-i mail, gaqkhoel juq maoqbhaoq nl nail munl munl ma nail sivtavq nee lavqkhiq teevq tsail dov ail-a nail ngaol. 
ACT.5.42	Aqyu juq yaoq n yaoq n nee mail, uqhuq thaoq nail ilkhaol il ma bhai maqkhaiq, ilkhaol bhai maqkhaiq, Yeiqsul neq Khali ngaol dai, khaq mao iqsanl, cavq bhiq cov bhiq khi, geeqlaoq daoq cavq bhiq-a nail ngaol.
ACT.6.1	Yanq al yanq nail lavqkhoel yaqlaol juq mao lal thailthaiq nail ngaol. Aq-u phao, Heiqlaqsal daoq ge nail Yuldav nail tsaol-aq juq neq, Heiqbhail tsaol-aq juq bhai daoq mao nail ngaol. Khul khi mail dai ngal-aq neq, yaoq n yaoq n nee mail jaqjaq daoldaol bhoil bhiq-u phao, aqyu juq nail miqtsiq miqma juq aqmeeq-ai maq ya nail ngel-i mail ngaol. 
ACT.6.2	Aq-u phao, gaqkhoel tsel-nvq gaq yaqlaol juq iqsanl bhai khul jil khi ge bhiq-a nail: “Nvjuq Miqyail nail daoq cavq nail niil khaonq-ail ceevq khi, jaqjaq daoldaol bhoil bhiq nail neq, maq tsaq-ail. 
ACT.6.3	Alheel ngel-i mail, aqivq jaqbheq juq-ol, nuljuq nail lavqkhoel bhai tsaol-aq sivq gaq tsel dov yaoq. Aqyu juq neq, aqmil aqmeeq dov nail tsaol-aq, Aqhaqlal Miqyail teevq bhee aol nail tsaol-aq khi mail, neenoeq neekha teevq bhee aol nail tsaol-aq ya pevq nail ngaol. Nvjuq aqyu juq bhai jaqjaq daoldaol bhoil bhiq nail ganl niil bhi nl naol. 
ACT.6.4	Nvjuq neq, khaq mao iqsanl geeqlaoq hal hal-ail daoq cavq daoq cov cov naol” dai, ge bhiq-a nail ngaol.
ACT.6.5	Aqyu juq ge nail bhai munl al munl neema tsaq khi, tsaol-aq niil juq bhai tsel dov-a nail ngaol. Neema thaqtsaol nail neema teevq bhee aol khi, Meeqnail Haolnail Aqhaqlal iqsanl teevq bhee aol nail Saqteiqphaq khi mail Pillilpuv, Bhaolkhaoq, Nilgaqnaoq, Tilmoq, Bhaqmeiqnal khi mail, Aqdil-aoq meenq bhai jaol nail Nilgaolla, niil juq ngaol. Nilgaolla neq, yu nail jeq-e pevq khi, jel lal-u phao, Yuldav nail tsaol-aq nail aol thaoq-a nail ngaol. 
ACT.6.6	Aqyu juq tsaol-aq al sivq gaq bhai gaqkhoel juq nail sivtavq bhai hel lavq-a nail ngaol. Gaqkhoel juq geeqlaoq hal khi, aqyu juq nail kovtavq bhai aqlavq bavq dav bhiq-a nail ngaol.
ACT.6.7	Miqyail nail daoq gaiq doi ail khi, Yeiqlulsaqlaiq meenq lavqkhoel bhai yaqlaol juq maodai mao lal khi Philma juq mee nia gaq iqsanl, neema thaqtsaol lal-a nail ngaol.
ACT.6.8	Saqteiqphaq neq, geeqlaoq eeljaol khi mail bhaqaoq teevq bhee aol khi, yu nail sivtavq bhai mao-ail eeq nail noeq-u maq dov nail phaq khi mail bhi heeq bhi moel nail phaq nl-a nail ngaol. 
ACT.6.9	Aq-u phao, Khulleiqniq milkhaoq, Aqleiqsaqdul milkhaoq, Gillilciv milkhaoq khi mail Aqsil-aq milkhaoq bhai jaol nail bhuq ail-a nail Yuldav nail tsaol-aq nail uqhuq thaoq nail ilkhaol bhai tavq nail tsaol-aq juq, tsaoq thul lal khi, Saqteiqphaq nee mail jil pheel jil lul jaq-a nail ngaol. 
ACT.6.10	Thailhai ngaol-aoq, aivq nail lavqkhoel bhai aol nail neenoeq neekha khi mail Aqhaqlal Miqyail bhaqda nee, aivq ge nail daoq bhai aqyu juq maq jil gaq nia-ail.
ACT.6.11	Aq-u phao, aqyu juq tsaol-aq teevq pav ganav juq bhai maoqbhaoq khoiq nl bhiq khi, niailhai bhi ge-a nail ngaol: “Tsaol-aq niil gaq neq, Molseiq bhai iqsanl, Miqyail bhai iqsanl, khal ge movq-ail ge nail bhai, nvjuq ya gaiq-a nail ngaol” dai, ge bhiq-a nail ngaol.
ACT.6.12	Milkhaoq yaq juq, aqivq aqtsu juq khi mail aoldaoq kovqdaoq cavq nail cov nail juq Saqteiqphaq bhai neema phail lal dai, aqyu juq mee nia phaq ge ge-ail gaq bhiq-a nail ngaol. A bhai nee ngal-aq, aqyu juq Saqteiqphaq bhai nieivq khi, maoqbhaoq nl nail munl munl ma nail sivtavq bhai hel-aivq-a nail ngaol. 
ACT.6.13	Aqyu juq neq, maq tsaq nail salkhil khanq nail tsaol-aq juq bhai khul thaq-ai thaq nail ngaol. Salkhil khanq nail tsaol-aq al juq ge nail: “Tsaol-aq niil gaq neq, meeq nail haol nail uqhuq thaoq nail ilkhaol il ma bhai khi mail aoldaoq kovqdaoq nail ganl bhai khaq mao iqsanl, khal ge movq-ail ge nail ngaol. 
ACT.6.14	Naqsaqlail meenq yaq Yeiqsul neq, uqhuq thaoq nail ilkhaol il ma niil il bhai peiv ha khi, Molseiq-i mail nvjuq bhai bhi thaoq khal leevq lavq-a nail aol bhai iqsanl, lav phal naol dai, aivq ge nail bhai nvjuq ya gaiq-a nail ngaol” dai, ge bhiq-a nail ngaol.
ACT.6.15	Aq-u phao, maoqbhaoq nl nail munl munl lao-ail, Saqteiqphaq bhai aqmeeq-ai heldaiq-u phao, aivq nail maivphaoq nqtavq gaqkhoel nail maivphaoq khe-ai dul nail bhai, ya moel-a nail ngaol.
ACT.7.1	Aq-u phao, “Aqyu juq ge nail khe-ai ngel naol laiq” dai, Philma Saqteiqphaq bhai naldaiq-a nail ngaol.
ACT.7.2	Saqteiqphaq ge nail: “Aqivq jaqbheq juq khi mail aqphiq aqbhal juq-ol, naldaiq yaoq. Ngadao nail aqbhu Aqbhaqlaqhaq, Haqlaq meenq bhai maq jaol ail-u nee mail, Miqsolbholtaqmil milkhaoq bhai jaol-u phao, seiqleiq khaoqsail eeq nail Miqyail, aivq jaol nail bha dov lee-a nail ngaol. 
ACT.7.3	Miqyail aivq bhai ge bhiq-a nail: ‘Naoq nail milkhaoq khi mail naoq nail jeq-e jaq-a nail lavqkhoel nee dov ail khi, ngaq-i mail cavq naq nail milkhaoq bhai ail yaoq’ dai, ge bhiq-a nail ngaol.
ACT.7.4	Aq-u phao, aivq Khaqlaqdail tsaol-aq nail milkhaoq
ACT.7.5	Aq-u phao, milkhaoq niil khaoq nail lavqkhoel, aivq nail aqkhil teevq naoq daq dai iqsanl maq bivq haq-al. Thailhai ngaol-aoq, aivq yaq maq jaol lee-u nee mail, ‘Milkhaoq niil khaoq naoq bhai iqsanl, naoq nail aqjievq lilheel juq bhai iqsanl bivq naol’ dai, Miqyail Aqbhaqlaqhaq bhai daoqma saljial ge bhiq-a nail ngaol. 
ACT.7.6	Miqyail aivq bhai niailhai gaoq ge bhiq-a nail ngaol: ‘Naoq nail aqjievq lilheel juq neq, yu nail milkhaoq bhai daq-i ya jiovq khi, aqyu juq milkhaoq yaq al juq nail kov-uvq bhai liq yal kovq bhee dai, yaqkav ya jiovq nail nee ovqtavq, khoeq nail jiovq nail bhai ya daq nail ngaol. 
ACT.7.7	Thailhai ngaol-aoq, aqyu juq bhai yaqkav bhi jiovq-a nail jeq-e jaq-a bhai, ngal yalkhaq dal bhiq naol. A bhai nee ngal-aq, aqyu juq dov ail khi, niilniai ngaq bhai uqhuq thaoq lee nail ngaol’ dai, Miqyail ge-ai thaq nail ngaol. 
ACT.7.8	Bavkov uqjaq oev nail aol bhai tavq lai nail daoqma saljial, Miqyail Aqbhaqlaqhaq bhai ge bhiq-a nail ngaol. Alheel ngel-i mail, aivq nail yaqyov Ilcav doevq lee khi, eivq n bhee lal-u phao, aivq bhai bavkov uqjaq oev bhiq-a nail ngaol. Alhai dul dai, Ilcav iqsanl, aivq nail yaqyov Yaqkov bhai, bavkov uqjaq oev bhiq-a nail ngaol. Yaqkov iqsanl aivq nail yaqyov tsel-nvq gaq bhai bavkov uqjaq oev bhiq-a nail ngaol. Yaqyov al juq neq, ngadao nail jeq-e jaq-a nail lavqkhoel, aqmil dov nail aqbhal tsel-nvq gaq ngaol.
ACT.7.9+ACT.7.10	Yaqkov nail yaqyov juq neq, aqyu juq nail jaqbheq Yaolsai bhai neekhaol maq sil nail ngel-i mail, yu bhai gaoq jaq khi, yu-i mail Iljiltuv milkhaoq bhai yaqkav bhi jiovq ail nail dai khi, gaoq jaq-a nail ngaol. Thailhai ngaol-aoq, Miqyail aivq nee mail jaol khi, aivq ya daq nail haq dee aoq deedee nail iqsanl bhai, bhi jel ail-a nail ngaol. Yaolsai Iljiltuv nail heeqphaq Phaqlaol nail sivtavq bhai ail-u phao, Miqyail aivq bhai geeqlaoq eeljaol khi mail neenoeq neekha bivq-a nail ngaol. Alheel ngel-i mail, heeqphaq Phaqlaol Yaolsai bhai, Iljiltuv milkhaoq khi mail, aivq jaol nail ilkhaol bhai bhi uvthaiq-a nail ngaol.
ACT.7.11	Aq-u phao, Iljiltuv milkhaoq khaoq lao khi mail Khaqnaq milkhaoq khaoq lao-ail moevq nail sivq nail phaq kev lee khi, haq dee aoq deedee nail ngaol. Alheel ngel-i mail, Yaqkov nail yaqyov juq jaq nail daol nail phaq maq halpov ya nia-ail. 
ACT.7.12	Thailhai ngaol-aoq, ‘Iljiltuv milkhaoq bhai gov jiav naol geiq’ dai, Yaqkov ya gaiq-u phao, aivq nail yaqyov juq bhai iqmoeq khe pov bhi ail-a nail ngaol. 
ACT.7.13	Aqyu juq nvq pov teevq pov gaoq ail-u phao, Yaolsai aivq nail aqivq jaqbheq juq bhai, ‘Ngal neq, Yaolsai ngaol’ dai, ge bhiq-a nail ngaol. Phaqlaol iqsanl Yaolsai nail jeq-e jaq-a bhai ya heeq nia-a nail ngaol. 
ACT.7.14	Aq-u phao, Yaolsai aivq nail aqbhu Yaqkov khi mail, aivq nail jeq-e jaq-a iqsanl bhai bhi hevq lai-a nail ngaol. Aqyu juq iqsanl mail sivq tsel ngaq gaq bhee nail ngaol. 
ACT.7.15	Yaqkov iqsanl Iljiltuv milkhaoq bhai ail khi, aivq iqsanl, aivq nail yaqyov juq iqsanl, a bhai sil gil-a nail ngaol. 
ACT.7.16	Aqyu juq bhai, Seiqjeiq meenq bhai bavq kol laivq khi, Seiqjeiq meenq bhai jaol nail, Haqmaoq nail yaq juq bhai Aqbhaqlaqhaq-i mail phul bivq khi ul-ai thaq nail luqdaol bhai, duqpheeq-a nail ngaol.
ACT.7.17	Miqyail Aqbhaqlaqhaq bhai jaq-ai thaq nail daoqma saljial al daoq bhee lal nail yanq aqjail jail lal-u phao, Iljiltuv milkhaoq lavqkhoel bhai ngadao nail jeq-e jaq-a, mao deedee lal-a nail ngaol. 
ACT.7.18	A bhai nee ngal-aq, Yaolsai bhai maq heeq nia nail heeqphaq teevq gaq dov lal khi Iljiltuv milkhaoq bhai uvthaiq-a nail ngaol. 
ACT.7.19	Heeqphaq al gaq, ngadao nail jeq-e jaq-a bhai jalmul mul goiqbhaoq bhaoq khi, yaqbeiv juq bhai heivq dai, ngadao nail aqphiq aqbhal juq bhai khoeq bhiq jiovq bhiq khi, yaqbeiv juq bhai bhi tsiq ha ail-a nail ngaol.
ACT.7.20	Aq-u phao, Miqyail nail sivtavq bhai mao-ail meeq nail Molseiq dai mil-ai thaq nail yaqyov teevq gaq doevq lee-a nail ngaol. Bhala hail heeq bhee dai, aivq bhai ilkhaol bhai tsu-a nail ngaol. 
ACT.7.21	Haoqnao aivq bhai tsiq ha ail-u phao, Phaqlaol nail yaqmiq-i mail, aivq nail yaq khe-ai, tsi tsu-a nail ngaol. 
ACT.7.22	Molseiq neq, Iljiltuv tsaol-aq nail neenoeq neekha iqsanl mail ya saol-a nail ngaol. Aivq neq, daoq ge nail maqkhaiq, ganl nl nail maqkhaiq, gaq kav deedee nail ngaol.
ACT.7.23	Aivq liq tsel kovq bhee lal-u phao, aivq nail aqivq jaqbheq Ilsaqleiqlal nail tsaol-aq bhai heldaiq ail nail dai, noeq dov lal bhiq-a nail ngaol. 
ACT.7.24	Aq-u phao, Iljiltuv nail tsaol-aq teevq gaq aivq nail jeq-e jaq-a teevq gaq bhai khoeq bhiq jiovq bhiq nail bhai Molseiq ya moel-u phao, aivq nail jeq-e jaq-a al gaq bhai tsaojao-ai bhiq khi, Iljiltuv nail tsaol-aq al gaq bhai nl kovq bhiq khi mail, heivq-a nail ngaol. 
ACT.7.25	‘Miqyail ngaq bhai khoel nail bhai maqkhaiq, ngal ngaq nail jeq-e jaq-a bhai hevqkovq nail khi bhai maqkhaiq, ngaq nail aqivq jaqbheq heeq nia ail jaol-aq’ dai, Molseiq noeq khi ngaol-aoq, aqyu juq maq heeq nia-ail. 
ACT.7.26	Yaoq n yaoq, aivq nail jeq-e jaq-a nvq gaq aqtsaoq khaq pheeljaq nail bhai ya moel khi, ‘Aqtsaoq juq-ol, nul-nq nvq gaq neq aqivq jaqbheq ngaol. Khul khi mail khaq pheeljaq nail-aiq’ dai, ge khi, aqyu nvq gaq bhai bhi tsaq bhi jil lai nail dai khi, he phail bhiq-a nail ngaol.
ACT.7.27	Thailhai ngaol-aoq, aivq nail aqtsaoq bhai khaq pheeljaq lai-a nail al gaq Molseiq bhai doeq ha gai khi ge nail: ‘Nvjuq bhai uvthaiq khi yalkhaq dal nail gaq jiovq yaoq dai, khaq sil gaq naoq bhai khoel-ai thaq nail-aiq. 
ACT.7.28	Milgaol naol Iljiltuv tsaol-aq al gaq bhai heivq-a nail khe-ai, ngaq bhai iqsanl heivq movq nail laiq’ dai, ge bhiq-a nail ngaol. 
ACT.7.29	Molseiq daoq al daoq ya gaiq-u phao, Mildiqyaq milkhaoq bhai tsaol-aivq khi jaol ail-a nail ngaol. Aivq a bhai jaol-u phao, yaqyov nvq gaq jaol lee-a nail ngaol.
ACT.7.30	Liq tsel kovq jel-ail khi, Silnaq gaoqjaoq nail aqjail bhai jiav nail haqaiq mildai haqtsoiq haqyal bhai, aqgoe jiavbuv lavqkhoel miqjaq bhaol khi, miqjaq miqlail nail lavqkhoel nqtavq gaqkhoel teevq gaq bhai Molseiq ya moel-a nail ngaol. 
ACT.7.31	Aivq al bhai ya moel-u phao, noeq-u maq dov dai pevq-ail khi, heldaiq duq nail dai khi, aqjail bhai jiil laivq-a nail ngaol. Aq-u phao, Miqyail nail aqthel aivq ya gaiq-a nail ngaol. 
ACT.7.32	‘Ngal neq, naoq nail aqphiq aqbhal nail Miqyail, Aqbhaqlaqhaq, Ilcav, Yaqkov nail Miqyail ngaol’ dai, ge bhiq-a nail ngaol. Aq-u phao, Molseiq geesil khi aqjuq juq nail ngel-i mail, maq heldaiq tseq-ail.
ACT.7.33	Miqyail aivq bhai gaoq ge bhiq-a nail: ‘Naoq nail saiqnaov loev yaoq. Khul khi mail dai ngal-aq neq, naoq-i mail thulphaol-nvq thaq nail jaol duq niil dao neq, meeq nail haol nail jaol duq ngaol. 
ACT.7.34	Iljiltuv milkhaoq lavqkhoel-ai ngaq nail tsaol-aq bhai yu khoeq bhiq jiovq bhiq nail bhai ngal maldil ya moel khi, aqyu juq maq daq tsaol-ail dai, gul nail aqthel bhai ngal ya gaiq-a nail ngaol. Aqyu juq bhai bhi jel-ail nail dai khi, ngal yavq kha lee-a nail ngaol. Niil aq-il lal yaoq. Ngal naoq bhai Iljiltuv milkhaoq bhai khoel gai-aivq naol’ dai, ge bhiq-a nail ngaol.
ACT.7.35	‘Nvjuq nail kovtavq bhai uvthaiq khi, yalkhaq dal nail gaq jiovq yaoq dai, khaq sil gaq naoq bhai khoel-ai thaq nail-aiq’ dai, Molseiq al gaq bhai aqyu juq ge khi khaonq ha-a nail ngaol. Thailhai ngaol-aoq, aivq uvthaiq nail gaq khi mail Hevqkovq nail gaq bhi jiovq nail khi mail, Miqyail khoel gai-aivq-a nail ngaol. Aqgoe jiavbuv lavqkhoel bhai Molseiq-i mail moel-a nail nqtavq gaqkhoel al gaq bhai Miqyail juq khi Molseiq bhai khoel gai-aivq-a nail ngaol. 
ACT.7.36	Molseiq neq, Ilsaqleiqlal nail tsaol-aq bhai hevq dov-a nail ngaol. Iljiltuv milkhaoq lavqkhoel nee maqkhaiq, aqnel dai khul nail iqyaq iqma lavqkhoel nee maqkhaiq, liq tsel kovq bhee dai, tsaol-aq maq jaol nail haqaiq mildai haqtsoiq haqyal bhai jaol-u phao maqkhaiq, aivq bhi heeq bhi moel nail phaq khi mail noeq-u maq dov nail phaq nl-a nail ngaol.
ACT.7.37	Molseiq al gaq, ‘Miqyail ngaq bhai bhi dov lal lavq-a nail khe-ai, nuljuq nail jeq-e jaq-a lavqkhoel aivq nail haqbhoil gedan nail teevq gaq nuljuq nail haqbhoil bhi dov lal naol’ dai, Molseiq Ilsaqleiqlal nail tsaol-aq bhai ge bhiq-a nail ngaol. 
ACT.7.38	Ilsaqleiqlal nail tsaol-aq juq haqaiq mildai haqtsoiq haqyal bhai jil lal khi jaol-u phao, aqyu juq nee mail jaol nail al gaq, Molseiq ngaol. Ngadao nail aqphiq aqbhal juq nee mail jaol nail tsaol-aq al gaq iqsanl, aivq ngaol. Silnaq gaoqjaoq bhai nqtavq gaqkhoel daoq ge tsaoq lee-u phao jaol nail gaq iqsanl, aivq ngaol. Ngadao bhai bivq nail haqbhoil, aqdoevq bhi doevq nail daoq ya-a nail gaq iqsanl aivq ngaol.
ACT.7.39	Thailhai ngaol-aoq, ngadao nail aqphiq aqbhal juq neq, Molseiq nail daoq maq naldaiq-ail, Molseiq bhai khaonq-a nail ngaol. Aqyu juq Iljiltuv milkhaoq bhai kovq lai movq nail neema taivq-ail aol nail ngaol. 
ACT.7.40	Aqyu juq Aqloq
ACT.7.41	Yanq al yanq nail lavqkhoel, aqyu juq niaoqnel niaoq yaq nail maolkhoel teevq maol teivq-a nail ngaol. A bhai nee ngal-aq, maolkhoel al maol bhai danq bhiq danq bhiq-ail, aqyu juq nail aqlavq-i mail teivq-a nail maolkhoel bhai thaqeeq nail bhaoqaiq lav sav-a nail ngaol. 
ACT.7.42	Alheel ngel-i mail, Miqyail aqyu juq bhai khaonq-ail ceevq khi, aqgil juq bhai uqhuq bhi thaoq-a nail ngaol. Alhai dul dai, Miqyail nail haqbhoil gedan nail juq nail haoqgavq lavqkhoel bhai niailhai gevq-ai thaq nail ngaol:
ACT.7.42	‘Ilsaqleiqlal nail
ACT.7.42	jeq-e jaq-a juq-ol,
ACT.7.42	nuljuq haqaiq mildai
ACT.7.42	haqtsoiq haqyal bhai
ACT.7.42	liq tsel kovq jaol-u phao,
ACT.7.42	ngaq bhai jaiqyaq
ACT.7.42	laol lavq-a nail laiq.
ACT.7.42	Danq nail phaq
ACT.7.42	danq lavq-a nail laiq.
ACT.7.42	Maq ngel-ail dei-eiq.
ACT.7.43	Uqhuq thaoq nail
ACT.7.43	haqbhoil nuljuq-i mail
ACT.7.43	lav sav-ai thaq nail
ACT.7.43	Maollov miqyail nail
ACT.7.43	maolkhoel yavqtsoel
ACT.7.43	khi mail
ACT.7.43	Leiqphaq miqyail nail
ACT.7.43	aqgil maolkhoel bhai
ACT.7.43	nuljuq thaqeeq khi,
ACT.7.43	bavq bavq-ail,
ACT.7.43	tsao-a nail ngaol.
ACT.7.43	Alheel ngel-i mail,
ACT.7.43	ngal nuljuq bhai
ACT.7.43	Bhaqbhulloq milkhaoq
ACT.7.43	a phao bal-nvq bhai
ACT.7.43	pheethaiq khi
ACT.7.43	hel-aivq naol’ dai,
ACT.7.43	gevq-ai thaq nail ngaol.
ACT.7.44	Ngadao nail aqphiq aqbhal juq, haqaiq mildai haqtsoiq haqyal bhai jaol-u phao, salkhil khanq nail haqphal yavqtsoel jiav nail ngaol. ‘Naoq-i mail ya moel-a nail khe-ai cov yaoq’ dai, Miqyail Molseiq bhai ge bhiq-a nail khe-ai, Molseiq cov-a nail ngaol. 
ACT.7.45	Ngadao nail aqphiq aqbhal juq nail sivtavq nee, milkhaoq al khaoq bhai jaol nail tsaol-aq juq bhai, Miqyail the dov-a nail ngaol. Ngadao nail aqphiq aqbhal juq, Yaolsu nee mail milkhaoq niil khaoq oil nail dai khi aol lal-u phao, haqphal nail yavqtsoel al tsoel iqsanl bavq bhoel laivq-a nail ngaol. Haqphal nail yavqtsoel al tsoel neq, Daqbhil nail yeel bhai kev dai, jiav nail ngaol. 
ACT.7.46+ACT.7.47	Daqbhil neq, Miqyail nail geeqlaoq eeljaol bhai halpov moel-a nail tsaol-aq teevq gaq pevq khi, ‘Naoq nail haqbhoil jaol duq bhi cov lavq yaoq’ dai, Yaqkov nail Miqyail bhai hal khi ngaol-aoq, Miqyail nail haqbhoil ilkhaol cov-a nail gaq neq, Saollavmoq ngaol.
ACT.7.48	Thailhai ngaol-aoq, eeq dee heel deedee nail Miqyail neq, tsaol-aq-i mail cov-a nail ilkhaol bhai jaol nail maq ngel-ail. Miqyail nail haqbhoil gedan nail teevq gaq-i mail ge-ai thaq nail jiav nail ngaol:
ACT.7.49	‘Nqtavq neq,
ACT.7.49	ngal joiqjaq nail
ACT.7.49	doiqbev bev ma ngaol.
ACT.7.49	Miltsaq neq,
ACT.7.49	ngaq nail aqkhil
ACT.7.49	tsaoq thaq duq ngaol.
ACT.7.49	Ngaq nail haqbhoil
ACT.7.49	nuljuq ilkhaol
ACT.7.49	khalhai cov heeq.
ACT.7.49	Ngaq nail naq duq
ACT.7.49	khul dao bhai
ACT.7.49	jiav nail-aiq’ dai,
ACT.7.49	Miqyail ge nail ngaol.
ACT.7.50	‘Al juq iqsanl
ACT.7.50	ngaq-i mail
ACT.7.50	teivq-ai thaq nail
ACT.7.50	maq ngel laiq’ dai,
ACT.7.50	ge-ai thaq nail ngaol.
ACT.7.51	Nuljuq nail neema khadai dai-ail gaol nail-aiq. Naqkov khadai dai-ail thul nail-aiq. Miqyail bhai maq heeq nia nail tsaol-aq juq khe-ai khadai dai-ail jaoq nail-aiq. Nuljuq neq, nuljuq nail aqphiq aqbhal juq khe-ai dul khi, Meeqnail Haolnail Aqhaqlal bhai lav tsoiq nail ngaol. 
ACT.7.52	Nuljuq nail aqphiq aqbhal-i mail maq khoeq maq jiovq daiq-a nail, Miqyail nail haqbhoil gedan nail khul gaq jaol nail-aiq. ‘Tsaq nail daol nail gaq lee naol’ dai, ge nail juq bhai, aqyu juq deeq heivq-a nail ngaol. Niil aq-il nuljuq iqsanl, tsaq nail daol nail al gaq bhai yu nail aqlavq lavqkhoel bhai av bhiq khi tavq heivq-a nail ngaol. 
ACT.7.53	Nqtavq gaqkhoel-i mail bivq lee-a nail, Miqyail nail aoldaoq kovqdaoq bhai ya-a nail tsaol-aq juq neq, nuljuq ngaol. Thailhai ngaol-aoq, aoldaoq kovqdaoq al bhai nuljuq maq naldaiq-al” dai, Saqteiqphaq ge bhiq-a nail ngaol.
ACT.7.54	Saqteiqphaq alhai ge nail bhai ya gaiq-u phao, maoqbhaoq nl nail munl lavqkhoel khe aol nail tsaol-aq juq aivq bhai neema phail deedee lal bhiq khi, haoqgil keivq nail ngaol. 
ACT.7.55	Aq-u phao, Saqteiqphaq nail lavqkhoel Meeqnail Haolnail Aqhaqlal teevq bhee jaol khi, aivq nqtavq phao gaollel daiq-u phao, Miqyail nail seiqleiq khaoqsail bhai maqkhaiq, Miqyail nail lavqmal phao Yeiqsul thulphaol-nvq thaq nail bhai maqkhaiq, ya moel-a nail ngaol. 
ACT.7.56	A bhai nee ngal-aq, aivq ge nail: “Heldaiq! Nqtavq phao-ai thaq khi Miqyail nail lavqmal phao Tsaol-aq nail Yaqyov thulphaol nail bhai ngal moel thailthaiq nail ngaol” dai, ge bhiq-a nail ngaol.
ACT.7.57	Aq-u phao, aqyu juq gul gul-ail, yovqgavq nail naqkhaol bhai yovqgavq daqtsoiq khi, Saqteiqphaq jaol nail bha tsaol laivq-a nail ngaol. 
ACT.7.58	A bhai nee ngal-aq, meenq meenq jail-ai aivq bhai he dol-aivq khi, lovmav-i mail liv-a nail ngaol. Salkhil khanq nail tsaol-aq juq, yovqgavq nail phailkhaoq yovqgavq loev khi, Saolluv dai mil-ai thaq nail yaqyov-aq yaqnoil teevq gaq nail aqkhil daoqthaoq bhai oil thaq-a nail ngaol.
ACT.7.59	Aqyu juq Saqteiqphaq bhai lovmav liv thailthaiq-u phao, Saqteiqphaq geeqlaoq hal hal-ail, “Heeqphaq Yeiqsul-ol, ngaq nail aqhaqlal bhai hav bhoel lavq yaoq” dai, ge-a nail ngaol. 
ACT.7.60	A bhai nee ngal-aq, aivq peevqceevq kovdoiq doiq khi, “Heeqphaq-ol, aqyu juq nl thailthaiq nail oeqbal niil, aqyu juq nail kovtavq bhai thaq thaq dei-eiq” dai, mailma-ail ge-a nail ngaol. Alhai ge gaq khi sil-a nail ngaol.
ACT.8.1	Aivq bhai alhai heivq nail bhai Saolluv iqsanl, neema tsaq nail ngaol.
ACT.8.1	Aq-u n-gaol nee mail, Yeiqlulsaqlaiq meenq bha jaol nail Khali yaq nail munl, khoeq dee jiovq deedee nail bhai ya daq-a nail ngaol. Alheel ngel-i mail, gaqkhoel juq maq ngel nail neq, Khali yaq juq iqsanl mail, gaoq ail gail ail khi, Yuldav milkhaoq khi mail Saqmaqliv milkhaoq doi dai, phaol ail-a nail ngaol. 
ACT.8.2	Miqyail bhai ev nail tsaol-aq teevq pav ganav juq, Saqteiqphaq bhai duq pheeq-ail khi, nioilkhaoq khaoq-a nail ngaol. 
ACT.8.3	Thailhai ngaol-aoq, Saolluv neq, Khali yaq nail munl bhai lav peivq lav boev nail dai khi, nl thailthaiq nail ngaol. Aivq teevq il nee teevq il dav lai dav lai-ail, yaqyov-aq bhai maqkhaiq, yaqmai-aq bhai maqkhaiq, nieivq khi thaonq bhai laol-a nail ngaol.
ACT.8.4	Alheel ngel-i mail, gaoq ail gail ail-a nail Khali yaq al juq, doidoi-ai geeqlaoq daoq cavq ail-a nail ngaol. 
ACT.8.5	Pillilpuv iqsanl, Saqmaqliv nail milkhaoq khe meenq teevq meenq bhai ail khi, aqyu juq bhai Khali nail ganl cavq bhiq-a nail ngaol. 
ACT.8.6	Tsaol-aq al juq aivq cavq nail bhai ya gaiq khi, aivq-i mail nl-a nail noeq-u maq dov nail phaq bhai ya moel-u phao, neema teevq heeq taivq-ail thaq khi, aivq cavq nail daoq bhai naldaiq-a nail ngaol. 
ACT.8.7	Khul khi mail dai ngal-aq neq, neivq aol nail tsaol-aq mee nia gaq nail lavqkhoel nee, neivq juq gul gul-ail dov ail-a nail ngaol. Khil sil lavq sil sil nail tsaol-aq khi mail, aqkhil khil khoi khoi nail tsaol-aq mee nia gaq bhai iqsanl, lav meeq bhiq-a nail ngaol. 
ACT.8.8	Alheel ngel-i mail, meenq al meenq bhai jaol nail tsaol-aq juq lavqkhiq tsail deedee nail ngaol.
ACT.8.9	Meenq al meenq nail lavqkhoel bhai Silmoq dai mil-ai thaq nail teevq gaq jaol nail ngaol. Aivq neq, maolovq lovq khi Saqmaqliv tsaol-aq bhai noeq-u maq dov dai, bhi pevq ail-a nail ngaol. “Ngal neq, eeq nail heel nail teevq gaq ngaol” dai, aivq ge nail ngaol. 
ACT.8.10	Meenq al meenq nail lavqkhoel bhai jaol nail tsaol-aq, eeq yaq nil yaq iqsanl mail ge nail: “Tsaol-aq niil gaq neq, eeq deedee nail bhaqaoq dai khul nail, Miqyail nail bhaqaoq nial” dai, ge ge-ail, aivq nail daoq naldaiq nail ngaol. 
ACT.8.11	Tsaol-aq al gaq, tsaq dai maolovq lovq daiq bhiq khi, aqyu juq bhai noeq-u maq dov nail phaq nl daiq bhiq-a nail, maoq lal-aoq nail ngel-i mail, aqyu juq aivq nail daoq naldaiq nail ngaol. 
ACT.8.12	Thailhai ngaol-aoq, Miqyail Milkhaoq nail ganl khi mail Yeiqsul Khali nail aqmil bhai tavq nail, lavqkhiq tsail nail geeqlaoq daoq nail ganl, Pillilpuv cavq nail cov nail bhai, aqyu juq neema thaqtsaol lal khi, yaqyov-aq iqsanl yaqmai-aq iqsanl ulcuvq saol-a nail ngaol. 
ACT.8.13	Aq-u phao, Silmoq al gaq iqsanl, Yeiqsul bhai neema thaqtsaol lal-a nail ngaol. Aivq ulcuvq saol khi, Pillilpuv nee mail maq gaoq ail dai, jaol-a nail ngaol. Bhi heeq bhi moel nail phaq khi mail, noeq-u maq dov nail phaq nl nail bhai ya moel-u phao, aivq noeq-u maq dov dai, pevq deedee ail-a nail ngaol.
ACT.8.14	Saqmaqliv tsaol-aq Miqyail nail daoq hav bhoel nail ganl, Yeiqlulsaqlaiq meenq bha jaol nail gaqkhoel juq ya gaiq-a nail ngaol. Alheel ngel-i mail, aqyu juq Bheiqtuvluv khi mail Yaolhaq bhai, a bhai khoel gai-aivq-a nail ngaol. 
ACT.8.15	Aqyu nvq gaq a bhai lai kev khi, tsaol-aq al juq Meeqnail Haolnail Aqhaqlal ya dai, aqyu juq nail haqbhoil geeqlaoq hal bhiq-a nail ngaol. 
ACT.8.16	Khul khi mail dai ngal-aq neq, aqyu juq teevq gaq iqsanl, Meeqnail Haolnail Aqhaqlal maq ya haq-al. Aqyu juq Heeqphaq Yeiqsul nail aqmil kov-uvq nee ulcuvq saol-a teevq-eel ngaol. 
ACT.8.17	Bheiqtuvluv khi mail Yaolhaq aqyu juq nail kovtavq bhai aqlavq bavq dav bhiq-u phao, aqyu juq Meeqnail Haolnail Aqhaqlal ya-a nail ngaol.
ACT.8.18	Gaqkhoel al nvq gaq, yu nail kovtavq bhai aqlavq bavq dav bhiq-a nail ngel-i mail, yu Meeqnail Haolnail Aqhaqlal ya-a nail bhai Silmoq al gaq ya moel-a nail ngaol. Aq-u phao, aivq phul oil lavq khi niailhai ge nail ngaol: 
ACT.8.19	“Khaq sil gaq nail kovtavq bhai maqkhaiq, ngal aqlavq bavq dav bhiq-u phao, tsaol-aq al gaq Meeqnail Haolnail Aqhaqlal ya dai, bhaqaoq thoil, ngaq bhai iqsanl bivq lavq yaoq” dai, hal nail ngaol.
ACT.8.20	Thailhai ngaol-aoq, Bheiqtuvluv aivq bhai ge bhiq-a nail: “Miqyail nail kovpavq bhai phul-i mail ul naol dai, naol noeq nail ngel-i mail, naol naoq nail phul nee mail luq-ail seil-ail yaoq. 
ACT.8.21	Miqyail nail sivtavq bhai naoq nail neema maq daol nail ngel-i mail, ganl niil ganl naoq-ai nee teevq peivq-ail maq tavq-ail.
ACT.8.22	Alheel ngel-i mail, haqeiv deedee nail naoq nail neenoeq thoil noeq, noeq phal yaoq. Alhai noeq nail phaq bhai, oeqbal phaiq lavq dai, Miqyail bhai geeqlaoq hal yaoq. 
ACT.8.23	Khul khi mail dai ngal-aq neq, neema lavqkhoel khe oil uvq-ai thaq nail maq meeq nail phaq naoq nail lavqkhoel bhai teevq bhee aol khi, oeqbal-i mail naoq bhai pheethaiq-ai thaq nail bhai, ngal ya moel-a naol” dai, ge bhiq-a nail ngaol.
ACT.8.24	Aq-u phao, Silmoq ge nail: “Nul-nq nvq gaq-i mail khal ge-a nail niil juq, teevq phaq-ail ngaq nail kovtavq bhai maq ya kev lee dai, ngaq nail haqbhoil Miqyail bhai geeqlaoq hal lavq yaoq” dai, ge bhiq-a nail ngaol.
ACT.8.25	Aqyu nvq gaq salkhil khanq khanq-ail, Miqyail nail daoq cavq bhiq cov bhiq gaq khi mail, Yeiqlulsaqlaiq meenq bha kovq ail-a nail ngaol. Kovq ail thailthaiq-u phao, Saqmaqliv nail julgu mee nia gu bhai lavqkhiq tsail nail geeqlaoq daoq cavq bhiq-a nail ngaol.
ACT.8.26	Aq-u phao, Heeqphaq Miqyail nail nqtavq gaqkhoel teevq gaq Pillilpuv bhai ge bhiq lee-a nail: “Pul-nvq phao kovq dov ail yaoq. Yeiqlulsaqlaiq meenq nee mail Gaqsaq meenq bhai ail nail gailkhaol bhai ail yaoq” dai, khoel bhiq-a nail ngaol. Gailkhaol al khaol neq, haqaiq mildai haqtsoiq haqyal bhai daol nail ngaol. 
ACT.8.27	Alhai khoel nail ngel-i mail, Pillilpuv lav dan khi dov ail-a nail ngaol. Aq-u phao, Aildaqyaolphil milkhaoq khe heeqphaqma nail phul heel yalkav juq bhai lainq khi heldaiq phail nail eeq nail heel nail Aildaqyaolphil milkhaoq yaq teevq gaq Yeiqlulsaqlaiq meenq bha uqhuq thaoq lai khi kovq lee thailthaiq nail bhai, Pillilpuv ya moel-a nail ngaol. 
ACT.8.28	Tsaol-aq al gaq neq, aivq nail moeqphaq lalaoq jeeq khi, Miqyail nail haqbhoil gedan nail Ilsaqyal-i mail gevq-ai thaq nail haoqgavq ge ge-ail, kovq lee thailthaiq nail ngaol. 
ACT.8.29	“Moeqphaq lalaoq al kovq lee thailthaiq nail bhai ail yaoq” dai, Aqhaqlal Miqyail Pillilpuv bhai ge bhiq-a nail ngaol.
ACT.8.30	Aq-u phao, Pillilpuv tsaol-aivq-a nail ngaol. Aivq tsaoq kel-aivq-u phao, eeq nail heel nail al gaq Miqyail nail haqbhoil gedan nail Ilsaqyal-i mail gevq-ai thaq nail haoqgavq ge thailthaiq nail bhai ya gaiq-a nail ngaol. “Naol ge thailthaiq nail ganl thoil, naol heeq kivq naol laiq” dai, Pillilpuv aivq bhai naldaiq bhiq-a nail ngaol. 
ACT.8.31	Aivq ge nail: “Yu ngaq bhai daoqceevq maq ge daiq lavq haq neq, ngal khalhai khi heeq kivq nail-aiq” dai, ge kovq bhiq-a nail ngaol. A bhai nee ngal-aq, “Ngaq-ai nee mail jeeq lal yaoq” dai, Pillilpuv bhai ge bhiq-a nail ngaol.
ACT.8.32	Aivq-i mail ge daiq thailthaiq nail Jalliq neq, niil dao ngaol:
ACT.8.32	“Heivq nail haqbhoil
ACT.8.32	tseel-aivq nail
ACT.8.32	yaol khe-ai, aivq bhai
ACT.8.32	tseel-aivq-a nail ngaol.
ACT.8.32	Yaol nail aqmevq
ACT.8.32	thaiq nail tsaol-aq nail
ACT.8.32	sivtavq bhai
ACT.8.32	yaol yaq maq meel dai
ACT.8.32	jaol nail khe-ai,
ACT.8.32	aivq iqsanl moeqthaoq
ACT.8.32	maq gaolpav dai,
ACT.8.32	aqtsi tsu dai,
ACT.8.32	jaol nail ngaol.
ACT.8.33	Yu aivq bhai
ACT.8.33	thaqtheq khi,
ACT.8.33	maq tsaq maq daol
ACT.8.33	nail lavqkhoel
ACT.8.33	yalkhaq dal
ACT.8.33	bhiq-a nail ngaol.
ACT.8.33	Aivq nail aqceevq
ACT.8.33	khaq sil gaq
ACT.8.33	ge nia nail-aiq.
ACT.8.33	Khul khi mail dai
ACT.8.33	ngal-aq neq,
ACT.8.33	miltsaq kovtavq bhai
ACT.8.33	aivq nail
ACT.8.33	doevq nail phaq
ACT.8.33	oil ha-a nail ngaol” dai,
ACT.8.33	gevq-ai thaq nail ngaol.
ACT.8.34	Eeq nail heel nail al gaq Pillilpuv bhai naldaiq nail: “Miqyail nail haqbhoil gedan nail niil gaq, khaq sil gaq nail ganl ge nail ngel-aiq. Aivq nail ganl ge nail ngel-ail laiq. Maq ngel haq neq, yu nail ganl ge nail laiq dai, ngal naoq bhai naldaiq movq-ail nial” dai, ge bhiq-a nail ngaol. 
ACT.8.35	Aq-u phao, Pillilpuv Jalliq al dao nee mail, Yeiqsul nail ganl lavqkhiq tsail nail geeqlaoq daoq, aivq bhai cavq bhiq cov bhiq-a nail ngaol.
ACT.8.36	Aqyu nvq gaq ail thailthaiq-u phao, ulcuvq deq nail bhai kev lee khi, eeq nail heel nail al gaq ge nail: “Heldaiq. Niilniai ulcuvq deq-ail nial. Naol ulcuvq thaq saol dai, ngaq bhai lav tsoiq nail khul phaq jiav nail-aiq” dai, ge nail ngaol.
ACT.8.37	[Pillilpuv ge nail: “Naol neema lavqkhoel bhai kev dai neema thaqtsaol haq neq, ulcuvq saol kivq naol” dai, ge bhiq-a nail ngaol. Eeq nail heel nail al gaq ge nail: “Yeiqsul Khali neq, Miqyail nail Yaqyov ngaol dai, ngal neema thaqtsaol naol” dai, ge bhiq-a nail ngaol.]
ACT.8.38	Aq-u phao, eeq nail heel nail al gaq moeqphaq lalaoq la naq khi mail, aqyu nvq gaq ulcuvq lavqkhoel bhai aol ail khi, Pillilpuv aivq bhai ulcuvq saol bhiq-a nail ngaol. 
ACT.8.39	Aqyu nvq gaq ulcuvq lavqkhoel nee dov lal-u phao, Miqyail nail Aqhaqlal teevq pov taivq-ail Pillilpuv bhai tsiq kol-aivq-a nail ngaol. Eeq nail heel nail al gaq aivq bhai maq moel khi ngaol-aoq, lavqkhiq tsail deedee nail lavqkhoel kovq ail-a nail ngaol. 
ACT.8.40	Pillilpuv neq, Aqcovq meenq bhai kev dai, tsiq kol-aivq-a nail ngaol. A bhai nee ngal-aq, aivq Gailsaqlil meenq bhai lai-a nail ngaol. Gailphail lail ma bhai khal jiav nail meenq yaoq meenq yaoq-ao nee bhai aivq lavqkhiq tsail nail geeqlaoq daoq cavq bhiq-a nail ngaol.
ACT.9.1+ACT.9.2	Saolluv neq, Yeiqsul nail yaqlaol juq bhai maq ya heivq-u neq, maq juq dai, khaq mao iqsanl ge ge-ail jaol nail ngaol. Daqmaqsail meenq bhai jiav nail uqhuq thaoq nail ilkhaol il ma khe aqivq juq bhai bivq nail dai khi, aivq Philma bhai haoqgavq hal-a nail ngaol. Hal-a nail al neq, Yeiqsul nail gailkhaol bhai tsao nail yaqyov-aq juq bhai maqkhaiq, yaqmai-aq juq bhai maqkhaiq, khal ya moel nail tsaol-aq juq bhai pheethaiq khi, Yeiqlulsaqlaiq meenq bha bhi hel-aivq lavq yaoq dai, hal-ai thaq nail ngaol. 
ACT.9.3	Aivq Daqmaqsail meenq bhai ail-a nail ngaol. Aivq meenq aqjail bhai kev ail-u phao, teevq pov taivq-ail aivq bhai nqtavq nee mail aqbhaq teevq jaoq bhaq lee-a nail ngaol. 
ACT.9.4	Aq-u phao, aivq ga tsuq ail-a nail ngaol. “Saolluv-ol, Saolluv-ol, khul khi mail naol ngaq bhai khoeq lavq jiovq lavq nail-aiq” dai, ge nail aqthel Saolluv ya gaiq-a nail ngaol.
ACT.9.5	“Heeqphaq-ol, naol khaq sil gaq” dai, Saolluv naldaiq-u phao, aqthel al ge kovq bhiq-a nail: “Ngal neq, naol khoeq bhiq jiovq bhiq thailthaiq nail Yeiqsul ngaol. 
ACT.9.6	Thul yaoq. Meenq bhai aol lai yaoq. Naol khalhai ya nl nail dai, a bhai ge lavq naol” dai, ge bhiq-a nail ngaol.
ACT.9.7	Aivq nee mail ail thailthaiq nail tsaol-aq al juq aqthel al ya gaiq khi ngaol-aoq, teevq gaq bhai iqsanl maq moel-a nail ngel-i mail, noeq-u maq dov dai, pevq-ail khi thulphaol-nvq thaq nail ngaol. 
ACT.9.8	Saolluv thul khi, maivneev bhai dil daiq-u neq, teevq phaq iqsanl maq moel nia dai, pevq ail-a nail ngaol. Alheel ngel-i mail, aqyu juq aivq nail aqlavq bhai nieivq thaiq khi, Daqmaqsail meenq bhai hel laivq-a nail ngaol. 
ACT.9.9	Hail n bhee dai, aivq maivneev maq moel nia-al. Al hail n nail lavqkhoel aivq maq jaq maq daol dai, jaol-a nail ngaol.
ACT.9.10	Aq-u phao, Daqmaqsail meenq bhai Aqnaqnil dai mil-ai thaq nail yaqlaol teevq gaq jaol nail ngaol. Heeqphaq Yeiqsul aqhaqlal lavqkhoel nee Aqnaqnil bhai bhi moel khi, “Aqnaqnil-ol” dai, khul-a nail ngaol. “Heeqphaq-ol, ngal niilniai jaol naol” dai, Aqnaqnil ge kovq bhiq-a nail ngaol.
ACT.9.11	Yeiqsul aivq bhai ge bhiq-a nail: “Thul yaoq. Gailkhaol aqdaol dai khul nail al khaol bhai ail yaoq. Yuldav nail ilkhaol-ai, Daqsul meenq bhai jaol nail Saolluv bhai heldaiq ail yaoq. Aivq geeqlaoq hal thailthaiq nail ngaol. 
ACT.9.12	Aivq nail maivneev moel lal dai, Aqnaqnil dai khul nail gaq aol lal khi, aivq nail kovtavq bhai aqlavq bavq dav nail bhai, aivq aqhaqlal lavqkhoel nee ya moel-aoq nail ngaol” dai, Yeiqsul Aqnaqnil bhai ge bhiq-a nail ngaol.
ACT.9.13	Aqnaqnil ge kovq bhiq-a nail: “Heeqphaq-ol, tsaol-aq al gaq nail ganl, mee nia gaq ngaq bhai ge lavq daiq-a nail ngaol. Aivq neq, Yeiqlulsaqlaiq meenq bha jaol nail naoq nail tsaol-aq bhai, haqeiv nail phaq khadai nl bhiq thailthaiq nail bhai iqsanl, ngal ya gaiq-a nail ngaol. 
ACT.9.14	Niilniai iqsanl, naoq bhai uqhuq khal thaoq nail tsaol-aq iqsanl bhai, nieivq nail dai khi, aivq Philma juq bhai hal ya-ai thaq nail ngaol” dai, Aqnaqnil ge kovq bhiq-a nail ngaol.
ACT.9.15	Thailhai ngaol-aoq, Yeiqsul aivq bhai ge bhiq-a nail: “Ail yaoq. Khul khi mail dai ngal-aq neq, tsaol-aq al gaq, yu nail jeq-e jaq-a bhai maqkhaiq, heeqphaq juq nail sivtavq bhai maqkhaiq, Ilsaqleiqlal nail tsaol-aq nail sivtavq bhai maqkhaiq, ngaq nail aqmil bhai heeq nia lal dai bhi nl nail dai khi, ngaq-i mail tsel dov-ai thaq nail ngaol. 
ACT.9.16	Ngaq nail aqmil nail haqbhoil aivq khadai khoeq nail jiovq nail bhai ya daq nail dai, ngal neq, aivq bhai bhi moel naol” dai, ge bhiq-a nail ngaol.
ACT.9.17	Alheel ngel-i mail, Aqnaqnil ail khi, ilkhaol al il bhai aol ail-a nail ngaol. Aivq Saolluv nail kovtavq bhai aqlavq bavq dav khi ge nail: “Jaqbheq Saolluv-ol, naol gailphail bhai lee thailthaiq-u phao, Heeqphaq Yeiqsul aivq nail aqmaol naoq bhai bhi moel-a nail ngaol. Naol maivneev moel lal khi, Meeqnail Haolnail Aqhaqlal bhee lal dai, Yeiqsul ngaq bhai naol jaol nail bha khoel-ai leevq-a nail ngaol” dai, ge bhiq-a nail ngaol. 
ACT.9.18	Aq-u phao, teevq pov taivq-ail, Saolluv nail maivneev nee mail ngaqgiq khe-ai dul nail phaq ga dov lee khi, aivq nail maivneev moel nia lal-a nail ngaol. Aq-u phao, Saolluv thul khi, ulcuvq saol-a nail ngaol. 
ACT.9.19	A bhai nee ngal-aq, aivq aoq jaq khi, gaq aol kovq lal-a nail ngaol.
ACT.9.19	Saolluv neq, Daqmaqsail meenq bhai jaol nail yaqlaol juq nee mail micil tsaq dai, jaol-a nail ngaol. 
ACT.9.20	A bhai nee ngal-aq, Yeiqsul neq, Miqyail nail Yaqyov ngaol dai, teevq pov taivq-ail Saolluv uqhuq thaoq nail ilkhaol juq nail lavqkhoel bhai cavq bhiq ail-a nail ngaol. 
ACT.9.21	Ya gaiq-a nail tsaol-aq iqsanl mail noeq-u maq dov dai, pevq-ail khi ge nail: “Yeiqlulsaqlaiq meenq lavqkhoel, Yeiqsul bhai uqhuq thaoq nail tsaol-aq juq bhai khoeq bhiq jiovq bhiq nail al gaq maq ngel-ail laiq. Niilniai iqsanl, alheel nail tsaol-aq juq bhai nieivq khi, Philma juq jaol nail bha hel-aivq nail dai khi, aivq lee-a nail, maq ngel-ail laiq” dai, aqyu juq ge nail ngaol. 
ACT.9.22	Saolluv neq, teevq n nee teevq n aqhaqlal phao gaq kav lal khi, Yeiqsul neq maldil Khali ngaol dai, aqmeeq-ai cavq bhiq cov bhiq nail ngel-i mail, Daqmaqsail meenq bhai jaol nail Yuldav nail tsaol-aq juq aivq bhai khalhai ya ge kovq bhiq nail dai, teevq peivq-ail noeq-u maq dov-ail.
ACT.9.23	Mee nia n mee nia yanq jel ail-u phao, Saolluv bhai deeq heivq naol dai, Yuldav nail tsaol-aq juq maoqbhaoq nl pheeljaq-a nail ngaol. 
ACT.9.24	Thailhai ngaol-aoq, aqyu juq maoqbhaoq nl-a nail ganl Saolluv ya heeq nia-a nail ngaol. Aqyu juq neq, Saolluv bhai deeq heivq nail dai khi, nqkiv n-gaol maqkhaiq, meenq nail lolgov juq bhai lovq nail ngaol. 
ACT.9.25	Alheel ngel-i mail, Saolluv nail yaqlaol juq, nqkiv lima phao aivq bhai hel-aivq khi, kavlaol bhai bhi aol lai khi, laolkhoiq nail lavqniil phao phaiq kha gai-aivq-a nail ngaol.
ACT.9.26	Saolluv Yeiqlulsaqlaiq meenq bha kovq ail khi, yaqlaol juq nee mail teevq gaq khe-ai jaol nail khi mail ngaol. Thailhai ngaol-aoq, aivq yaqlaol pevq lal-a nail bhai aqyu juq neema maq thaqtsaol dai, iqsanl mail geesil nail ngaol. 
ACT.9.27	Aq-u phao, Bhaqnaqbhal lee khi, aivq bhai gaqkhoel juq jaol nail bhai hel-aivq-a nail ngaol. Saolluv gailphail lail ma bhai Heeqphaq Yeiqsul bhai khalhai khi ya thaoqphuq-a nail ganl bhai maqkhaiq, Yeiqsul aivq bhai daoq ge tsaoq bhiq-a nail ganl bhai maqkhaiq, Bhaqnaqbhal-i mail aqyu juq bhai ge bhiq-a nail ngaol. Daqmaqsail meenq lavqkhoel bhai, Yeiqsul nail aqmil kov-uvq nee Saolluv maq geesil dai, cavq bhiq-a nail ganl iqsanl, aivq aqyu juq bhai ge bhiq-a nail ngaol. 
ACT.9.28	A bhai nee ngal-aq, Saolluv aqyu juq nee mail ya jaol khi, Yeiqlulsaqlaiq meenq doi dai, aqyu juq nee mail tsao tsao-ail, Yeiqsul nail aqmil bhai juq juq-ail, maq geesil dai, cavq bhiq-a nail ngaol. 
ACT.9.29	Heiqlaqsal daoq ge nail Yuldav nail tsaol-aq juq nee iqsanl mail, aivq daoq ge tsaoq khi jil pheeljaq-a nail ngaol. Alheel ngel-i mail, aqyu juq aivq bhai deeq heivq nail dai khi, laijai nail ngaol. 
ACT.9.30	Aqivq jaqbheq Khali yaq juq ganl al heeq nia-u phao, Saolluv bhai Gailsaqlil meenq bhai hevq kel-aivq bhiq khi, Daqsul meenq bhai bhi kovq ail-a nail ngaol.
ACT.9.31	Aq-u phao, Yuldav milkhaoq, Gaqliqlail milkhaoq khi mail Saqmaqliv milkhaoq, yaoq dao yaoq-ao nee jaol nail Khali yaq munl juq neesal-ovq nail lavqkhoel nee ya jaol khi, gaq eeq lal kav lal-a nail ngaol. Aqyu juq Miqyail bhai ev deedee nail ngaol. Meeqnail Haolnail Aqhaqlal tsaojao-ai nail khe-ai, aqyu juq doevq khi, tsaol-aq mao lal thailthaiq nail ngaol.
ACT.9.32	Aq-u phao, Bheiqtuvluv doi doi dai tsao tsao-ail khi, Luldaq meenq bhai jaol nail Khali yaq juq jaol nail bha, ail kev-a nail ngaol. 
ACT.9.33	A bhai khil sil lavq sil sil nail ngel-i mail, eivq kovq bhee dai iqthaiq thailthaiq nail Ailneiq dai mil-ai thaq nail gaq bhai, ya moel-a nail ngaol. 
ACT.9.34	“Ailneiq-ol, Yeiqsul Khali naoq bhai bhi meeq lai-aoq nail ngaol. Thul yaoq. Naoq nail iqjial laiqyov yaoq” dai, Bheiqtuvluv aivq bhai ge bhiq-u phao, aivq thaiqphuq dai, thul lal-a nail ngaol. 
ACT.9.35	Aq-u phao, Luldaq meenq khi mail Saqlol milkhaoq bhai jaol nail tsaol-aq iqsanl mail, meeq lal-a nail tsaol-aq al gaq bhai ya moel khi, Yeiqsul bhai neema thaqtsaol lal-a nail ngaol.
ACT.9.36	Yulbheiq meenq bhai Daqbhiltav dai mil-ai thaq nail yaqlaol jiovq nail yaqmai-aq teevq gaq jaol nail ngaol. Aqmil al mil bhai Heiqlaqsal daoq Daoqkavq dai khul nail ngaol. Yaqmai-aq al gaq, yaoq n yaoq n nee mail yu bhai aqmeeq phaq nl bhiq khi, haq yaq aoq yaq juq bhai bivq nail ngaol. 
ACT.9.37	Yanq al yanq bhai aivq nal khi sil-a nail ngaol. Alheel ngel-i mail, aivq nail aqmaol bhai ulcuvq bhi jiivq khi, ilkhaol pultavq khe teiv-nvq bha jiav nail sunq teevq sunq bhai bavq thaq-a nail ngaol. 
ACT.9.38	Luldaq meenq neq, Yulbheiq meenq nail aqjail bhai jiav nail ngel-i mail, Bheiqtuvluv Luldaq meenq bhai jaol nail ganl, yaqlaol juq ya gaiq-u phao, aqyu juq tsaol-aq nvq gaq bhai khoel khi, “Maq naq dai, nvjuq jaol nail bha lavqtsail mail lee lavq yaoq” dai, Bheiqtuvluv bhai bhi ge gaiq lai-a nail ngaol.
ACT.9.39	Alheel ngel-i mail, Bheiqtuvluv teevq pov taivq-ail aqyu nvq gaq nee mail ail-a nail ngaol. Aivq a bhai ail kev-u phao, aivq bhai ilkhaol pultavq khe teiv-nvq bha hevq dal laivq-a nail ngaol. Miqtsiq miqma juq iqsanl mail, Bheiqtuvluv nail aqjail bhai thulphaol khi, nioil nioil-ail, Daoqkavq doevq-u phao khe guvq-ai thaq nail aqgaq aqdoi juq, Bheiqtuvluv bhai heldaiq bhiq-a nail ngaol.
ACT.9.40	Bheiqtuvluv aqyu juq iqsanl bhai bhi dov ail-a nail ngaol. A bhai nee ngal-aq, aivq peevqceevq kovdoiq doiq khi geeqlaoq hal-a nail ngaol. Aivq sil-ai thaq nail tsaol-aq jiav nail phao tsiqphaoq khi, “Daqbhiltav-ol, thul yaoq” dai, ge bhiq-a nail ngaol. Yaqmai-aq al gaq maivneev bhai dil lal khi, Bheiqtuvluv bhai moel-u phao, thul khi jaol lal-a nail ngaol. 
ACT.9.41	Bheiqtuvluv aqlavq gaoltsaoq khi aivq bhai he thul bhiq-a nail ngaol. A bhai nee ngal-aq neq, Khali yaq juq khi mail al nail lavqkhoel khe jaol nail miqtsiq miqma juq bhai khul khi, doevq lal-a nail yaqmai-aq al gaq, aqyu juq nail aqlavq lavqkhoel bhai av bhiq-a nail ngaol. 
ACT.9.42	Ganl al ganl Yulbheiq meenq meenq lao gaiq doi ail khi, tsaol-aq maodai Yeiqsul bhai neema thaqtsaol lal-a nail ngaol. 
ACT.9.43	Bheiqtuvluv neq, Yulbheiq meenq bhai Silmoq dai mil-ai thaq nail bavkov lav sav gaoq nail gaq nail ilkhaol bhai micil tsaq dai, jaol-a nail ngaol.
ACT.10.1	Gailsaqlil meenq bhai Gaoqneiqlil dai mil-ai thaq nail tsaol-aq teevq gaq jaol nail ngaol. Aivq neq, Iqtaqliq genl mav mav dai khul nail Lolmav tsaol-aq nail genl dev teevq yal gaq nail aqivq ngaol. 
ACT.10.2	Aivq khi mail aivq nail miqyaq khaqma juq iqsanl mail, Miqyail nail sivtavq bhai daolcoev dai doevq khi, Miqyail bhai ev nail ngaol. Aivq Yuldav nail tsaol-aq haq yaq aoq yaq juq bhai maodai tsaojao-ai bhiq khi, khaq mao iqsanl Miqyail bhai geeqlaoq hal nail ngaol. 
ACT.10.3	Teevq n neq, kivq hail lail ma phao, naqli hail lavq niidai yanq bhai aivq aqhaqlal lavqkhoel nee bhaqlaoq kheq dai, ya moel-a nail ngaol. Ya moel-a nail al neq, Miqyail nail nqtavq gaqkhoel teevq gaq aivq jaol nail bha lee khi, “Gaoqneiqlil-ol” dai, aivq bhai khul lee-a nail ngaol.
ACT.10.4	Gaoqneiqlil aivq bhai heldaiq cov-ai thaq khi, geesil deedee nail lavqkhoel, “Heeqphaq-ol, khul” dai, naldaiq-a nail ngaol. Nqtavq gaqkhoel al gaq aivq bhai ge bhiq-a nail: “Naoq nail geeqlaoq hal daoq khi mail, naoq-i mail haq yaq aoq yaq juq bhai bivq-a nail juq, Miqyail nail sivtavq bhai kev lai khi, aivq neema tsaq nail ngaol. 
ACT.10.5	Niil aq-il Yulbheiq meenq bhai khoel gai-aivq khi, Bheiqtuvluv dai khul nail Silmoq bhai bhi khul ail yaoq. 
ACT.10.6	Aivq neq, bavkov lav sav gaoq nail Silmoq nail ilkhaol bhai jaol nail ngaol. Ilkhaol al il neq, iqyaq iqma nail daolbhaq bhai jiav nail ngaol” dai, ge bhiq-a nail ngaol.
ACT.10.7	Aivq bhai ge bhiq lee-a nail nqtavq gaqkhoel al gaq kovq lai jel gaq-a ngal-aq, aivq aivq nail yaqkav nvq gaq khi mail Miqyail nail sivtavq bhai daolcoev dai doevq nail, aivq nail genl dev yaq teevq gaq bhai iqsanl, khul-a nail ngaol. 
ACT.10.8	Pevq lal-a nail ganl iqsanl mail aqyu juq bhai ge daiq bhiq khi, Yulbheiq meenq bhai, khoel gai-aivq-a nail ngaol.
ACT.10.9	Haoqnao n-gaol, n-gaol gaol lee-u phao, aqyu juq hail gaq, Yulbheiq meenq aqjail bhai ail kev-a nail ngaol. Bheiqtuvluv neq, geeqlaoq hal nail dai khi, ilkhaol pultavq khe teiv-nvq bha dav lai-a nail ngaol. 
ACT.10.10	Aq-u phao, aivq aoq moevq lal khi, aoq jaq movq nail ngaol. Yu aoqjal liljal nl jaq thailthaiq-u phao, Bheiqtuvluv nvmav mav moel nail khe-ai, aqhaqlal lavqkhoel nee ya moel-a nail ngaol. 
ACT.10.11	Ya moel-a nail al neq, nqtavq phao-ai thaq khi, bheeyaq keiv ma khe-ai dul nail teevq keiv bhai, lavqtsoel liq phaoq liq tsoel-ai pheethaiq-ai thaq khi, miltsaq kovtavq bhai phaiq kha-ai leevq nail bhai, Bheiqtuvluv ya moel-a nail ngaol. 
ACT.10.12	Al nail lavqkhoel bhai, liq khil covq nail jaiqyaq, soiq soiq-ail tsao nail jaiqyaq, nqtavq khe khal bhail nail keivq-avq niil juq aol nail ngaol. 
ACT.10.13	Aq-u phao, “Bheiqtuvluv-ol, thul khi deeq heivq jaq yaoq” dai, aqthel meel dol-ai leevq-a nail bhai, aivq ya gaiq-a nail ngaol.
ACT.10.14	Thailhai ngaol-aoq, Bheiqtuvluv ge nail: “Heeqphaq-ol, khul pevq lal khi ngaol-aoq, maq jaq. Aoldaoq kovqdaoq bhai tavq lai khi maq haol nail phaq, ngal teevq pov iqsanl maq jaq daiq haq-al” dai, ge kovq bhiq-a nail ngaol.
ACT.10.15	Teevq pov aqthel al gaoq meel dol-ai leevq khi ge nail: “Miqyail-i mail bhi haol lal-a nail phaq bhai, maq haol dai thaq ge” dai, ge nail daoq aivq ya gaiq-a nail ngaol.
ACT.10.16	Alhai hail pov pevq lal gaq khi, bheeyaq khe-ai dul nail al, teevq pov taivq-ail nqtavq bha he dal laivq-a nail ngaol.
ACT.10.17	“Ngal aqhaqlal lavqkhoel nee ya moel-a nail al neq, khul bhai ge movq nail meeq” dai, Bheiqtuvluv noeq-u maq dov dai jaol-u phao, Gaoqneiqlil-i mail khoel-ai leevq-a nail tsaol-aq al juq, Silmoq nail ilkhaol bhai naldaiq naldaiq-ail, govkhoiq bhai lal kev-aoq thaq nail ngaol. 
ACT.10.18	“Bheiqtuvluv dai khul nail Silmoq al gaq niilniai jaol naol laiq” dai, khul khul-ail naldaiq nail ngaol.
ACT.10.19	Aqhaqlal lavqkhoel nee bhi moel lavq-a nail bhai Bheiqtuvluv saol-nvq thailthaiq-u phao, Aqhaqlal Miqyail aivq bhai ge bhiq-a nail: “Tsaol-aq hail gaq naoq bhai halpov thailthaiq nail ngaol. 
ACT.10.20	Thul khi yavq kha ail yaoq. Al phaq niil phaq dai maq saol-nvq mail aqyu juq nee lai yaoq. Khul khi mail dai ngal-aq neq, ngal aqyu juq bhai khoel-ai leevq-a nail ngaol” dai, ge bhiq-a nail ngaol.
ACT.10.21	Aq-u phao, Bheiqtuvluv tsaol-aq al juq jaol nail bha yavq kha ail khi, “Nuljuq halpov nail gaq ngal ngaol. Khul loq nail lee-a nail-aiq” dai, aqyu juq bhai naldaiq-a nail ngaol.
ACT.10.22	Aqyu juq ge kovq bhiq-a nail: “Miqyail nail sivtavq bhai daolcoev dai doevq khi, Miqyail bhai ev khi Yuldav nail tsaol-aq iqsanl mail aivq nail ganl salkhil khanq nail, Gaoqneiqlil dai mil-ai thaq nail genl dev nail teevq yal gaq nail aqivq teevq gaq jaol nail ngaol. Naoq bhai aivq nail ilkhaol-ai khul bhoel khi, naoq nail daoq naldaiq yaoq dai, meeq nail haol nail nqtavq gaqkhoel teevq gaq aivq bhai ge bhiq-a nail ngaol” dai, aqyu juq Bheiqtuvluv bhai ge bhiq-a nail ngaol. 
ACT.10.23	Alheel ngel-i mail, Bheiqtuvluv aqyu juq bhai ilkhaol lavqkhoel-ai khul bhoel khi, aqmeeq-ai hav bhiq-a nail ngaol. Yaoq n yaoq Bheiqtuvluv aqyu juq nee mail lai-a nail ngaol. Yulbheiq meenq bhai jaol nail aqivq jaqbheq Khali yaq teevq pav ganav juq iqsanl, aqyu juq nee mail lai-a nail ngaol.
ACT.10.24	Yaoq n yaoq aqyu juq Gailsaqlil meenq bhai lai kev-a nail ngaol. Gaoqneiqlil neq, aivq nail aqivq jaqbheq khi mail aqtsaoq juq bhai khul jil khi, aqyu juq bhai daonq thailthaiq nail ngaol. 
ACT.10.25	Bheiqtuvluv aol lal-u phao, Gaoqneiqlil aivq bhai hav-a nail ngaol. A bhai nee ngal-aq, Bheiqtuvluv nail aqkhil daoqthaoq bhai peevqceevq kovdoiq doiq khi uqhuq thaoq-a nail ngaol. 
ACT.10.26	Thailhai ngaol-aoq, Bheiqtuvluv aivq bhai he thul khi, “Thul yaoq. Ngal iqsanl tsaol-aq ngaol” dai, ge bhiq-a nail ngaol.
ACT.10.27	A bhai nee ngal-aq, Bheiqtuvluv Gaoqneiqlil nee mail daoq ge tsaoq ge tsaoq-ail ilkhaol bhai aol lai-u phao, tsaol-aq maodai jil lal-a nail bhai ya moel-a nail ngaol. 
ACT.10.28	Bheiqtuvluv aqyu juq bhai ge bhiq-a nail: “Nvjuq Yuldav nail tsaol-aq neq, yu nail jeq-e jaq-a bhai aqtsaoq tsaoq nail maqkhaiq, aqyu juq jaol nail bhai nalga ail nail maqkhaiq, maq nl khaoq-ail dai, nuljuq heeq nia nail ngaol. Thailhai ngaol-aoq, tsaol-aq teevq gaq bhai iqsanl, maq haol-ail dai thaq ge dai, Miqyail ngaq bhai cavq lavq cov lavq-a nail ngaol. 
ACT.10.29	Alheel ngel-i mail ngaq bhai khul lee-u phao, daoq maq ge dai, ngal lal-a nail ngaol. Khul loq-i mail ngaq bhai khul lee-a nail-aiq dai, ngaq bhai naldaiq movq-ail nial” dai, aqyu juq bhai ge bhiq-a nail ngaol.
ACT.10.30	Gaoqneiqlil ge bhiq-a nail: “Jel lal-a nail liq n n-gaol, niil yanq bhai kivq hail lail ma phao naqli hail lavq niidai bhai, ngal ilkhaol lavqkhoel bhai geeqlaoq hal-a nail ngaol. Aq-u phao, aqbhaq bhaq deedee nail aqgaq aqdoi doi-nq thaq nail tsaol-aq teevq gaq ngaq nail sivtavq bhai thulphaol lee-a nail ngaol. 
ACT.10.31	Aivq ge nail: ‘Gaoqneiqlil-ol, naoq nail geeqlaoq hal daoq bhai Miqyail ya gaiq khi naoq-i mail haq yaq aoq yaq juq bhai bivq-a nail phaq bhai aivq neema tsaq nail ngaol. 
ACT.10.32	Alheel ngel-i mail, Yulbheiq meenq bhai khoel gai-aivq khi, Bheiqtuvluv dai khul nail Silmoq al gaq bhai bhi khul ail yaoq. Aivq neq, bavkov lav sav gaoq nail Silmoq nail ilkhaol bhai jaol nail ngaol. Ilkhaol al il neq, iqyaq iqma nail daolbhaq bhai jiav naol’ dai, ngaq bhai ge lavq-a nail ngaol. 
ACT.10.33	Alheel ngel-i mail, teevq pov taivq-ail naoq bhai bhi khul lee-a nail ngaol. Naol neema kev khi lal lavq-a nail, geeqlaoq eeq naol. Niil aq-il nvjuq iqsanl mail, niilniai Miqyail nail sivtavq bhai jil lal-ai thaq khi, Miqyail aivq-i mail naoq bhai cavq bhiq cov bhiq khi bhi ge-a nail daoq juq bhai naldaiq nail khi nvjuq daonq thailthaiq nail ngaol” dai, ge bhiq-a nail ngaol.
ACT.10.34	Aq-u phao, Bheiqtuvluv niailhai ge nail ngaol: “Miqyail neq, maivphaoq eeq nil maq tsel-ail dai, ngal maldil ya heeq kivq-a nail ngaol. 
ACT.10.35	Jeq-e yaoq jeq-e yaoq-ao nee mail, Miqyail bhai ev khi, tsaq nail daol nail phaq nl nail tsaol-aq yaoq gaq yaoq-ao nee bhai, aivq neema tsaq nail ngaol. 
ACT.10.36	Miqyail aivq nail daoq Ilsaqleiqlal nail tsaol-aq bhai bhi ge gaiq-a nail ngaol. Daoq al daoq neq, Yeiqsul Khali bhaqda nee, neesal-ovq naol dai, ge nail lavqkhiq tsail nail geeqlaoq daoq al daoq ngaol. Yeiqsul Khali al gaq neq, iqsanl nail kovtavq bhai Heeqphaq ngaol. 
ACT.10.37	Yaolhaq ulcuvq saol nail ganl cavq bhiq cov bhiq gaq khi pultavq, Gaqliqlail milkhaoq nee mail Yuldav milkhaoq khaoq lao bhai pevq lal-a nail ganl al gaiq doi ail-a nail ngaol dai, nuljuq heeq nia nail ngaol. 
ACT.10.38	Pevq lal-a nail ganl al neq, Naqsaqlail meenq yaq Yeiqsul nail ganl ngaol. Miqyail aivq bhai Meeqnail Haolnail Aqhaqlal maqkhaiq, bhaqaoq maqkhaiq, hoel dav bhiq-a nail ngaol. Miqyail aivq nee mail jaol nail ngel-i mail, aivq doi doi dai tsao-u phao, yu bhai aqmeeq phaq nl bhiq khi, neivq heeqphaq-i mail khoeq nail jiovq nail tsaol-aq iqsanl bhai bhi meeq lai-a nail ngaol.
ACT.10.39	Yuldav milkhaoq lavqkhoel bhai maqkhaiq, Yeiqlulsaqlaiq meenq lavqkhoel bhai maqkhaiq, aivq-i mail khal nl-a nail iqsanl bhai nvjuq iqsanl salkhil khanq nail ngaol. Yu aivq bhai lavqyavq kovtavq bhai tavq heivq-a nail ngaol. 
ACT.10.40	Thailhai ngaol-aoq, hail n bhee lal-u phao, Miqyail aivq bhai gaoq bhi doevq kovq lal khi, tsaol-aq teevq pav ganav juq bhai, aivq nail aqmaol bhi moel-a nail ngaol. 
ACT.10.41	Tsaol-aq iqsanl bhai bhi moel-a nail maq ngel-ail. Salkhil bhi khanq nail dai khi, iqmoeq-u nee mail Miqyail-i mail tsel dov-ai thaq nail nvjuq bhai taivq-ail bhi moel lavq-a nail ngaol. Tsel dov-ai thaq nail nvjuq, Yeiqsul gaoq doevq kovq lal gaq khi mail, aivq nee mail jaq tavq daol tavq-a nail ngaol. 
ACT.10.42	Yu bhai cavq bhiq yaoq dai, aivq nvjuq bhai daoq bivq-ail ceevq lavq-a nail ngaol. Al ovqtavq, doevq nail tsaol-aq bhai maqkhaiq, sil-a nail tsaol-aq bhai maqkhaiq, Yeiqsul neq, yalkhaq dal nail gaq bhi jiovq nail dai khi, salkhil bhi khanq lavq-a nail ngaol. 
ACT.10.43	Aivq bhai neema khal thaqtsaol nail tsaol-aq iqsanl bhai, aivq nail aqmil bhaqda nee aivq oeqbal phaiq bhiq naol dai, Miqyail nail haqbhoil gedan nail tsaol-aq iqsanl mail, aivq nail ganl salkhil khanq-ai thaq nail ngaol” dai, Bheiqtuvluv aqyu juq bhai ge bhiq-a nail ngaol.
ACT.10.44	Bheiqtuvluv daoq al juq ge thailthaiq-u phao, aivq nail daoq gaiq thailthaiq nail tsaol-aq iqsanl nail kovtavq bhai Meeqnail Haolnail Aqhaqlal yavq kha lee-a nail ngaol. 
ACT.10.45	Yu nail jeq-e jaq-a nail kovtavq bhai iqsanl, Miqyail Meeqnail Haolnail Aqhaqlal hoel dav bhiq-a nail ngel-i mail, Bheiqtuvluv nee mail lal-a nail neema thaqtsaol nail Yuldav nail tsaol-aq al juq noeq-u maq dov dai, pevq ail-a nail ngaol. 
ACT.10.46	Khul khi mail dai ngal-aq neq, tsaol-aq al juq mee nia phaq nail daoq ge ge-ail tsiqeeq khi, Miqyail bhai thaqeeq thaqheel thailthaiq nail bhai aqyu juq ya gaiq ya moel-a nail ngaol. Aq-u phao, Bheiqtuvluv ge nail: 
ACT.10.47	“Ngadao juq Meeqnail Haolnail Aqhaqlal ya-a nail khe-ai, ya-a nail niil juq bhai ulcuvq lavqkhoel bhai ulcuvq thaq saol bhiq dai, khaq sil gaq lav tsoiq nia nail-aiq” dai, ge nail ngaol. 
ACT.10.48	“Yeiqsul Khali nail aqmil kov-uvq nee ulcuvq saol yaoq” dai, Bheiqtuvluv aqyu juq bhai daoq bivq-a nail ngaol. A bhai nee ngal-aq, “Nvjuq nee mail micil tsaq dai jaol lavq yaoq” dai, aqyu juq Bheiqtuvluv bhai hal-a nail ngaol.
ACT.11.1	Yuldav nail tsaol-aq maq ngel nail yu nail jeq-e jaq-a juq iqsanl, Miqyail nail daoq bhai hav bhoel nail ganl, gaqkhoel juq khi mail Yuldav milkhaoq bhai jaol nail aqivq jaqbheq Khali yaq juq ya gaiq-a nail ngaol. 
ACT.11.2	Alheel ngel-i mail, Bheiqtuvluv Yeiqlulsaqlaiq meenq bha dav lal-u phao, bavkov uqjaq oev nail aol thaoq nail juq, aivq bhai oeqbal niailhai thaq-a nail ngaol: 
ACT.11.3	“Naol neq, bavkov uqjaq maq oev nail juq nail ilkhaol bhai aol lai khi, aqyu juq nee mail jaq tavq daol tavq nail niil” dai, ge bhiq-a nail ngaol.
ACT.11.4	Aq-u phao, Bheiqtuvluv daoqthaoq-a nee uqhuq-a dov dai, teevq phaq khi-aq teevq phaq aqyu juq bhai ge bhiq-a nail ngaol. 
ACT.11.5	Aivq ge nail: “Ngal Yulbheiq meenq bhai geeqlaoq hal thailthaiq-u phao, bheeyaq keiv ma khe-ai dul nail teevq keiv bhai, lavq tsoel liq tsoel bhai pheethaiq-ai thaq khi, nqtavq nee mail ngal jaol nail bha phaiq kha-ai leevq-a nail bhai, nvmav mav moel-a nail khe-ai, aqhaqlal lavqkhoel nee mail ngal ya moel-a nail ngaol. 
ACT.11.6	Al bhai ngal aqmeeq-ai heldaiq-u phao, liq khil covq nail jaiqyaq, tsu nail jaiqyaq maqkhaiq, haqtsoiq bhai jaol nail jaiqyaq maqkhaiq, soiq soiq-ail tsao nail jaiqyaq khi mail, nqtavq khe bhail nail keivq-avq juq bhai, ngal ya moel-a nail ngaol. 
ACT.11.7	Aq-u phao, ‘Bheiqtuvluv-ol, thul khi deeq heivq jaq yaoq’ dai, ge nail aqthel bhai ngal ya gaiq-a nail ngaol.
ACT.11.8	Thailhai ngaol-aoq, ngal niailhai ge kovq bhiq-a nail ngaol: ‘Heeqphaq-ol, khul pevq lal khi ngaol-aoq, maq jaq. Aoldaoq kovqdaoq bhai tavq lai khi maq haol nail phaq, ngaq nail moeqthaoq lavqkhoel bhai teevq pov iqsanl maq oil bhoel daiq haq-al’ dai, ge bhiq-a nail ngaol.
ACT.11.9	Nqtavq nee mail aqthel al teevq pov gaoq gaiq lee khi ge nail: ‘Miqyail-i mail bhi haol lal-a nail phaq bhai maq haol-ail dai, thaq ge’ dai, ngaq bhai ge lavq-a nail ngaol. 
ACT.11.10	Alhai hail pov pevq lal gaq khi, al juq iqsanl mail nqtavq bha he dal laivq-a nail ngaol.
ACT.11.11	Aq-u phao, teevq pov taivq-ail, ngaq bhai bhi khul lee nail dai khi Gailsaqlil meenq nee mail khoel-ai leevq-a nail tsaol-aq al hail gaq ngaq-i mail jaol nail ilkhaol bhai lee kev-a nail ngaol. 
ACT.11.12	‘Al phaq niil phaq dai maq saol-nvq mail, aqyu juq nee mail lai yaoq’ dai, Aqhaqlal Miqyail ngaq bhai ge lavq-a nail ngaol. Yulbheiq meenq bhai jaol nail, aqivq jaqbheq Khali yaq niil kovq gaq iqsanl, ngaq-ai nee mail tsaothel lavq khi, Gaoqneiqlil nail ilkhaol bhai aol lai-a nail ngaol. 
ACT.11.13	Tsaol-aq al gaq, nqtavq gaqkhoel teevq gaq aivq nail ilkhaol bhai thulphaol lee-a nail bhai ya moel-a nail ganl, nvjuq bhai ge lavq-a nail ngaol. Nqtavq gaqkhoel aivq bhai ge bhiq-a nail: ‘Yulbheiq meenq bhai khoel gai-aivq khi, Bheiqtuvluv dai khul nail Silmoq al gaq bhai bhi khul ail yaoq. 
ACT.11.14	Naol khi naoq nail miqsaol yaq iqsanl mail khalhai khi hevqkovq nail phaq ya dai, aivq naoq bhai ge lavq naol’ dai, nqtavq gaqkhoel-i mail aivq bhai ge bhiq thaq nail ganl iqsanl, nvjuq bhai ge lavq-a nail ngaol.
ACT.11.15	Ngal iqmoeq ilmoeq cavq bhiq cov bhiq thailthaiq-u phao, ngadao juq nail kovtavq bhai Meeqnail Haolnail Aqhaqlal iqmoeq ilmoeq yavq kha lee-a nail khe-ai, aqyu juq nail kovtavq bhai iqsanl yavq kha lee-a nail ngaol. 
ACT.11.16	Aq-u phao, Yeiqsul-i mail ge lavq-a nail daoq niil daoq bhai ngal noeq dov lal-a nail ngaol: ‘Yaolhaq yu bhai ulcuvq lavqkhoel-ai ulcuvq saol bhiq-a nail ngaol. Nuljuq Meeqnail Haolnail Aqhaqlal lavqkhoel nee ulcuvq ya saol naol’ dai, aivq ngadao juq bhai ge-ail ceevq-a nail ngaol. 
ACT.11.17	Ngadao Heeqphaq Yeiqsul Khali bhai neema thaqtsaol lal-u phao, Miqyail ngadao bhai kovpavq bivq lavq-a nail khe-ai, aqyu juq bhai iqsanl bivq-a nail ngaol. Alheel ngel-i mail, ngal Miqyail bhai khalhai khi lav tsoiq kivq nail-aiq” dai, Bheiqtuvluv aqyu juq bhai ge bhiq-a nail ngaol.
ACT.11.18	Aqyu juq ganl al ya gaiq-u phao, maq jil dai jaol-a nail ngaol. “Thailhai phal-iq neq, yu nail jeq-e jaq-a iqsanl aqdoevq ya doevq dai, Miqyail aqyu juq bhai oeqbal noeq pov nail gailkhaol lav daol bhiq thaq nail nial” dai, aqyu juq ge ge-ail, Miqyail bhai tsiqeeq nail ngaol.
ACT.11.19	Saqteiqphaq bhai heivq-u khe pov khoeq nail jiovq nail bhai ya daq khi, gaoq ail gail ail-a nail Khali yaq teevq pav ganav juq Philnil milkhaoq, Gulbhaqlul eeljaol laol-n khi mail Aqdil-aoq meenq bhai kev dai ail khi, Yuldav nail tsaol-aq bhai taivq-ail lavqkhiq tsail nail geeqlaoq daoq cavq bhiq ail-a nail ngaol. 
ACT.11.20	Thailhai ngaol-aoq, aqyu juq teevq pav ganav juq neq, Aqdil-aoq meenq bhai ail kev-u phao, Heiqlaqsal tsaol-aq bhai iqsanl Heeqphaq Yeiqsul nail ganl cavq bhiq-a nail ngaol. Alhai cavq bhiq-a nail juq neq, Gulbhaqlul eeljaol laol-n bhai jaol nail juq khi mail Khulleiqniq milkhaoq bhai jaol nail juq ngaol. 
ACT.11.21	Aqyu juq nail lavqkhoel Miqyail nail bhaqaoq aol nail ngel-i mail, tsaol-aq maodai Yeiqsul bhai neema thaqtsaol lal khi, aivq jaol nail phao lal-a nail ngaol.
ACT.11.22	Ganl al Yeiqlulsaqlaiq meenq bha jaol nail Khali yaq munl juq ya gaiq-a nail ngaol. Alheel ngel-i mail, aqyu juq Bhaqnaqbhal bhai Aqdil-aoq meenq bhai bhi ail-a nail ngaol. 
ACT.11.23	Bhaqnaqbhal a bhai ail kev-u phao, Miqyail nail geeqlaoq eeljaol bhaqda nee alhai pevq lal-a nail bhai ya moel-a nail ngel-i mail, lavqkhiq tsail deedee nail ngaol. “Nuljuq neema ivqdao dai, Yeiqsul bhai nieivq thaiq-ai thaq yaoq” dai, aivq aqyu juq iqsanl bhai gaq bivq-a nail ngaol. 
ACT.11.24	Bhaqnaqbhal neq, meeq nail jaq nail tsaol-aq teevq gaq ngaol. Aivq neq, Meeqnail Haolnail Aqhaqlal teevq bhee jaol khi, neema thaqtsaol nail phaq teevq bhee aol nail tsaol-aq iqsanl ngel nail ngaol. Aq-u phao, tsaol-aq maodai, Yeiqsul jaol nail phao aol lal-a nail ngaol.
ACT.11.25	A bhai nee ngal-aq, Bhaqnaqbhal Saolluv bhai halpov ail nail dai khi, Daqsul meenq bhai ail-a nail ngaol. 
ACT.11.26	Saolluv bhai halpov moel-u phao, Aqdil-aoq meenq bhai hel lavq-a nail ngaol. Aqyu nvq gaq teevq kovq kovq lao a bhai jaol khi, Khali yaq munl nee mail jil lai jil lai-ail, tsaol-aq maodai bhai cavq bhiq cov bhiq-a nail ngaol. Yaqlaol juq bhai Khali yaq dai khul-a nail aqmil neq, Aqdil-aoq meenq bhai iqmoeq ilmoeq khul dov-a nail ngaol.
ACT.11.27	Aqn aqyanq al lavqkhoel, Miqyail nail haqbhoil gedan nail teevq pav ganav juq Yeiqlulsaqlaiq meenq nee mail, Aqdil-aoq meenq bhai lee-a nail ngaol. 
ACT.11.28	Aqyu juq nail lavqkhoel Aqgaqbhul dai mil-ai thaq nail gaq thul khi, “Milkhaoq khaoq lao-ail moevq dee sivq deedee lal naol” dai, Aqhaqlal Miqyail bhai juq juq-ail, aivq aqyu juq bhai ge bhiq-a nail ngaol. (Moevq nail sivq nail al neq, heeqphaq Gaqlaldil nail yeel bhai kev lee-a nail ngaol.) 
ACT.11.29	Aq-u phao, yaqlaol juq yaoq gaq yaoq-ao nee, khal khi kivq nail khe-ai, Yuldav milkhaoq bhai jaol nail aqivq jaqbheq Khali yaq juq bhai tsaojao-ai bhiq naol dai, noeqceiv-ai thaq nail ngaol. 
ACT.11.30	Aqyu juq noeqceiv-ai thaq nail khe-ai phul danq khi, “Khali yaq munl lavqkhoel khe aqivq jiovq nail juq bhai bivq ail dei-eiq” dai, ge khi, Bhaqnaqbhal khi mail Saolluv bhai oil bhoel gai-aivq bhiq-a nail ngaol.
ACT.12.1	Yanq al lavqkhoel, heeqphaq Heiqlol Khali yaq nail munl lavqkhoel bhai jaol nail teevq pav ganav juq bhai, khoeq dee jiovq deedee bhiq-a nail ngaol. 
ACT.12.2	Aivq neq, Yaolhaq nail aqivq Yaqkov bhai thaoma-i mail bhi heivq-a nail ngaol. 
ACT.12.3	Alhai heivq nail bhai Yuldav nail tsaol-aq neema tsaq nail niil dai, aivq ya moel-u phao, Bheiqtuvluv bhai iqsanl nieivq-a nail ngaol. Yanq al yanq neq, khaqmul bhai deqtsiq maq oil bhoel dai, bhaoqaiq lav sav nail yanq ngaol. 
ACT.12.4	Bheiqtuvluv bhai nieivq khi thaonq bhai laol-a nail ngaol. Aq-u phao, aivq bhai bhi lovq nail khi genl dev nail tsaol-aq tsel kovq gaq nail aqlavq lavqkhoel bhai av bhiq-a nail ngaol. Bhaqsaqkhaq bhaoqaiq lav sav gaq haq neq, milkhaoq yaq nail sivtavq-ai Bheiqtuvluv bhai hevq dol lavq naol dai, Heiqlol noeq-ai thaq nail ngaol.
ACT.12.5	Alheel ngel-i mail, Bheiqtuvluv thaonq bhai ya aol-a nail ngaol. Thailhai ngaol-aoq, Khali yaq munl juq neq, aivq nail haqbhoil Miqyail bhai geeqlaoq hal deedee thailthaiq nail ngaol.
ACT.12.6	“Niaohao Bheiqtuvluv bhai hevq dol lavq naol” dai, heeqphaq Heiqlol noeqceiv-ai thaq nail ngaol. Aq-u nqkiv genl dev nail tsaol-aq juq Bheiqtuvluv bhai genl dev nail tsaol-aq nvq gaq nail aqlavq bhai teevq phao teevq lavq dai, hailcav nvq deeq-i mail pheethaiq-ai thaq khi aqyu nvq gaq nail gaoltsi bhai iqthaiq kov-ai thaq nail ngaol. Lovq nail juq iqsanl, thaonq nail lolgov lavqniil phao lovq nail ngaol. 
ACT.12.7	Thaiqphuq dai, Heeqphaq Miqyail nail nqtavq gaqkhoel teevq gaq dov lee khi, thaonq lavqkhoel bha kev dai, aqbhaq bhaq bhoel lal-a nail ngaol. Nqtavq gaqkhoel al gaq, Bheiqtuvluv nail aqbhail bhai doeq doeq-ail, “Lavqtsail mail thul yaoq” dai, lav noeq-a nail ngaol. Aq-u phao, hailcav juq Bheiqtuvluv nail aqlavq nee mail ga loev gil-a nail ngaol.
ACT.12.8	“Jiovqpavq pavq khi saiqnaov tsaoq yaoq” dai, nqtavq gaqkhoel al gaq aivq bhai ge bhiq-u phao, aivq alhai nl-a nail ngaol. “Naoq nail phailkhaoq heelma doi khi, ngaq nail haoqnao tsaothel lavq yaoq” dai, gaoq ge bhiq-a nail ngaol. 
ACT.12.9	A bhai nee ngal-aq, nqtavq gaqkhoel al gaq nail haoqnao lao tsao, thaonq lavqniil bha tsao dol-aivq-a nail ngaol. Nqtavq gaqkhoel al gaq alhai nl lee-a nail al neq, maldil ngel-ail nial dai, aivq maq heeq nia dai, aqhaqlal lavqkhoel nee ya moel thaq nail niil dai, aivq noeq nail ngaol. 
ACT.12.10	Aqyu nvq gaq neq, iqmoeq khe dao lovq nail juq bhai jel-ail khi, nvq dao teevq dao bhai iqsanl jel-ail khi mail, meenq bhai aol ail nail, hail-i mail lav sav-ai thaq nail lolgov gov ma bhai ail kev-a nail ngaol. Aqyu nvq gaq nail haqbhoil lolgov al aivq bhai aivq phao lal khi, aqyu nvq gaq thaonq nee mail dov ail-a nail ngaol. Aqyu nvq gaq gailkhaol teevq khaol bhai ail-u phao, nqtavq gaqkhoel Bheiqtuvluv nee mail thaiqphuq dai, pav ail-a nail ngaol.
ACT.12.11	Aq-u phao, Bheiqtuvluv neema lavqkhoel bhai noeq lal khi ge nail: “Heeqphaq Miqyail aivq nail nqtavq gaqkhoel bhi lee khi, Heiqlol nail aqlavq lavqkhoel nee maqkhaiq, Yuldav nail tsaol-aq juq noeqthunq nail lavqkhoel nee maqkhaiq, ngaq bhai bhi jel-ail lavq thaq nail niil dai, maldil ngal heeq kivq lal-aoq naol” dai, ge nail ngaol.
ACT.12.12	Aivq ganl al ganl bhai heeq nia lal-u phao, Maqkul dai khul nail Yaolhaq nail aqma Maqlil nail ilkhaol bhai ail-a nail ngaol. A bhai tsaol-aq maodai jil lai khi geeqlaoq hal thailthaiq nail ngaol. 
ACT.12.13	Aivq lolgov lavqniil khe gov bhai kov thailthaiq-u phao, Loldeiq dai mil-ai thaq nail yaqkav yaqmiq teevq gaq heldaiq lee-a nail ngaol. 
ACT.12.14	Bheiqtuvluv nail aqthel niil dai, aivq heeq nia-u phao, lavqkhiq tsail deedee nail ngel-i mail, lolgov maq phao dai, ilkhaol bhai tsaoq bhoel laivq khi, “Bheiqtuvluv lolgov lavqniil phao thulphaol-nvq thaq nail ngaol” dai, aqyu juq bhai ge bhiq-a nail ngaol.
ACT.12.15	Aq-u phao, “Naol neq naiquq uq ail-aoq thaq nail niil” dai, aqyu juq ge kovq bhiq khi ngaol-aoq, “Maldil Bheiqtuvluv ngaol” dai, aivq ge thailthaiq nail ngel-i mail, “Bheiqtuvluv nail nqtavq gaqkhoel niil” dai, aqyu juq ge bhiq-a nail ngaol.
ACT.12.16	Bheiqtuvluv neq, lolgov bhai kov thailthaiq-ai haq nail ngaol. Aqyu juq lolgov phao ail-u phao, Bheiqtuvluv bhai ya moel-a nail ngel-i mail, noeq-u maq dov dai, pevq ail-a nail ngaol. 
ACT.12.17	Aqtsi tsu dai jaol yaoq dai, Bheiqtuvluv aqyu juq bhai aqlavq dao naq bhiq khi, Miqyail aivq bhai thaonq lavqkhoel nee khalhai hevq dov lavq-a nail ganl, aqyu juq bhai ge bhiq-a nail ngaol. “Yaqkov
ACT.12.18	Nqbhaq bhaq lal-u phao, Bheiqtuvluv khaq bha peivq-ai thaq nail dai, a bhai lovq nail juq maq heeq nia nail ngel-i mail, neema suqsaq deedee-ai bhiq nail ngaol. 
ACT.12.19	Heiqlol daoq bivq khi aivq bhai bhi halpov khi ngaol-aoq, maq halpov moel-al. Alheel ngel-i mail, lovq nail genl dev nail tsaol-aq juq bhai, Bheiqtuvluv bhi tsaoq dol-aivq thaq nail ganl naldaiq gaq khi lovq nail juq bhai heivq nail haqbhoil, aivq daoq bivq-a nail ngaol. A bhai nee ngal-aq, aivq Yuldav milkhaoq nee dov ail khi Gailsaqlil meenq bha ail-a nail ngaol.
ACT.12.20	Heiqlol neq, Dullu meenq bhai jaol nail tsaol-aq khi mail Sildoq meenq bhai jaol nail tsaol-aq bhai neema phail deedee nail ngaol. Alheel ngel-i mail, aqyu juq neema teevq heeq taivq-ail tavq khi, Heiqlol jaol nail bha lal-a nail ngaol. Heeqphaq nail haol bhai heldaiq nail aqivq gaq pevq nail Bhaqlaqdul dai mil-ai thaq nail gaq bhai iqmoeq ge tsaoq khi, Heiqlol bhai tsaq lai jil lai dai, aqyu juq hal-a nail ngaol. Khul khi mail dai ngal-aq neq, aqyu juq jaqjaq daoldaol Heiqlol nail milkhaoq bhai ya juq nail ngaol. 
ACT.12.21	Ge tsaq-ai thaq nail aqn kev lal-u phao, Heiqlol neq, heeqphaq nail aqgaq aqdoi doi khi, doiqbev bev ma bhai jaoldeel khi mail, milkhaoq yaq juq bhai daoq ge bhiq-a nail ngaol. 
ACT.12.22	Aq-u phao, tsaol-aq al juq: “Daoq niil daoq neq, tsaol-aq yaq-i mail ge nail daoq maq ngel-il, miqyail-i mail ge nail daoq khe-ai dul-il” dai, mailma-ail ge nail ngaol. 
ACT.12.23	Heiqlol neq, Miqyail bhai maq thaqeeq maq thaqheel nail ngel-i mail, Heeqphaq Miqyail nail nqtavq gaqkhoel teevq pov taivq-ail aivq bhai khoeq bhiq khi, aivq nail aqmaol bhai lovthaoq keivq khi sil-a nail ngaol.
ACT.12.24	Thailhai ngaol-aoq, Miqyail nail daoq neq, teevq n nee teevq n gaiq doi ail-a nail ngaol.
ACT.12.25	Bhaqnaqbhal khi mail Saolluv neq, phul al oil ha lai gaq khi mail, Maqkul dai khul nail Yaolhaq bhai hevq khi, Yeiqlulsaqlaiq meenq nee mail Aqdil-aoq meenq bhai kovq ail-a nail ngaol.
ACT.13.1	Aqdil-aoq Khali yaq munl lavqkhoel, Miqyail nail haqbhoil gedan nail juq khi mail, cavq bhiq cov bhiq nail juq jaol nail ngaol. Tsaol-aq al juq neq, Bhaqnaqbhal, Nilgaq dai khul nail Silmiqoq, Khulleiqniq milkhaoq bhai jaol nail Lulgil, heeqphaq Heiqlol Aqgilpav nee mail teevq gaq khe-ai eeq lal-a nail Maqneiq khi mail Saolluv niil juq ngaol. 
ACT.13.2	Aqyu juq Heeqphaq Miqyail bhai uqhuq thaoq thaoq-ail, maq jaq nail aol nl thailthaiq-u phao, Meeqnail Haolnail Aqhaqlal ge nail: “Ngal bhi nl nail khe-ai, Bhaqnaqbhal khi mail Saolluv nl dai, aqyu nvq gaq bhai ngaq nail haqbhoil bhi jaol yaoq” dai, ge bhiq-a nail ngaol. 
ACT.13.3	A bhai nee ngal-aq, aqyu juq maq jaq nail aol gaoq nl khi geeqlaoq hal-a nail ngaol. Hal gaq-al ngal-aq, aqyu nvq gaq nail kovtavq bhai aqlavq bavq dav khi khoel gai-aivq-a nail ngaol.
ACT.13.4	Alheel ngel-i mail, Meeqnail Haolnail Aqhaqlal Bhaqnaqbhal khi Saolluv bhai bhi ail-a nail khe-ai, Seiqlulgil meenq bhai ail khi, Gulbhaqlul eeljaol laol-n bhai laovq jeeq khi ail-a nail ngaol. 
ACT.13.5	Aqyu nvq gaq Saqlaqmil meenq bhai ail kev-u phao, Yuldav nail tsaol-aq nail uqhuq thaoq nail ilkhaol juq nail lavqkhoel, Miqyail nail daoq cavq bhiq-a nail ngaol. Yaolhaq Maqkul iqsanl aqyu nvq gaq bhai tsaojao-ai bhiq-a nail ngaol.
ACT.13.6	Aqyu juq milkhaoq al khaoq bhai doi doi dai ail khi, Bhaqphul meenq bhai ail kev-u phao, Bhaqyeiqsul dai mil-ai thaq nail Yuldav nail tsaol-aq teevq gaq bhai thaoqphuq-a nail ngaol. Aivq neq, maolovq lovq nia nail ngaol. Miqyail nail haqbhoil gedan nail ngaol dai, ge khi ngaol-aoq, maldil maq ngel nail teevq gaq ngaol. 
ACT.13.7	Tsaol-aq al gaq, Seiqlavqgil Paovluvq dai mil-ai thaq nail, Gulbhaqlul eeljaol laol-n khe heeqphaq nee mail jaol nail ngaol. Heeqphaq al gaq neq, neenoeq neekha aol khi, Miqyail nail daoq gaiq movq nail ngel-i mail, Bhaqnaqbhal khi mail Saolluv bhai khul-a nail ngaol. 
ACT.13.8	Thailhai ngaol-aoq, heeqphaq al gaq Khali bhai neema maq ya thaq tsaol lal dai, Eillulma al gaq Bhaqnaqbhal khi mail Saolluv bhai lav tsoiq nail ngaol. (Eillulma dai ge nail neq, maolovq lovq nia nail gaq dai, ge nail ngaol.) 
ACT.13.9	Aq-u phao, Paolluv dai mil-ai thaq nail Saolluv al gaq, Meeqnail Haolnail Aqhaqlal teevq bhee jaol khi, maolovq lovq nia nail al gaq bhai heldaiq cov-ai thaq khi, ge bhiq-a nail: 
ACT.13.10	“Neivq heeqphaq nail yaq-ol, naol neq, goiqbhaoq bhaoq nail khi mail haqeiv nail phaq teevq bhee aol nail niil. Tsaq nail daol nail phaq iqsanl bhai lav cov movq deedee nail gaq iqsanl ngel-ail nial. Miqyail nail gailkhaol aqdaol juq bhai lav govq nail dai khi, naol maq naq lai dai, nl nail laiq. 
ACT.13.11	Niil aq-il, Miqyail nail aqlavq naoq nail kovtavq bhai kev lee naol. Naol maivpeivq peivq-ail khi teevq yanq teevq lao nlma bhai maq ya moel-ail” dai, ge bhiq-a nail ngaol. Aq-u phao, teevq pov taivq-ail jaoqthuq khe-ai dul nail navtsee deel phaq maolovq lovq nia nail al gaq nail maivneev bhai thaoq tsoiq lee bhiq khi, aivq jaoq laol jaoq laol dai tsao tsao-ail, aivq nail aqlavq bhai nieivq thaiq khi bhi hevq daiq nail gaq bhai halpov-a nail ngaol. 
ACT.13.12	Alhai pevq lal-a nail bhai heeqphaq al gaq ya moel-u phao, aivq Yeiqsul bhai neema thaqtsaol lal-a nail ngaol. Khul khi mail dai ngal-aq neq, Miqyail nail ganl cavq bhiq cov bhiq-a nail bhai, aivq noeq-u maq dov dai, pevq ail-a nail ngaol.
ACT.13.13	Paolluv khi mail aivq nail aqtsaoq juq neq, Bhaqphul meenq nee mail Paqbhullil milkhaoq bhai jiav nail Bheiqlaqgeiq meenq bhai laovq jeel-aivq-a nail ngaol. A bhai nee ngal-aq, Yaolhaq Maqkul aqyu nvq gaq nee mail pav-ail khi, Yeiqlulsaqlaiq meenq bha kovq lai-a nail ngaol. 
ACT.13.14	Aq-u phao, aqyu nvq gaq Bheiqlaqgeiq meenq nee mail Bhilsildil milkhaoq bhai jiav nail Aqdil-aoq meenq bhai lai kev-a nail ngaol. A bhai jaol n n-gaol kev lal-u phao, aqyu nvq gaq uqhuq thaoq nail ilkhaol bhai dav lai khi, jaoldeel lai-a nail ngaol. 
ACT.13.15	Aoldaoq kovqdaoq khi mail Miqyail nail haqbhoil gedan nail juq nail haoqgavq bhai yu ge gaq-u phao, uqhuq thaoq nail ilkhaol khe aqivq juq, aqyu nvq gaq jaol nail bha khoel gai-aivq khi, “Aqivq jaqbheq-ol, tsaol-aq niil juq bhai gaq bivq movq haq neq, bivq yaoq” dai, ge bhiq-a nail ngaol.
ACT.13.16	Aq-u phao, Paolluv thul lal khi, aqlavq wanq khi ge bhiq-a nail: “Ilsaqleiqlal nail tsaol-aq khi mail Miqyail bhai ev nail yu nail jeq-e juq-ol, naldaiq yaoq. 
ACT.13.17	Ilsaqleiqlal nail jeq-e jaq-a nail Miqyail neq, ngadao nail aqphiq aqbhal bhai tsel dov khi, aqyu juq Iljiltuv milkhaoq bhai jaol-u phao, aqyu juq bhai thaqeeq thaqheel bhiq-a nail ngaol. A bhai nee ngal-aq, aivq nail bhaqaoq eeq deedee nail lavqkhoel nee aqyu juq bhai hevq dol leevq-a nail ngaol. 
ACT.13.18	Haqaiq mildai haqtsoiq haqyal bhai liq tsel kovq bhee dai, aqyu juq nl nail hal nail juq bhai Miqyail ol-a nail ngaol. 
ACT.13.19	Khaqnaq milkhaoq bhai jaol nail jeq-e sivq jeq-e bhai Miqyail lav luq lav seil khi, tsaol-aq al juq nail milkhaoq Ilsaqleiqlal nail tsaol-aq bhai bhoil bhiq-a nail ngaol. 
ACT.13.20	Alhai pevq lal-u phao kev dai, liq yal ngaq tsel kovq ma lai-a nail ngaol. A bhai nee ngal-aq, Miqyail nail haqbhoil gedan nail Saqmeqlal nail yeel bhai kev dai, Miqyail yalkhaq dal nail juq bhai khoel khi bhi uvthaiq-a nail ngaol. 
ACT.13.21	Aq-u phao, aqyu juq heeqphaq hal-a nail ngaol. Aqyu juq hal-a nail khe-ai, Bheiqyaqmiq nail jeq-e jaq-a Gilsav nail yaqyov Saolluv aqyu juq bhai bhi uvthaiq-a nail ngaol. Aivq liq tsel kovq bhee dai uvthaiq-a nail ngaol. 
ACT.13.22	A bhai nee ngal-aq, Miqyail Saolluv bhai oil ha khi, Daqbhil bhai heeqphaq bhi jiovq-a nail ngaol. Miqyail Daqbhil nail ganl niailhai salkhil khanq-ai thaq nail ngaol: ‘Ngal neema tsaq nail tsaol-aq, Yeiqsail nail yaqyov Daqbhil bhai, ngal moel-aoq nail ngaol. Aivq neq, ngaq nail neenoeq teevq bhee nl naol.’
ACT.13.23	Miqyail-i mail saljial jaq-ai thaq nail khe-ai, Daqbhil nail jeq-e jaq-a lavqkhoel Ilsaqleiqlal nail tsaol-aq nail haqbhoil Hevqkovq nail gaq bhi dov lee-a nail ngaol. Aivq neq, Yeiqsul ngaol. 
ACT.13.24	Yeiqsul maq dov lee-u nee, tsaol-aq iqsanl mail, oeqbal noeq pov khi, ulcuvq saol nail haqbhoil, Yaolhaq Ilsaqleiqlal nail tsaol-aq bhai cavq bhiq-a nail ngaol. 
ACT.13.25	Aivq nail ganl nl gil nail kev lal-u phao, Yaolhaq ge nail: ‘Ngal khaq sil gaq ngel-ail dai, nuljuq noeq nail. Ngal neq, al gaq maq ngel. Tsaol-aq al gaq, ngaq nail haoqnao lee thailthaiq nail ngaol. Ngal neq, aivq nail saiqnaov neeqtsaq bhai pheel nail iqsanl maq geel-nvq-ail’ dai, ge bhiq-a nail ngaol.
ACT.13.26	Aqbhaqlaqhaq nail jeq-e jaq-a khi mail nuljuq nail lavqkhoel Miqyail bhai uqhuq thaoq nail yu nail jeq-e juq-ol, Hevqkovq nail gaq niil neq, ngadao juq nail haqbhoil ngaol. 
ACT.13.27	Thailhai ngaol-aoq, Yeiqlulsaqlaiq meenq bha jaol nail tsaol-aq khi mail aqyu juq nail aqivq aqtsu juq neq, aivq bhai maq heeq nia-ail. Jaol n yaoq jao yaoq-ao nee ge nail, Miqyail nail haqbhoil gedan nail juq-i mail gevq-ai thaq nail haoqgavq bhai iqsanl maq heeq nia-ail. Alheel ngel-i mail, Yeiqsul bhai yalkhaq dal nail lavqkhoel gevq-ai thaq nail daoq al juq nl bhee-a nail ngaol. 
ACT.13.28	Aqyu juq Yeiqsul nail lavqkhoel sil heeq phaq-ail tsaq nail oeqbal maq moel khi ngaol-aoq, aivq bhai bhi tavq heivq lavq yaoq dai, heeqphaq Phillav bhai hal-a nail ngaol. 
ACT.13.29	Yeiqsul nail ganl khal gevq-ai thaq nail khe-ai aqyu juq nl bhee gil-a nail ngaol. A bhai nee ngal-aq, aivq bhai lavqyavq kovtavq nee bavq kha khi, luqdaol lavqkhoel bhai bavq pheeq ail-a nail ngaol. 
ACT.13.30	Thailhai ngaol-aoq, Miqyail aivq bhai sil nail lavqkhoel nee, gaoq bhi doevq kovq lal-a nail ngaol. 
ACT.13.31	Gaqliqlail milkhaoq nee mail Yeiqlulsaqlaiq meenq bha kev dai, aivq nee mail tsao thaq nail juq bhai, aivq nail aqmaol mee nia n bhi moel-a nail ngaol. Tsaol-aq al juq neq, niil aq-il Ilsaqleiqlal nail tsaol-aq nail sivtavq bhai salkhil khanq thailthaiq nail juq ngaol.
ACT.13.32+ACT.13.33	Lavqkhiq tsail nail geeqlaoq daoq niil nuljuq jaol nail bha, nv-nvq gaq cavq gaiq lal-a nail ngaol. Ngadao nail aqphiq aqbhal juq bhai Miqyail-i mail saljial jaq-ai thaq nail phaq, Yeiqsul bhai gaoq bhi doevq kovq lal-a nail lavqkhoel, aqyu juq nail yaq pevq nail ngadao juq nail yeel bhai bhee lal-a nail ngaol. Pevq lal-a nail ganl al, Tsiqeeq nail Haoqgavq lavqkhoel bhai niailhai gevq-ai thaq nail ngaol:
ACT.13.32+ACT.13.33	‘Naol neq,
ACT.13.32+ACT.13.33	ngaq nail Yaqyov ngaol.
ACT.13.32+ACT.13.33	Yanqgaol ngal
ACT.13.32+ACT.13.33	naoq nail Aqbhu
ACT.13.32+ACT.13.33	pevq lal-aoq
ACT.13.32+ACT.13.33	nail ngaol’ dai,
ACT.13.32+ACT.13.33	gevq-ai thaq nail ngaol.
ACT.13.34	Al ovqtavq, luqdaol lavqkhoel bhai, maq ya buvq-ail dai, sil gaq-a nail aivq bhai gaoq bhi doevq kovq lal-a nail ganl, Miqyail-i mail ge-ai thaq nail, niailhai jiav nail ngaol:
ACT.13.34	‘Daqbhil bhai
ACT.13.34	bivq naol dai,
ACT.13.34	ngaq-i mail saljial
ACT.13.34	jaq-ai thaq nail
ACT.13.34	meeq nail haol nail
ACT.13.34	ivqdao deel geeqlaoq,
ACT.13.34	ngal nuljuq bhai
ACT.13.34	bivq naol’ dai,
ACT.13.34	ge nail ngaol.
ACT.13.35	Tsiqeeq nail Haoqgavq yaoq dao yaoq bhai:
ACT.13.35	‘Naoq nail
ACT.13.35	Meeqnail Haolnail
ACT.13.35	Gaq bhai
ACT.13.35	luqdaol bhai
ACT.13.35	maq bhi buvq-ail’ dai,
ACT.13.35	ge-ai thaq nail jiav nail ngaol.
ACT.13.36	Daqbhil neq, aivq nail teevq yeel Miqyail nail neekhaol sil dai, nl khi aivq sil-u phao, aivq nail aqphiq aqbhal juq nee mail bavq pheeq khi, aivq nail aqmaol luqdaol lavqkhoel bhai buvq ail-a nail ngaol. 
ACT.13.37	Thailhai ngaol-aoq, sil gaq-a nail bhai Miqyail-i mail gaoq bhi doevq kovq lal-a nail al gaq neq, alhai maq dul-ail.
ACT.13.38	Alheel ngel-i mail, aqivq jaqbheq juq-ol, nuljuq niilniai aqmeeq-ai heeq kivq duq thaq-ai yaoq. Yeiqsul bhaqda nee oeqbal phaiq nia nail ganl nuljuq bhai cavq lavq bhel. 
ACT.13.39	Aivq bhai neema khal thaqtsaol nail tsaol-aq yaoq gaq yaoq-ao nee mail, Molseiq-i mail bivq-a nail Aoldaoq Kovqdaoq nee maq bhi jel-ail nia nail oeqbal yaoq phaq yaoq-ao nee bhai, ya jel-ail khi tsaq nail daol nail tsaol-aq pevq lal nail ngaol. 
ACT.13.40	Alheel ngel-i mail, Miqyail nail haqbhoil gedan nail juq-i mail ge-ai thaq nail al, nuljuq nail kovtavq bhai maq bhi kev lee dai, yaolphaol yaoq.
ACT.13.41	Miqyail nail haqbhoil gedan nail juq niailhai ge nail ngaol:
ACT.13.41	‘Khal ge movq-ail
ACT.13.41	ge nail tsaol-aq juq-ol,
ACT.13.41	heldaiq.
ACT.13.41	Noeq-u maq dol dai,
ACT.13.41	pevq-ail khi,
ACT.13.41	peivq-ail boev-ail yaoq.
ACT.13.41	Khul khi mail dai
ACT.13.41	ngal-aq neq,
ACT.13.41	nuljuq nail aqn
ACT.13.41	aqyanq lavqkhoel
ACT.13.41	ngal teevq phaq nl naol.
ACT.13.41	Ganl niil
ACT.13.41	teevq gaq ganav
ACT.13.41	nuljuq bhai ge bhiq
ACT.13.41	khi ngaol-aoq,
ACT.13.41	nuljuq neema
ACT.13.41	maq thaqtsaol-ail’ dai,
ACT.13.41	ge-ai thaq nail ngaol.”
ACT.13.42	Bhaqnaqbhal khi mail Paolluv uqhuq thaoq nail ilkhaol nee dov ail-u phao, “Ganl niil yaqhao khe jaol n n-gaol iqsanl cavq lavq cov lavq yaoq” dai, tsaol-aq al juq aqyu nvq gaq bhai hal-a nail ngaol. 
ACT.13.43	Aqyu juq uqhuq thaoq nail ilkhaol nee kovq ail-u phao, Yuldav nail tsaol-aq khi mail Miqyail bhai uqhuq thaoq khi Yuldav nail aol thaoq nail yu nail jeq-e maodai, Paolluv khi mail Bhaqnaqbhal nail haoqnao tsaothel-aivq-a nail ngaol. “Miqyail nail geeqlaoq eeljaol lavqkhoel bhai ivqdao dai doevq yaoq” dai, aqyu nvq gaq aqyu juq bhai cavq bhiq cov bhiq khi, gaq bivq-a nail ngaol.
ACT.13.44	Jaol n yaoq jao yaoq gaoq kev lal-u phao, meenq bhai jaol nail tsaol-aq jemao, Miqyail nail daoq naldaiq nail dai khi, jil lal-a nail ngaol. 
ACT.13.45	Yuldav tsaol-aq nail aqivq aqtsu juq neq, tsaol-aq munl munl ma bhai ya moel-u phao, neema phail lal bhiq-a nail ngaol. Alheel ngel-i mail, aqyu juq Paolluv ge nail bhai jil jil-ail, Paolluv bhai khal ge movq-ail ge bhiq-a nail ngaol.
ACT.13.46	Paolluv khi mail Bhaqnaqbhal maq geesil dai, ge nail: “Miqyail nail daoq nuljuq bhai iqmoeq ya cavq bhiq nail ngaol. Thailhai ngaol-aoq, nuljuq Miqyail nail daoq bhai khaonq-ail ceevq khi, nqmaq maqluv halyeel doevq nail phaq ya nail neq, nvjuq maq geel-nvq ail dai, nuljuq noeq nail ngel-i mail, nv-nvq gaq yu nail jeq-e jaq-a bhai cavq ail naol. 
ACT.13.47	Khul khi mail dai ngal-aq neq,
ACT.13.47	‘Nqjail miljail
ACT.13.47	bhai kev dai
ACT.13.47	jaol nail juq,
ACT.13.47	naol bhaqda nee
ACT.13.47	hevqkovq nail
ACT.13.47	phaq ya dai,
ACT.13.47	yu nail jeq-e
ACT.13.47	jaq-a nail haqbhoil
ACT.13.47	aqbhaq bhi
ACT.13.47	bhaq nail dai khi,
ACT.13.47	ngal naoq bhai bhi
ACT.13.47	jaol-a nail ngaol’ dai,
ACT.13.47	Miqyail nv-nvq gaq bhai daoq niailhai bivq lavq-a nail ngaol” dai, Paolluv aqyu juq bhai ge bhiq-a nail ngaol.
ACT.13.48	Yu nail jeq-e jaq-a juq daoq al daoq ya gaiq-u phao, lavqkhiq teevq tsail Miqyail nail daoq bhai tsiqeeq-a nail ngaol. Nqmaq maqluv halyeel doevq nail phaq ya dai, tsel dov-ai thaq nail juq neq, Yeiqsul bhai neema thaqtsaol lal-a nail ngaol.
ACT.13.49	Alheel ngel-i mail, Miqyail nail daoq milkhaoq khaoq lao gaiq doi ail-a nail ngaol. 
ACT.13.50	Thailhai ngaol-aoq, Miqyail bhai uqhuq thaoq nail eeq nail heel nail yaqmai-aq juq khi mail, meenq al meenq bhai jaol nail aqivq jiovq nail juq bhai, Yuldav nail tsaol-aq aqivq aqtsu juq-i mail Paolluv khi Bhaqnaqbhal bhai, yu neema phail lal dai, nl-a nail ngaol. A bhai nee ngal-aq, aqyu nvq gaq bhai bhi khoeq khi, milkhaoq al khaoq nee mail the dov-a nail ngaol. 
ACT.13.51	Aqyu nvq gaq tsaol-aq al juq nail sivtavq bhai salkhil bhi pevq nail dai khi, aqkhil pavq-uvq khe khaqlail naoq khal-ail ceevq khi, Ilgaolnil meenq bhai lai-a nail ngaol. 
ACT.13.52	Thailhai ngaol-aoq, Aqdil-aoq meenq bhai jaol nail yaqlaol juq neq, lavqkhiq tsail nail phaq khi mail Meeqnail Haolnail Aqhaqlal teevq bhee aol nail ngaol.
ACT.14.1	Aqyu nvq gaq Ilgaolnil meenq bhai lai kev-u phao, a bhai iqsanl, Yuldav nail tsaol-aq nail uqhuq thaoq nail ilkhaol bhai aol lai-a nail ngaol. A bhai aqyu nvq gaq aqmeeq-ai cavq bhiq cov bhiq-a nail ngel-i mail, Yuldav nail tsaol-aq khi mail Heiqlaqsal tsaol-aq maodai, Yeiqsul bhai neema thaqtsaol lal-a nail ngaol. 
ACT.14.2	Thailhai ngaol-aoq, neema maq thaqtsaol nail Yuldav nail tsaol-aq juq neq, yu nail jeq-e jaq-a bhai neema lav phail bhiq khi, neema thaqtsaol nail juq bhai neejiav jiav lal dai, nl-a nail ngaol. 
ACT.14.3	Aqyu nvq gaq a bhai tsaq dai jaol khi, Miqyail nail ganl maq geesil dai, cavq bhiq cov bhiq-a nail ngaol. Miqyail-i mail aqyu nvq gaq bhai bhi heeq bhi moel nail phaq khi mail noeq-u maq dov nail mee nia phaq nl nia nail bhaqaoq bivq-a nail lavqkhoel nee, aivq nail geeqlaoq eeljaol nail ganl cavq bhiq cov bhiq-a nail ganl al tsaq nail phaq pevq nail ngaol dai, Miqyail salkhil bhi dov lal-a nail ngaol. 
ACT.14.4	Meenq al meenq bhai jaol nail tsaol-aq juq nvq munl pevq ail-a nail ngaol. Teevq pav ganav juq neq, Yuldav nail tsaol-aq jaol nail phao phaoq khi, teevq pav ganav juq neq, gaqkhoel al nvq gaq jaol nail phao phaoq nail ngaol. 
ACT.14.5+ACT.14.6	A bhai nee ngal-aq, yu nail jeq-e jaq-a, teevq pav ganav juq khi mail Yuldav nail tsaol-aq teevq pav ganav juq neq, aqyu juq nail aqivq aqtsu juq nee mail jil lai khi, gaqkhoel al nvq gaq bhai khal nl movq-ail nl khi, lovmav-i mail liv nail dai khi bhai, aqyu nvq gaq heeq nia-a nail ngaol. Aq-u phao, Lulgaolnil milkhaoq bhai jiav nail Luldaqlal meenq, Deiqbheiq meenq khi mail, aqjail bhai jiav nail milkhaoq juq bhai tsaol-aivq-a nail ngaol. 
ACT.14.7	Aqyu nvq gaq milkhaoq al nail lavqkhoel bhai iqsanl, lavqkhiq tsail nail geeqlaoq daoq cavq bhiq-a nail ngaol.
ACT.14.8	Luldaqlal meenq bhai aqkhil khil khoi khoi nail teevq gaq jaoldeel-nvq thaq nail ngaol. Aivq neq, doevq lee-u nee mail khil khoi khoi nail ngel-i mail, teevq pov iqsanl gailkhaol maq tsao daiq thaq-al. 
ACT.14.9	Paolluv cavq nail cov nail bhai aivq naldaiq thailthaiq nail ngaol. Paolluv aivq bhai aqmeeq-ai heldaiq khi, aivq meeq lai dai neema thaqtsaol nail neema aol nail bhai, heeq nia-a nail ngaol. 
ACT.14.10	Aq-u phao, “Thul yaoq. Daolcoev dai thulphaol yaoq” dai, aqkav kav dai, ge bhiq-a nail ngaol. A bhai nee ngal-aq, aivq tsaoq thul khi, gailkhaol tsao-a nail ngaol.
ACT.14.11	Paolluv alhai nl nail bhai tsaol-aq munl munl ma juq ya moel-u phao, aqyu juq Lulgaolnil nail daoq ge ge-ail: “miqyail juq neq, tsaol-aq khe-ai pevq lee khi, ngadao juq jaol nail bha yavq kha lee thaq nail niil” dai, aqyu juq mailma-ail ge nail ngaol. 
ACT.14.12	Aqyu juq Bhaqnaqbhal bhai Julsav dai mil bhiq-a nail ngaol. Paolluv neq, daoq ge jaiq nail ngel-i mail, aivq bhai Heiqmeiq dai mil bhiq-a nail ngaol. 
ACT.14.13	Meenq meenq jail bhai Julsav nail uqhuq thaoq nail ilkhaol teevq il jiav nail ngaol. Uqhuq thaoq nail ilkhaol al il bhai jaol nail Philma teevq gaq niaoqnel juq tseel khi, aqeiv dalkhaol oil lavq khi, meenq nail laolkhoiq bhai lal-a nail ngaol. Aivq tsaol-aq munl munl ma nee mail aqyu nvq gaq bhai danq bhiq laol bhiq nail khi mail ngaol.
ACT.14.14	Tsaol-aq al juq alhai nl nail ganl bhai, Bhaqnaqbhal khi mail Paolluv aqyu nvq gaq ya gaiq-u phao, aqyu nvq gaq-i mail doi-nq thaq nail phailkhaoq he pav khi, niailhai gul gul-ail tsaol-aq munl munl ma nail gaiqlaq bhai tsaoq bhoel laivq-a nail ngaol: 
ACT.14.15	“Nuljuq khul khi mail thailhai nl nail-aiq. Nv-nvq gaq iqsanl nuljuq khe-ai, tsaol-aq yaq ngaol. Ganl maq tsoiq nail niil juq bhai nuljuq khaonq ha khi, nqtavq, miltsaq, iqyaq iqma khi a bhai khal jaol khal jiav nail yaoq phaq yaoq-ao nee bhai, teivq-a nail gaq pevq nail doevq nail Miqyail jaol nail phao bhi kovq lal nail dai khi, nv-nvq gaq niilniai lavqkhiq tsail nail geeqlaoq daoq cavq lal-a nail ngaol. 
ACT.14.16	Jel lal-a nail yanq lavqkhoel, jeq-e jaq-a iqsanl bhai yovqgavq nail neenoeq taivq-ail nl dai, Miqyail bhi doevq-a nail ngaol. 
ACT.14.17	Thailhai ngaol-aoq, jel lal-a nail yanq lavqkhoel, aivq meeq nail jaq nail ngaol dai, nuljuq heeq nia lal dai, Miqyail aivq nail ganl salkhil bhi jiav-a nail ngaol. Khul phaq dai ge haq neq, aivq maoq-aol bhi aol lee khi, aqheeq allu bhi heeq lee-a nail nee ovqtavq, jaqjaq daoldaol teevq bov bhi jaq lavq khi, neekhaol sil-u kev dai, bivq lavq-a nail ngaol” dai, aqyu nvq gaq mailma-ail ge bhiq-a nail ngaol. 
ACT.14.18	Aqyu nvq gaq a dai ge kev khi, aqyu juq-i mail aqyu nvq gaq bhai maq bhi laol nail haqbhoil maq gavq maq nav-ail ge gaq-a nail ngaol.
ACT.14.19	Aq-u phao, Bhilsildil milkhaoq bhai jiav nail Aqdil-aoq meenq khi mail Ilgaolnil meenq bhai jaol nail Yuldav nail tsaol-aq teevq pav ganav juq lal khi, tsaol-aq munl munl ma bhai aqyu juq jaol nail phao, jalmul mul ya khi, aqyu juq teevq gaq khe-ai, Paolluv bhai lovmav-i mail liv-a nail ngaol. Aivq sil-aoq thaq nail niil dai, noeq khi aqyu juq aivq bhai meenq lavqniil phao he ha ail-a nail ngaol. 
ACT.14.20	Thailhai ngaol-aoq, yaqlaol juq aivq ga nail teevq jaoq thulphaol-nvq thaq-u phao, aivq thul khi, meenq bhai aol lai-a nail ngaol. Yaoq n yaoq Bhaqnaqbhal aqyu nvq gaq, Deiqbheiq meenq bhai ail-a nail ngaol.
ACT.14.21	Deiqbheiq meenq bhai jaol nail tsaol-aq juq bhai lavqkhiq tsail nail geeqlaoq daoq cavq bhiq khi, tsaol-aq maodai yaqlaol bhi pevq lal-a nail ngaol. A bhai nee ngal-aq, aqyu nvq gaq Luldaqlal meenq, Ilgaolnil meenq khi mail Aqdil-aoq meenq bhai kovq lai-a nail ngaol. 
ACT.14.22	“Neema thaqtsaol nail lavqkhoel nee neema ivqdao dai jaol yaoq” dai, meenq al meenq bhai jaol nail yaqlaol juq bhai gaq bivq-a nail ngaol. “Miqyail Milkhaoq lavqkhoel bhai, ngadao aol lai kivq dai, haq nail aoq nail mee nia phaq bhai ya lai pav naol” dai, aqyu juq bhai cavq bhiq cov bhiq-a nail ngaol. 
ACT.14.23	Aqyu juq Khali yaq munl yaoq munl yaoq-ao nee nail haqbhoil aqivq jiovq nail juq bhai tsel dov-a nail ngaol. Aq-u phao, aqyu juq maq jaq nail aol nl nl-ail geeqlaoq hal-a nail lavqkhoel nee aqyu juq neema thaqtsaol nail Miqyail nail aqlavq lavqkhoel bhai av bhiq-a nail ngaol. 
ACT.14.24	A bhai nee ngal-aq, aqyu nvq gaq Bhilsildil milkhaoq bhai ail pav khi Paqbhullil milkhaoq bhai ail kev-a nail ngaol. 
ACT.14.25	Aqyu nvq gaq Bheiqlaqgeiq meenq bhai geeqlaoq daoq cavq bhiq khi, Aqdaqlil meenq bhai ail-a nail ngaol.
ACT.14.26	A bhai nee laovq jeeq khi, Aqdil-aoq meenq bhai kovq lai-a nail ngaol. Meenq al meenq nail lavqkhoel, aqyu nvq gaq Miqyail nail ganl nl nail haqbhoil, geeqlaoq eeljaol bivq nail Miqyail nail aqlavq lavqkhoel, yu aqyu nvq gaq bhai av bhiq-ai thaq nail ngaol. Niil aq-il aqyu nvq gaq ganl al bhai nl bhee-a nail ngaol. 
ACT.14.27	Aqyu nvq gaq kovq kev lai khi, Khali yaq munl juq bhai khul jil-a nail ngaol. Miqyail aqyu nvq gaq bhai juq juq-ail, khal nl khal hal-a nail ganl maqkhaiq, yu nail jeq-e jaq-a Yeiqsul bhai neema thaqtsaol lal dai, Miqyail gailkhaol lav daol lavq-a nail ganl maqkhaiq, aqyu juq bhai ge bhiq-a nail ngaol. 
ACT.14.28	Aqyu nvq gaq a bhai yaqlaol juq nee mail tsaq dai jaol-a nail ngaol.
ACT.15.1	Yuldav milkhaoq bhai jaol nail tsaol-aq teevq pav ganav juq Aqdil-aoq meenq bhai lal khi, “Molseiq nail Aoldaoq kovqdaoq lavqkhoel bhai ge-ai thaq nail khe-ai, bavkov uqjaq maq oev haq neq, nuljuq hevqkovq nail phaq bhai maq ya nia-ail” dai, neema thaqtsaol nail tsaol-aq juq bhai cavq bhiq cov bhiq-a nail ngaol. 
ACT.15.2	Ganl al nee tavq lai khi, Paolluv khi Bhaqnaqbhal aqyu nvq gaq, tsaol-aq al juq nee jil pheeljaq-a nail ngaol. Alheel ngel-i mail, ganl al ganl nee tavq lai khi, Paolluv khi Bhaqnaqbhal Aqdil-aoq meenq bhai jaol nail tsaol-aq teevq pav ganav juq nee mail, Yeiqlulsaqlaiq meenq bha bhi ail khi, gaqkhoel juq khi aqivq aqtsu juq bhai bhi ge tsao-ail nail dai, ge ceiv-a nail ngaol. 
ACT.15.3	Aqyu juq bhai Khali yaq munl-i mail khoel khi bhi ail-a nail ngaol. Philnilsav milkhaoq khi mail Saqmaqliv milkhaoq juq bhai ail thailthaiq-u phao, yu nail jeq-e Miqyail jaol nail phao kovq lal-a nail ganl juq, ge bhiq-a nail ngaol. Ganl al khal ya gaiq-a nail neema thaqtsaol nail tsaol-aq iqsanl mail, lavqkhiq tsail deedee nail ngaol. 
ACT.15.4	Aqyu juq Yeiqlulsaqlaiq meenq bha ail kev-u phao, Khali yaq munl juq maqkhaiq, gaqkhoel juq maqkhaiq, aqivq aqtsu juq maqkhaiq, aqyu juq bhai hav-a nail ngaol. Aq-u phao, aqyu nvq gaq bhai juq khi Miqyail-i mail khal nl khal hal-a nail phaq iqsanl mail, aqyu juq bhai ge daiq bhiq-a nail ngaol.
ACT.15.5	Thailhai ngaol-aoq, Phaqliqsail munl bhai aol nail, neema thaqtsaol nail tsaol-aq teevq pav ganav juq thul lal khi, “Yu nail jeq-e iqsanl, bavkov uqjaq ya bhi oev khi, Molseiq nail Aoldaoq kovqdaoq bhai ya bhi tsaothe nail ngaol” dai, ge nail ngaol.
ACT.15.6	Aq-u phao, gaqkhoel juq khi aqivq aqtsu juq jil lal khi, al nail ganl nee maoqbhaoq nl-a nail ngaol. 
ACT.15.7	Ganl al ganl nee aqyu juq maodai maoqbhaoq nl kel lavq-u phao, Bheiqtuvluv thul lal khi, niailhai ge nail ngaol: “Aqivq jaqbheq juq-ol, yu nail jeq-e iqsanl lavqkhiq tsail nail geeqlaoq daoq niilniai ya gaiq khi neema thaqtsaol lal dai, daoq cavq cavq-ail nail haqbhoil, ngadao juq nail lavqkhoel bhai iqmoeq-u phao nee, Miqyail ngaq bhai tsel dov-ai thaq nail bhai nuljuq heeq nia nail ngaol. 
ACT.15.8	Tsaol-aq nail neema bhai heeq nia nail Miqyail, ngadao bhai Meeqnail Haolnail Aqhaqlal bivq lavq-a nail khe-ai, yu nail jeq-e bhai iqsanl bivq-a nail lavqkhoel, aqyu juq bhai iqsanl, aivq hav-a nail ganl ngadao juq bhai bhaqlaoq kheq dai, bhi moel lavq-a nail ngaol. 
ACT.15.9	Miqyail neq, ngadao juq khi aqyu juq dai, maq saol-nvq pav-ail. Aqyu juq neema thaqtsaol nail ngel-i mail, Miqyail aqyu juq bhai bhi haol lal-a nail ngaol. 
ACT.15.10	Alheel ngel-i mail, ngadao juq nail aqphiq aqbhal juq maqkhaiq, ngadao juq maqkhaiq, maq phi tsaol nail kavbavq al bhai yaqlaol juq nail haoqnaol bhai tsiq phi bhiq nail lavqkhoel nee, khul khi mail nuljuq Miqyail bhai laonqdaiq nail-aiq. 
ACT.15.11	Heeqphaq Yeiqsul nail geeqlaoq eeljaol bhaqda nee ngadao hevqkovq nail phaq ya nail ngaol dai, neema thaqtsaol nail ngaol. Alhai dul dai, aqyu juq iqsanl hevqkovq nail phaq bhai alhai ya-a nail ngaol” dai, ge bhiq-a nail ngaol.
ACT.15.12	A bhai nee ngal-aq, Bhaqnaqbhal khi Paolluv aqyu nvq gaq, Miqyail aqyu nvq gaq bhai juq khi yu nail jeq-e jaq-a nail sivtavq bhai nl daiq bhiq-a nail noeq-u maq dov nail phaq khi bhi heeq bhi moel nail phaq nail ganl ge daiq bhiq-u phao, jil lal-a nail tsaol-aq iqsanl, aqtsi tsu dai jaol khi naldaiq nail ngaol. 
ACT.15.13	Aqyu nvq gaq ge bhiq gaq-u phao, Yaqkov niailhai ge nail ngaol: “Aqivq jaqbheq juq-ol, ngal ge nail bhai teevq pov naldaiq daiq. 
ACT.15.14	Aivq nail aqmil bhi bavq nail khi yu nail jeq-e jaq-a nail lavqkhoel bhai Miqyail munl teevq munl tsel dov-ai thaq nail ngaol. Alhai tsel dov nail dai, iqmoeq-u nee mail Miqyail aqyu juq bhai heldaiq lee-a nail ganl, Silmiqoq ngadao bhai ge lavq-a nail ngaol. 
ACT.15.15	Ganl niil juq Miqyail nail haqbhoil gedan nail juq-i mail ge-ai thaq nail daoq bhai tsaq deedee lai nail ngaol. Jalliq lavqkhoel bhai ge-ai thaq nail neq:
ACT.15.16	‘Ganl niil juq
ACT.15.16	pevq lal gaq-u phao,
ACT.15.16	ngal gaoq kovq lee khi,
ACT.15.16	leqtsuq ail-a nail
ACT.15.16	Daqbhil nail ilkhaol bhai
ACT.15.16	cov phal naol.
ACT.15.16	Peiv-ail leiv-ai
ACT.15.16	thaq nail bhai
ACT.15.16	ngal lav meeq khi,
ACT.15.16	ilkhaol al il bhai
ACT.15.16	ngaoq thul nail ngaol.
ACT.15.17+ACT.15.18	Alhai pevq
ACT.15.17+ACT.15.18	lal-a nail neq,
ACT.15.17+ACT.15.18	Heeqphaq Miqyail-i mail
ACT.15.17+ACT.15.18	aivq nail haqbhoil
ACT.15.17+ACT.15.18	aqtsaq cov-ai thaq nail,
ACT.15.17+ACT.15.18	jaiq lal-a nail
ACT.15.17+ACT.15.18	yu nail jeq-e
ACT.15.17+ACT.15.18	jaq-a juq iqsanl mail,
ACT.15.17+ACT.15.18	Miqyail bhai halpov
ACT.15.17+ACT.15.18	lal nail ngaol dai,
ACT.15.17+ACT.15.18	ganl niil
ACT.15.17+ACT.15.18	milnee uqnee nee
ACT.15.17+ACT.15.18	aivq bhi heeq kivq
ACT.15.17+ACT.15.18	lavq-a nail ngaol’ dai,
ACT.15.17+ACT.15.18	gevq-ai thaq nail ngaol.
ACT.15.19	Alheel ngel-i mail, Miqyail jaol nail phao kovq lal thailthaiq nail, yu nail jeq-e jaq-a bhai lav tsoiq nail, maq tsaq-ail dai, ngal niailhai noeq nail ngaol. 
ACT.15.20	Thaoqphaoq aqma maolkhoel bhai tavq nail aqjiivq aqcavq phaq maqkhaiq, khaqmiq sev nail maqkhaiq, phee heivq nail haqjoil jaq nail maqkhaiq, aqsivq jaq nail maqkhaiq, niil juq bhai lao yaoq dai
ACT.15.21	Khul khi mail dai ngal-aq neq, jaol n yaoq jao yaoq-ao nee uqhuq thaoq nail ilkhaol lavqkhoel, Molseiq-i mail bivq-a nail aoldaoq kovqdaoq ge daiq bhiq nail ngaol. Milnee uqnee nee meenq yaoq meenq yaoq-ao nee nail lavqkhoel bhai daoq al juq cavq bhiq nail tsaol-aq jaol nail ngaol” dai, ge bhiq-a nail ngaol.
ACT.15.22	A bhai nee ngal-aq, “Ngadao juq nail munl lavqkhoel bhai jaol nail teevq pav ganav juq bhai tsel dov khi, Paolluv khi Bhaqnaqbhal nee mail Aqdil-aoq meenq bhai bhi ail nail tsaq nail ngaol” dai, gaqkhoel juq khi aqivq aqtsu juq iqsanl, Khali yaq munl munl lao-ail neema tsaq nail ngaol. Aqivq jaqbheq Khali yaq juq nail lavqkhoel khe, aqivq jiovq nail Bhaqsaqbhal dai khul nail Yuldav khi Siqlav bhai tsel dov khi, bhi ail-a nail ngaol. 
ACT.15.23	Aqyu juq-i mail oil laivq-a nail haoqgavq al keiv nail lavqkhoel bhai niailhai gevq-ai thaq nail ngaol:
ACT.15.23	“Gaqkhoel juq khi aqivq aqtsu juq neq, Aqdil-aoq meenq, Sulliv milkhaoq khi Gillilciv milkhaoq bhai jaol nail, yu nail jeq-e jaq-a pevq nail aqivq jaqbheq Khali yaq juq bhai, goil nail gaiq-a nail daoq gevq bhoel-ai leevq-a nail ngaol. 
ACT.15.24	Nvjuq nail lavqkhoel khe tsaol-aq teevq pav ganav juq neq, nvjuq maq bhi lee khi ngaol-aoq, nuljuq jaol nail bha lee lee-ail khi nuljuq bhai khaoq lav laol nail nee ovqtavq, nuljuq nail neema pov pov lav lav-ail pevq lal dai, cavq bhiq cov bhiq lee-a nail ngaol dai, nvjuq ya gaiq-a nail ngaol. 
ACT.15.25+ACT.15.26	Alheel ngel-i mail, nvjuq maoqbhaoq nl khi neema teevq heeq taivq-ail tavq nail lavqkhoel nee, nuljuq jaol nail bha bhi lee nail dai, tsaol-aq niil nvq gaq bhai tsel dov-a nail ngaol. Ngadao nail Heeqphaq Yeiqsul Khali nail haqbhoil yovqgavq nail aqmaol danq bhiq-ai thaq nail, nvjuq mao-ail gaiq-a nail Bhaqnaqbhal khi Paolluv nee mail, aqyu nvq gaq bhai bhi lee-a nail ngaol. 
ACT.15.27	Alheel ngel-i mail, Yuldav khi Siqlav bhai khoel khi, haoqgavq lavqkhoel bhai gevq-ai thaq nail ganl juq, nuljuq bhai bhi ge bhiq lee-a nail ngaol. 
ACT.15.28	Lao heeq phaq-ail tsaq nail niil juq nee ovqtavq, yalkav aqliq yaoq phaq yaoq, nuljuq nail kovtavq bhai maq ya bavq dav dai, Meeqnail Haolnail Aqhaqlal iqsanl, nvjuq iqsanl neema tsaq nail ngaol. 
ACT.15.29	Nuljuq lao heeq phaq-ail tsaq nail juq neq, niil juq ngaol. Thaoqphaoq aqma maolkhoel bhai laol bhiq thaq nail jaqjaq daoldaol jaq nail, aqsivq jaq nail, phee heivq thaq nail haqjoil jaq nail, khaqmiq sev nail, niil juq ngaol. Nuljuq niil juq bhai lao haq neq, meeq deedee nail ngaol. Nuljuq jaol hal dov dei-eiq” dai, gevq-ai thaq nail ngaol.
ACT.15.30	Khoel gai-aivq-a nail aqyu juq dov ail khi, Aqdil-aoq meenq bhai ail kev-u phao, Khali yaq munl munl lao-ail khul jil khi, aqyu juq bhai haoqgavq al bivq-a nail ngaol. 
ACT.15.31	Aqyu juq haoqgavq al keiv bhai ge daiq-u phao, aqyu juq bhai gaq bivq nail ganl gevq-ai thaq nail ngel-i mail, lavqkhiq tsail deedee nail ngaol. 
ACT.15.32	Yuldav khi Siqlav iqsanl, Miqyail nail haqbhoil gedan nail tsaol-aq ngel-i mail, aqivq jaqbheq Khali yaq juq bhai aqmeeq-ai cavq bhiq cov bhiq gaq bivq khi, bhi ivq lal-a nail ngaol. 
ACT.15.33	Aqyu nvq gaq a bhai micil tsaq dai jaol-a nail ngaol. A bhai nee ngal-aq, aqyu nvq gaq bhai khoel-ai leevq-a nail juq jaol nail bha kovq lai nail khi-u phao, “Nul-nq nvq gaq neesal-ovq dei-eiq” dai, aqivq jaqbheq Khali yaq al juq alhai ge bhiq khi, bhi kovq lai-a nail ngaol.
ACT.15.34	[Aq-u phao, “Ngal neq, niai jaol nail tsaq-ail nia” dai, Siqlav noeq nail ngaol.]
ACT.15.35	Thailhai ngaol-aoq, Paolluv khi Bhaqnaqbhal neq, Aqdil-aoq meenq bhai jaol ail ceevq-a nail ngaol. Aqyu nvq gaq neq, yu mee nia gaq nee mail Miqyail nail daoq cavq bhiq cov bhiq khi, daoq cavq cavq bhiq-a nail ngaol.
ACT.15.36	Aqn aqyanq micil maoq lal-u phao, Paolluv Bhaqnaqbhal bhai ge bhiq-a nail: “Ngadao nvq gaq-i mail Miqyail nail daoq khal cavq-ail ceevq-a nail meenq yaoq meenq yaoq-ao nee bhai nalga ail khi, neema thaqtsaol nail tsaol-aq pevq nail aqivq jaqbheq al juq, khalhai jaol nail ngel-ail dai, heldaiq ail bhel” dai, ge bhiq-a nail ngaol. 
ACT.15.37	Bhaqnaqbhal neq, Maqkul dai khul nail Yaolhaq bhai iqsanl, hel-aivq movq nail ngaol. 
ACT.15.38	Thailhai ngaol-aoq, “Aivq bhai hel-aivq nail maq tsaq-ail” dai, Paolluv noeq nail ngaol. Khul khi mail dai ngal-aq neq, iqmoeq-u phao, Miqyail nail daoq cavq cavq cavq-ail tsao ail-u phao, ganl maq nl gil dai, Paqbhullil milkhaoq bhai ail kev-u phao, aqyu nvq gaq bhai khaonq-ail ceevq-a nail ngaol. 
ACT.15.39	Aqyu nvq gaq nail gaiqlaq bhai ganl al bhaqda nee mail jil pheeljaq khi, pav ail-a nail ngaol. Bhaqnaqbhal gaq neq, Yaolhaq Maqkul bhai hevq khi, Gulbhaqlul milkhaoq bha laovq jeeq khi ail-a nail ngaol. 
ACT.15.40	Paolluv gaq neq, aqivq jaqbheq Khali yaq nee mail, aivq bhai Miqyail nail geeqlaoq eeljaol nail lavqkhoel bhai av bhiq gaq khi pultavq, Siqlav bhai tsel dov khi hel-aivq-a nail ngaol. 
ACT.15.41	Sulliv milkhaoq khi Gillilciv milkhaoq bhai ail pav khi, Khali yaq munl juq ivq lal dai, gaq bivq-a nail ngaol.
ACT.16.1	A bhai nee ngal-aq, Paolluv Deiqbheiq meenq khi Luldaqlal meenq bhai ail-a nail ngaol. Luldaqlal meenq bhai Tilmolseiq dai, khul nail Khali yaq teevq gaq jaol nail ngaol. Aivq nail aqma neq, Yuldav nail jeq-e Khali yaq pevq nail ngaol. Thailhai ngaol-aoq, aivq nail aqbhu neq, Heiqlaqsal jeq-e pevq nail ngaol. 
ACT.16.2	Luldaqlal meenq khi Ilgaolnil meenq bhai jaol nail Khali yaq juq nail lavqkhoel, Tilmolseiq neq, aqmil meeq nail teevq gaq ngaol. 
ACT.16.3	Paolluv neq, Tilmolseiq bhai hevq khi tsao movq nail ngel-i mail, bavkov uqjaq oev bhiq-a nail ngaol. A bhai jaol nail Yuldav nail tsaol-aq iqsanl mail, Tilmolseiq nail aqbhu neq, Heiqlaqsal nail jeq-e pevq nail ganl bhai heeq nia gil nail ngel-i mail, alhai bavkov uqjaq oev bhiq-a nail phaq pevq nail ngaol. 
ACT.16.4	Aqyu juq teevq meenq khi-aq teevq meenq bhai ail khi, neema thaqtsaol nail tsaol-aq juq bhai, Yeiqlulsaqlaiq meenq bha jaol nail gaqkhoel juq khi aqivq aqtsu juq-i mail ge ceiv-a nail daoq al juq bivq khi, daoq al juq bhai tsaothe dai, cavq bhiq cov bhiq-a nail ngaol. 
ACT.16.5	Alheel ngel-i mail, Khali yaq munl juq neema thaqtsaol nail phao gaq kav jaiq lal khi, teevq n nee teevq n tsaol-aq mao lal thailthaiq nail ngaol.
ACT.16.6	Aqsil-aq milkhaoq bha geeqlaoq daoq maq ya cavq-ail dai, Meeqnail Haolnail Aqhaqlal aqyu juq bhai lav tsoiq nail ngel-i mail, Phulgil milkhaoq khi Gaqlaqtil milkhaoq bha aqyu juq lai-a nail ngaol. 
ACT.16.7	Mulsil milkhaoq nail milkhaiq bhai lai kev-u phao, Bheiqthulnil milkhaoq bha aol lai nail dai, noeq khi ngaol-aoq, Yeiqsul nail Aqhaqlal aqyu juq bhai maq bhi aol lai-al. 
ACT.16.8	Alheel ngel-i mail, Mulsil milkhaoq nail iljail nee ail pav gai-aivq khi, Daqlol meenq bha ail kev-a nail ngaol. 
ACT.16.9	Aq-u nqkiv, Aqhaqlal lavqkhoel nee Paolluv niailhai ya moel-a nail ngaol. Maqgeiqdaolnil tsaol-aq teevq gaq thulphaol lee khi, “Maqgeiqdaolnil milkhaoq bha lal khi, nvjuq bhai teevq pov tsaojao-ai lal lavq yaoq” dai, hal leevq-a nail bhai, aivq ya moel-a nail ngaol. 
ACT.16.10	Aqhaqlal lavqkhoel nee Paolluv alhai ya moel gaq-al ngal-aq neq, Maqgeiqdaolnil milkhaoq bhai lai nail haqbhoil nvjuq teevq pov taivq-ail lainq-a nail ngaol. Khul khi mail dai ngal-aq neq, a bhai jaol nail tsaol-aq juq bhai lavqkhiq tsail nail geeqlaoq daoq bhi cavq lai nail haqbhoil, Miqyail nvjuq bhai khul lee thaq nail ngaol dai, nvjuq noeqceiv-a nail ngaol.
ACT.16.11	Nvjuq Daqlol meenq nee Saqmoqdaqlail eeljaol laol-n bhai daolcoev dai, laovq jeeq khi, niaohao n-gaol Naqbhaollil meenq bhai ail kev-a nail ngaol. 
ACT.16.12	A bhai nee ngal-aq, nvjuq Pillilpiv meenq bhai lai-a nail ngaol. Meenq al meenq neq, Lolmav tsaol-aq uvthaiq nail Maqgeiqdaolnil milkhaoq lavqkhoel bhai yu nee maqtsil eeq nail meenq pevq nail ngaol. A bhai nvjuq mee nia n jaol-a nail ngaol.
ACT.16.13	Jaol n kev lal-u phao, nvjuq meenq lavqniil phao dov ail khi, Yuldav nail tsaol-aq juq jil lai khi geeqlaoq hal nail jaol duq teevq dao ganav moel lee-ail jaol-aq dai noeq khi, laoljaol daolbhaq bhai ail-a nail ngaol. Nvjuq jaoldeel khi, a bhai jil lai khi jaol nail yaqmai-aq juq bhai cavq bhiq cov bhiq-a nail ngaol. 
ACT.16.14	Thilyathilla meenq bhai jaol khi aqphoiq phoiq deedee nail nel nav nav nail haqphal gaoq nail Luldil dai mil-ai thaq nail yaqmai-aq teevq gaq iqsanl, nvjuq cavq bhiq cov bhiq nail bhai naldaiq nail ngaol. Aivq neq, Miqyail bhai uqhuq thaoq nail yaqmai-aq teevq gaq pevq khi, Paolluv-i mail cavq bhiq cov bhiq nail bhai aqmeeq-ai naldaiq dai, Miqyail-i mail aivq nail neema lolgov phao bhiq-a nail ngaol. 
ACT.16.15	Aivq khi aivq nail miqsaol yaq iqsanl mail ulcuvq saol gaq-u phao, “Ngal neq, Yeiqsul bhai maldil neema thaqtsaol nail tsaol-aq pevq-ail nial dai, nuljuq noeqceiv gaq haq neq, ngaq nail ilkhaol bha yavq lal yaoq” dai ge khi, nvjuq bhai aivq nail ilkhaol bha maq gavq maq nav-ail hevq dal laivq lavq-a nail ngaol.
ACT.16.16	Teevq n neq, nvjuq uqhuq thaoq nail jaol duq bhai ail thailthaiq-u phao, maivmaol maol nia nail neivq aol nail yaqmiq yaqkav teevq gaq thaoqphuq-a nail ngaol. Yaqmiq al gaq maivmaol maol nail phul maodai ya nail ngel-i mail, aivq nail ilheel juq hulmeeq meeq lal-a nail ngaol. 
ACT.16.17	Yaqmiq al gaq nvjuq nail haoqnao tsaothel leevq khi, “Tsaol-aq niil juq neq, eeq dee heel deedee nail Miqyail nail yaqkav pevq khi, nuljuq hevqkovq nail phaq ya nia nail gailkhaol cavq gaiq lee-a nail ngaol” dai, gul gul-ail khi tsaothe jaol nail ngaol. 
ACT.16.18	Aivq alhai gul gul-ail tsaothe jaol nail mee nia n bhee lal-aoq nail ngel-i mail, Paolluv maq oltsaol lal bhiq khi, haoqnaol tsiq phaol khi, neivq al maol bhai, “Aivq nail lavqkhoel nee dov ail yaoq dai, Yeiqsul Khali nail aqmil kov-uvq nee, ngal naoq bhai daoq bivq nail ngaol” dai, ge bhiq-u phao, neivq al maol yaqmiq al gaq nail lavqkhoel nee teevq pov taivq-ail dov ail-a nail ngaol.
ACT.16.19	Yaqmiq al gaq nail ilheel juq neq, aqyu juq phul maq ya kivq yaoq-aol dai, heeq nia khi, Paolluv khi Siqlav aqyu nvq gaq bhai nieivq khi, milkhaoq yaq juq jil lai duq bhai aqivq aqtsu juq nail sivtavq bhai he khi ail-a nail ngaol. 
ACT.16.20	Meenq bhai heldaiq nail Lolmav nail yovkav juq nail sivtavq bhai aqyu nvq gaq nail ganl, niailhai ge bhiq-a nail ngaol: “Tsaol-aq niil nvq gaq neq, Yuldav nail tsaol-aq pevq khi, ngadao nail meenq bhai lav suqsaq lee-a nail ngaol. 
ACT.16.21	Ngadao nail aolsaolkovq bhai bheeq nail aol juq bhai tsaothe dai, aqyu nvq gaq cavq nail cov nail ngaol. Ngadao Lolmav milkhaoq yaq juq, aol niil juq bhai maq hav bhoel kivq-ail” dai, ge bhiq-a nail ngaol.
ACT.16.22	Tsaol-aq munl munl ma iqsanl, Paolluv khi Siqlav nail kovtavq bhai oeqbal thaq deedee nail ngaol. Lolmav nail yovkav al juq neq, “Aqyu nvq gaq nail aqgaq aqdoi he loev khi, neeqtsaq-i mail deeq yaoq” dai, daoq bivq-a nail ngaol. 
ACT.16.23	Mailma-ail deeq nal deeq goel bhiq gaq-u phao, thaonq bhai nieivq bhoel bhiq khi, aqyu nvq gaq bhai aqmeeq-ai lovq nail haqbhoil, thaonq bhai heldaiq nail gaq bhai, daoq bivq-a nail ngaol. 
ACT.16.24	Lolmav Yovkav juq-i mail daoq bivq-ai thaq nail khe-ai, thaonq bhai heldaiq nail al gaq, aqyu nvq gaq bhai lavqkhoel khe jiav nail gaoltsi khe thaonq bhai laol-ai thaq nail ngaol. Aqkhil dailpav bhai taovq thaiq khi bhi jaol-a nail ngaol.
ACT.16.25	Hul-iq tsil lee-u phao, Paolluv khi Siqlav geeqlaoq hal khi, Miqyail bhai gul gul-ail tsiqeeq-a nail ngaol. Thaonq bhai aol nail juq, aqyu nvq gaq nail daoq bhai naldaiq thailthaiq nail ngaol. 
ACT.16.26	Thaiqphuq dai, milluv luv deedee lal khi, thaonq nail daoqthaoq daoqphul bha kev dai luv lal khi, lolgov iqsanl phao gil-ail khi, thaonq bhai aol nail tsaol-aq juq bhai pheethaiq-ai thaq nail hailcav iqsanl mail, ga loev gil-a nail ngaol. 
ACT.16.27	Thaonq bhai heldaiq nail gaq tsaoqnoeq lal-u phao, thaonq lolgov phao ha-ai thaq khi jiav nail bhai ya moel-u phao, thaonq bhai nieivq bhoel-ai thaq nail tsaol-aq juq tsaoq dov gil-aoq thaq nial dai dul khi, thaoma gaol dov khi yovqgavq bhai yovqgavq heivq nail dai khi ngaol. 
ACT.16.28	Aq-u phao, Paolluv mailma-ail gul khi ge bhiq-a nail: “Naoq nail aqmaol bhai khul teevq phaq iqsanl thaq khi. Nvjuq iqsanl mail niai jaol gil-ai haq naol” dai, ge bhiq-a nail ngaol.
ACT.16.29	Aq-u phao, thaonq bhai heldaiq nail gaq, “Miqjaq khel leevq yaoq” dai, gul khi, thaonq lavqkhoel bhai tsaoq bhoel-aivq khi, geesil nail aqjuq juq-ai bhiq nail lavqkhoel nee, Paolluv khi Siqlav aqyu nvq gaq nail aqkhil daoqthaoq bhai peevqceevq kovdoiq doiq khi gaolbeiv-a nail ngaol. 
ACT.16.30	A bhai nee ngal-aq, aqyu nvq gaq bhai lavqniil phao hevq dol leevq khi ge bhiq-a nail: “Saqlaq-ol, hevqkovq nail phaq yaq kivq dai, ngal khalhai ya nl nail-aiq” dai, naldaiq bhiq-a nail ngaol.
ACT.16.31	Aqyu nvq gaq ge bhiq-a nail: “Heeqphaq Yeiqsul bhai neema thaqtsaol yaoq. Thaqtsaol haq neq, naol khi naoq nail miqsaol yovyaq iqsanl, hevqkovq nail phaq ya nail ngaol” dai, ge bhiq-a nail ngaol. 
ACT.16.32	A bhai nee ngal-aq, aivq khi aivq nail ilkhaol lavqkhoel bhai khal jaol nail tsaol-aq iqsanl bhai, aqyu nvq gaq Miqyail nail daoq cavq bhiq cov bhiq-a nail ngaol. 
ACT.16.33	Aq-u nqkiv, thaonq bhai heldaiq nail al gaq, aqyu nvq gaq bhai hel-aivq khi, malyal malkhoeq tsiqhaol bhiq-a nail ngaol. A bhai nee ngal-aq, aivq khi aivq nail miqsaol yovyaq iqsanl mail, teevq pov taivq-ail ulcuvq saol-a nail ngaol. 
ACT.16.34	Paolluv khi Siqlav aqyu nvq gaq bhai aivq nail ilkhaol bha hevq bhoel-aivq khi, bhi jaq bhi daol-a nail ngaol. Aivq khi aivq nail miqsaol yovyaq juq lavqkhiq tsail deedee nail ngaol. Khul khi mail dai ngal-aq neq, aqyu juq iqsanl, Miqyail bhai neema thaqtsaol lal-a nail ngel-i mail ngaol.
ACT.16.35	Nqbhaq bhaq lal-u phao, Lolmav nail yovkav juq-i mail aivq nail yaqkav juq bhai daoq bivq khi, “Tsaol-aq al nvq gaq bhai phaiq bhiq yaoq” dai, bhi cavq gaiq ail-a nail ngaol. 
ACT.16.36	Alheel ngel-i mail, thaonq bhai heldaiq nail al gaq, Paolluv bhai ge bhiq-a nail: “Siqlav nul-nq nvq gaq bhai phaiq nail haqbhoil Lolmav nail yovkav juq nail daoq ge-ai leevq-ao nail ngaol. Alheel ngel-i mail, dov lal khi neesal-ovq nail lavqkhoel, kovq lai yaoq” dai, ge bhiq-a nail ngaol.
ACT.16.37	Thailhai ngaol-aoq, Paolluv aqyu juq bhai ge bhiq-a nail: “Nv-nvq gaq Lolmav milkhaoq yaq pevq khi, nv-nvq gaq nail laiq nail tsa nail teevq phaq iqsanl maq halpov moel-a nail bhai, milkhaoq yaq nail sivtavq-ai nv-nvq gaq bhai deeq khi thaonq bhai laol lavq-a nail ngaol. Thailhai ngaol-aoq, niil thal khe pov neq, yu bhai maq bhi heeq nia mail, nv-nvq gaq bhai aqtsi tsu dai phaiq khi bhi kovq lai nail khi laiq. Thailhai maq khi kivq-ail. Lolmav nail Yovkav juq lee khi, yu bhai iqsanl bhi moel khi, nv-nvq gaq bhai bhi phaiq dov lee nail maq ngel nail neq, maq ya ail” dai, ge bhiq-a nail ngaol.
ACT.16.38	Lolmav nail yaqkav al juq, aqyu juq nail yovkav juq bhai Paolluv-i mail ge nail daoq al juq ge bhiq lai-a nail ngaol. Paolluv khi Siqlav aqyu nvq gaq Lolmav milkhaoq yaq pevq nail ganl bhai heeq nia-u phao, geesil lal bhiq-a nail ngaol. 
ACT.16.39	Alheel ngel-i mail, aqyu juq ail khi, aqyu juq-i mail laiq ail-a nail ganl ge khi aqyu nvq gaq bhai thaoq hal nail ngaol. A bhai nee ngal-aq, aqyu nvq gaq bhai phaiq bhiq khi, thaonq nee hevq dol-aivq bhiq khi mail, “Meenq niil meenq nee dov ail lavq yaoq” dai, hal-a nail ngaol. 
ACT.16.40	Paolluv khi Siqlav thaonq nee dov ail khi, Luldil nail ilkhaol bha lai-a nail ngaol. Neema thaqtsaol nail tsaol-aq al juq bhai thaoqphuq khi gaq bivq-a nail ngaol. A bhai nee ngal-aq, meenq al meenq nee mail aqyu nvq gaq dov ail-a nail ngaol.
ACT.17.1	Paolluv khi Siqlav neq, Aqphilbhaollil meenq khi Aqphaollaolnil meenq nee ail gai-aivq khi, Theilsaqlolni meenq bha ail kev-a nail ngaol. Meenq al meenq nail lavqkhoel bhai, Yuldav nail tsaol-aq nail uqhuq thaoq nail ilkhaol teevq il jiav nail ngaol. 
ACT.17.2	Paolluv neq, yaoq pov yaoq-ao khe-ai, uqhuq thaoq nail ilkhaol bha lai-a nail ngaol. Jaol n hail jao kev dai, aqyu juq nee mail Jalliq nail ganl ge tsaoq pheeljaq-a nail ngaol. 
ACT.17.3	Jalliq lavqkhoel bhai gevq-ai thaq nail ganl aqyu juq bhai ge bhiq khi, Khali sil khi gaoq doevq kovq lal-a nail neq, maq pevq lal-ail maq khi kivq nail ganl teevq phaq ngaol dai, aqduq aqtsil tsil dai, cavq bhiq-a nail ngaol. “Ngaq-i mail nuljuq bhai ge bhiq thailthaiq nail Yeiqsul neq, Khali ngaol” dai, Paolluv ge bhiq-a nail ngaol. 
ACT.17.4	A bhai jaol nail Yuldav nail tsaol-aq teevq pav ganav juq neema thaqtsaol lal khi, Paolluv khi Siqlav nee mail jil lai-a nail ngaol. Miqyail bhai uqhuq thaoq nail Heiqlaqsal tsaol-aq maodai khi, maivphaoq nal moel jiav nail yaqmai-aq maodai gaq iqsanl, neema thaqtsaol lal-a nail ngaol.
ACT.17.5	Thailhai ngaol-aoq, Yuldav tsaol-aq nail aqivq aqtsu juq neekhaol maq sil nail ngel-i mail, yaqjaoq khaqlal miqthoi juq bhai deeq jil khi munl teevq munl munl dov khi, meenq meenq lao-ail suqsaq lal dai, nl-a nail ngaol. Paolluv khi Siqlav aqyu nvq gaq milkhaoq yaq nail sivtavq bhai hevq dol leevq nail haqbhoil, Yaqsoq nail ilkhaol bhai aqyu juq lovq jaoq ail-a nail ngaol. 
ACT.17.6	Thailhai ngaol-aoq, aqyu nvq gaq bhai maq halpov moel nia nail ngel-i mail, Yaqsoq khi neema thaqtsaol nail tsaol-aq teevq pav ganav juq bhai, meenq bhai uvthaiq nail yovkav juq jaol nail bha hel-aivq khi, niailhai ge bhiq lai-a nail ngaol: “Miltsaq thaoqkhaol bhai pov lav phal lal heeq phaq-ail lav suqsaq nail tsaol-aq juq, meenq niil meenq bhai kev lee-aoq thaq nail ngaol. 
ACT.17.7	Yaqsoq-i mail aqyu juq bhai aivq nail ilkhaol bhai tsu-ai thaq nail ngaol. Yeiqsul dai khul nail heeqphaq teevq gaq jaol nail ngaol dai, aqyu juq ge nail ngel-i mail, heeqphaq Gailsaq-i mail bivq-ai thaq nail daoq juq bhai lav luq lav seil nail phaq pevq nail ngaol” dai, ge bhiq-a nail ngaol. 
ACT.17.8	Aqyu juq alhai ge ge-ail khi, tsaol-aq munl munl ma khi meenq bhai uvthaiq nail yovkav juq bhai lav suqsaq nail ngaol. 
ACT.17.9	Yovkav al juq Yaqsoq khi aivq nail aqtsaoq juq bhai phul bhi dov khi phaiq kovq bhiq-a nail ngaol.
ACT.17.10	Nqkivq kivq ail-al ngal-aq neq, aqivq jaqbheq Khali yaq juq Paolluv khi Siqlav bhai Bheiqlil meenq bhai teevq pov taivq-ail bhi ail-a nail ngaol. Aqyu nvq gaq a bhai ail kev-u phao, uqhuq thaoq nail ilkhaol bha lai-a nail ngaol. 
ACT.17.11	A bhai jaol nail Yuldav nail tsaol-aq al juq neq, Theilsaqlolni meenq bhai jaol nail tsaol-aq nee maq tsil neema meeq khi, Miqyail nail daoq bhai neema kev nail lavqkhoel nee hav bhoel nail ngaol. Ganl al tsaq-ail laiq, maq tsaq-ail laiq dai, ya heeq kivq dai, aqyu juq yaoq n yaoq n nee Jalliq aqmeeq-ai ge nail ngaol. 
ACT.17.12	Alheel ngel-i mail, aqyu juq nail lavqkhoel khe tsaol-aq maodai gaq Yeiqsul bhai neema thaqtsaol lal-a nail ngaol. Maivphaoq nal moel jiav nail jeq-e jaq-a Heiqlaqsal yaqmai-aq juq khi yaqyov-aq maodai gaq iqsanl, neema thaqtsaol lal-a nail ngaol.
ACT.17.13	Paolluv Bheiqlil meenq bhai Miqyail nail daoq cavq bhiq nail geiq dai, Theilsaqlolni meenq bhai jaol nail Yuldav nail tsaol-aq juq heeq nia-a nail ngaol. Aq-u phao, aqyu juq a bhai ail khi, tsaol-aq munl munl ma bhai neema lav phail khi mail bhi suqsaq lal-a nail ngaol. 
ACT.17.14	Aq-u phao aqivq jaqbheq Khali yaq juq, teevq pov taivq-ail Paolluv bhai iqyaq iqma jiav nail phao bhi ail-a nail ngaol. Thailhai ngaol-aoq, Siqlav khi Tilmolseiq neq, a bhai jaol-ail ceevq-a nail ngaol. 
ACT.17.15	Paolluv bhai hevq ha ail-a nail juq, Aqtheiq meenq bha kev dai, hevq ha ail khi kovq lai-a nail ngaol. “Siqlav khi Tilmolseiq bhai, ngal jaol nail bha lavqtsail mail lee-oq dai, cavq bhiq lai dei-eiq” dai, Paolluv aqyu juq bhai ge bhiq-a nail ngaol.
ACT.17.16	Aqtheiq meenq bhai Siqlav khi Tilmolseiq aqyu nvq gaq bhai Paolluv daonq thailthaiq-u phao, meenq al meenq nail lavqkhoel thaoqphaoq aqma nail maolkhoel teevq bhee jiav nail bhai ya moel khi, neema maq sal-ail. 
ACT.17.17	Alheel ngel-i mail, aivq uqhuq thaoq nail ilkhaol lavqkhoel bhai Yuldav nail tsaol-aq khi Miqyail bhai uqhuq thaoq nail yu nail jeq-e bhai maqkhaiq, yaoq n yaoq n nee leiv bhai khal thaoqphuq lee nail tsaol-aq bhai maqkhaiq, ge tsaoq pheeljaq-a nail ngaol. 
ACT.17.18	Aq-u phao, Ilphilgaolluv aol thaoq nail juq khi Saqdaol-il aol thaoq nail, neenoeq neekha mao-ail aol nail juq, Paolluv nee mail ge tsaoq pheeljaq nail ngaol. Aqyu juq teevq pav ganav juq ge nail: “Yu nail daoq gaq gov khi ge ge-ail tsao nail tsaol-aq niil gaq, khul dai ge movq nail ngel-ail” dai, ge nail ngaol. Paolluv neq, Yeiqsul nail ganl khi doevq kovq lal nail ganl cavq bhiq cov bhiq nail ngel-i mail, teevq pav ganav juq ge nail: “Aivq neq, yaoq khaoq yaoq mil yaoq khe miqyail juq nail ganl cavq cavq-ail tsao nail tsaol-aq niil” dai, ge nail ngaol. 
ACT.17.19	Aq-u phao, aqyu juq Paolluv bhai khul khi, Aqleiq gaoqjaoq
ACT.17.20	Khul khi mail dai ngal-aq neq, nvjuq-i mail maq gaiq maq moel daiq-a nail phaq naol cavq lavq cov lavq-a nail ngaol. Al juq khul bhai ge movq nail ngel-ail dai, nvjuq heeq kivq movq-ail nial” dai, aqyu juq ge bhiq-a nail ngaol. 
ACT.17.21	Aqtheiq meenq bhai jaol nail tsaol-aq iqsanl mail maqkhaiq, yu nail milkhaoq nee lal khi a bhai jaol nail juq maqkhaiq, niil aq-il bhai sivq thail phaoq dai, kev lee thel lee thailthaiq nail ganl juq ge pheeljaq khi, naldaiq pheeljaq nail bhai taivq-ail aqyanq bhi gil nail ngaol.
ACT.17.22	Aq-u phao, Aqleiq gaoqjaoq bhai maoqbhaoq nl nail munl nail gaoltsi bhai Paolluv thulphaol khi, niailhai ge nail: “Aqtheiq meenq bhai jaol nail tsaol-aq juq-ol, yaoq phaq yaoq-ao nail lavqkhoel nee uqhuq thaoq nail aolsaolkovq bhai thaqeeq deedee nail bhai, ngal ya moel-a nail ngaol. 
ACT.17.23	Khul khi mail dai ngal-aq neq, meenq niil meenq bhai doi doi dai, ngal tsao daiq-u phao, nuljuq uqhuq thaoq nail jaol duq bhai iqsanl heldaiq-u phao, ‘Nvjuq maq heeq kivq nail Miqyail teevq gaq nail haqbhoil’ dai, gevq-ai thaq nail laol duq teevq dao moel-a nail ngaol. Nuljuq maq heeq nia khi ngaol-aoq, uqhuq thaoq thailthaiq nail al neq, niil aq-il ngal nuljuq bhai cavq bhiq lee-a nail niil ngaol.
ACT.17.24	Miltsaq khi miltsaq kovtavq bhai khal jaol khal jiav nail yaoq phaq yaoq-ao nee bhai teivq-a nail Miqyail neq, nqtavq kovtavq khi miltsaq kovtavq bhai uvthaiq nail Heeqphaq ngaol. Aivq neq, tsaol-aq-i mail cov-a nail uqhuq thaoq nail ilkhaol bhai jaol nail maq ngel-ail. 
ACT.17.25	Ngadao tsaol-aq yaq-i mail heldaiq lav sav bhiq khi nl tsu bhiq nail phaq bhai iqsanl, aivq maq loq-ail. Khul khi mail dai ngal-aq neq, tsaol-aq yaq iqsanl bhai, doevq nail phaq, aqhaq gaol nia nail phaq khi, yaoq phaq yaoq-ao nee bivq nail gaq neq, Miqyail ngaol. 
ACT.17.26	Miltsaq kovtavq bhai doidoi-ai jaol dai, aivq tsaol jeq-e yaoq jeq-e yaoq-ao nee bhai, tsaol-aq teevq gaq nail lavqkhoel nee teivq-ai thaq nail ngaol. Aqyu juq nail haqbhoil tselpav bhoilpav nia nail yanq yaqlao maqkhaiq, aqyu juq ya jaol nail milkhaiq bhai maqkhaiq, aivq bhoilpav-ai thaq nail ngaol. 
ACT.17.27	Miqyail bhai lavqheiv heiv heiv-ail halpov haq neq, heiv yaq khi halpov moel nia dai, alhai teivq-ai bhiq thaq nail phaq pevq nail ngaol. Alhai ge khi ngaol-aoq, Miqyail neq, ngadao nee eqyal bha jaol nail maq ngel-ail. 
ACT.17.28	Khul khi mail dai ngal-aq neq, Miqyail bhaqda nee, ngadao aqdoevq ya doevq nail nee ovqtavq, luv kivq lav kivq khi jaol kivq nail ngaol. Nuljuq nail tsiqeeq nail daoqkhaoq tsiqeeq nail tsaol-aq-i mail tsiqeeq nail khe-ai,
ACT.17.28	‘Ngadao neq, Miqyail nail yaq ngaol.’
ACT.17.29	Ngadao neq, Miqyail nail yaq pevq nail ngel-i mail, Miqyail neq, tsaol-aq nail neenoeq neekha-i mail noeq dov khi nl nia nail phaq-i mail lav sav-ai thaq nail heel nail maolkhoel, phul nail maolkhoel, lovmav nail maolkhoel niil juq khe-ai dul nail ngaol dai, ngadao noeq nail maq tsaq-ail. 
ACT.17.30	Jel lal-u phao, tsaol-aq-i mail maq heeq nia-ail nl jel lavq-a nail juq bhai, Miqyail maq noeq thaq-ail. Thailhai ngaol-aoq, niil aq-il yaoq dao yaoq-ao nee jaol nail tsaol-aq iqsanl mail, ‘Oeqbal noeq pov yaoq’ dai, Miqyail daoq bivq-ai thaq nail ngaol. 
ACT.17.31	Khul khi mail dai ngal-aq neq, aivq-i mail tsel dov-ai thaq nail gaq bhai juq khi, miltsaq yaq bhai tsaq nail daol nail lavqkhoel nee yalkhaq dal nail dai, ge ceiv-ai thaq nail aqn jiav nail ngaol. Miqyail-i mail al gaq bhai tsel dov-ai thaq nail ngaol dai, tsaol-aq iqsanl mail maldil heeq nia dai, Miqyail aivq bhai bhi doevq kovq lal-a nail ngaol” dai, Paolluv ge bhiq-a nail ngaol.
ACT.17.32	Doevq kovq lal nail ganl aqyu juq ya gaiq-u phao, tsaol-aq teevq pav ganav juq aivq bhai khal ge movq-ail ge nail ngaol. Thailhai ngaol-aoq, teevq pav ganav juq ge nail: “Naoq-i mail ge nail ganl thoil, yaqhao teevq pov gaoq naldaiq movq-ai haq nail ngaol” dai, ge nail ngaol. 
ACT.17.33	A bhai nee ngal-aq, Paolluv aqyu juq nail lavqkhoel nee dov ail-a nail ngaol. 
ACT.17.34	Tsaol-aq teevq pav ganav juq, Paolluv nail haoqnao tsaothel-aivq khi, Yeiqsul bhai neema thaqtsaol lal-a nail ngaol. Tsaol-aq al juq nail lavqkhoel khe, Daqyaolnaqsil dai mil-ai thaq nail Aqleiq gaoqjaoq bhai maoqbhaoq nl nail munl lavqkhoel bhai jaol nail teevq gaq aol nail ngaol. Daqmaqlil dai mil-ai thaq nail yaqmai-aq teevq gaq khi yaoq juq yaoq iqsanl, aol nail ngaol.
ACT.18.1	A bhai nee ngal-aq neq, Paolluv Aqtheiq meenq nee dov ail khi, Gaolliqthu meenq bha ail-a nail ngaol. 
ACT.18.2	A bhai, Bhoqthul milkhaoq bhai jaol nail Aqgullav dai mil-ai thaq nail Yuldav nail tsaol-aq teevq gaq bhai thaoqphuq-a nail ngaol. Yuldav nail tsaol-aq iqsanl mail, Lolmav meenq nee ya dov ail naol dai, heeqphaq Gaqlaldil daoq bivq-a nail ngel-i mail, aivq nail khaqma Bhilgillav nee mail Iqtaqliq milkhaoq nee mail dov lee-a nail ngaol. Aq-u phao, Paolluv aqyu nvq maolyaq jaol nail bhai ail-a nail ngaol. 
ACT.18.3	Aqyu nvq maolyaq al bhai kev lee-a nail maq mao lal haq-al. Paolluv khi Aqgullav aqyu nvq maolyaq ganl teevq phaq taivq-ail nl nail ngel-i mail, Paolluv aqyu nvq maolyaq nee jaol-ail khi, aqyu nvq gaq nee mail ganl nl-a nail ngaol. Khul khi mail dai ngal-aq neq, aqyu juq neq, haqphal saiqgov guvq nail tsaol-aq ngaol. 
ACT.18.4	Jaol n yaoq jao yaoq-ao nee uqhuq thaoq nail ilkhaol lavqkhoel bhai Yuldav nail tsaol-aq khi Heiqlaqsal tsaol-aq Yeiqsul bhai neema thaqtsaol lal dai, Paolluv laijai laijai-ail cavq bhiq nail ngaol.
ACT.18.5	Siqlav khi Tilmolseiq, Maqgeiqdaolnil milkhaoq nee Paolluv jaol nail bha kev lee-u phao, Paolluv neq, aivq khaq mao iqsanl nl nail ganl maq nl mail, Miqyail nail daoq taivq-ail cavq bhiq cov bhiq khi, Yeiqsul neq Khali ngaol dai, Yuldav nail tsaol-aq nail sivtavq bhai salkhil khanq nail ngaol. 
ACT.18.6	Aqyu juq aivq cavq nail cov nail bhai maq naldaiq dai, aivq bhai aqdoil ge-u phao, aivq phailkhaoq jiivq khal khi ge nail: “Nuljuq doevq nail phaq bhai sunq-ail haq neq, nuljuq nail oeqbal ngaol. Ngaq bhai khul teevq phaq iqsanl, maq tavq yaoq-aol. Yanqgaol nee ngal neq, yu nail jeq-e jaq-a bha ngal cavq bhiq cov bhiq ail naol” dai, ge bhiq-a nail ngaol.
ACT.18.7	A bhai nee ngal-aq, aqyu juq jaol nail nee aivq dov ail khi, Tiltuv Yulthul dai mil-ai thaq nail Miqyail bhai uqhuq thaoq nail, yu nail jeq-e teevq gaq nail ilkhaol bhai jaol ail-a nail ngaol. Tsaol-aq al gaq nail ilkhaol neq, uqhuq thaoq nail ilkhaol nee ilkhaiq tavq nail ngaol. 
ACT.18.8	Gaqlilphul dai mil-ai thaq nail uqhuq thaoq nail ilkhaol bhai aqivq jiovq nail gaq, aivq nail miqsaol yovyaq iqsanl mail Yeiqsul bhai neema thaqtsaol nail ngaol. Gaolliqthu meenq bhai jaol nail tsaol-aq maodai, Miqyail nail daoq ya gaiq khi, neema thaqtsaol nail lavqkhoel nee ulcuvq saol-a nail ngaol.
ACT.18.9	Teevq kivq neq, aqhaqlal lavqkhoel, Heeqphaq Yeiqsul Paolluv bhai ge bhiq lee-a nail: “Thaq geesil. Maq cavq maq cov-ail aqtsi tsu dai, thaq jaol. 
ACT.18.10	Ngal naoq-ai nee jaol naol. Yu naoq bhai lav thaoq lav nal lal nail phaq maq nl nia-ail. Khul khi mail dai ngal-aq neq, meenq niil meenq nail lavqkhoel bhai ngaq nail tsaol-aq maodai jaol nail ngaol” dai, ge bhiq-a nail ngaol. 
ACT.18.11	Alheel ngel-i mail, Paolluv Gaolliqthu meenq bhai teevq kovq ovqtavq, bhala kovq heeq jaol khi, Miqyail nail daoq cavq bhiq cov bhiq-a nail ngaol.
ACT.18.12	A bhai nee ngal-aq, Gaqliqoq dai khul nail gaq, Aqgaqyal milkhaoq bhai uvthaiq-u phao, Yuldav nail tsaol-aq juq jil lai khi Paolluv bhai nieivq khi, yalkhaq dal duq bhai hel-aivq-a nail ngaol. 
ACT.18.13	Aqyu juq ge nail: “Tsaol-aq niil gaq neq, aoldaoq kovqdaoq bhai maq tsaq dai, yaoq phaq yaoq nail Miqyail bhai uqhuq thaoq nail haqbhoil, yu bhai jalmul mul thailthaiq nail ngaol” dai, ge nail ngaol.
ACT.18.14	Paolluv daoq ge nail dai khi-u phao, Yuldav nail tsaol-aq al juq bhai Gaqliqoq niailhai ge bhiq-a nail ngaol: “Yuldav nail tsaol-aq juq-ol, ganl thoil ganl neq, haqeiv nail teevq phaq ganav nl bheeq-a nail, laiq nail tsa nail teevq phaq ganav nl thaq nail nul neq, nuljuq ge nail bhai ngal ol khi naldaiq bhiq kivq naol. 
ACT.18.15	Thailhai ngaol-aoq, daoq nail ganl, aqmil nail ganl khi, nuljuq nail aoldaoq kovqdaoq nail ganl nee jil pheeljaq nail teevq-eel ngel-i mail, nuljuq yovqgavq bhai yovqgavq nl gil yaoq. Ngal thoilheel nail ganl bhai yalkhaq dal nail tsaol-aq maq jiovq movq-ail” dai, ge bhiq-a nail ngaol. 
ACT.18.16	Alhai ge gaq-u phao, aqyu juq bhai yalkhaq dal nail ilkhaol lavqniil phao the dov bhiq-a nail ngaol. 
ACT.18.17	Aq-u phao, tsaol-aq munl munl ma ga jil khi uqhuq thaoq nail ilkhaol bhai aqivq jiovq nail Solthai bhai nieivq khi, yalkhaq dal nail ilkhaol nail sivtavq nee deeq-a nail ngaol. Thailhai ngaol-aoq, Gaqliqoq neq, ganl al aivq bhai khul maq tavq nail khe-ai, jaol nail ngaol.
ACT.18.18	Paolluv neq, Gaolliqthu meenq bhai jaol nail aqivq jaqbheq Khali yaq juq nee mail mee nia n jaol-a nail ngaol. A bhai nee ngal-aq, aqyu juq nee gaoq ail khi, Bhilgillav khi Aqgullav aqyu nvq maolyaq nee mail teevq gaq khe-ai, laovq jeeq khi, Sulliv milkhaoq bhai ail kev-a nail ngaol. Geiqjeiq meenq bhai ail kev-u phao, aivq daoqma saljial ge-ai thaq nail khe-ai, uqhuq tsailkheel he ha-a nail ngaol. 
ACT.18.19	Aqyu juq Eilpheilsu meenq bha ail kev khi, Bhilgillav khi Aqgullav aqyu nvq maolyaq bhai a bhai bhi jaol ail ceevq-a nail ngaol. Paolluv neq, uqhuq thaoq nail ilkhaol bhai aol lai khi, Yuldav nail tsaol-aq juq nee mail ge tsaoq pheeljaq-a nail ngaol. 
ACT.18.20	Niai teevq yanq dai jaol nail haqbhoil yu aivq bhai hal khi ngaol-aoq, aivq maq jaol-al. 
ACT.18.21	Aivq dov ail-u phao, “Miqyail neema tsaq haq neq, nuljuq jaol nail bha ngal teevq pov gaoq lal kev naol” dai, ge-ail ceevq khi, Eilpheilsu meenq nee laovq jeeq khi, dov ail-a nail ngaol. 
ACT.18.22	Gailsaqlil meenq bhai ail kev-u phao, Yeiqlulsaqlaiq meenq bha lai khi, Khali yaq munl bhai daoq tsaoq phuq-ail ceevq khi, Aqdil-aoq meenq bhai kovq ail-a nail ngaol.
ACT.18.23	A bhai teevq yanq jaol thaq-al nee ngal-aq neq, Gaqlaqtil milkhaoq khi Phulgil milkhaoq bhai tsao tsail laivq khi aqivq jaqbheq Khali yaq juq iqsanl bhai gaq bivq lai-a nail ngaol.
ACT.18.24	Aq-u phao, Aqleiqsaqdul meenq bhai doevq lee-a nail Aqpaolluv dai mil-ai thaq nail Yuldav nail tsaol-aq teevq gaq, Eilpheilsu meenq bha lee-a nail ngaol. Aivq neq, daoq mailma-ail ge nia khi, Jalliq aqmeeq-ai heeq nia nail tsaol-aq teevq gaq pevq nail ngaol. 
ACT.18.25	Aivq neq, Miqyail nail ganl ya saol daiq khi, neema kev deedee nail lavqkhoel nee, Yeiqsul nail ganl teevq peivq iqsanl maq lav laiq dai, cavq bhiq cov bhiq nia nail ngaol. Thailhai ngaol-aoq, ulcuvq saol nail ganl bhai tavq lai khi, Yaolhaq nail ulcuvq saol nail ganl taivq-ail, aivq heeq nia nail ngaol. 
ACT.18.26	Aivq neq, uqhuq thaoq nail ilkhaol lavqkhoel bhai maq geesil dai, iqmoeq ilmoeq cavq bhiq cov bhiq-a nail ngaol. Bhilgillav khi Aqgullav aqyu nvq maolyaq neq, aivq-i mail cavq bhiq cov bhiq nail daoq bhai ya gaiq-u phao, aivq bhai ilkhaol bha hevq kol lavq khi, Miqyail nail ganl daolcoev dai, aqmeeq-ai gaoq cavq gaoq cov laoq bhiq-a nail ngaol.
ACT.18.27	A bhai nee ngal-aq, Aqgaqyal milkhaoq bha ail nail haqbhoil Aqpaolluv noeqceiv-a nail ngaol. Alheel ngel-i mail, Aqgaqyal milkhaoq bhai jaol nail aqivq jaqbheq Khali yaq juq, aivq bhai hav dai, Eilpheilsu meenq bhai jaol nail aqivq jaqbheq Khali yaq juq-i mail aivq bhai gaq bivq khi haoqgavq gevq bhoel bhiq-a nail ngaol. Aivq a bhai ail kev-u phao, Miqyail nail geeqlaoq eeljaol bhaqda nee neema thaqtsaol nail tsaol-aq pevq lal thailthaiq nail juq nail haqbhoil, tsaojao-ai nia deedee nail ngaol. 
ACT.18.28	Khul khi mail dai ngal-aq neq, milkhaoq yaq nail sivtavq bhai, aivq Jalliq bhai juq juq-ail khi Yuldav nail tsaol-aq nee mail, mailma-ail jil-u phao, Yeiqsul neq, Khali pevq nail ganl bhai, ge gaq-a nail ngaol.
ACT.19.1	Aqpaolluv Gaolliqthu meenq bhai jaol-u phao, Paolluv pultavq phao khe milkhaoq nee yavq kha lee khi, Eilpheilsu meenq bha kev lee-a nail ngaol. A bhai, yaqlaol teevq pav ganav juq bhai aivq thaoqphuq-a nail ngaol. 
ACT.19.2	Aivq aqyu juq bhai ge bhiq-a nail: “Nuljuq Yeiqsul bhai neema thaqtsaol lal-u phao, Meeqnail Haolnail Aqhaqlal bhai ya-aoq naol laiq” dai, naldaiq bhiq-a nail ngaol.
ACT.19.2	Aqyu juq ge nail: “Meeqnail Haolnail Aqhaqlal jaol nail dai, ge nail nvjuq teevq pov iqsanl maq gaiq daiq-al” dai, ge kovq bhiq-a nail ngaol.
ACT.19.3	Aivq ge nail: “Thailhai phal-iq neq, nuljuq ulcuvq saol-a nail, khul phaq saol-a nail-aiq” dai, naldaiq bhiq-a nail ngaol. Aqyu juq ge nail: “Yaolhaq-i mail saol lavq nail phaq saol-a nail ngaol” dai, ge kovq bhiq-a nail ngaol.
ACT.19.4	Aq-u phao, Paolluv ge bhiq-a nail: “Yaolhaq-i mail nl bhiq-a nail ulcuvq saol nail al neq, oeqbal noeq pov nail bhai tavq nail ngaol. ‘Ngaq nail haoqnao lee nail gaq bhai neema thaqtsaol yaoq’ dai, Yaolhaq tsaol-aq al juq bhai cavq bhiq cov bhiq-a nail ngaol. Yaolhaq-i mail ge nail tsaol-aq al gaq neq, Yeiqsul ngaol” dai, Paolluv ge bhiq-a nail ngaol. 
ACT.19.5	Aqyu juq daoq al daoq bhai ya gaiq-u phao, Heeqphaq Yeiqsul nail aqmil kov-uvq nee, ulcuvq saol-a nail ngaol. 
ACT.19.6	Paolluv aqyu juq nail kovtavq bhai aqlavq bavq dav-u phao, aqyu juq nail kovtavq bhai Meeqnail Haolnail Aqhaqlal yavq kha lee-a nail ngaol. Aqyu juq mee nia phaq nail daoq ge nail nee ovqtavq, Miqyail nail haqbhoil gedan-a nail ngaol. 
ACT.19.7	Aqyu juq iqsanl mail tsel-nvq gaq niidai bhee nail ngaol.
ACT.19.8	Paolluv uqhuq thaoq nail ilkhaol lavqkhoel bhai aol lai khi, bhala hail heeq bhee dai, maq geesil dai, ge nail thail nail lavqkhoel nee, Miqyail Milkhaoq nail ganl, aqyu juq bhai laijai laijai-ail, cavq bhiq cov bhiq-a nail ngaol. 
ACT.19.9	Thailhai ngaol-aoq, teevq pav ganav juq neq, neema gaol nail ngel-i mail, neema maq thaqtsaol-ail. Yu nail sivtavq bhai Yeiqsul nail ganl bhai khal ge movq-ail ge nail ngaol. Alheel ngel-i mail, Paolluv neema thaqtsaol nail Yuldav nail tsaol-aq hevq khi aqyu juq jaol nail nee dov ail-a nail ngaol. A bhai nee ngal-aq, Daqlaqnul dai mil-ai thaq nail gaq nail haoqgavq saol nail ilkhaol lavqkhoel bhai, yaoq n yaoq n nee Miqyail nail daoq cavq bhiq cov bhiq-a nail ngaol. 
ACT.19.10	Nvq kovq bhee dai, aivq alhai nl dal lavq-a nail ngel-i mail, Aqsil-aq milkhaoq bhai jaol nail tsaol-aq iqsanl mail, Yuldav nail tsaol-aq maqkhaiq, yu nail jeq-e juq maqkhaiq, Miqyail nail daoq ya gaiq-a nail ngaol.
ACT.19.11	Paolluv bhai juq khi, eeq deedee nail noeq-u maq dov nail phaq, Miqyail nl daiq bhiq-a nail ngaol. 
ACT.19.12	Paolluv-i mail yuq nail lavqsiv maqkhaiq, aqjiovq bhai pheethaiq nail lavqsiv maqkhaiq, nal nail tsaol-aq juq bhai oil dav bhiq-u phao, nalgoel meeq lai khi, neivq aol nail juq iqsanl neivq dov ail nail ngaol.
ACT.19.13	Doidoi-ai neivq the dov the dov-ail tsao nail, Yuldav nail tsaol-aq teevq pav ganav juq iqsanl, Heeqphaq Yeiqsul nail aqmil bhai juq khi, the dov-a nail ngaol: “Paolluv-i mail cavq bhiq cov bhiq nail Yeiqsul al gaq nail aqmil kov-uvq nee ngal naoq bhai daoq bivq nail ngaol” dai, haqeiv nail neivq juq bhai, aqyu juq ge bhiq-a nail ngaol. 
ACT.19.14	Geiqbhal dai mil-ai thaq nail Yuldav nail tsaol-aq nail Philma aqivq gaq nail yaqyov sivq gaq iqsanl, alhai nl thailthaiq nail ngaol. 
ACT.19.15	Thailhai ngaol-aoq, haqeiv nail neivq al maol aqyu juq bhai ge bhiq-a nail: “Yeiqsul bhai ngal heeq kivq naol. Paolluv bhai iqsanl, heeq kivq naol. Thailhai ngaol-aoq, nuljuq neq, khaq bha khe tsaol-aq” dai, naldaiq bhiq-a nail ngaol. 
ACT.19.16	Haqeiv nail neivq aol nail tsaol-aq al gaq, aqyu juq bhai bhail jeeq lai khi, iqsanl bhai gaq lai-a nail ngaol. Aqyu juq bhi deeq nal deeq goel gil khi, aqgaq aqdoi iqsanl he pav gil-a nail ngel-i mail, tsaol-aq al gaq nail ilkhaol nee maoldeq lavqnel-ail tsaoq dol-aivq-a nail ngaol.
ACT.19.17	Eilpheilsu meenq bhai khal jaol nail Yuldav nail tsaol-aq juq khi yu nail jeq-e jaq-a iqsanl mail, ganl al ya gaiq-u phao, geesil deedee lal bhiq khi, Heeqphaq Yeiqsul nail aqmil bhai tsiqeeq tsiqheel deedee nail ngaol. 
ACT.19.18	Neema thaqtsaol lal-a nail tsaol-aq juq iqsanl, maodai lal khi, yovqgavq-i mail khaq nl jel lavq-a nail phaq bhai, maq oil tsail dai, yu nail sivtavq bhai ge daiq bhiq lal-a nail ngaol. 
ACT.19.19	Maolovq lovq nia nail tsaol-aq al juq iqsanl, yovqgavq nail haoqgavq phaldoiq juq oil lavq khi, tsaol-aq iqsanl nail sivtavq bhai kheq ha-a nail ngaol. Haoqgavq phaldoiq al juq nail aqphoiq saol-nvq jil saol-nvq ja daiq-u phao, ngaq meel-nvq bavq phoiq nail ngaol. 
ACT.19.20	Miqyail nail daoq neq, bhaqaoq eeq deedee nail ngel-i mail, milkhaoq doi dai gaiq doi ail khi, gaq mao-ail kav nail ngaol.
ACT.19.21	Ganl al juq pevq lal gaq-u phao, Maqgeiqdaolnil milkhaoq khi Aqgaqyal milkhaoq bhai lai khi, Yeiqlulsaqlaiq meenq bha ail naol dai, aqhaqlal Miqyail lavqkhoel nee Paolluv noeqceiv-a nail ngaol. “A bhai ail gaq haq neq, Lolmav meenq bhai iqsanl, ya lai daiq nail niil” dai, aivq ge nail ngaol. 
ACT.19.22	Alheel ngel-i mail, aivq bhai tsaojao-ai nail tsaol-aq juq nail lavqkhoel khe, Tilmolseiq khi Eillaqdul aqyu nvq gaq bhai Maqgeiqdaolnil milkhaoq bhai bhi lai khi, aivq gaq neq, Aqsil-aq milkhaoq bhai teevq yanq gaoq jaol-ail ceevq-a nail ngaol.
ACT.19.23	Aqyanq al yanq bhai, Yeiqsul nail ganl bhaqda nee Eilpheilsu meenq lavqkhoel bhai suqsaq deedee nail phaq kev lee-a nail ngaol. 
ACT.19.24	Deiqmeiqdeiqlil dai mil-ai thaq nail phul teivq nail tsaol-aq teevq gaq jaol nail ngaol. Aivq neq, phul oil khi Aqdeiqmil miqyail nail uqhuq thaoq nail ilkhaol maolkhoel teivq gaoq nail ngaol. Ganl thoil bhaqda nee, phul teivq jaq nail tsaol-aq juq, phul ya deedee nail ngaol. 
ACT.19.25	Aq-u phao, aqyu juq iqsanl mail khi aqyu juq khe-ai nl jaq nail tsaol-aq iqsanl bhai, Deiqmeiqdeiqlil khul jil khi, niailhai ge bhiq-a nail ngaol: “Aqtsaoq juq-ol, ganl niil nl nail bhaqda nee, ngadao juq phul heel maodai ya lal nail bhai, nuljuq heeq nia nail ngaol. 
ACT.19.26	Niil aq-il, Paolluv dai khul nail tsaol-aq al gaq, khalhai ge nail ganl bhai, nuljuq ya heeq ya moel-aoq nail ngaol. Tsaol-aq yaq nail aqlavq-i mail teivq nail phaq neq, miqyail juq maq ngel-ail dai, ge ge-ail khi, Eilpheilsu meenq lavqkhoel bhai taivq-ail maq ngel mail, Aqsil-aq milkhaoq doi dai, aivq tsaol-aq maodai bhai jalmul mul khi, neema phal lal thailthaiq nail bhai, nuljuq heeq nia nail ngaol. 
ACT.19.27	Ngadao nail ganl niil aqmil cov-ail nail bhai ya geesil nail nee ovqtavq, Aqsil-aq milkhaoq khi miltsaq yaq iqsanl, uqhuq thaoq nail miqyail pevq nail Aqdeiqmil miqyail nail ilkhaol khul teevq phaq iqsanl, ganl maq tsoiq dai pevq-ail khi, aivq nail seiqleiq khaoqsail peivq-ail boev-ail nail bhai, khaoqlaol deedee phaq-ail tsaq nail ngaol” dai, ge bhiq-a nail ngaol.
ACT.19.28	Aqyu juq daoq al daoq bhai ya gaiq-u phao, neema phail deedee lal bhiq khi, “Eilpheilsu tsaol-aq nail Aqdeiqmil miqyail neq, eeq dee heel deedee nail ngaol” dai, gul nail ngaol. 
ACT.19.29	Meenq teevq meenq meenq lao-ail suqsaq lal-a nail ngaol. Aq-u phao, Paolluv nee tsaothe jaol nail, Maqgeiqdaolnil milkhaoq bhai jaol nail Gaqyul khi Aqliqdaqgul bhai, tsaol-aq al juq-i mail nieivq khi, bhaoqaiq lav sav duq bhai hel-aivq-a nail ngaol. 
ACT.19.30	Paolluv iqsanl, bhaoqaiq lav sav duq bhai aol lai movq khi ngaol-aoq, yaqlaol juq aivq bhai maq bhi aol lai-al. 
ACT.19.31	Aqsil-aq milkhaoq bhai jaol nail yovkav teevq pav ganav juq iqsanl, Paolluv bhai “Bhaoqaiq lav sav duq bhai thaq aol lai” dai, daoq cavq cavq bhoel-ai leevq-a nail ngaol. Aqyu juq neq, Paolluv nail aqtsaoq ngaol.
ACT.19.32	Aq-u phao, jil lal thaq nail tsaol-aq juq suqsaq deedee nail ngaol. Teevq gaq nee teevq gaq maq naldaiq dai, teevq gaq teevq phaq gul nail ngaol. Khul khi mail alhai jil lal thaq nail ganl bhai, tsaol-aq jemao teevq pav maq heeq nia-ail. 
ACT.19.33	Aq-u phao, Yuldav nail tsaol-aq juq, Aqleiqsaqdul dai mil-ai thaq nail gaq bhai, tsaol-aq al juq nail sivtavq bhai, doeq bhoel gai-aivq-a nail ngaol. “Naol daoq ge yaoq” dai, tsaol-aq munl munl ma juq aivq bhai ge bhiq-a nail ngaol. A bhai nee ngal-aq, aqyu juq nail ganl tsaol-aq munl munl ma bhai aivq ge kovq bhiq nail dai khi, Aqleiqsaqdul aqlavq wanq bhiq-a nail ngaol. 
ACT.19.34	Thailhai ngaol-aoq, aivq Yuldav nail tsaol-aq niil dai, aqyu juq heldaiq heeq-u phao, “Eilpheilsu tsaol-aq nail Aqdeiqmil miqyail neq, eeq dee heel deedee nail ngaol” dai, yaoq gaq yaoq-ao nee teevq thel taivq-ail naqli nvq lavq bhee dai, gul nail ngaol.
ACT.19.35	Haoqnao naosaq saq lal-u phao, meenq khe yovkav-i mail tsaol-aq munl munl ma bhai aqtsi tsu dai, bhi jaol-a nail ngaol. Aivq niailhai ge bhiq-a nail ngaol: “Eilpheilsu meenq bhai jaol nail tsaol-aq juq-ol, Eilpheilsu meenq neq, eeq dee heel deedee nail Aqdeiqmil miqyail juq nail uqhuq thaoq nail ilkhaol khi nqtavq nee ga lee-a nail meeq nail haol nail lovmav bhai suvsiv nl khi lav sav-ai thaq nail meenq pevq nail ganl, tsaol-aq yaoq gaq yaoq-ao nee heeq nia nail ngaol. 
ACT.19.36	Ganl niil maq ngel-ail dai, tsaol-aq teevq gaq-ail maq jil nia-ail. Alheel ngel-i mail, nuljuq neema ivqdao dai, jaol nail tsaq nail ngaol. Iqmoeq maq saol-nvq daiq mail, suqsaq nail neq maq tsaq-ail. 
ACT.19.37	Tsaol-aq niil nvq gaq neq, uqhuq thaoq nail ilkhaol lavqkhoel bhai khoiqbhaoq bhaoq lal thaq nail maq ngel-ail. Ngadao juq nail Aqdeiqmil miqyail bhai khal ge movq-ail ge nail iqsanl, maq ngel nail bhai aqyu nvq gaq bhai nuljuq-i mail niai hel lavq thaq nail ngaol. 
ACT.19.38	Deiqmeiqdeiqlil khi aivq nail aqtsaoq phul teivq nail juq, tsaol-aq teevq gaq ganav bhai neekhaol maq sil-ail, yalkhaq ge movq haq neq, yovkav juq jaol khi, yalkhaq dal nail aqn iqsanl bhao nail ngaol. A bhai dav lai khi yalkhaq ge kivq nail ngaol. 
ACT.19.39	Nuljuq thoi dai maqtsil nl movq nail dai ngal-aq neq, milkhaoq yaq juq jil lai khi maoqbhaoq nl nail aqn bhai bhi dal ceiv lai yaoq. 
ACT.19.40	Yanqgaol pevq lal-a nail ganl bhaqda nee, milkhaoq suqsaq lal dai nl nail niil dai, ngadao nail kovtavq bhai yu oeqbal thaq lal nail bhai, khaoqlaol heeq phaq-ail tsaq nail ngaol. Khul khi mail niailhai jil lal khi suqsaq nail dai, ngadao bhai naldaiq lal-u phao, ngadao aqduq aqtsil tsil dai, ge kovq bhiq kivq nail teevq phaq iqsanl maq jiav-ail” dai, ge bhiq-a nail ngaol. 
ACT.19.41	Alhai ge gaq khi, jil lal thaq nail tsaol-aq juq bhai bhi kovq gil ail-a nail ngaol.
ACT.20.1	Aq-u phao jil lal-a nail juq aqtsi tsu dai pevq ail-u phao, Paolluv yaqlaol juq bhai khul jil khi, gaq bivq nail lavqkhoel nee geeqlaoq eeq daoq ge-ail ceevq khi, Maqgeiqdaolnil milkhaoq bha ail-a nail ngaol. 
ACT.20.2	Aivq Maqgeiqdaolnil milkhaoq bhai ail pav-u phao, yaqlaol juq bhai gaq bivq-ail ceevq khi, Heiqlaqsal milkhaoq bha ail kev-a nail ngaol. 
ACT.20.3	A bhai bhala hail heeq bhee dai aivq jaol-a nail ngaol. Sulliv milkhaoq bha kovq lai nail dai lainq thailthaiq-u phao, Yuldav nail tsaol-aq juq aivq bhai heivq nail dai khi, naoq jaoq nail ganl heeq nia khi, Maqgeiqdaolnil milkhaoq phao nee kovq lai nail dai, noeqceiv-a nail ngaol. 
ACT.20.4	Aq-u phao, Bheiqlil meenq bhai jaol nail Bhulluv nail yaqyov Solbhaqdaqlul, Theilsaqlolni meenq bhai jaol nail Aqliqdaqgul khi Seiqguldul, Deiqbheiq meenq bhai jaol nail Gaqyul, Aqsil-aq milkhaoq bhai jaol nail Duljil khi Daqlolbheiq aqyu juq khi Tilmolseiq iqsanl, Paolluv nee mail ail-a nail ngaol. 
ACT.20.5	Tsaol-aq al juq iqmoeq-u nee dov ail khi, nvjuq bhai Daqlol meenq bhai daonq nail ngaol. 
ACT.20.6	Deqtsiq maq goe nail khaqmul jaq nail bhaoqaiq lav sav gaq khi pultavq, Pillilpiv meenq nee mail nvjuq laovq jeeq khi dov ail-a nail ngaol. Ngaq n bhee lal-u phao, Daqlol meenq bhai aqyu juq jaol nail bha kev ail khi, a bhai sivq n gaoq jaol-a nail ngaol.
ACT.20.7	Teevq jao nail lavqkhoel iqmoeq-u n-gaol, nvjuq jaq tavq daol tavq nail dai khi, jil lai-a nail ngaol. Niaohao neq dov ail naol dai, Paolluv noeq nail ngel-i mail, aivq aqyu juq bhai hul-iq tsil lai-u kev dai, cavq bhiq cov bhiq-a nail ngaol. 
ACT.20.8	Nvjuq-i mail jil lai-a nail pultavq khe teiv-nvq bha, phalmanq maodai tovq bhaq-ai thaq nail ngaol. 
ACT.20.9	Uldulkuv dai mil-ai thaq nail yaqyov-aq yaqnoil teevq gaq lolgov gov yaq bhai jaoldeel-nvq thaq nail ngaol. Paolluv cavq bhiq cov bhiq nail al maodai ma lai-a nail ngel-i mail, aivq iqthaiq kol laivq khi, ilkhaol al il nail hail teiv-nvq teevq teiv-nvq nee gaq kha ail-a nail ngaol. Aqyu juq aivq bhai tsiq ail-u phao, sil ceiv-aoq thaq nail ngaol. 
ACT.20.10	Thailhai ngaol-aoq, Paolluv yavq kha ail khi, yaqyov-aq yaqnoil al gaq bhai tsiq khi, “Thaq noeq haq. Aivq doevq-ai haq nail ngaol” dai, ge bhiq-a nail ngaol. 
ACT.20.11	A bhai nee ngal-aq, pultavq teiv-nvq bha aivq gaoq dav lai khi, khaqmul ngaoqpav khi jaq-a nail ngaol. Nqbhaq bhaq lal-u kev dai, aqyu juq nee mail aivq daoq ge tsaoq pheeljaq-a nail ngaol. A bhai nee ngal-aq, meenq al meenq nee aivq dov ail-a nail ngaol. 
ACT.20.12	Aqyu juq yaqyov-aq yaqnoil al gaq bhai aqdoevq ya hevq kol-aivq-a nail ngel-i mail, gaq gaoq aol jaiq lal bhiq khi lavqkhiq tsail deedee nail ngaol.
ACT.20.13	Paolluv-i mail nvjuq bhai ge lavq-a nail khe-ai, nvjuq laovq jeeq khi Aqcovq meenq bha ail thailthaiq-a nail ngaol. Aivq gaq neq, a bhai kev dai gailkhaol tsao khi Aqcovq meenq bhai moel naol dai, lainq-ai thaq nail ngaol. 
ACT.20.14	Aqcovq meenq bhai thaoqphuq-u phao, teevq gaq khe-ai laovq jeeq khi Meiqdulleiq meenq bha ail-a nail ngaol. 
ACT.20.15	Nvjuq a bhai nee dov ail khi, niaohao n-gaol Tsil-ol eeljaol laol-n bhai ail kev-a nail ngaol. Halpha n-gaol Saqmol eeljaol laol-n bhai ail kev-a nail ngaol. Phaiqhal n-gaol Meiqleiqdul meenq bhai ail kev-a nail ngaol. 
ACT.20.16	Aqsil-aq milkhaoq bhai aqyanq maq bhi gil nail haqbhoil, nii naq nii naq-ail maq jaol dai, Eilpheilsu meenq meenq jail nee laovq jeeq khi ail naol dai, Paolluv noeqceiv-ai thaq nail ngaol. Khul khi mail dai ngal-aq neq, Bheiqdeiqgoldeiq bhaoqaiq lav sav-u n-gaol, Yeiqlulsaqlaiq meenq bha ya jaol dai, aivq lavqtsail mail ail movq-ai bhiq nail ngaol.
ACT.20.17	Paolluv Meiqleiqdul meenq bhai jaol-u phao, Eilpheilsu Khali yaq munl nail aqivq aqtsu juq aivq bhai thaoqphuq lee nia dai, bhi khul lai-a nail ngaol. 
ACT.20.18	Aqyu juq lal kev-u phao, Paolluv niailhai ge bhiq-a nail ngaol: “Aqsil-aq milkhaoq bha lal kev-u teevq n nee, nuljuq nee mail ngal khalhai doevq khalhai jaol-ail ceevq-a nail bhai, nuljuq heeq nia nail ngaol. 
ACT.20.19	Yuldav nail tsaol-aq juq ngaq bhai nieivq nail dai, naoq jaoq nail ngel-i mail, haq deedee nail aqyanq al yanq bhai neema thaqtheq khi maivbhil dov nail lavqkhoel nee Miqyail nail ganl nl-ail ceevq-a nail ngaol. 
ACT.20.20	Milkhaoq yaq nail sivtavq bhai maqkhaiq, ilkhaol jilkhaol nail lavqkhoel bhai maqkhaiq, nuljuq bhai ngal cavq bhiq cov bhiq-u phao, nuljuq nail haqbhoil ganl tsoiq nail phaq, teevq phaq iqsanl maq oil tsail dai, cavq bhiq cov bhiq-a nail bhai, nuljuq heeq nia nail ngaol. 
ACT.20.21	Yovqgavq nail oeqbal noeq pov khi Miqyail jaol nail phao kovq lal nail lavqkhoel nee, ngadao nail Heeqphaq Yeiqsul bhai neema ya thaqtsaol nail ngaol dai, Yuldav nail tsaol-aq bhai maqkhaiq, Heiqlaqsal tsaol-aq bhai maqkhaiq, teevq gaq khe-ai ngal salkhil khanq-a nail ngaol.
ACT.20.22	Niil aq-il, ngal Meeqnail Haolnail Aqhaqlal-i mail hel-aivq lavq nail lavqkhoel nee Yeiqlulsaqlaiq meenq bha ail thailthaiq nail ngaol. A bhai, ngaq nail kovtavq bhai khalheel phaq kev lee nail dai, ngal maq heeq kivq-ail. 
ACT.20.23	Meenq yaoq meenq yaoq-ao nee nail lavqkhoel bhai, thaonq bhai bhi nieivq bhoel nail phaq khi, ya haq ya aoq deedee nail phaq ngaq bhai lovq thailthaiq nail ngaol dai, Meeqnail Haolnail Aqhaqlal-i mail ngaq bhai ge lavq-a nail al maq ngel nail neq, yaoq phaq yaoq neq ngal maq heeq kivq-ail. 
ACT.20.24	Ngal ya tsao nail gailkhaol niil dao loi loi lai-u kev dai, ngal tsao khi, Heeqphaq Yeiqsul-i mail ngaq bhai bhiq nl lavq-a nail khe-ai, Miqyail nail geeqlaoq eeljaol lavqkhiq tsail nail geeqlaoq daoq nail ganl, ya cavq ya cov gaq haq neq, ngaq nail aqmaol niil aqphoiq bhao nail ngaol dai, ngal maq saol-nvq-ail.
ACT.20.25	Nuljuq jaol nail bha ngal tsao doi khi, Miqyail Milkhaoq nail ganl cavq bhiq-ail ceevq-a nail ngaol. Yaqhao neq, nuljuq teevq gaq iqsanl ngaq nail maivphaoq bhai maq ya moel yaoq-aol dai, ngal heeq kivq nail ngaol. 
ACT.20.26	Alheel ngel-i mail, nuljuq teevq gaq ganav doevq nail phaq sunq-ail haq neq, ngal bhaqda nee maq ngel-ail dai, yanqgaol ngal salkhil khanq nail ngaol. 
ACT.20.27	Khul khi mail dai ngal-aq, Miqyail nail neema tsaq nail phaq iqsanl mail, nuljuq bhai ngal maq oil tsail dai, ge daiq bhiq gil-aoq nail ngaol. 
ACT.20.28	Alheel ngel-i mail, nuljuq nail aqmaol aqmeeq-ai yaolphaol khi doevq nail nee ovqtavq, Meeqnail Haolnail Aqhaqlal-i mail nuljuq bhai av lavq khi bhi heldaiq phail lavq-a nail yaol mavqmav bhai aqmeeq-ai heldaiq khi lav sav yaoq. Miqyail aivq nail aqsivq-i mail ul kovq-ai thaq nail, aivq nail Khali yaq munl bhai, yaol bhai lovq nail khe-ai lovq yaoq. 
ACT.20.29	Ngal dov ail jel haq neq, mao-ail haqeiv nail kheeqsiv juq lee khi, yaol mavqmav bhai maq gaoqhaq mail lav luq lav seil lee nail ngaol dai, ngal heeq kivq naol. 
ACT.20.30	Al ovqtavq, nuljuq nail lavqkhoel khe tsaol-aq teevq pav ganav juq dov lal khi, yaqlaol juq bhai jalmul mul nail lavqkhoel nee aqyu juq nail haoqnao tsaothel lavq dai, tsaq nail daoq bhai lavqphal-a nail ngaol. 
ACT.20.31	Alheel ngel-i mail, hail kovq bhee dai, nuljuq yaoq gaq yaoq-ao nee bhai ngal nqkiv n-gaol maqkhaiq, maivbhil dov nail lavqkhoel nee cavq bhiq cov bhiq-a nail bhai maq nioilpeivq dai, yaolphaol yaolphaol-ail doevq yaoq.
ACT.20.32	Niil aq-il, Miqyail nail aqlavq lavqkhoel khi aivq nail geeqlaoq eeljaol nail daoq nail lavqkhoel-ai nuljuq bhai ngal av bhiq-ail ceevq nail ngaol. Daoq al daoq neq, nuljuq bhai bhi eeq bhi heel lal nia khi, meeq nail haol nail tsaol-aq juq nee mail nuljuq jaiqbhoil jiav nail ngaol. 
ACT.20.33	Yu nail phul heel bhai maqkhaiq, aqgaq aqdoi bhai maqkhaiq, maivjeel jeel nail neema, ngal maq aol-al. 
ACT.20.34	Ngal khi ngaq nail aqtsaoq juq khal loq nail phaq ya kivq dai, ngaq nail aqlavq niil-i mail, ganl nl khi phul heel halpov-a nail bhai, nuljuq heeq nia nail ngaol. 
ACT.20.35	‘Ya nail nee maqtsil bivq nail neq, geeqlaoq eeq jaiq nail ngaol’ dai, Heeqphaq Yeiqsul-i mail ge-a nail daoq al daoq bhai, noeq kev nail lavqkhoel nee, ganl alhai nl khi gaq bhaq nail juq bhai ya tsaojao-ai nail ngaol dai, yaoq phaq yaoq-ao nee mail ngal nuljuq bhai nl daiq hal daiq bhiq-a nail ngaol” dai, ge bhiq-a nail ngaol.
ACT.20.36	Paolluv alhai ge gaq-u phao, aqyu juq nee mail peevqceevq kovdoiq doiq khi geeqlaoq hal-a nail ngaol. 
ACT.20.37	Aqyu juq nioil nioil-ail khi, Paolluv bhai phalthaiq khi moeqsaol saol bhiq-a nail ngaol. 
ACT.20.38	Aqyu juq aivq bhai maq ya moel yaoq-aol dai, Paolluv-i mail ge bhiq-a nail daoq al daoq bhaqda nee, aqyu juq noeqhaq deedee nail ngaol. A bhai nee ngal-aq, aqyu juq Paolluv bhai laovq naq duq bhai kev dai, hevq ha-ail bhiq-a nail ngaol.
ACT.21.1	Nvjuq aqyu juq nee pav-ail gaq-u phao, laovq jeeq khi Gaolsav eeljaol laol-n bhai daolcoev dai, ail-a nail ngaol. Yaoq n yaoq Laolduv eeljaol laol-n bhai ail kev khi, a bhai nee ngal-aq, Bhaqdaqlal meenq bhai ail-a nail ngaol. 
ACT.21.2	Philnilsav milkhaoq bhai ail nail laovq teevq laovq bhai thaoqphuq khi, jeeq khi ail-a nail ngaol. 
ACT.21.3	Gulbhaqlul eeljaol laol-n moel lal nail bhai ail kev-u phao, pul-nvq phao Sulliv milkhaoq phao ail-a nail ngaol. Laovq al laovq Dullu meenq bhai yalkav bavq dov nail ngel-i mail, nvjuq a bhai naq-a nail ngaol. 
ACT.21.4	Aqivq jaqbheq Khali yaq juq bhai a bhai ya moel khi, aqyu juq nee mail sivq n jaol-a nail ngaol. Aqhaqlal Miqyail bhai juq nail lavqkhoel nee, Paolluv bhai, “Yeiqlulsaqlaiq meenq bha thaq lai” dai, aqyu juq ge nail ngaol. 
ACT.21.5	Thailhai ngaol-aoq, nvjuq aqyu juq nee mail sivq n jaol khi, iqmoeq phao ail-a nail ngaol. Aqyu juq khi aqyu juq nail miqsaol yovyaq iqsanl mail, meenq nee mail iqyaq iqma laol dai bha kev dai, nvjuq bhai hevq ha lee khi, nvjuq iqsanl mail a bhai peevqceevq kovdoiq doiq khi geeqlaoq hal-a nail ngaol. 
ACT.21.6	A bhai nee ngal-aq, teevq gaq nee teevq gaq geeqlaoq eeq daoq cavq-ail ceevq khi, nvjuq laovq lavqkhoel bhai aol ail-u phao, aqyu juq neq, ilkhaol phao kovq lai-a nail ngaol.
ACT.21.7	Dullu meenq nee laovq jeeq khi Bhaqdaolleiq meenq bhai nvjuq ail kev-a nail ngaol. A bhai jaol nail aqivq jaqbheq Khali yaq juq bhai thaoqphuq khi, aqyu juq nee mail teevq n jaol-a nail ngaol. 
ACT.21.8	Yaoq n yaoq gaoq dov ail khi, Gailsaqlil meenq bhai ail kev-a nail ngaol. Pillilpuv dai khul nail lavqkhiq tsail nail geeqlaoq daoq cavq bhiq nail gaq nail ilkhaol bhai nvjuq yavq-a nail ngaol. Yeiqlulsaqlaiq meenq lavqkhoel bhai ganl bhi tsaojao-ai nail haqbhoil tsaol-aq sivq gaq bhai tsel dov-u phao, aivq iqsanl aol nail ngaol. 
ACT.21.9	Aivq neq, Miqyail nail haqbhoil gedan nail kovpavq ya khi maq maol ail haq nail yaqmiq liq gaq jaol nail ngaol.
ACT.21.10	Yuldav milkhaoq bhai jaol nail, Aqgaqbhul dai khul nail, Miqyail nail haqbhoil gedan nail gaq kev lee-u phao, nvjuq a bhai jaol-a nail neq, maoq lal-aoq nail ngaol. 
ACT.21.11	Nvjuq jaol nail bha aivq lee khi, Paolluv nail jiovqpavq oil khi, yovqgavq nail aqkhil aqlavq bhai pheethaiq khi niailhai ge nail ngaol: “Jiovqpavq niil nail aqheel bhai, Yeiqlulsaqlaiq meenq bha jaol nail Yuldav nail tsaol-aq juq niailhai pheethaiq khi, yu nail jeq-e nail aqlavq lavqkhoel bhai av bhiq nail ngaol dai, Meeqnail Haolnail Aqhaqlal ge nail ngaol” dai, ge bhiq-a nail ngaol.
ACT.21.12	Daoq al daoq bhai nvjuq ya gaiq-u phao, nvjuq khi a bhai jaol nail tsaol-aq juq Paolluv bhai: “Yeiqlulsaqlaiq meenq bha thaq ail-oq” dai, hal-a nail ngaol. 
ACT.21.13	Thailhai ngaol-aoq, aivq ge nail: “Khul khi mail, nuljuq nioil nioil-ail khi ngaq nail neema tsaoq pav ail-u khe-ai, nl lavq nail-aiq. Yeiqlulsaqlaiq meenq bha yu-i mail bhi pheethaiq nail nee maqtsil, Heeqphaq Yeiqsul nail haqbhoil a bhai sildan nail bhai kev dai, ngal lainq-ai thaq nail ngaol” dai, ge bhiq-a nail ngaol. 
ACT.21.14	Nvjuq aivq bhai maq ge phaoq kivq nail ngel-i mail, “Miqyail neema tsaq nail khe-ai pevq lal dei-eiq” dai, ge khi aqtsi tsu dai, jaol-a nail ngaol.
ACT.21.15	A bhai micil tsaq dai jaol gaq-u phao, nvjuq yalkav lainq khi, Yeiqlulsaqlaiq meenq bha ail-a nail ngaol. 
ACT.21.16	Gailsaqlil meenq bhai jaol nail yaqlaol teevq pav ganav juq nvjuq nail haoqnao tsaothel leevq khi, nvjuq-i mail yavq lai nail Maqnaqsoq dai mil-ai thaq nail gaq nail ilkhaol bhai, nvjuq bhai hevq ha lal lavq-a nail ngaol. Aivq neq, Gulbhaqlul eeljaol laol-n bhai jaol khi, yaqlaol pevq lal-a nail, maoq lal-aoq nail ngaol.
ACT.21.17	Nvjuq Yeiqlulsaqlaiq meenq bha ail kev-u phao, aqivq jaqbheq Khali yaq juq, nvjuq bhai lavqkhiq teevq tsail hav lavq-a nail ngaol. 
ACT.21.18	Yaoq n yaoq Paolluv nvjuq aqivq aqtsu juq nail lavqkhoel bhai aol nail Yaqkov jaol nail bha nalga ail-a nail ngaol. Aq-u phao, Khali yaq munl nail kovtavq bhai aqivq aqtsu jiovq nail al juq iqsanl mail, a bhai jil lee-a nail ngaol. 
ACT.21.19	Paolluv aqyu juq bhai daoq tsaoq phuq khi, aivq bhai juq khi Miqyail yu nail jeq-e jaq-a juq nail haqbhoil khalhai nl khalhai hal-a nail ganl, teevq phaq gil haq teevq phaq dai, ge bhiq-a nail ngaol.
ACT.21.20	Aivq alhai ge daiq bhiq gaq-u phao, aqyu juq iqsanl mail Miqyail bhai tsiqeeq nail ngaol. Thailhai ngaol-aoq, aqyu juq Paolluv bhai niailhai ge bhiq-a nail ngaol: “Jaqbheq Paolluv-ol, neema thaqtsaol nail tsaol-aq pevq lal-a nail Yuldav nail tsaol-aq khadai meel-nvq gaq jaol khi, aqyu juq iqsanl aoldaoq kovqdaoq bhai khadai dai-ail neema kev nail dai, naol heeq nia nail ngaol. 
ACT.21.21	Yu nail tsaoljeq nail milkhaoq juq nail lavqkhoel bhai khal jaol nail Yuldav tsaol-aq juq bhai, Molseiq nail aoldaoq kovqdaoq bhai khaonq dai, naol cavq bhiq cov bhiq-a nail bhai, aqyu juq ya gaiq-a nail ngaol. Al ovqtavq, aqyu juq nail yaq juq bhai bavkov uqjaq maq oev bhiq mail, Yuldav nail tsaol-aq nail aolsaolkovq bhai maq tsaothe mail doevq nail haqbhoil iqsanl, naol cavq bhiq cov bhiq-a nail ganl, aqyu juq ya gaiq-a nail ngaol. 
ACT.21.22	Naol niai kev lee-aoq nail ganl, aqyu juq ya gaiq-ao nail neq, aqduq bhao nail ngaol. Khalhai khi heeq” dai, ge bhiq-a nail ngaol. 
ACT.21.23	Aqyu juq gaoq ge nail: “Nvjuq naoq bhai niailhai bhi nl movq-ail nial. Daoqma saljial jaq thailthaiq nail tsaol-aq liq gaq niai jaol nail ngaol. 
ACT.21.24	Aqyu juq nee mail lai khi, aqmaol haol lal nail aol nl lai yaoq. Aqyu juq uqhuq tsailkheel he ha nia dai, aqyu juq nail haqbhoil aqphoiq bivq yaoq. Alhai nl gaq haq neq, naoq nail ganl yu mail khal ge nail khe-ai maq ngel lao thaq-il dai, yaoq gaq yaoq-ao nee heeq nia nail nee ovqtavq, naol iqsanl Molseiq nail Aoldaoq Kovqdaoq bhai tsaothe khi doevq nail bhai aqyu juq ya moel nail ngaol. 
ACT.21.25	Neema thaqtsaol lal-a nail yu nail jeq-e jaq-a nail haqbhoil maoqbhaoq nl khi, aqyu juq bhai haoqgavq niailhai gevq bhiq jel-aoq nail ngaol. Thaoqphaoq aqma maolkhoel bhai danq bhiq-a nail jaqjaq daoldaol jaq nail maqkhaiq, aqsivq jaq nail maqkhaiq, phee heivq thaq nail haqjoil jaq nail maqkhaiq, khaqmiq sev nail maqkhaiq, niil juq lao nail tsaq nail ngaol” dai, aqyu juq Paolluv bhai ge bhiq-a nail ngaol.
ACT.21.26	A bhai nee ngal-aq, Paolluv tsaol-aq al liq gaq bhai khul khi, yaoq n yaoq aqyu juq nee mail aqmaol lav haol nail aol nl lai-a nail ngaol. Uqhuq thaoq nail ilkhaol il ma nail lavqkhoel bhai aivq aol lai khi, aqyu juq aqmaol lav haol nail aol nl gil nail aqn ge bhiq-a nail ngaol. Aq-u n-gaol kev lal haq neq, yaoq gaq yaoq-ao nee nail haqbhoil laol bhiq nail phaq jiav nail ngaol.
ACT.21.27	Aqmaol lav haol nail aol nl-a nail sivq n bhee lal-aiq nail khi-u phao, Aqsil-aq milkhaoq nee lal-a nail Yuldav nail tsaol-aq juq, uqhuq thaoq nail ilkhaol il ma nail lavqkhoel bhai Paolluv bhai ya moel-a nail ngaol. Aqyu juq tsaol-aq munl munl ma bhai neema lav phail khi, Paolluv bhai nieivq ail-a nail ngaol. 
ACT.21.28	Aqyu juq gul khi ge nail: “Ilsaqleiqlal nail tsaol-aq juq-ol, tsaojao-ai lee yaoq. Tsaol-aq niil gaq khaq bhai maq bhao ail doi khi, Ilsaqleiqlal nail tsaol-aq maqkhaiq, Molseiq nail aoldaoq kovqdaoq maqkhaiq, uqhuq thaoq nail ilkhaol il ma niilniai maqkhaiq, neejiav jiav lal dai, cavq cavq-ail tsao nail ngaol. Niil thal khe pov neq, uqhuq thaoq nail ilkhaol il ma nail lavqkhoel bhai kev dai, yu nail jeq-e hevq bhoel lavq khi, meeq nail haol nail jaol duq niil dao bhai lav jiivq lav cavq lal thaq nail ngaol” dai, gul-a nail ngaol. 
ACT.21.29	Eilpheilsu meenq bhai jaol nail Daqlolbheiq dai mil-ai thaq nail teevq gaq, Paolluv nee mail meenq lavqkhoel bhai tsao nail bhai iqmoeq-u n-gaol, aqyu juq moel-ai thaq nail jiav nail ngel-i mail, Paolluv-i mail aivq bhai uqhuq thaoq nail ilkhaol il ma lavqkhoel bhai hel lavq thaq nail khul-il dai, noeq khi alhai ge nail phaq pevq nail ngaol.
ACT.21.30	Meenq meenq lao-ail suqsaq lal khi, tsaol-aq munl munl lao-ail tsaol lavq khi, Paolluv bhai nieivq thaiq khi uqhuq thaoq nail ilkhaol il ma nail lavqniil phao hevq dol leevq-a nail ngaol. A bhai nee ngal-aq, uqhuq thaoq nail ilkhaol il ma nail lolgov bhai teevq pov taivq-ail lolgov ngaoq pheeq-a nail ngaol. 
ACT.21.31	Tsaol-aq munl munl ma al juq Paolluv bhai heivq nail dai khi, laijai nail ngaol. Aq-u phao, Yeiqlulsaqlaiq meenq meenq lao-ail suqsaq thailthaiq nail ganl, Lolmav genl dev nail teevq hinl gaq bhai heldaiq nail aqivq gaq jaol nail bha gaiq kev lai-a nail ngaol. 
ACT.21.32	Genl dev nail teevq hinl gaq nail aqivq al gaq, genl dev teevq yal gaq nail aqivq juq khi genl dev yaq juq hevq khi, teevq pov taivq-ail tsaol-aq munl munl ma jil lai thaq nail dao bhai tsaol-aivq-a nail ngaol. Aivq genl dev yaq juq hevq khi lee-a nail bhai tsaol-aq al juq ya moel-u phao, Paolluv bhai dee thailthaiq nail nee, naq lai-a nail ngaol.
ACT.21.33	Genl dev nail teevq hinl gaq nail aqivq al gaq Paolluv jaol nail bha ail khi, aivq bhai nieivq khi hailcav nvq deeq oil khi, pheethaiq yaoq dai, daoq bivq-a nail ngaol. A bhai nee ngal-aq, “Tsaol-aq niil gaq khaq sil gaq. Aivq khul khi thaq nail-aiq” dai, naldaiq-a nail ngaol. 
ACT.21.34	Tsaol-aq munl al munl teevq gaq teevq phaq gul gul-ail suqsaq nail ngel-i mail, genl dev nail teevq hinl gaq nail aqivq al gaq maq naldaiq heeq nia-ail khi, Paolluv bhai genl dev nail juq jaol nail ilkhaol bhai hel-aivq nail haqbhoil, aivq nail tsaol-aq juq bhai daoq bivq-a nail ngaol. 
ACT.21.35	Paolluv thaoqjoe pavqteivq bhai lai kev-u phao, tsaol-aq munl al munl aivq bhai deeq nail dai khi, mailma-ail laijai nail ngel-i mail, genl dev nail juq-i mail aivq bhai tsiq khi ail-a nail ngaol. 
ACT.21.36	Tsaol-aq munl al munl, “Aivq bhai heivq yaoq” dai, gul gul-ail, aivq nail haoqnao tsaothel lavq-a nail ngaol.
ACT.21.37	Genl dev nail juq Paolluv bhai genl dev nail juq jaol nail ilkhaol lavqkhoel bhai hevq bhoel laivq nail khi-u phao, Paolluv genl dev nail teevq hinl gaq nail aqivq al gaq bhai ge bhiq-a nail: “Ngal naoq bhai daoq ge tsaoq movq-il.” Aqivq al gaq ge nail: “Naol Heiqlaqsal daoq iqsanl, heeq nia lao thaq-il laq. 
ACT.21.38	Thailhai phal-iq neq, milgaol sinqgaol khe milkhaoq bhai pheeq khi, yu bhai heivq nail tsaol-aq liq hinl gaq hevq khi haqaiq mildai haqtsoiq haqyal bha dov-ai thaq nail Iljiltuv tsaol-aq al gaq, naol maq ngel lao thaq-il laq” dai, ge bhiq-a nail ngaol.
ACT.21.39	Paolluv ge nail: “Ngal neq, Gillilciv milkhaoq Daqsul meenq bhai doevq lee-a nail Yuldav nail tsaol-aq pevq khi, eeq nail meenq al meenq nail milkhaoq yaq pevq nail ngaol. Tsaol-aq thoil juq bhai daoq teevq pov bhi ge tsaoq lavq yaoq” dai, ge bhiq-a nail ngaol.
ACT.21.40	Aqivq al gaq Paolluv bhai, “Daoq ge tsaoq nail ya naol” dai, ge bhiq-a nail ngaol. Aq-u phao, Paolluv thaoqjoe kovtavq bhai thulphaol khi, tsaol-aq al juq bhai aqtsi tsu dai jaol nail haqbhoil, aqlavq dao bhiq-a nail ngaol. Aqyu juq aqtsi tsu dai jaol-u phao, aivq Heiqbhail daoq ge khi, niailhai ge bhiq-a nail ngaol:
ACT.22.1	“Aqivq jaqbheq juq-ol, ngaq nail ganl nuljuq bhai ge kovq-ai leevq nail daoq bhai, teevq pov naldaiq lavq yaoq” dai, ge bhiq-a nail ngaol. 
ACT.22.2	Aivq Heiqbhail daoq ge nail bhai, aqyu juq ya gaiq-u phao, iqmoeq-u nee maqtsil aqtsi tsu dai, pevq ail-a nail ngaol.
ACT.22.2	Aq-u phao, Paolluv niailhai ge nail ngaol: 
ACT.22.3	“Ngal neq, Gillilciv milkhaoq Daqsul meenq bhai doevq lee-a nail Yuldav nail tsaol-aq teevq gaq pevq nail ngaol. Ngal meenq niil meenq bhai eeq lal khi, saqlaq Gaqmaqleiqlal jaol nail bha haoqgavq saol eel lavq-a nail ngaol. Ngadao nail aqphiq aqbhal juq nail aoldaoq kovqdaoq juq bhai ngal iqsanl mail aqmeeq-ai saol gaq khi, yanqgaol niai jil lal thaq nail nuljuq khe-ai, Miqyail bhai neema kev deedee nail tsaol-aq teevq gaq ngaol. 
ACT.22.4	Yeiqsul nail gailkhaol bhai tsaothe nail tsaol-aq juq bhai, sil nail bhai kev dai, ngal khoeq bhiq jiovq bhiq-a nail ngaol. Yaqyov-aq khi yaqmai-aq juq bhai nieivq khi thaonq bhai laol bhiq-a nail ngaol. 
ACT.22.5	Ngal ge thailthaiq nail ganl niil maldil ngel nail ngaol dai, Philma khi Yuldav tsaol-aq nail aqivq aqtsu juq iqsanl mail salkhil khanq nia nail ngaol. Daqmaqsail meenq bhai jaol nail aqivq jaqbheq Yuldav nail tsaol-aq juq jaol nail bha gevq bhiq-a nail haoqgavq, aqyu juq ngaq bhai bivq lavq-a nail ngaol. Alheel ngel-i mail, a bhai jaol nail Khali yaq juq bhai nieivq khi, Yeiqlulsaqlaiq meenq bha nieivq khal leevq khi khoeq bhiq jiovq bhiq nail haqbhoil, Daqmaqsail meenq bhai ngal lai-a nail ngaol” dai, ge bhiq-a nail ngaol.
ACT.22.6	Paolluv gaoq ge nail: “Ngal Daqmaqsail meenq nail aqjail bhai lai kev-u phao, n-gaol gaol kav kav lal nail yanq bhai thaiqphuq dai, nqtavq kovtavq nee kav deedee nail aqbhaq ngaq nail teevq jaoq bhaq lee-a nail ngaol. 
ACT.22.7	Ngal miltsaq bhai ga tsuq ail-a nail ngaol. Aq-u phao, ‘Saolluv-ol, Saolluv-ol, khul khi mail, naol ngaq bhai khoeq lavq jiovq lavq nail-aiq’ dai, ge nail aqthel bhai ngal ya gaiq-a nail ngaol.
ACT.22.8	‘Heeqphaq-ol, naol khaq sil gaq’ dai, ngal naldaiq-u phao, ‘Ngal neq, naoq-i mail khoeq bhiq jiovq bhiq thailthaiq nail Naqsaqlail meenq yaq Yeiqsul ngaol’ dai, aivq ngaq bhai ge lavq-a nail ngaol. 
ACT.22.9	Ngaq-ai nee lai-a nail tsaol-aq juq aqbhaq al bhai ya moel-a nail ngaol. Thailhai ngaol-aoq, ngaq bhai ge tsaoq lee-a nail al gaq nail aqthel bhai, aqyu juq maq ya gaiq-al.
ACT.22.10	‘Heeqphaq-ol, ngal khalhai ya khi nail-aiq’ dai, naldaiq-u phao, ‘Thul khi Daqmaqsail meenq bhai lai yaoq. Naoq bhai bhi nl nail dai, lainq-ai thaq nail yaoq phaq yaoq-ao nee, a bhai naoq bhai ge lavq naol’ dai, Yeiqsul ngaq bhai ge lavq-a nail ngaol. 
ACT.22.11	Aqbhaq al bhaqda nee ngaq nail maivneev maq moel kivq dai, pevq ail-a nail ngel-i mail, ngaq nail aqtsaoq al juq-i mail aqlavq bhai bhi nieivq thaiq khi Daqmaqsail meenq bhai aol lai-a nail ngaol.
ACT.22.12	A bhai, Aqnaqnil dai mil-ai thaq nail teevq gaq jaol nail ngaol. Aivq neq, a bhai jaol nail Yuldav nail tsaol-aq iqsanl nail lavqkhoel bhai aqmil aqmeeq dov nail nee ovqtavq, aoldaoq kovqdaoq nail haoqnao aqmeeq-ai tsaothe khi, Miqyail bhai ev nail ngaol. 
ACT.22.13	Aivq ngal jaol nail bha lal khi, ngaq nail aqjail bhai thulphaol khi, ‘Jaqbheq Saolluv-ol, maivneev moel lal yaoq’ dai, ge-u phao, teevq pov taivq-ail maivneev moel lal khi, aivq bhai moel-a nail ngaol.
ACT.22.14	Aq-u phao aivq ge nail: ‘Naol Miqyail neema tsaq nail phaq bhai heeq nia lal dai maqkhaiq, Tsaqnail Daolnail gaq bhai ya moel dai maqkhaiq, aivq-i mail ge nail daoq ya gaiq dai maqkhaiq, ngadao nail aqphiq aqbhal nail Miqyail naoq bhai, tsel dov-ai thaq nail ngaol. 
ACT.22.15	Khul khi mail dai ngal-aq neq, naoq-i mail ya gaiq ya moel-a nail juq, tsaol-aq iqsanl nail sivtavq bhai aivq nail haqbhoil naol salkhil ya khanq nail ngaol. 
ACT.22.16	Niil aq-il, nii naq nii naq-ail thaq gaoq jaol. Thul khi ulcuvq saol yaoq, Miqyail bhai geeqlaoq hal nail lavqkhoel nee, naoq nail oeqbal bhi tsiqhaol yaoq’ dai, ge lavq-a nail ngaol.”
ACT.22.17	Paolluv gaoq ge nail: “Yeiqlulsaqlaiq meenq bha kovq lee khi, uqhuq thaoq nail ilkhaol il ma nail lavqkhoel bhai geeqlaoq hal thailthaiq-u phao, Aqhaqlal nail lavqkhoel bhai ngal niailhai ya moel-a nail ngaol. 
ACT.22.18	Yeiqsul bhai ngal ya moel-a nail ngaol. Aivq ngaq bhai ge nail: ‘Lavqtsail mail lainq khi, Yeiqlulsaqlaiq meenq nee dov ail yaoq. Khul khi mail dai ngal-aq neq, niai jaol nail tsaol-aq juq neq, naol ngaq nail ganl salkhil khanq nail bhai maq hav bhoel-ail dai, ge lavq-a nail ngaol.’
ACT.22.19	Aq-u phao, ngal niailhai ge kovq bhiq-a nail ngaol: ‘Heeqphaq-ol, uqhuq thaoq nail ilkhaol khal jiav nail bhai ngal ail khi, naoq bhai neema thaqtsaol nail tsaol-aq juq bhai nieivq nieivq-ail khi deeq-a nail ganl, aqyu juq aqmeeq-ai heeq nia nail ngaol. 
ACT.22.20	Naoq nail ganl salkhil khanq nail Saqteiqphaq bhai yu liv heivq-u phao, ngal iqsanl aqjail bhai thulphaol khi, aqyu juq-i mail nl nail ganl bhai neema tsaq-a nail ngaol. Aivq bhai liv heivq-a nail tsaol-aq nail aqgaq aqdoi bhai ngal lovq-a nail ngaol’ dai, ngal ge bhiq-a nail ngaol.
ACT.22.21	Thailhai ngaol-aoq, aivq ngaq bhai ge nail: ‘Ail yaoq. Eqyal bha jaol nail, yu nail jeq-e jaq-a jaol nail bha, ngal naoq bhai khoel gai-aivq naol’ dai, Yeiqsul ngaq bhai ge lavq-a nail ngaol.”
ACT.22.22	Daoq al daoq ge lal-u phao kev dai, Paolluv-i mail ge nail bhai tsaol-aq munl munl ma al juq naldaiq nail ngaol. Thailhai ngaol-aoq, daoq al daoq bhai ya gaiq-u phao, aqyu juq mailma-ail gul khi ge nail: “Tsaol-aq thoil gaq bhai thaq gaoq bhi doevq! Heivq yaoq! Aqdoevq doevq nail maq geel-nvq-ail” dai, gul nail ngaol.
ACT.22.23	Aqgaq aqdoi liv dil nail juq liv dil khi, khaqlail haiq dil nail juq haiq dil haiq dil-ail, alhai gul nail ngaol. 
ACT.22.24	Genl dev nail teevq hinl gaq nail aqivq al gaq, Paolluv bhai genl dev nail juq nail ilkhaol nail lavqkhoel bhai hevq bhoel-aivq nail haqbhoil aivq nail tsaol-aq bhai daoq bivq khi, khul khi mail Yuldav nail tsaol-aq juq aivq bhai alhai gul nail ganl bhai ya heeq kivq dai, Paolluv bhai deeq khi peivtsel daiq yaoq dai, daoq bivq-a nail ngaol. 
ACT.22.25	Thailhai ngaol-aoq, aivq bhai neeqtsaq-i mail jiivq nail dai khi, pheethaiq gaq-u phao, Paolluv genl dev teevq yal gaq nail aqivq bhai ge bhiq-a nail: “Lolmav milkhaoq yaq teevq gaq bhai yalkhaq maq dal ceiv dai, thailhai deeq nail ya nail laiq” dai, ge bhiq-a nail ngaol.
ACT.22.26	Aqivq al gaq daoq al daoq bhai ya gaiq-u phao, genl dev nail teevq hinl gaq nail aqivq jaol nail bha lai khi ge bhiq lai-a nail: “Naol khalhai khi nail khi-iq. Tsaol-aq al gaq neq, Lolmav milkhaoq yaq ngel lao thaq nail ngaol” dai, ge bhiq-a nail ngaol. 
ACT.22.27	Aq-u phao, genl dev nail teevq hinl gaq nail aqivq al gaq Paolluv jaol nail bha ail khi, “Naol Lolmav milkhaoq yaq laiq” dai, naldaiq-u phao, “Ngel naol” dai, Paolluv ge kovq bhiq-a nail ngaol.
ACT.22.28	Aqivq al gaq ge nail: “Ngaq neq, phul maodai bivq khi Lolmav milkhaoq yaq pevq lal-a nail ngaol”. Paolluv ge nail: “Ngal neq, doevq lee-u nee mail Lolmav milkhaoq yaq ngaol” dai, ge bhiq-a nail ngaol.
ACT.22.29	Aq-u phao, Paolluv bhai deeq deeq-ail naldaiq nail dai, lainq-ai thaq nail tsaol-aq al juq teevq pov taivq-ail haoqnaol phao jiiv kovq lee-a nail ngaol. Genl dev teevq hinl gaq nail aqivq al gaq neq, aivq-i mail phee-ai thaq nail Paolluv niil gaq, Lolmav milkhaoq yaq pevq nail dai, heeq nia-u phao, deel-nq-ail bhiq-a nail ngaol.
ACT.22.30	Yuldav nail tsaol-aq Paolluv nail kovtavq bhai khul khi mail oeqbal alhai thaq nail bhai maldil ya heeq kivq dai, niaohao nqhao Philma juq khi maoqbhaoq nl nail munl munl ma juq bhai genl dev teevq hinl gaq nail aqivq al gaq-i mail bhi jil lal-a nail ngaol. A bhai nee ngal-aq, Paolluv bhai pheel khi, aqyu juq nail sivtavq bhai hevq thaq-ail bhiq-a nail ngaol.
ACT.23.1	Aq-u phao, Paolluv maoqbhaoq nl nail munl juq bhai heldaiq cov-ai thaq khi ge bhiq-a nail: “Aqivq jaqbheq juq-ol, yanqgaol kev dai, ngal Miqyail nail sivtavq bhai aqdoevq doevq nail niil, laiq nail tsa nail maq aol-ail dai, ngaq nail neema lavqkhoel bhai heeq kivq nail ngaol” dai, ge bhiq-a nail ngaol. 
ACT.23.2	“Aivq nail moeqthaoq bhai teiv gai-aivq yaoq” dai, Paolluv nail aqjail bhai thulphaol nail tsaol-aq bhai Philma Aqnaqnil khoel bhiq-a nail ngaol. 
ACT.23.3	Aq-u phao, Paolluv aivq bhai ge bhiq-a nail: “Phulleq dai leivq-ai thaq nail ilphail-ol, Miqyail naoq bhai deeq nail ngaol. Aoldaoq kovqdaoq jiav nail khe-ai, ngaq bhai yalkhaq dal nail dai khi, naol niai jaoldeel-nvq thaq khi ngaol-aoq, aoldaoq kovqdaoq bhai maq tsaq nail lavqkhoel nee naol ngaq bhai bhi deeq nail laiq” dai, ge bhiq-a nail ngaol.
ACT.23.4	“Naol Miqyail nail Philma bhai khal ge movq-ail ge nail laiq” dai, Paolluv nail aqjail bhai thulphaol nail juq, Paolluv bhai ge bhiq-a nail ngaol.
ACT.23.5	Paolluv ge nail: “Aqivq jaqbheq Ilsaqleiqlal nail tsaol-aq juq-ol, aivq Philma aqivq gaq dai, ngal maq heeq kivq-al. ‘Naoq nail jeq-e bhai uvthaiq nail gaq bhai daoq aqdoil thaq ge bhiq-o’ dai, Jalliq lavqkhoel bhai gevq-ai thaq nail jiav nail ngaol” dai, ge bhiq-a nail ngaol.
ACT.23.6	Jil lal thaq nail tsaol-aq juq nail lavqkhoel teevq pav ganav juq neq, Phaqliqsail pevq khi teevq pav ganav juq neq, Saqduqgail ngaol dai, Paolluv heeq nia-u phao, aivq maoqbhaoq nl nail munl juq bhai ge bhiq-a nail: “Aqivq jaqbheq juq-ol, ngal neq, Phaqliqsail ngaol. Ngaq nail aqbhu iqsanl, Phaqliqsail ngaol. Sil thaq nail tsaol-aq gaoq doevq kovq lal nail ngaol dai, ngal noeqthunq nail ngel-i mail, yalkhaq dal nail bhai ya daq thailthaiq nail ngaol” dai, mailma-ail ge nail ngaol. 
ACT.23.7	Aivq alhai ge gaq-u phao, Phaqliqsail khi Saqduqgail juq nail gaiqlaq bhai jil pheeljaq khi, jil lal thaq nail tsaol-aq al juq, nvq munl pav ail-a nail ngaol. 
ACT.23.8	Khul khi mail dai ngal-aq neq, Saqduqgail juq neq, tsaol-aq maq doevq kovq lal-ail dai, ge nail ngaol. A bhai nee pultavq, nqtavq gaqkhoel iqsanl, aqhaqlal iqsanl maq jaol-ail dai, ge nail ngaol. Phaqliqsail juq neq, al juq iqsanl mail jiav naol jaol naol dai, neema thaqtsaol nail ngaol.
ACT.23.9	A bhai nee ngal-aq, aqthel gul kav lal khi, Phaqliqsail munl bhai tavq nail aoldaoq kovqdaoq cavq nail cov nail saqlaq teevq pav ganav juq tsaoq thul lal khi ge nail: “Tsaol-aq niil gaq nail laiq nail tsa nail teevq phaq iqsanl ngadao juq maq moel-al. Aqhaqlal-i mail maq ngel haq neq, nqtavq gaqkhoel-i mail aivq bhai daoq ge tsaoq lee thaq nail jaol-aq” dai, ge bhiq-a nail ngaol. 
ACT.23.10	Aqyu juq nail gaiqlaq bhai jil pheeljaq nail al, aljaiq jel lal khi, Paolluv bhai he pav he sav nail khe-ai, pevq lal thailthaiq nail ngel-i mail, Lolmav genl dev teevq hinl gaq nail aqivq al gaq khaoqlaol lal bhiq-a nail ngaol. Alheel ngel-i mail, tsaol-aq al juq jaol nail bha yavq kha ail khi, Paolluv bhai hevq dol-aivq khi genl dev nail ilkhaol bhai hevq kol-aivq nail haqbhoil aivq nail genl dev yaq juq bhai daoq bivq-a nail ngaol.
ACT.23.11	Aq-u nqkiv, Heeqphaq Yeiqsul Paolluv nail aqjail bhai thulphaol lee khi ge nail: “Thaq geesil. Yeiqlulsaqlaiq meenq lavqkhoel bhai ngaq nail haqbhoil naol salkhil khanq gaq-ao nail ngaol. Lolmav meenq lavqkhoel bhai iqsanl, alhai ya khanq nail ngaol” dai, ge bhiq-a nail ngaol.
ACT.23.12	Nqbhaq bhaq lal-u phao, Yuldav nail tsaol-aq teevq juq thaoqphuq khi, Paolluv bhai maq ya heivq-u kev dai, khul iqsanl maq jaq maq daol dai, jaol nail ngaol dai, saljial jaq-a nail ngaol. 
ACT.23.13	Alhai aqtsi tsu dai, maoqbhaoq nl-a nail tsaol-aq al juq neq, liq tsel gaq jaiq nail ngaol. 
ACT.23.14	A bhai nee ngal-aq, Philma juq khi Yuldav tsaol-aq nail aqivq aqtsu juq jaol nail bha aqyu juq ail khi ge nail: “Paolluv bhai maq ya heivq-u kev dai, teevq phaq iqsanl maq jaq maq daol-ail dai, nvjuq yovqgavq nail kovtavq bhai yovqgavq iqkhail yavq yavq-ail, saljial jaq-ai thaq nail ngaol. 
ACT.23.15	Niil thal khe pov neq, Paolluv nail ganl nuljuq aqduq aqtsil tsil dai, peivtsel movq-il dai ge khi, aivq bhai nuljuq jaol nail bha bhi hevq ha lee nail haqbhoil, Lolmav genl dev nail teevq hinl gaq nail aqivq gaq jaol nail bha hal lai yaoq. Aivq bhai niai maq hevq kel leevq mail heivq nail haqbhoil, nvjuq lainq khi lovq nail ngaol” dai, ge bhiq-a nail ngaol.
ACT.23.16	Aqyu juq alhai aqtsi tsu dai, maoqbhaoq nl nail ganl bhai, Paolluv nail jaqbheq
ACT.23.17	Aq-u phao, Lolmav genl dev nail teevq yal gaq nail aqivq teevq gaq bhai Paolluv khul khi ge bhiq-a nail: “Yaqyov-aq niil gaq bhai, genl dev nail teevq hinl gaq nail aqivq gaq jaol nail bha teevq pov hevq ha lai bhiq yaoq. Aivq aivq bhai ge bhiq nail ganl jiav nail ngaol” dai, ge bhiq-a nail ngaol. 
ACT.23.18	Genl dev nail teevq yal gaq nail aqivq al gaq, yaqyov-aq al gaq bhai genl dev nail teevq hinl gaq nail aqivq al gaq jaol nail bha hel-aivq khi ge bhiq-a nail: “Yaqyov-aq niil gaq naoq bhai ge bhiq nail ganl jiav nail ngel-i mail, naol jaol nail bha teevq pov hevq ha bhiq-ail yaoq dai, thaonq bhai aol nail Paolluv al gaq, ngaq bhai khul khi ge lavq-a nail ngaol” dai, ge bhiq-a nail ngaol.
ACT.23.19	Genl dev nail teevq hinl gaq nail aqivq al gaq nail aqlavq bhai nieivq thaiq khi, bhallal bha ail khi ge nail: “Naol ngaq bhai khul ge bhi movq nail phaq jiav nail-aiq” dai, naldaiq bhiq-a nail ngaol.
ACT.23.20	Yaqyov-aq al gaq ge nail: “Paolluv nail ganl naldaiq movq nail khe-ai ge khi, maoqbhaoq nl nail munl jaol nail bha, niaohao bhi hel-aivq lavq yaoq dai, Yuldav nail tsaol-aq naoq bhai hal lee nail dai, neema teevq heeq taivq-ail, maoqbhaoq nl ceiv-ai thaq nail ngaol. 
ACT.23.21	Thailhai ngaol-aoq, aqyu juq ge nail bhai thaq naldaiq. Khul khi mail dai ngal-aq neq, tsaol-aq liq tsel gaq jaiq dai, uvq jiav khi lovq thailthaiq nail ngaol. Paolluv bhai maq ya heivq-u kev dai, khul teevq phaq iqsanl maq jaq maq daol-ail jaol nail dai, aqyu juq saljial jaq ceiv-ai thaq nail ngaol. Niil aq-il aqyu juq lainq thaq gil-ai khi, naol daoq bivq nail bhai daonq thailthaiq nail ngaol” dai, ge bhiq-a nail ngaol.
ACT.23.22	“Naoq-i mail ngaq bhai ge lavq-a nail ganl niil tsaol-aq teevq gaq bhai iqsanl, thaq ge bhiq dei-eiq” dai, genl dev nail teevq hinl gaq nail aqivq al gaq aivq daoq bivq khi bhi kovq ail-a nail ngaol.
ACT.23.23	Aq-u phao, genl dev teevq hinl gaq nail aqivq al gaq, genl dev teevq yal gaq nail aqivq nvq gaq bhai khul khi ge bhiq-a nail: “Genl dev nail tsaol-aq nvq yal gaq, moeqphaq jeeq nail genl dev nail tsaol-aq sivq tsel gaq khi, geeqkhaoq bavq-nvq thaq nail genl dev nail tsaol-aq nvq yal gaq lainq-ai khi, yanq-nl kiv naqli goiq lavq bhai Gailsaqlil meenq bhai ail nail haqbhoil lainq-ai thaq yaoq. 
ACT.23.24	Paolluv bhi jeeq nail moeqphaq iqsanl lainq bhiq khi, heeqphaq Peiqlil jaol nail bha aqmeeq-ai hevq kel-aivq bhiq yaoq” dai, ge bhiq-a nail ngaol.
ACT.23.25	Aivq heeqphaq Peiqlil bhai haoqgavq niailhai gevq bhoel bhiq-a nail ngaol:
ACT.23.26	“Eeqnail heelnail heeqphaq Peiqlil jaol nail bha, ngal Gaqlaldil Lulsil naoq bhai ev nail lavqkhoel nee haoqgavq gevq bhoel-ai leevq-a nail ngaol. 
ACT.23.27	Yuldav nail tsaol-aq juq tsaol-aq niil gaq bhai nieivq khi heivq nail khi ngaol. Thailhai ngaol-aoq, aivq Lolmav milkhaoq yaq pevq nail ganl, ngal ya heeq kivq-a nail ngel-i mail, ngaq nail genl dev nail tsaol-aq juq nee mail ail khi, hevqkovq ail-a nail ngaol. 
ACT.23.28	Aqyu juq aivq bhai khul nail oeqbal thaq nail phaq jiav nail meeq dai, ngal heeq kivq movq nail ngel-i mail, aivq bhai aqyu juq nail maoqbhaoq nl nail munl juq jaol nail bha hel-aivq-a nail ngaol. 
ACT.23.29	Aivq bhai heivq heeq phaq-ail tsaq nail phaq maqkhaiq, thaonq bhai laol phaq-ail tsaq nail phaq maqkhaiq, aivq-i mail nl thaq nail laiq nail tsa nail phaq teevq phaq iqsanl ngal maq moel-al. Aivq bhai oeqbal thaq nail ganl neq, aqyu juq nail aoldaoq kovqdaoq bhai tavq nail ganl teevq-eel ngaol. 
ACT.23.30	Aivq bhai yu aqtsi tsu dai heivq nail dai, lainq-ai thaq nail ganl, ngal ya heeq kivq-u phao, teevq pov taivq-ail naol jaol nail bha bhi hel leevq naol dai, noeqceiv-a nail ngaol. Aivq bhai yalkhaq ge movq nail tsaol-aq juq naoq nail sivtavq bhai ge-ail yaoq dai, ngal aqyu juq bhai ge bhiq-a nail ngaol” dai, gevq bhoel-ai leevq-a nail ngaol.
ACT.23.31	Genl dev nail tsaol-aq al juq, aqyu juq bhai daoq bivq-ai thaq nail khe-ai nl-a nail ngaol. Aqyu juq Paolluv bhai hevq khi, aq-u nqkiv Aqdilbhaqlil meenq bha kev dai, hevq ha-ail bhiq-a nail ngaol. 
ACT.23.32	Yaoq n yaoq neq, gailkhaol tsao nail genl dev nail tsaol-aq juq neq, genl dev nail ilkhaol bhai kovq ail khi, moeqphaq jeeq-nq thaq nail genl dev nail tsaol-aq juq taivq-ail aivq bhai hevq ha ail-a nail ngaol. 
ACT.23.33	Aqyu juq aivq bhai Gailsaqlil meenq bhai hevq kel-aivq khi, haoqgavq al keiv heeqphaq Peiqlil bhai bivq khi, Paolluv bhai iqsanl aivq nail aqlavq lavqkhoel bhai av bhiq-ail ceevq-a nail ngaol. 
ACT.23.34	Heeqphaq Peiqlil haoqgavq al keiv ge daiq-u phao, Paolluv bhai, “Milkhaoq khul khaoq bhai jaol nail-aiq” dai, naldaiq-u phao, Gillilciv milkhaoq bhai jaol nail dai, heeq nia-a nail ngaol. 
ACT.23.35	Alheel ngel-i mail, aivq ge nail: “Naoq bhai yalkhaq ge movq nail tsaol-aq juq kev lee khi pultavq, naoq bhai khal naldaiq nail phaq naldaiq nail ngaol” dai, ge bhiq-a nail ngaol. A bhai nee ngal-aq, Paolluv bhai aqmeeq-ai lovq khi Heiqlol-i mail cov-ail ceevq-a nail heeqphaq nail haol ilkhaol thaonq lavqkhoel bhai bhi jaol nail haqbhoil daoq bivq-a nail ngaol.
ACT.24.1	Ngaq n jel ail-u phao, Philma Aqnaq khi Yuldav tsaol-aq nail aqivq aqtsu juq, yu nail haqbhoil gedan nail Deiqlaqdulluv dai mil-ai thaq nail tsaol-aq teevq gaq hevq khi, Gailsaqlil meenq bhai ail-a nail ngaol. Heeqphaq Peiqlil nail sivtavq bhai aqyu juq lai khi, Paolluv bhai yalkhaq ge lai-a nail ngaol. 
ACT.24.2	A bhai nee ngal-aq, Paolluv bhai hevq bhoel lavq khi, Deiqlaqdulluv al gaq Paolluv nail ganl niailhai ge nail ngaol: “Eeqnail heelnail heeqphaq Peiqlil-ol, naol neenoeq neekha aol nail lavqkhoel nee milkhaoq bhai uvthaiq khi, nvjuq neesal-ovq nail lavqkhoel nee aqdoevq ya doevq dai, nvjuq nail milkhaoq bhai naol mee nia phaq nl lavq-a nail ngaol. 
ACT.24.3	Naoq-i mail nl-a nail ganl niil juq bhai, khaq bha jaol nail tsaol-aq maqkhaiq, khaq mao iqsanl nvjuq hav bhoel khi, naoq nail geeqlaoq bhai tsiqeeq nail ngaol. 
ACT.24.4	Thailhai ngaol-aoq, ngal daoq maodai ge nail lavqkhoel nee, naoq nail aqyanq maq lav gil movq-il. Alheel ngel-i mail, nvjuq nail ganl ngal davqnil nil dai ge nail bhai, naol gaoqhaq nail lavqkhoel nee teevq pov naldaiq lavq yaoq dai, naoq bhai hal nail ngaol.
ACT.24.5	Tsaol-aq niil gaq neq, haqeiv nail tsaol-aq teevq gaq pevq nail bhai, nvjuq ya moel-a nail ngaol. Miltsaq kovtavq bhai jaol nail, Yuldav nail tsaol-aq iqsanl suqsaq lal dai, gaq bivq nail Naqsaqlail munl khe aqivq teevq gaq pevq nail ngaol. 
ACT.24.6	Al ovqtavq, uqhuq thaoq nail ilkhaol il ma bhai aivq lav jiivq lav cavq nail dai, nl nail bhai, nvjuq aivq bhai nieivq-a nail ngaol.
ACT.24.6	[Nvjuq nail aoldaoq kovqdaoq khal jiav nail khe-ai, nvjuq aivq bhai yalkhaq dal nail khi ngaol. 
ACT.24.7	Thailhai ngaol-aoq, genl dev nail teevq hinl gaq nail aqivq Lulsil lee khi, aivq bhai nvjuq nail aqlavq lavqkhoel nee luv dov khi hevq kol-aivq-a nail ngaol. 
ACT.24.8	A bhai nee ngal-aq, ‘Aivq bhai yalkhaq khal ge movq nail juq naol jaol nail bha ya ail nail ngaol’ dai, Lulsil daoq bivq-a nail ngaol.]
ACT.24.8	Tsaol-aq niil gaq bhai naol naldaiq haq neq, nvjuq aivq bhai oeqbal khal thaq nail yaoq phaq yaoq-ao nee bhai naol ya heeq kivq nail ngaol” dai, Deiqlaqdulluv ge bhiq-a nail ngaol.
ACT.24.9	Alhai ge nail bhai Yuldav nail tsaol-aq iqsanl mail, “Tsaq naol” dai, ge nail ngaol.
ACT.24.10	A bhai nee ngal-aq, Paolluv daoq ge nail haqbhoil heeqphaq Peiqlil aqlavq dao bhiq-u phao, Paolluv niailhai ge nail ngaol: “Naol neq, milkhaoq niil khaoq nail kovtavq bhai yalkhaq dal nail gaq jiovq-a nail, mee nia kovq bhee lal-aoq nail ngaol. Alheel ngel-i mail, naoq nail sivtavq bhai ngaq nail ganl ya ge dai, aqyanq bivq lavq-a nail ngel-i mail neekhaol sil khi gaq ya ail nial. 
ACT.24.11	Ngal Yeiqlulsaqlaiq meenq bha uqhuq thaoq lai-a nail tsel-nvq n maq jaiq-ail haq-al dai, naol tsaotsel duq kivq nail ngaol. 
ACT.24.12	Uqhuq thaoq nail ilkhaol il ma nail lavqkhoel bhai maqkhaiq, uqhuq thaoq nail ilkhaol juq nail lavqkhoel bhai maqkhaiq, meenq lavqkhoel teevq dao ganav bhai maqkhaiq, ngal yu nee jil pheeljaq nail bhai, Yuldav nail tsaol-aq juq-i mail moel-ai thaq nail maq jiav-ail. Yu suqsaq lal dai, ngal nl nail bhai aqyu juq-i mail moel-ai thaq nail iqsanl maq jiav-ail. 
ACT.24.13	Aqyu juq niil aq-il ngaq nail laiq nail phaq halpov khi ge thailthaiq nail ganl, thoil juq iqsanl bhai, salkhil teevq phaq iqsanl, maq tsiqtsoe nia-ail. 
ACT.24.14	Thailhai ngaol-aoq, naoq nail sivtavq bhai ngal daolcoev dai, niailhai ge dov nail ngaol. Yu nee pav-ail nail dai, aqyu juq-i mail khul nail Yeiqsul nail gailkhaol bhai ngal tsaothe nail teevq-eel ngaol. Ngal nvjuq nail aqphiq aqbhal nail Miqyail bhai alhai uqhuq thaoq thailthaiq nail ngaol. Aoldaoq kovqdaoq khi Miqyail nail haqbhoil gedan nail juq nail haoqgavq lavqkhoel bhai khal gevq-ai thaq nail daoq iqsanl bhai, ngal neema thaqtsaol nail ngaol. 
ACT.24.15	Tsaolmeeq tsaoldoil iqsanl, sil thaq nail nee gaoq doevq kovq lal nail ngaol dai, niai jaol nail tsaol-aq niil juq, Miqyail nail lavqkhoel bhai noeqthunq nail khe-ai, ngal iqsanl noeqthunq nail ngaol. 
ACT.24.16	Alheel ngel-i mail, Miqyail nail sivtavq bhai maqkhaiq, tsaol-aq yaq nail sivtavq bhai maqkhaiq, ngaq nail neema khaq mao iqsanl aqhaol haol dai jiav nia dai, laijai thailthaiq nail ngaol.
ACT.24.17	Ngal Yeiqlulsaqlaiq meenq bha maq ail dai jaol-a nail mee nia kovq bhee lal-aoq nail ngel-i mail, ngaq nail tsaol-aq haq nail aoq nail juq bhai yu-i mail danq lavq-a nail phul bivq ail khi, Miqyail bhai danq bhiq nail phaq iqsanl nl ail nail dai khi, a bhai ail-a nail ngaol. 
ACT.24.18	Ngal alhai nl thailthaiq khi, aqmaol lav haol nail aol nl gaq-u phao, uqhuq thaoq nail ilkhaol il ma nail lavqkhoel bhai aqyu juq ngaq bhai moel-a nail ngaol. Ngaq-ai nee mail tsaol-aq munl juq maq jaol nail nee ovqtavq, suqsaq nail phaq iqsanl maq jiav-ail. 
ACT.24.19	Thailhai ngaol-aoq, Aqsil-aq milkhaoq bhai jaol nail Yuldav nail tsaol-aq teevq juq a bhai jaol nail ngaol. Aqyu juq iqsanl, ngaq bhai oeqbal thaq nail phaq jiav haq neq, naoq nail sivtavq bhai lee khi ge nail, tsaq nail ngaol. 
ACT.24.20	Maq ngel haq neq, maoqbhaoq nl nail munl juq nail sivtavq bhai ngal thulphaol lai-u phao, ngaq nail lavqkhoel khe laiq nail phaq moel-ai thaq nail khul jiav nail-aiq dai, niai lee thaq nail tsaol-aq juq bhai bhi ge daiq yaoq. 
ACT.24.21	Aqyu juq nail sivtavq bhai ngal thulphaol-u phao, ngaq-i mail gul gul-ail khi ge-a nail ganl al ganl bhai doeq leivq duq jiav-ail teevq-eel ngaol. ‘Sil thaq nail tsaol-aq gaoq doevq lal naol dai, ngal neema thaqtsaol nail teevq phaq bhaqda nee, yanqgaol nuljuq-i mail nieivq khi niailhai bhi naldaiq nail bhai ya daq nail ngaol’ dai, ge nail al daoq bhai doevq leivq nail phaq jiav-ail teevq-eel ngaol” dai, ge bhiq-a nail ngaol.
ACT.24.22	Aq-u phao, Yeiqsul nail ganl heeq nia-ai thaq nail Peiqlil neq, “Genl dev nail teevq hinl gaq nail aqivq gaq pevq nail Lulsil kev lee-u phao, nuljuq nail ganl niil ganl ngal dalceiv bhiq naol” dai, ge khi, ganl al ganl pheethaiq-a nail ngaol. 
ACT.24.23	A bhai nee ngal-aq, Paolluv bhai aqmeeq meeq dai, bhi lovq nail haqbhoil, genl dev nail teevq yal gaq nail aqivq gaq bhai aivq daoq bivq-a nail ngaol. Thailhai ngaol-aoq, “Al jaiq-ail maq laol thaiq mail bhi jaol nail nee ovqtavq, aivq loq nail phaq bhai aivq nail aqtsaoq juq heldaiq bhiq nail bhai thaq lav tsoiq” dai, ge bhiq-a nail ngaol.
ACT.24.24	Hail n liq n bhee lal-u phao, Peiqlil khi Dulsilleiq aqyu nvq maolyaq lee-a nail ngaol. Dulsilleiq neq, Yuldav nail jeq-e pevq nail ngaol. Paolluv bhai bhi khul ail khi, Yeiqsul Khali bhai neema thaqtsaol nail ganl ge nail bhai naldaiq-a nail ngaol. 
ACT.24.25	Thailhai ngaol-aoq, tsaq nail daol nail phaq khi, yovqgavq nail neema bhai gaq lai nail phaq khi, yaqhao kev lee nail yalkhaq dal nail ganl juq bhai Paolluv ge kel laivq-u phao, Peiqlil geesil lal bhiq khi ge nail: “Naol kovq ail yaoq. Yaqhao dan-u phao, naoq bhai ngal gaoq bhi khul lee naol” dai, ge bhiq-a nail ngaol. 
ACT.24.26	Peiqlil neq, Paolluv aivq bhai phul bivq lavq-ail jaol-aq dai, noeqthunq nail ngaol. Alheel ngel-i mail, Paolluv bhai teevq yanq ngal-aq teevq pov khul khul-ail khi, daoq ge tsaoq nail ngaol.
ACT.24.27	Nvq kovq bhee lal-u phao, Peiqlil nail jaol duq bhai Bhaolgil Bheiqthul heeqphaq gaoq jiovq phal lee-a nail ngaol. Peiqlil neq, Yuldav nail tsaol-aq nail sivtavq bhai aqmil ya movq nail ngel-i mail, Paolluv bhai thaonq bhai bhi aol-ail ceevq-a nail ngaol.
ACT.25.1	Heeqphaq Bheiqthul milkhaoq al khaoq bhai kev lee-a nail hail n bhee lal-u phao, Gailsaqlil meenq nee mail Yeiqlulsaqlaiq meenq bha lai-a nail ngaol. 
ACT.25.2	Aq-u phao, Philma juq khi Yuldav tsaol-aq nail aqivq aqtsu Paolluv nail ganl heeqphaq Bheiqthul bhai, yalkhaq ge lai-a nail ngaol. 
ACT.25.3	Aqyu juq nail maivphaoq bhai heldaiq khi, Paolluv bhai Yeiqlulsaqlaiq meenq bha teevq pov bhi hevq ha lal nail haqbhoil, hal nail ngaol. Gailphail bhai lovq khi, Paolluv bhai heivq nail haqbhoil, aqyu juq lainq gil-ai thaq nail ngaol. 
ACT.25.4	Thailhai ngaol-aoq, Bheiqthul ge nail: “Paolluv bhai Gailsaqlil meenq nail thaonq bhai laol-ai thaq nail ngaol. Ngal iqsanl, maq maoq lal mail, a bhai kovq ail nail ngaol. 
ACT.25.5	Tsaol-aq al gaq-i mail nl laiq thaq nail phaq jiav nail phal-iq neq, nuljuq nail aqivq aqtsu juq ngaq-ai nee mail lee khi, yalkhaq ge lee yaoq” dai, ge bhiq-a nail ngaol.
ACT.25.6	Bheiqthul Yeiqlulsaqlaiq meenq bha goiq n tsel n bhee dai, gaoq jaol khi, Gailsaqlil meenq bha kovq ail-a nail ngaol. Yaoq n yaoq aivq yalkhaq dal nail doiqbev bhai jaoldeel khi, Paolluv bhai bhi hel lavq-a nail ngaol. 
ACT.25.7	Paolluv kev lal-u phao, Yeiqlulsaqlaiq meenq nee mail lee-a nail Yuldav nail tsaol-aq juq aivq nail teevq jaoq thulphaol khi, aivq laiq deedee nail ganl mee nia phaq ge nail ngaol. Thailhai ngaol-aoq, aqyu juq-i mail ge nail al juq neq, salkhil maq jiav-ail.
ACT.25.8	A bhai nee ngal-aq, Paolluv ge kovq bhiq-a nail: “Yuldav nail tsaol-aq nail aoldaoq kovqdaoq bhai maqkhaiq, uqhuq thaoq nail ilkhaol il ma bhai maqkhaiq, Lolmav milkhaoq bhai maqkhaiq, ngaq-i mail nl bheeq-ai thaq nail teevq phaq iqsanl, maq jiav-ail” dai, ge bhiq-a nail ngaol.
ACT.25.9	Thailhai ngaol-aoq, Bheiqthul neq, Yuldav nail tsaol-aq nail sivtavq bhai aqmil ya movq nail ngel-i mail, Paolluv bhai ge bhiq-a nail: “Naol Yeiqlulsaqlaiq meenq bha lai khi, ngaq nail sivtavq bhai ganl niil ganl nee yalkhaq dal movq-ail laiq” dai, naldaiq bhiq-a nail ngaol.
ACT.25.10	Paolluv ge nail: “Heeqphaq Gailsaq nail yalkhaq dal nail doiqbev sivtavq bhai ngal thulphaol thailthaiq nail ngaol. Ngaq bhai niilniai yalkhaq ge nail tsaq nail ngaol. Naol heeq nia nail khe-ai, Yuldav nail tsaol-aq juq nail kovtavq bhai ngaq-i mail nl laiq-a nail khul teevq phaq iqsanl maq jiav-ail. 
ACT.25.11	Ngal sil heeq phaq-ail tsaq nail laiq nail phaq nl thaq nail nul neq, al bhai bhi jel-ail lavq yaoq dai, ngal maq hal-ail. Thailhai ngaol-aoq, aqyu juq ngaq nail kovtavq bhai oeqbal halpov nail thoil maq tsaq haq neq, tsaol-aq teevq gaq iqsanl, aqyu juq nail aqlavq lavqkhoel bhai ngaq bhai maq av bhiq nia-ail. Heeqphaq Gailsaq jaol nail bha yalkhaq bhi dal-ail lavq yaoq dai, ngal hal nail ngaol” dai, ge bhiq-a nail ngaol.
ACT.25.12	Aq-u phao, Bheiqthul neq, aivq bhai neenoeq needul bivq nail juq nee mail maoqbhaoq nl khi, niailhai ge kovq bhiq-a nail ngaol: “Heeqphaq Gailsaq-i mail yalkhaq bhi dal-ail lavq yaoq dai, naol hal nail ngel-i mail, naoq bhai Gailsaq jaol nail bha bhi lai naol” dai, ge bhiq-a nail ngaol.
ACT.25.13	Mao-ail maq maoq lal mail, heeqphaq Aqgilpav khi mail aivq nail al-ivq Bheiqlaqnil, Bheiqthul bhai hav nail dai khi, Gailsaqlil meenq bhai lee-a nail ngaol. 
ACT.25.14	Aqyu nvq mail a bhai mee nia n jaol kel lavq-u phao, Bheiqthul-i mail Aqgilpav bhai Paolluv nail ganl niailhai ge bhiq-a nail ngaol: “Heeqphaq Peiqlil-i mail niilniai thaonq bhai laol-ail ceevq-a nail tsaol-aq teevq gaq jaol nail ngaol. 
ACT.25.15	Ngal Yeiqlulsaqlaiq meenq bha lal-u phao, Philma juq khi mail Yuldav tsaol-aq nail aqivq aqtsu juq aivq nail ganl ngaq bhai ge lavq khi, aivq bhai yalkhaq dal ceiv khi heivq yaoq dai, ngaq bhai hal nail ngaol.
ACT.25.16	Thailhai ngaol-aoq, ngal aqyu juq bhai niailhai ge bhiq-a nail ngaol: ‘Nvjuq Lolmav tsaol-aq nail aol neq, niailhai jiav nail ngaol: Oeqbal thaq nail bhai ya daq thailthaiq nail gaq, oeqbal thaq nail tsaol-aq juq nee jaol khi, oeqbal thaq nail ganl al maq ge daiq bhiq-u kev dai, khul gaq bhai maqkhaiq yu nail aqlavq lavqkhoel bhai maq av bhiq-ail’ dai, ge bhiq-a nail ngaol. 
ACT.25.17	Aqyu juq niai kev lee-u phao, lavqtsail mail yaoq n yaoq yalkhaq dal nail doiqbev bhai jaoldeel lai khi, tsaol-aq al gaq bhai bhi hel lavq nail haqbhoil, ngal daoq bivq-a nail ngaol. 
ACT.25.18	Aivq bhai yalkhaq ge movq nail juq thul lal khi ge nail ngaol. Thailhai ngaol-aoq, ngaq-i mail noeq-ai thaq nail laiq nail phaq teevq phaq iqsanl, maq ge dol lavq-al. 
ACT.25.19	Aqyu juq ge nail al neq, aqyu juq nail uqhuq thaoq nail aolsaolkovq nail ganl khi, sil jel-a nail Yeiqsul dai khul nail gaq nail ganl nee taivq-ail jil pheeljaq nail ngaol. Yeiqsul al gaq doevq nail ngaol dai, Paolluv ge nail ngaol. 
ACT.25.20	Ganl al juq bhai khalhai peivtsel heeq meeq dai, ngal maq noeq duq kivq nail ngel-i mail, ‘Yeiqlulsaqlaiq meenq bha lai khi, yalkhaq ge lai naol laiq’ dai, Paolluv bhai naldaiq-a nail ngaol. 
ACT.25.21	Thailhai ngaol-aoq, aivq bhai aqmeeq-ai lovqphail lavq khi, heeqphaq Gailsaq-i mail yalkhaq bhi dal ail lavq yaoq dai, hal nail ngel-i mail, heeqphaq Gailsaq jaol nail bha maq hevq ha ail-u kev dai, aivq bhai aqmeeq-ai lovqphail nail haqbhoil daoq bivq-ai thaq nail ngaol” dai, ge bhiq-a nail ngaol.
ACT.25.22	Aqgilpav ge nail: “Ngal iqsanl, tsaol-aq al gaq daoq ge nail bhai, gaiq movq-ail nial” dai, ge bhiq-a nail ngaol. “Niaohao ya gaiq nail ngaol” dai, Bheiqthul ge kovq bhiq-a nail ngaol.
ACT.25.23	Yaoq n yaoq, Aqgilpav khi Bheiqlaqnil aqyu nvq mail, seiqleiq khaoqsail teevq bhee aol nail lavqkhoel nee teevq gaq khe-ai, genl dev nail juq bhai uvthaiq nail aqivq juq khi, meenq lavqkhoel bhai jaol nail aqivq aqtsu juq nee mail, yalkhaq dav nail haol lavqkhoel bhai, aol lai-a nail ngaol. Aq-u phao, Bheiqthul-i mail daoq bivq khi, Paolluv bhai bhi hevq bhoel lavq-a nail ngaol. 
ACT.25.24	Aq-u phao Bheiqthul ge nail: “Heeqphaq Aqgilpav khi mail niai jaoldeel-nvq thaq nail tsaol-aq juq-ol, niil gaq bhai heldaiq daiq. Ngal Yeiqlulsaqlaiq meenq bha jaol-u phao maqkhaiq, niai jaol-u phao maqkhaiq, niil gaq neq, aqdoevq doevq nail maq geel-nvq-ail dai, Yuldav nail tsaol-aq aivq nail ganl, mailma-ail ge nail ngaol. 
ACT.25.25	Thailhai ngaol-aoq, aivq bhi sil nail haqbhoil yalkhaq dal kivq dai, aivq-i mail nl bheeq thaq nail teevq phaq iqsanl, ngal maq halpov moel kivq nail nee ovqtavq, eeq deedee nail heeqphaq Gailsaq nail sivtavq bhai, yalkhaq bhi dal-ail lavq yaoq dai, Paolluv ngaq bhai hal nail ngel-i mail, aivq bhai bhi hevq ha lai nail haqbhoil, ngal noeqceiv-ai thaq nail ngaol. 
ACT.25.26	Thailhai ngaol-aoq, heeqphaq Gailsaq jaol nail bha aivq nail ganl khul teevq phaq-ail gevq bhiq nail phaq maq jiav-il. Alheel ngel-i mail, aivq bhai peivtsel gaq-u phao, aivq nail ganl ngal haoqgavq gevq bhiq kivq dai, duq lal nail haqbhoil nuljuq nail sivtavq bhai taivq-ail maqtsil heeqphaq Aqgilpav nail sivtavq bhai, aivq bhai hel lavq-a nail phaq pevq nail ngaol. 
ACT.25.27	Khul khi mail dai ngal-aq neq, thaonq bhai aol nail tsaol-aq teevq gaq ganav bhai bhi ail-u phao, yu aivq nail kovtavq bhai oeqbal thaq nail ganl, haoqgavq aqmeeq-ai maq gevq bhoel bhiq haq neq, teevq peivq-ail maq tsaq-ail dai, ngal noeq nail ngaol” dai, Bheiqthul ge bhiq-a nail ngaol.
ACT.26.1	Aqgilpav Paolluv bhai ge bhiq-a nail: “Naoq nail ganl naol ge nail ya nail ngaol” dai, ge bhiq-a nail ngaol. Aq-u phao, Paolluv aqlavq gaoltsaoq khi, aivq laiq nail phaq maq aol nail ganl niailhai ge nail ngaol: 
ACT.26.2	“Heeqphaq Aqgilpav-ol, Yuldav nail tsaol-aq-i mail ngaq bhai oeqbal khal thaq nail yaoq phaq yaoq-ao nee bhai, yanqgaol naoq nail sivtavq bhai ngal ya ge kovq bhiq nail niil neq, ngaq nail haqbhoil geeqlaoq eeq nail teevq phaq ngaol dai, ngal noeq nail ngaol. 
ACT.26.3	Khul khi mail dai ngal-aq neq, Yuldav nail tsaol-aq nail aolsaolkovq khi aqyu juq teevq yanq maqkhaiq dai jil pheeljaq nail ganl bhai, naol aqmeeq-ai heeq nia nail ngaol. Alheel ngel-i mail, neema heelma ma dai thaq khi, ngal ge nail bhai teevq pov naldaiq lavq yaoq dai, ngal hal nail ngaol” dai, ge bhiq-a nail ngaol.
ACT.26.4	Paolluv gaoq ge nail: “Ngal yaqnoil-ail jiav-u phao nee, ngaq nail jeq-e jaq-a nail lavqkhoel bhai maqkhaiq, Yeiqlulsaqlaiq meenq lavqkhoel bhai maqkhaiq, ngaq-i mail aqdoevq doevq-a nail ganl, Yuldav nail tsaol-aq iqsanl mail heeq nia nail ngaol. 
ACT.26.5	Aqyu juq ge dov movq-ail nul neq, ngadao juq nail uqhuq thaoq nail aolsaolkovq nail lavqkhoel, yu nee mail maqtsil aolsaolkovq bhai tsaothe bhee deedee nail munl pevq nail, Phaqliqsail nail munl lavqkhoel bhai, iqmoeq-u nee ngal aol nail bhai, aqyu juq heeq nia nail ngaol. 
ACT.26.6	Niil aq-il ngal niai yalkhaq dal nail bhai ya daq thailthaiq nail niil neq, ngadao nail aqphiq aqbhal juq bhai, Miqyail-i mail jaq-ai thaq nail daoqma saljial bhai ngal noeqthunq nail bhaqda nee, ya daq nail phaq pevq nail ngaol. 
ACT.26.7	Nvjuq nail jeq-e tsel-nvq jeq-e nqkiv n-gaol maqkhaiq, laijai laijai-ail Miqyail bhai uqhuq thaoq nail lavqkhoel, daoqma saljial al bhai ya dai, noeqthunq nail ngaol. Heeqphaq-ol, ngal iqsanl alhai noeqthunq nail bhaqda nee, Yuldav nail tsaol-aq ngaq nail kovtavq bhai oeqbal thaq nail ngaol. 
ACT.26.8	Miqyail neq, sil nail tsaol-aq bhai bhi doevq kovq lal nia nail ngaol. Khul khi mail, nuljuq niilniai neema maq thaqtsaol nail-aiq” dai, ge bhiq-a nail ngaol.
ACT.26.9	Paolluv gaoq ge nail: “Naqsaqlail tsaol-aq Yeiqsul nail aqmil bhai lav tsoiq dai, mee nia phaq nl nail neq, tsaq nail ngaol dai, ngal noeq daiq-a nail ngaol. 
ACT.26.10	Yeiqlulsaqlaiq meenq lavqkhoel bhai, ngal alhai nl daiq-a nail ngaol. Philma juq bhai aqkhaoqanq hal ya khi, Khali yaq maodai gaq bhai nieivq khi, thaonq bhai laol-a nail ngaol. ‘Aqyu juq bhai deeq heivq nail tsaq naol laiq’ dai, yu naldaiq-u phao, ngal iqsanl, aqlavq bavq dil-a nail ngaol. 
ACT.26.11	Uqhuq thaoq nail ilkhaol juq nail lavqkhoel bhai ngal aqyu juq bhai mee nia pov khoeq bhiq jiovq bhiq khi, aqyu juq Yeiqsul bhai khal ge movq-ail ge dai, ngal laijai daiq-a nail ngaol. Ngal neema phail deedee nail ngel-i mail, yu nail milkhaoq bha jiav nail meenq juq bhai kev dai, lai lai-ail khi aqyu juq bhai khoeq bhiq jiovq bhiq-a nail ngaol” dai, ge bhiq-a nail ngaol.
ACT.26.12	Paolluv gaoq ge nail: “Ngal alhai nl lai nail haqbhoil, Philma juq bhai aqkhaoqanq hal khi, Daqmaqsail meenq bhai ngal lai-a nail ngaol. 
ACT.26.13	Aq-u phao, heeqphaq-ol, gailphail bhai n-gaol gaol kavkav lee-u phao, nqtavq nee mail nlma nee maqtsil kav nail aqbhaq, ngal khi ngaq-ai nee mail ail thailthaiq nail juq bhai teevq jaoq bha lee-a nail bhai, ngal ya moel-a nail ngaol. 
ACT.26.14	Nvjuq iqsanl mail, bavq tsuq ail-a nail ngaol. Aq-u phao, Heiqbhail daoq nee mail niailhai ge nail bhai ngal ya gaiq-a nail ngaol: ‘Saolluv-ol, Saolluv-ol, khul khi mail naol ngaq bhai khoeq lavq jiovq lavq nail-aiq. Niaoqnel bhai coev nail khaoltsoe bhai naol thoel nail neq, naol ya nal-ail teevq-eel ngaol’ dai, ge lavq-a nail ngaol.
ACT.26.15	‘Heeqphaq-ol, naol khaq sil gaq’ dai, ngal naldaiq-u phao, ‘Ngal neq, naoq-i mail khoeq lavq jiovq lavq thailthaiq nail Yeiqsul ngaol’ dai, aivq ge lavq-a nail ngaol. 
ACT.26.16	Yeiqsul ngaq bhai gaoq ge nail: ‘Thul khi daolcoev dai, thulphaol yaoq. Naoq bhai ngaq nail ganl bhi nl khi, salkhil bhiq khanq nail dai, ngaq-i mail tsel dov-ai thaq nail ngel-i mail, naoq nail sivtavq bhai ngal dov lee-a nail ngaol. Yanqgaol naol ngaq bhai ya moel-a nail ganl niil khi, yaqhao ngaq-i mail naoq bhai bhi moel nail ganl juq bhai, naol yu bhai salkhil ya khanq bhiq nail ngaol. 
ACT.26.17	Yu nail jeq-e jaq-a khi Yuldav nail tsaol-aq nail aqlavq lavqkhoel nee, ngal naoq bhai bhi jel-ail naol. Al ovqtavq, ngal naoq bhai yu nail jeq-e jaq-a jaol nail bha khoel gai-aivq naol. 
ACT.26.18	Aqyu juq maivneev moel lal khi, aqnav nail lavqkhoel nee, aqbhaq bhaq nail bha aol lal nail nee ovqtavq, neivq Saqdaq nail bhaqaoq lavqkhoel nee Miqyail jaol nail phao kovq lal dai, ngal naoq bhai khoel gai-aivq nail ngaol. Alheel ngel-i mail, Miqyail aqyu juq nail oeqbal phaiq bhiq khi, ngaq bhai neema thaqtsaol nail lavqkhoel nee, Miqyail aqyu juq bhai aivq nail tsaol-aq bhi pevq lal naol’ dai, ge lavq-a nail ngaol.”
ACT.26.19	Paolluv gaoq ge nail: “Alheel ngel-i mail heeqphaq Aqgilpav-ol, nqtavq kovtavq nee lee-a nail Yeiqsul-i mail aqhaqlal lavqkhoel nee bhiq heeq bhiq moel lavq-a nail juq bhai, ngal maq naldaiq-ail, khul maq khi kivq-ail. 
ACT.26.20	Iqmoeq Daqmaqsail meenq bhai jaol nail juq bhai maqkhaiq, haoqnao Yeiqlulsaqlaiq meenq khi Yuldav milkhaoq khaoq lao bhai jaol nail juq bhai maqkhaiq, yu nail jeq-e jaq-a bhai maqkhaiq, ngal cavq-a nail ngaol. ‘Nuljuq oeqbal noeq pov khi, Miqyail jaol nail phao kovq lal yaoq. Nuljuq oeqbal noeq pov aoq thaq nial dai, yu heeq nia dai doevq yaoq’ dai, ngal cavq bhiq-a nail ngaol. 
ACT.26.21	Alheel ngel-i mail, uqhuq thaoq nail ilkhaol il ma bhai Yuldav nail tsaol-aq ngaq bhai nieivq khi, deeq heivq nail dai, laijai nail ngaol. 
ACT.26.22	Thailhai ngaol-aoq, yanqgaol kev dai, Miqyail ngaq bhai tsaojao-ai lavq nail ngel-i mail, niai thulphaol khi, eeq yaq nil yaq niidai nail gaiqlaq bhai salkhil ya khanq nail ngaol. Niil aq-il ngaq-i mail ge thailthaiq nail ganl niil neq, Miqyail nail haqbhoil gedan nail juq khi mail Molseiq-i mail niailhai pevq lal nail ngaol dai, ge thaq-ail ceevq-a nail ganl al ganl nee teevq phaq ngaol. 
ACT.26.23	Aqyu juq niailhai ge-ai thaq nail ngaol: ‘Khali neq, ya sil khi, sil nail lavqkhoel nee iqmoeq ilmoeq doevq kovq lal nail gaq pevq khi, Yuldav nail tsaol-aq khi, yu nail jeq-e jaq-a bhai aqbhaq nail ganl aivq cavq bhiq nail ngaol’ ” dai, Paolluv ge bhiq-a nail ngaol.
ACT.26.24	Paolluv alhai ge kovq bhiq thailthaiq-u phao, Bheiqthul ge nail: “Paolluv-ol, naol neq, naiquq uq ail-aoq thaq nail ngaol. Naol haoqgavq maodai saol thaq nail ngel-i mail, uq ail-aoq thaq nail niil” dai, mailma-ail ge nail ngaol.
ACT.26.25	Paolluv ge nail: “Heeqphaq Bheiqthul-ol, ngal naiquq maq ngel-ail. Ngal aqmeeq-ai saol-nvq saol-nvq-ail maldil ngel nail phaq bhai, ngal ge thailthaiq nail ngaol. 
ACT.26.26	Heeqphaq Aqgilpav, aivq ganl niil juq heeq nia nail ngel-i mail, aivq nail sivtavq bhai daolcoev dai, ngal ge tseq naol. Ganl niil neq, bhallal bhai pevq lal-a nail maq ngel nail ngel-i mail, yaoq phaq yaoq-ao nee aivq heeq gil nia nail ngaol dai, ngal ge tseq nail ngaol. 
ACT.26.27	Heeqphaq Aqgilpav-ol, Miqyail nail haqbhoil gedan nail juq bhai naol neema thaq tsaol naol laiq. Naol neema thaqtsaol nail ngaol dai, ngal heeq kivq naol” dai, ge bhiq-a nail ngaol.
ACT.26.28	Aqgilpav Paolluv bhai ge bhiq-a nail: “Aqyanq niidai nail lavqkhoel nee, ngal Khali yaq pevq lal dai, naol nl kivq nail dai, noeq nail laiq” dai, ge bhiq-a nail ngaol.
ACT.26.29	“Aqyanq teevq yanq nail lavqkhoel bhai maqkhaiq, maodai nail lavqkhoel bhai maqkhaiq, naol khi yanqgaol ngaq nail daoq bhai ya gaiq thailthaiq nail tsaol-aq iqsanl mail, hailcav pheethaiq-ai thaq nail niil maq ngel nail neq, ngaq-ai khe-ai dul lal dai, ngal Miqyail bhai geeqlaoq hal nail ngaol” dai, Paolluv ge kovq bhiq-a nail ngaol.
ACT.26.30	A bhai nee ngal-aq, heeqphaq Aqgilpav maqkhaiq, heeqphaq Bheiqthul maqkhaiq, Bheiqlaqnil maqkhaiq, aqyu juq nee mail khal jaoldeel-nvq thaq nail juq maqkhaiq, kovq ail nail khi thul gil lal-a nail ngaol. 
ACT.26.31	Aqyu juq dov lee khi teevq gaq nee teevq gaq ge nail: “Tsaol-aq niil gaq bhai heivq heeq phaq-ail, maq ngel haq neq, thaonq bhai laol heeq phaq-ail nl laiq thaq nail teevq phaq iqsanl, maq jiav lao thaq-il laq” dai, ge nail ngaol.
ACT.26.32	Aqgilpav Bheiqthul bhai ge bhiq-a nail: “Tsaol-aq niil gaq, heeqphaq Gailsaq-i mail yalkhaq bhi dal ail lavq yaoq dai, maq hal-ai thaq-al nul neq, aivq bhai phaiq bhiq kivq lao thaq nial” dai, ge bhiq-a nail ngaol.
ACT.27.1	Nvjuq bhai Iqtaqliq milkhaoq bhai bhi ail nail dai, ge ceiv gaq-u phao, Paolluv khi thaonq bhai laol-ai thaq nail tsaol-aq yaoq juq yaoq bhai iqsanl, genl dev nail teevq ya gaq nail aqivq Yulluv dai, mil-ai thaq nail gaq nail aqlavq lavqkhoel bhai av bhiq-a nail ngaol. Yulluv neq, Aolgultuv genl mavq dai khul nail Lolmav genl dev nail munl teevq munl bhai aol nail ngaol. 
ACT.27.2	Aqsil-aq milkhaoq lavqkhoel khe, iqyaq iqma daol jail bhai jiav nail meenq juq bhai ail nail dai, ge-i mail, nvjuq Aqdaqmuldil meenq bhai jaol nail tsaol-aq nail laovq jeeq-a nail ngaol. Maqgeiqdaolnil milkhaoq bhai jiav nail Theilsaqlolni meenq bhai jaol nail, Aqliqdaqgul iqsanl nvjuq nee mail jeeq jaol nail ngaol.
ACT.27.3	Yaoq n yaoq, nvjuq Sildoq meenq bhai ail kev-a nail ngaol. Yulluv daiq khul nail aqivq al gaq Paolluv bhai gaoqhaq nail ngel-i mail, aqtsaoq juq bhai thaoqphuq lai khi, khal loq nail phaq bhi bivq nail haqbhoil, Paolluv bhai aqyanq bivq-a nail ngaol. 
ACT.27.4	Nvjuq a bhai nee dov ail-u phao, lilmoel bhoe nail phaoq maq tsaq nail ngel-i mail, Gulbhaqlul eeljaol laol-n bhai juq khi, lilmoel maq yao nail phao nee laovq jeeq khi ail-a nail ngaol. 
ACT.27.5	Gillilciv milkhaoq khi Paqbhullil milkhaoq nail aqjail bhai jiav nail iqyaq iqma nee ail pav khi, Lulsil milkhaoq bhai jiav nail Muqlal meenq bhai ail kev-a nail ngaol. 
ACT.27.6	A bhai ail kev-u phao, Aqleiqsaqdul meenq nee lee khi, Iqtaqliq milkhaoq bha lai nail laovq teevq laovq bhai aqivq al gaq halpov moel khi, nvjuq bhai bhi jeeq lavq-a nail ngaol. 
ACT.27.7	Nvjuq aqya ya dai, mee nia n haqhaq-ai ail khi, Gaqnil meenq nail aqjail bhai, ail kev-a nail ngaol. Thailhai ngaol-aoq, lilmoel bhoe nail phaoq maq tsaq nail ngel-i mail, nvjuq iqmoeq phao maq ail kivq-ail, Gaqlaqdeiq eeljaol laol-n bhai juq khi, lilmoel maq yao nail, Saqmoqneiq meenq phao nee ail-a nail ngaol. 
ACT.27.8	Nvjuq haq deedee nail lavqkhoel nee, eeljaol laol-n al nail aqjail bhai ail khi, Laqsail meenq nail aqjail bhai, mao-ail meeq nail naq duq dai khul nail bhai ail kev-a nail ngaol.
ACT.27.9	Nvjuq a bhai al jaiq jaol maoq jel khi, iqmoeq phao gailkhaol dov ail nail haqbhoil ya geesil nail aqyanq kev lee-aoq nail ngaol. Khul khi mail dai ngal-aq neq, maq jaq nail aol nl nail aqyanq jel ail-aoq nail ngaol. 
ACT.27.10	“Aqtsaoq juq-ol, niil aq-il laovq jeeq khi ail haq neq, laovq khi yalkav taivq-ail ya luq ya seil-ail nail maq ngel-ail. Ngadao iqsanl ya sil nail ngaol dai, ngal heeq kivq nail ngaol. Alheel ngel-i mail, yaolphaol yaoq” dai, ge bhiq-a nail ngaol. 
ACT.27.11	Thailhai ngaol-aoq, genl dev teevq yal gaq nail aqivq al gaq, Paolluv nail daoq naldaiq nail nee maqtsil, laovq e nail gaq khi, laovq nail aqheel gaq nail daoq bhai, naldaiq nail ngaol. 
ACT.27.12	Aqcoevq coevq nail yanq bhai naq duq al dao bhai, maq jaol meeq nail ngel-i mail, a bhai nee dov ail khi, khi kivq haq neq, Philnil meenq bhai jiav nail laovq naq duq bhai ail kev khi, aqcoevq coevq nail yanq jel ail-u kev dai, a bhai jaol naol dai, tsaol-aq maodai teevq pav neema tsaq nail ngaol. Philnil meenq neq, Gaqlaqdeiq eeljaol laol-n bhai jiav nail ngaol. A bhai jiav nail laovq naq duq al duq neq, nlma dov khoeq nail pultavq phao khi nlma dov khoeq nail pul-nvq phao phaoq nail ngaol.
ACT.27.13	Pul-nvq phao nee bhoel lavq nail lilmoel al, aqya ya dai, bhoel lavq nail ngaol. “Nvjuq-i mail noeqthunq-ai thaq nail khe-ai pevq lal-aoq nail ngaol” dai, aqyu juq noeq nail ngaol. Alheel ngel-i mail, hail khulu he dov khi, Gaqlaqdeiq eeljaol laol-n nail aqjail bhai ail-a nail ngaol. 
ACT.27.14	Thailhai ngaol-aoq, mao-ail maq maoq lal mail, daoltavq phao khe lilmoel lil ma nlma dov khoeq nail pultavq phao nee mail, lilmoel bhoe leevq-a nail ngaol. 
ACT.27.15	Lilmoel lil ma al, laovq bhai tsiqthaoq lee-u phao, laovq maq khanq tsaol dai pevq lal-a nail ngaol. Alheel ngel-i mail, nvjuq laovq bhai aivq bhai aivq bhi ail khi, lilmoel khal bhoe nail phao ail-a nail ngaol. 
ACT.27.16	Gaqlaoldeiq dai khul nail eeljaol laol-n laol yaq bhai juq khi lilmoel maq yao nail phao nee ail thailthaiq-u phao, laovq laovq yaq maq ya luq maq ya seil-ail dai, laijai deedee-a nail lavqkhoel nee, laovq laovq ma nail kovtavq bhai he dav-ai thaq nail ngaol. 
ACT.27.17	Laovq laovq ma maq ya pav-ail dai, aqyu juq neeqtsaq oil khi, aqmeeq-ai pheethaiq-a nail ngaol. Aq-u phao, Sultiv dai khul nail, iqyaq iqma nail lavqkhoel bhai jiav nail tsalhail bhai laovq tsiq thaoq-ail nail khul-il dai, aqyu juq geesil nail ngel-i mail, haqphal keiv ma al he kha khi, laovq bhai lilmoel khal bhoe nail phao bhi ail-a nail ngaol. 
ACT.27.18	Lilmoel lil ma al maq naq lai dai bhoe khi, laovq al jaiq-ail tsaoq thoiq tsaoq dav-ail pevq lal-a nail ngel-i mail, yaoq n yaoq laovq lavqkhoel bhai thaonq thaq nail yalkav teevq pav ganav juq bhai, aqyu juq bavq ha-a nail ngaol. 
ACT.27.19	Hail n bhee lal-u phao, laovq nail yalkav bhai iqsanl, aqyu juq yovqgavq nail aqlavq nee mail yovqgavq bavq ha-a nail ngaol. 
ACT.27.20	Aqn aqyanq maodai, nlma khi aqgil bhai maq ya moel nail nee ovqtavq, lilmoel lil ma iqsanl bhoe nail ngel-i mail, nvjuq ya jel-ail naol dai, teevq peivq-ail noeqthunq duq, maq jiav-ail.
ACT.27.21	Aqyu juq khul teevq phaq iqsanl, maq jaq dai jeeq-a nail, maoq lal-aoq nail ngaol. Aq-u phao, Paolluv aqyu juq nail sivtavq bhai thulphaol lal khi, niailhai ge nail ngaol: “Aqtsaoq juq-ol, nuljuq ngal ge nail bhai naldaiq khi, Gaqlaqdeiq eeljaol laol-n nee mail maq dov lee dai jaol-al nul neq, luq-ail seil-ail nail niil juq bhai maq ya thaoqphuq-ail. 
ACT.27.22	Thailhai ngaol-aoq, niil aq-il gaq thaq gaoq bhaq dai, ngal nuljuq bhai hal nail ngaol. Nuljuq teevq gaq iqsanl, maq ya sil-ail. Laovq niil laovq taivq-ail luq-ail seil-ail nail ngaol. 
ACT.27.23	Khul khi mail dai ngal-aq neq, ngal uqhuq thaoq nail, ngaq bhai uvthaiq nail Miqyail nail nqtavq gaqkhoel teevq gaq, milkiv ngal jaol nail bha lee khi, niailhai ge lee-a nail ngaol. 
ACT.27.24	‘Paolluv-ol, thaq geesil. Heeqphaq Gailsaq nail sivtavq bhai naol ya thulphaol nail ngaol. Naoq-ai nee mail laovq jeeq jaol nail tsaol-aq iqsanl mail, naol bhaqda nee, ya jel-ail naol’ dai, ngaq bhai ge lavq-a nail ngaol. 
ACT.27.25	Alheel ngel-i mail, aqtsaoq juq-ol, gaq thaq gaoq bhaq. Yaoq. Ngaq bhai ge lavq-a nail khe-ai pevq lal nail ngaol dai, ngal Miqyail bhai neema thaqtsaol naol. 
ACT.27.26	Thailhai ngaol-aoq, ngadao juq-i mail jeeq-nq thaq nail laovq niil laovq neq, eeljaol laol-n teevq dao bhai ya tsiq thao-ail nail ngaol” dai, aqyu juq bhai ge bhiq-a nail ngaol.
ACT.27.27	Tsel liq n nqkiv, nvjuq Aqdillail dai khul nail iqyaq iqma bhai ail thailthaiq nail ngaol. Hul-iq tsil lee-u phao, “Ngadao juq miltsaq teevq tsaol ganav bhai aqjail jail lee-aoq thaq nail khul-il” dai, laovq lavqkhoel bhai ganl nl nail juq noeq nail ngaol. 
ACT.27.28	Aqyu juq ulcuvq bhai tsadaiq-u phao, nvq tsel lail navq nail bhai heeq nia-a nail ngaol. Teevq yanq gaoq kev lal-a ngal neq, aqyu juq teevq pov gaoq tsadaiq khi, tsel ngaq lail navq nail bhai heeq nia-a nail ngaol. 
ACT.27.29	Laovq lovmav bhai thaoq tuv ail nail khul-il dai, aqyu juq geesil nail ngel-i mail, laovq ivqgovq phao hail khulu liq khu phaiq kha khi, “Nqbhaq lavqtsail mail bhaq lal” dai, noeqthunq nail ngaol. 
ACT.27.30	Laovq lavqkhoel bhai ganl nl nail tsaol-aq juq, laovq bhai khaonq-ail ceevq khi tsaoq nail dai, noeq nail ngaol. Alheel ngel-i mail, laovq nail uqhuq phaoq hail khulu phaiq kha nail khe-ai tavq khi, laovq laovq yaq bhai ulcuvq lavqkhoel bhai phaiq khaq thailthaiq nail ngaol. 
ACT.27.31	Aq-u phao, Paolluv genl dev nail teevq yal gaq nail aqivq gaq khi genl dev nail juq bhai ge bhiq-a nail: “Tsaol-aq niil juq laovq lavqkhoel bhai maq jaol haq neq, nuljuq maq ya jel-ail yaoq-aol” dai, ge bhiq-a nail ngaol. 
ACT.27.32	Aq-u phao, genl dev nail juq laovq laovq yaq al laovq nail neeqtsaq devceiv khi iqyaq iqma bhai liv puvq gai-aivq-a nail ngaol.
ACT.27.33	Nqbhaq bhaq lal thao, Paolluv aqyu juq iqsanl bhai gaq bivq bivq-ail khi ge nail: “Aoq jaq yaoq. Nuljuq khul teevq phaq iqsanl maq jaq dai jaol-a nail, yanqgaol tsel liq n bhee lal-aoq nail ngaol. 
ACT.27.34	Alheel ngel-i mail, jaq yaoq dai, ngal nuljuq bhai hal nail ngaol. Jaq haq neq, ya jel-ail nail ngaol. Khul khi mail dai ngal-aq neq, nuljuq teevq gaq nail uqhuq tsailkheel teevq kheel iqsanl, maq ya peivq-ail” dai, Paolluv aqyu juq bhai ge bhiq-a nail ngaol. 
ACT.27.35	Alhai ge gaq-al ngal-aq neq, aivq khaqmul oil khi, iqsanl nail sivtavq bhai Miqyail bhai tsiqeeq-a nail ngaol. A bhai nee ngal-aq, khaqmul ngaoqpav khi jaq-a nail ngaol. 
ACT.27.36	Aq-u phao, aqyu juq iqsanl mail gaq aol jaiq lal khi jaq-a nail ngaol. 
ACT.27.37	Laovq al laovq bhai jeeq jaol nail tsaol-aq neq, nvq yal sivq tsel kovq gaq bhee nail ngaol. 
ACT.27.38	Aqyu juq jaq bov gaq khi, laovq aqphai phai lal dai, khal thaonq thaq nail govtsail iqsanl mail, iqyaq iqma bhai hoel puvq gil-a nail ngaol.
ACT.27.39	Nqbhaq bhaq lal-u phao, miltsaq niil khul daoq bhai dai, laovq lavqkhoel bhai ganl nl nail juq maq heeq nia-ail. Thailhai ngaol-aoq, tsalhail jiav nail lavqgovq teevq govq ya moel-a nail ngaol. Khi kivq haq neq, lavqgovq al govq bhai laovq el-aivq nail dai, aqyu juq noeq nail ngaol. 
ACT.27.40	Alheel ngel-i mail, hail khulu al juq bhai iqyaq iqma bhai pheel haq-ail ceevq-a nail ngaol. Laovq bhai koev phaoq nail daillav juq bhai pheethaiq-ai thaq nail neeqtsaq bhai iqsanl pheel-a nail ngaol. A bhai nee ngal-aq, laovq nail uqhuq phaoq khe haqphal phal ma bhai lilmoel bhoe yao dai, he dav khi, daolbhaq phao laovq el-aivq-a nail ngaol. 
ACT.27.41	Thailhai ngaol-aoq, ulcuvq maq navq nail bhai jiav nail miltsaq phutsu bhai thaoq tsi lai khi, laovq tsiq thaoq lai-a nail ngaol. Laovq nail uqhuq phao thaoqtsaoq-ai thaq nail al, aqthel thel deedee nail ngel-i mail, laovq teevq peivq-ail maq ail jiiv nia-ail. Laovq nail daoqthaoq phao ulcuvq eelkhaol mao-ail thaoq nail ngel-i mail, laovq pav-ail thailthaiq nail ngaol.
ACT.27.42	Phee-ai thaq nail tsaol-aq juq, ulcuvq eeldeeq deeq deeq-ail tsaoq nail khul-il dai, genl dev nail juq geesil nail ngel-i mail, aqyu juq bhai deeq heivq bhel dai, maoqbhaoq nl-a nail ngaol. 
ACT.27.43	Thailhai ngaol-aoq, aqivq al gaq Paolluv bhai bhi jel-ail movq nail ngel-i mail, genl dev nail juq maoqbhaoq nl nail bhai lav tsoiq-a nail ngaol. Aq-u phao, “Ulcuvq eeldeeq deeq nia nail juq bhi tev puvq-ail khi, daolbhaq phao bhi deeq dol laivq yaoq” dai, aqivq al gaq daoq bivq-a nail ngaol. 
ACT.27.44	“Eeldeeq maq deeq nia nail juq neq, dailpav bhai bhi jeeq nail juq bhi jeeq, laovq nail yalkav bhai iqsanl bhi jeeq yaoq” dai, daoq bivq-a nail ngaol. Alheel ngel-i mail, tsaol-aq iqsanl mail jel-ail khi, daolbhaq phao dov kev gil lai-a nail ngaol.
ACT.28.1	Nvjuq bhuq-ail lao-ail khi daolbhaq bhai lai dov-u phao, eeljaol laol-n al laol bhai Meiqleiqdeiq dai, khul nail bhai ya heeq kivq-a nail ngaol. 
ACT.28.2	Eeljaol laol-n al laol bhai jaol nail tsaol-aq juq nvjuq bhai aqmeeq meeq dai, hav lavq-a nail ngaol. Maoq-aol gaoq aol lee khi, aqcoevq coevq nail ngel-i mail, aqyu juq miqjaq sivtovq khi nvjuq bhai hav lavq-a nail ngaol. 
ACT.28.3	Aq-u phao, Paolluv miqjaq dalphail bal lavq khi bavq poiv lal-a nail ngaol. Dovq mao-ail kav nail eellel teevq maol miqjaq aqlaol laol lal-u phao dov lal khi, Paolluv nail aqlavq bhai keivq khi leel thaiq-ai thaq nail ngaol. 
ACT.28.4	Dovq mao-ail kav nail eellel al maol Paolluv nail aqlavq bhai leel thaiq khi ga tseq nail bhai, a bhai jaol nail juq ya moel-a nail ngaol. Aqyu juq ge nail: “Tsaol-aq niil gaq, tsaol-aq bhai maldil deeq heivq thaq nail gaq nial. Aivq iqyaq iqma nail lavqkhoel nee ya jel-ail khi ngaol-aoq, tsaq nail daol nail phaq aivq bhai maq bhi doevq-il” dai, aqyu juq nail gaiqlaq bhai ge pheeljaq nail ngaol. 
ACT.28.5	Thailhai ngaol-aoq, Paolluv eellel al maol bhai miqjaq lavqkhoel bhai jiivqpoiv gai-aivq khi, aivq neq, khul teevq phaq iqsanl maq ngel-ail. 
ACT.28.6	“Aivq nail aqmaol bhaonq lal nail ngaol, maq ngel haq neq, teevq pov taivq-ail bavq tsuq-ail khi sil nail ngaol” dai, aqyu juq noeq noeq-ail heldaiq thailthaiq nail ngaol. Aqyu juq tsaq dai, heldaiq heldaiq-ail jaol khi ngaol-aoq, Paolluv khul teevq phaq iqsanl maq pevq lal nail bhai ya moel-u phao, aqyu juq noeq phal khi, “Tsaol-aq niil gaq, miqyail teevq gaq niil” dai, ge nail ngaol.
ACT.28.7	Jaol duq al dao nail aqjail bhai, Bhulbhaqlil dai mil-ai thaq nail gaq daiyal khoeq ma jiav nail ngaol. Aivq neq, eeljaol laol-n al laol bhai aqivq jiovq nail gaq ngaol. Aivq nvjuq bhai aqmeeq-ai hav lavq khi, hail n bhee dai, bhiq jaq bhi daol lavq-a nail ngaol. 
ACT.28.8	Aq-u phao, Bhulbhaqlil nail aqbhu coevq iqsanl coevq sil khi, ovqmav aqnel nal-ai bhiq nail lavqkhoel nee iqthaiq thailthaiq nail ngaol. Paolluv aivq jaol nail bha lai khi, geeqlaoq hal bhiq-a nail ngaol. A bhai nee ngal-aq, aivq nail kovtavq bhai aqlavq bavq dav bhiq khi bhi meeq lai-a nail ngaol. 
ACT.28.9	Alheel ngel-i mail, eeljaol laol-n al laol bhai jaol nail, nal nail tsaol-aq yaoq juq yaoq iqsanl lal-a nail ngaol. Paolluv aqyu juq bhai iqsanl bhi meeq lai-a nail ngaol. 
ACT.28.10	Aqyu juq iqsanl nvjuq bhai meeq nia phaq nail lavqkhoel nee ev lavq khi, nvjuq laovq jeeq khi dov ail-u phao, nvjuq loq nail juq bhai laovq lavqkhoel bhai bavq bhoel lavq-a nail ngaol.
ACT.28.11	Bhala hail heeq jel-ail khi, Aqleiqsaqdul meenq bhai jaol nail tsaol-aq nail laovq teevq laovq bhai jeeq khi dov ail-a nail ngaol. Laovq al laovq neq, coevqjieiv jieiv nail yanq jel ail-u phao kev dai, eeljaol laol-n al laol bhai naq-a nail ngaol. Laovq al laovq nail maolkhoel neq, teevq pov taivq-ail nvq gaq doevq lee-a nail miqyail nail maolkhoel ngaol. 
ACT.28.12	Nvjuq Sullaqgul meenq bhai ail kev khi, a bhai hail n jaol-a nail ngaol. 
ACT.28.13	Nvjuq a bhai nee gaoq dov ail khi, Leiqjiqoq meenq bhai ail kev-a nail ngaol. Niaohao kheel neq, pul-nvq phaoq khe lilmoel bhoe nail ngel-i mail, halpha n-gaol neq, nvjuq Bhaoldaqyallil meenq bhai ail kev-a nail ngaol. 
ACT.28.14	Nvjuq a bhai aqivq jaqbheq Khali yaq juq bhai ya moel-a nail ngaol. “Nvjuq nee mail sivq n jaol lavq yaoq” dai, aqyu juq nvjuq bhai hal nail ngaol. Nvjuq Lolmav meenq bhai alhai khi lai kev-a nail ngaol. 
ACT.28.15	A bhai jaol nail aqivq jaqbheq Khali yaq juq nvjuq lal thailthaiq nail ngaol geiq dai, ya gaiq-a nail ngel-i mail, Aqbhil leiv dai khul nail dao khi Gaqnaq yavqtsoel hail tsoel dai khul nail meenq bhai kev dai, nvjuq bhai hav lee-a nail ngaol. Paolluv aqyu juq bhai ya moel-u phao, Miqyail bhai tsiqeeq khi, neema gaq aol lal-a nail ngaol. 
ACT.28.16	Nvjuq Lolmav meenq bhai lai kev-u phao, Paolluv neq, aivq bhai lovq nail genl dev nail teevq gaq nee mail, aivq nail ilkhaol bhai aivq ya jaol dai, aqyanq ya-a nail ngaol.
ACT.28.17	Hail n jel ail-u phao, Paolluv a bhai jaol nail Yuldav nail tsaol-aq nail lavqkhoel aqivq jiovq nail juq bhai khul jil-a nail ngaol. Aqyu juq jil lal-u phao, Paolluv aqyu juq bhai ge bhiq-a nail: “Aqivq jaqbheq juq-ol, ngadao nail jeq-e jaq-a bhai maqkhaiq, aqphiq aqbhal nail aolsaolkovq bhai maqkhaiq, ngal teevq phaq iqsanl maq nl bheeq-al. Thailhai ngaol-aoq, Yeiqlulsaqlaiq meenq lavqkhoel khe, Yuldav nail tsaol-aq juq ngaq bhai nieivq khi, Lolmav tsaol-aq nail aqlavq lavqkhoel bhai av bhiq-a nail ngaol. 
ACT.28.18	Lolmav tsaol-aq ngaq bhai aqmeeq-ai naldaiq gaq-u phao, ngaq nail lavqkhoel khe, sil heeq phaq-ail tsaq nail oeqbal maq moel-a nail ngel-i mail, phaiq bhiq movq nail ngaol. 
ACT.28.19	Thailhai ngaol-aoq, Yuldav nail tsaol-aq lav tsoiq nail ngel-i mail, ‘Heeqphaq Gailsaq jaol nail bha yalkhaq bhi dal-ail lavq yaoq’ dai, ngal hal-a nail ngaol. Ngal alhai ya hal khi ngaol-aoq, ngaq nail jeq-e jaq-a nail kovtavq bhai oeqbal thaq nail maq ngel. 
ACT.28.20	Alheel ngel-i mail, nuljuq bhai moel khi daoq ya ge tsaoq dai, ngal nuljuq bhai khul-a nail ngaol. Ngal neq, Ilsaqleiqlal nail jeq-e jaq-a-i mail noeqthunq nail phaq bhai ngal neema thaqtsaol nail ngel-i mail, hailcav niil phee-ai thaq nail bhai, ya daq nail ngaol” dai, Paolluv aqyu juq bhai ge bhiq-a nail ngaol.
ACT.28.21	Aq-u phao, aqyu juq ge nail: “Yuldav milkhaoq nee mail, naoq nail ganl gevq bhoel-ai lavq-a nail haoqgavq bhai, nvjuq maq ya daiq-al. Aqivq jaqbheq Yuldav nail tsaol-aq teevq gaq iqsanl lal khi, naoq nail ganl maq meeq nail phaq maq ge lavq daiq-al. 
ACT.28.22	Thailhai ngaol-aoq, yu nee mail gaoq ail nail dai, khul nail munl al munl bhai khaq bhai khe jaol nail tsaol-aq iqsanl oeqbal thaq nail ngaol dai, nvjuq heeq kivq nail ngaol. Alheel ngel-i mail, naoq-i mail noeq thaq-ai thaq nail juq ge lavq nail bhai, nvjuq gaiq movq-ail nial” dai, ge bhiq-a nail ngaol.
ACT.28.23	Aq-u phao, aqyu juq nv peiv peiv-a nail ngaol. Nv peiv peiv-ai thaq nail aqn kev lal-u phao, tsaol-aq maodai Paolluv jaol nail bha jil lal-a nail ngaol. Aq-u phao, Miqyail Milkhaoq nail ganl aivq teevq n n-lao salkhil khanq khanq-ail, aqyu juq Yeiqsul bhai neema thaqtsaol lal dai, Molseiq-i mail bivq-a nail aoldaoq kovqdaoq khi Miqyail nail haqbhoil gedan nail juq nail haoqgavq bhai juq juq-ail, mailma-ail cavq bhiq cov bhiq-a nail ngaol. 
ACT.28.24	Aivq cavq bhiq cov bhiq nail bhai, tsaol-aq teevq pav ganav juq neema thaqtsaol lal-a nail ngaol. Thailhai ngaol-aoq, teevq pav ganav juq neq, neema maq thaqtsaol-ail. 
ACT.28.25	Aqyu juq teevq gaq nee teevq gaq maq tsaq maq jil lai mail, dov ail-a nail ngaol. Aqyu juq maq dov ail-u phao nee, Paolluv aqyu juq bhai daoq niil daoq ge bhiq-a nail ngaol: “Meeqnail Haolnail Aqhaqlal, Miqyail nail haqbhoil gedan nail Ilsaqyal bhai juq khi, nuljuq nail aqphiq aqbhal bhai ge bhiq-a nail daoq al daoq neq, tsaq deedee nail ngaol.
ACT.28.26	Ilsaqyal ge nail:
ACT.28.26	‘Tsaol-aq niil jeq-e
ACT.28.26	niil jaq-a
ACT.28.26	jaol nail bha ail khi
ACT.28.26	niailhai ge bhiq ail yaoq:
ACT.28.26	Nuljuq ya gaiq
ACT.28.26	khi ngaol-aoq,
ACT.28.26	maq gov heeq nia-ail.
ACT.28.26	Nuljuq ya moel
ACT.28.26	khi ngaol-aoq,
ACT.28.26	maq heeq nia-ail.
ACT.28.27	Khul khi mail dai
ACT.28.27	ngal-aq neq,
ACT.28.27	tsaol-aq niil jeq-e
ACT.28.27	niil jaq-a neq,
ACT.28.27	neema aqgaol
ACT.28.27	gaol lal-a nail ngaol.
ACT.28.27	Aqyu juq maq
ACT.28.27	naldaiq movq-ail.
ACT.28.27	Maivneev iqsanl,
ACT.28.27	maiv khul-ai
ACT.28.27	thaq nail ngaol.
ACT.28.27	Alhai maq ngel-ail
ACT.28.27	nul neq,
ACT.28.27	aqyu juq
ACT.28.27	ngal jaol nail bha
ACT.28.27	kovq lal nail ngaol.
ACT.28.27	Ngal aqyu juq bhai
ACT.28.27	bhi meeq lai nail ngaol.
ACT.28.27	Aq-u phao,
ACT.28.27	aqyu juq maivneev
ACT.28.27	moel nia lal khi,
ACT.28.27	naqkhaol gaiq nia
ACT.28.27	lal nail ngaol.
ACT.28.27	Neema lavqkhoel
ACT.28.27	bhai iqsanl,
ACT.28.27	noeq heeq nia
ACT.28.27	lal nail ngaol’ dai,
ACT.28.27	ge-ai thaq nail ngaol.
ACT.28.28	Alheel ngel-i mail, nuljuq niailhai heeq kivq thaq-ai yaoq. Miqyail nail hevqkovq nail ganl niil, yu nail jeq-e jaq-a bhai cavq bhiq nail ngaol. Alhai cavq bhiq-u phao, aqyu juq naldaiq nail ngaol” dai, Paolluv ge bhiq-a nail ngaol.
ACT.28.29	[Paolluv alhai ge gaq-u phao, Yuldav nail tsaol-aq al juq dov ail khi aqyu juq nail gaiqlaq bhai jil pheeljaq deedee nail ngaol.]
ACT.28.30	Paolluv neq, aivq-i mail ngaq-ai thaq nail ilkhaol bhai nvq kovq bhee dai jaol khi, aivq jaol nail bha khal lal nail tsaol-aq iqsanl bhai, hav-a nail ngaol. 
ACT.28.31	Aivq maq geesil dai, Miqyail Milkhaoq nail ganl cavq bhiq khi, Heeqphaq Yeiqsul Khali nail ganl cavq bhiq cov bhiq-a nail ngaol. Aivq alhai cavq bhiq nail bhai teevq gaq-ail, maq lav tsoiq-ail.
ROM.1.1	Ngal neq, Yeiqsul Khali nail yaqkav Paolluv ngaol. Miqyail nail lavqkhiq tsail nail geeqlaoq daoq bhi cavq nail haqbhoil, Miqyail ngaq bhai tsel dov khi khul lavq-a nail gaqkhoel teevq gaq pevq nail ngaol. 
ROM.1.2	Lavqkhiq tsail nail geeqlaoq daoq niil neq, “Ngal yaqhao bivq naol” dai, aq-u nee Miqyail-i mail ge-ai thaq nail ngaol. Aivq nail haqbhoil gedan nail juq bhai juq khi, meeq nail haol nail Jalliq bhai gevq-ai thaq nail ngaol. 
ROM.1.3	Lavqkhiq tsail nail geeqlaoq daoq al daoq neq, aivq nail Yaqyov nail ganl ngaol. Yaqyov al gaq, aqsivq haqjoil phao nee ge haq neq, Daqbhil nail jeq-e jaq-a nee doevq lee-a nail ngaol. 
ROM.1.4	Meeqnail Haolnail Aqhaqlal phao nee ge haq neq, Miqyail nail Yaqyov ngaol. Miqyail aivq bhai gaoq bhi doevq kovq lal-u phao, “Aivq neq, ngaq nail Yaqyov ngaol” dai, bhaqaoq eeq nail lavqkhoel nee phaodaiq lavq-a nail ngaol. Yaqyov al gaq neq, ngadao nail Heeqphaq Yeiqsul Khali ngaol. 
ROM.1.5	Yeiqsul bhaqda nee, Miqyail nail geeqlaoq eeljaol maqkhaiq, gaqkhoel ya jiovq dai maqkhaiq, nvjuq ya-a nail ngaol. Nvjuq ganl niil nl nail neq, jeq-e jaq-a iqsanl mail neema thaqtsaol lal khi, daoq naldaiq lal dai, Khali nail haqbhoil nl nail ngaol. 
ROM.1.6	Nuljuq iqsanl, Yeiqsul Khali-i mail khul-a nail tsaol-aq al juq nail lavqkhoel bhai aol nail ngaol.
ROM.1.7	Miqyail mailma-ail gaiq-a khi aivq nail tsaol-aq pevq lal dai, aivq-i mail khul-a nail Lolmav meenq bhai jaol nail nuljuq iqsanl bhai, ngal haoqgavq gevq bhoel-ai leevq-a nail ngaol. Ngadao nail Aqbhu Miqyail khi mail Heeqphaq Yeiqsul Khali nail geeqlaoq eeljaol khi neesal-ovq nail phaq nuljuq nail kovtavq bhai jiav dei-eiq.
ROM.1.8	Iqmoeq khe phaq neq, nuljuq neema thaqtsaol nail ganl milkhaoq yaoq khaoq yaoq-ao nee gaiq doi ail-a nail ngel-i mail, ngal nuljuq iqsanl nail haqbhoil Yeiqsul Khali bhai juq juq-ail khi ngaq nail Miqyail bhai tsiqeeq nail ngaol. 
ROM.1.9	Ngal neq, neema lavqkhoel bhai kev dai, Miqyail nail ganl nl khi, aivq nail Yaqyov nail ganl lavqkhiq tsail nail geeqlaoq daoq cavq nail ngaol. Al ovqtavq, ngal nuljuq nail haqbhoil khaq mao iqsanl noeq kev khi geeqlaoq hal nail bhai, Miqyail heeq nia nail ngaol. 
ROM.1.10	Ngal geeqlaoq khal hal-u phao, nuljuq jaol nail bha lavqtsail mail lal kivq dai, naol neema tsaq haq neq, gailkhaol teevq khaol lav daol lavq yaoq dai iqsanl, Miqyail bhai hal nail ngaol.
ROM.1.11	Ngal nuljuq bhai moel movq deedee-ail nial. Ya moel haq neq, nuljuq neema ivq lal dai, aqhaqlal phao khe kovpavq teevq phaq ganav nuljuq bhai bivq movq-ail nial. 
ROM.1.12	Ngal niailhai ge nail neq, ngal neema thaqtsaol nail ngel-i mail, nuljuq gaq kav lal nail nee ovqtavq, nuljuq neema thaqtsaol nail ngel-i mail, ngal iqsanl gaq kav lal dai, oil movq-ail nial. 
ROM.1.13	Aqivq jaqbheq juq ol, ngal nuljuq bhai niailhai bhi heeq kivq movq-ail nial. Yu nail jeq-e jaq-a nail haqbhoil ngal ganl nl-u phao, aqheeq heeq dol leevq-a nail khe-ai, nuljuq nail lavqkhoel bhai iqsanl aqheeq heeq dol leevq dai, nuljuq jaol nail bha lal naol dai, ngal mee nia pov noeqceiv-a nail ngaol. Thailhai ngaol-aoq, niil aq-il kev dai, lav tsoiq nail phaq jiav nail ngaol.
ROM.1.14	Heiqlaqsal tsaol-aq bhai maqkhaiq, yu nail jeq-e jaq-a bhai maqkhaiq, neenoeq neekha aol nail tsaol-aq bhai maqkhaiq, neenoeq neekha maq aol nail tsaol-aq bhai maqkhaiq, jeq-e jaq-a niidai nail haqbhoil ganl nl bhiq heeq phaq-ail, ngaq nail kovtavq bhai gailjiov bavq nail khe-ai, dul nail ngaol. 
ROM.1.15	Alheel ngel-i mail, nuljuq Lolmav meenq bhai jaol nail juq bhai iqsanl, ngal lavqkhiq tsail nail geeqlaoq daoq cavq bhiq movq deedee-ail nial.
ROM.1.16	Ngal lavqkhiq tsail nail geeqlaoq daoq cavq nail maq haqsil. Khul khi mail dai ngal-aq neq, neema thaqtsaol nail tsaol-aq, yaoq gaq yaoq-ao nee hevqkovq nail phaq ya dai, lavqkhiq tsail nail geeqlaoq daoq al daoq neq, Miqyail nail bhaqaoq pevq nail ngaol. Iqmoeq Yuldav nail tsaol-aq bhai hevqkovq khi haoqnao yu nail jeq-e jaq-a bhai hevqkovq nail ngaol. 
ROM.1.17	Lavqkhiq tsail nail geeqlaoq al daoq nail lavqkhoel Miqyail nail tsaq nail daol nail phaq, bhaqlaoq kheq dai, dov lal-a nail ngaol. Tsaol-aq teevq gaq neema thaqtsaol nail ngel-i mail, Miqyail aivq bhai tsaq nail daol nail al phaq bhi moel-a nail ngaol. Jalliq lavqkhoel bhai gevq-ai thaq nail khe-ai,
ROM.1.17	“Tsaq nail daol nail
ROM.1.17	tsaol-aq
ROM.1.17	neema thaqtsaol nail
ROM.1.17	bhaqda nee,
ROM.1.17	aqdoevq
ROM.1.17	ya doevq nail ngaol” dai,
ROM.1.17	gevq-ai thaq nail ngaol.
ROM.1.18	Tsaol-aq yaq-i mail Miqyail bhai neema maq thaqtsaol dai, maq tsaq maq daol nail phaq khal nl-a nail kovtavq bhai, Miqyail neema phail nail phaq nqtavq nee mail bhaqlaoq kheq dai, dov lee nail ngaol. Tsaol-aq al juq neq, maq tsaq maq daol nail phaq nl khi, maldil tsaq nail phaq bhai yu maq bhi moel nia dai, lav tsoiq-ai thaq nail ngaol. 
ROM.1.19	Aqyu juq Miqyail nail ganl heeq nia heeq phaq-ail tsaq nail phaq bhai, ya heeq ya moel-a nail ngaol. Khul khi mail dai ngal-aq neq, Miqyail-i mail bhaqlaoq kheq dai, phaodaiq bhiq-a nail ngaol. Thailhai ngaol-aoq, aqyu juq neema maq thaqtsaol-ail. 
ROM.1.20	Miqyail nq teivq mil teivq teivq-u n-gaol nee mail, aivq nail lavqkhoel khe aol nail maq heldaiq moel nia nail phaq maqkhaiq, nqmaq maqluv halyeel bhaqaoq eeq nail phaq maqkhaiq, aivq nqmaq maqluv halyeel ivq nail Miqyail pevq nail ganl maqkhaiq, bhaqlaoq kheq dai, heeq duq moel duq lal-a nail ngaol. Aivq-i mail nl-ai thaq nail ganl bhai heldaiq khi alhai heeq lal nail ngaol. Alheel ngel-i mail, “Nvjuq maq heeq kivq-ail” dai, aqyu juq maq jil nia-ail.
ROM.1.21	Tsaol-aq al juq neq, Miqyail bhai heeq nia khi ngaol-aoq, aivq bhai tsiqeeq tsiqheel nail geel-nvq nail khe-ai, maq tsiqeeq maq tsiqheel-ail. Al ovqtavq, aivq bhai maq ev-ail. Aqyu juq-i mail khal noeq nail phaq neq, khul teevq phaq-ail ganl maq tsoiq dai, pevq-ail khi aqyu juq nail neema iqsanl, navtsee dai pevq ail-a nail ngaol. 
ROM.1.22	Ngal neenoeq neekha aol naol dai, yovqgavq bhai yovqgavq ge khi ngaol-aoq, aqyu juq neq, yaqjaoq khaqlal miqthoi juq pevq lal-a nail ngaol. 
ROM.1.23	Teevq thal-iq maq sil nail Miqyail nail seiqleiq khaoqsail bhai, aqyu juq maq hav bhoel-al. Sil nia nail tsaol-aq nail maolkhoel, keivq-avq, liq khil liq lavq covq nail jaiqyaq khi mail, soiq soiq-ail tsao nail jaiqyaq juq nail maolkhoel bhai hav bhoel-a nail ngaol.
ROM.1.24	Alheel ngel-i mail, aqyu juq nail neema lavqkhoel bhai khal nl movq nail khe-ai aqjiivq aqcavq phaq nl dai, Miqyail aqyu juq bhai phaiq ha-u phao, aqyu juq teevq gaq nee teevq gaq haqsil deedee lal nail phaq nl-a nail ngaol. 
ROM.1.25	Khul khi mail alhai phaiq ha bhiq-a nail dai ngal-aq neq, aqyu juq Miqyail nail maldil tsaq nail phaq bhai maq hav bhoel dai, goiqbhaoq bhaoq nail phaq bhai hav bhoel-a nail ngel-i mail ngaol. Aqyu juq neq, iqsanl mail teivq-ai thaq nail Miqyail bhai khaonq ha khi, aivq-i mail teivq-a nail phaq bhai uqhuq thaoq thaoq-ail, al juq nail haqbhoil ganl nl nail ngaol. Iqsanl mail teivq-a nail Miqyail bhai, nqmaq maqluv halyeel tsiqeeq bhel.
ROM.1.26	Alhai nl-a nail ngel-i mail, aqyu juq haqeiv nail phaq nl movq nail neema aol nail khe-ai nl dai, Miqyail aqyu juq bhai phaiq bhiq-a nail ngaol. Aqyu juq yaqmai-aq juq neq, nl heeq phaq-ail tsaq nail aolsaolkovq bhai khaonq ha-ail ceevq khi, yaqmai-aq aqtsaoq maq nl khaoq nail phaq nl thailthaiq nail ngaol. 
ROM.1.27	Yaqyov-aq juq iqsanl alhai nl thailthaiq nail ngaol. Yaqmai-aq juq nee mail maq iqthaiq tavq movq dai, yaqyov-aq aqtsaoq khaqmiq sev movq deedee nail neema aol nail ngaol. Aqyu juq teevq gaq nee teevq gaq haqsil deedee heeq phaq-ail tsaq nail phaq nl-a nail ngel-i mail, aqyu juq-i mail nl bheeq-a nail khe-ai geel-nvq dai, aqyu juq nail aqmaol lavqkhoel bhai ya daq nail ngaol.
ROM.1.28	Aqyu juq Miqyail bhai noeq cov-ai thaq nail neema maq aol-ail. Alheel ngel-i mail, aqyu juq-i mail noeq nail phaq neq, khul nail ganl maq tsoiq-ail, maq tsaq maq geel-nvq nail phaq nl dai, Miqyail aqyu juq bhai phaiq bhiq-a nail ngaol. 
ROM.1.29	Aqyu juq nail lavqkhoel bhai, maq tsaq maq daol nail phaq, haqeiv nail phaq, yu nail nlmaoq bhai maivjeel jeel nail phaq, yu bhai khoeq lai dai nl movq nail phaq, teevq bhee aol nail ngaol. Yu bhai maivjeel jeel nail, lav heivq nail, khaq pheeljaq nail, goiqbhaoq bhaoq nail, maq heldaiq nul nail, yu nail haoqnaol phao nee ge doil nail, niil juq iqsanl teevq bhee aol nail ngaol. 
ROM.1.30	Aqyu juq neq, khal ge movq-ail ge doil nail, Miqyail bhai neejiav jiav nail, yu bhai deeq nail, neema eeq nail, yovqgavq nail aqmaol bhai yovqgavq thaqeeq nail, maq meeq nail phaq nl nail, aqbhu aqma nail daoq maq naldaiq nail, niil juq iqsanl teevq bhee aol nail ngaol. 
ROM.1.31	Aqyu juq neq, khul teevq phaq-ail maq noeq heeq nia-ail. Saljial maq ivq-ail. Yu bhai maq gaiq-a-ail. Gaoqhaq gaiq-a nail neema iqsanl maq aol-ail. 
ROM.1.32	Alhai khal nl nail tsaol-aq juq neq, sil nail geel-nvq nail ngaol dai, Miqyail nail aoldaoq kovqdaoq lavqkhoel bhai ge ceiv-ai thaq nail bhai aqyu juq heeq nia nail ngaol. Heeq nia khi ngaol-aoq, aqyu juq nl thailthaiq nail nee ovqtavq, alhai khal nl nail tsaol-aq juq bhai neema tsaq nail ngaol.
ROM.2.1	Alheel ngel-i mail, yu nail kovtavq bhai oeqbal thaq nail tsaol-aq juq-ol, naol khul teevq phaq-ail ge kovq duq maq jiav-ail. Khul khi mail dai ngal-aq neq, naol yu nail kovtavq bhai oeqbal thaq nail khe-ai, naol iqsanl nl thailthaiq-ail nial. Alheel ngel-i mail, yu nail kovtavq bhai oeqbal thaq-u phao, naoq nail kovtavq bhai naol oeqbal thaq nail khe-ai, dul nail ngaol. 
ROM.2.2	Miqyail alhai nl nail tsaol-aq juq bhai yalkhaq dal bhiq nail neq, tsaq nail ngaol dai, ngadao heeq kivq nail ngaol. 
ROM.2.3	Naol yu nail kovtavq bhai oeqbal thaq nail khe-ai, naol iqsanl nl thailthaiq haq neq, “Miqyail-i mail yalkhaq dal nail bhai ngal ya jel-ail naol” dai, naol noeq nail laiq. 
ROM.2.4	Maq ngel haq neq, Miqyail nail eeq dee meeq deedee nail aqmeeq phaq nl nail bhai maqkhaiq, ol nia nail phaq bhai maqkhaiq, neema heelma ma dai noeq nia nail phaq bhai maqkhaiq, naol khal nl movq-ail nl nail laiq. Naol oeqbal noeq pov noeqphal lal nia dai, gaoqhaq gaiq-a nia nail Miqyail naoq bhai hevqdaiq lavq nail bhai naol maq heeq kivq-ail laiq.
ROM.2.5	Thailhai ngaol-aoq, naol neema gaol khi oeqbal maq noeq pov nail ngel-i mail, Miqyail neema phail nail phaq bhai naol halpov jil thailthaiq nail ngaol. Miqyail nail aqn al n kev lee haq neq, aivq tsaq nail daol nail lavqkhoel nee yalkhaq dal nail bhai naol bhaqlaoq kheq dai, ya moel naol. 
ROM.2.6	Aqn al n nail lavqkhoel bhai, tsaol-aq yaoq gaq yaoq-ao nee bhai, yovqgavq-i mail nl-a nail khe-ai geel-nvq dai, Miqyail dal bhiq nail ngaol. 
ROM.2.7	Tsaol-aq teevq pav ganav juq neq neema ivqdao dai aol nail lavqkhoel khaq mao iqsanl aqmeeq phaq nl khi, Miqyail-i mail bivq lavq nail seiqleiq khaoqsail bhai maqkhaiq, nqmaq maqluv halyeel doevq nail phaq bhai maqkhaiq, halpov nail ngaol. Alhai halpov nail tsaol-aq juq bhai Miqyail nqmaq maqluv halyeel doevq nail phaq bivq nail ngaol. 
ROM.2.8	Thailhai ngaol-aoq, yu nee jil pheel jil lul jaq nail tsaol-aq, maldil tsaq nail phaq bhai maq hav bhoel dai, maq tsaq maq daol nail phaq bhai hav bhoel khi nl nail juq nail kovtavq bhai Miqyail neema phail deedee nail phaq kev lee nail ngaol. 
ROM.2.9	Haqeiv nail phaq khal nl nail tsaol-aq iqsanl nail kovtavq bhai haq dee aoq deedee nail phaq khi mail noeq dee noeq deel nail phaq kev lee nail ngaol. Iqmoeq Yuldav nail tsaol-aq bhai kev lee khi, haoqnao yu nail jeq-e jaq-a nail kovtavq bhai kev lee nail ngaol. 
ROM.2.10	Thailhai ngaol-aoq, aqmeeq phaq khal nl nail tsaol-aq iqsanl mail Miqyail nail seiqleiq khaoqsail khi mail, neesal-ovq nail phaq ya nail ngaol. Iqmoeq Yuldav nail tsaol-aq ya khi, haoqnao yu nail jeq-e jaq-a ya nail ngaol. 
ROM.2.11	Khul khi mail dai ngal-aq, Miqyail neq, maivphaoq eeq nil maq tsel-ail.
ROM.2.12	Molseiq nail Aoldaoq Kovqdaoq maq jiav-ail, oeqbal khal nl nail tsaol-aq, aoldaoq kovqdaoq bhai maq tavq-ail, ya luq ya seil ail nail ngaol. Aoldaoq kovqdaoq jiav nail bhai oeqbal khal nl nail tsaol-aq, aoldaoq kovqdaoq nail kov-uvq nee yalkhaq dal nail bhai ya daq nail ngaol. 
ROM.2.13	Aoldaoq Kovqdaoq bhai ya gaiq-a nail ngel-i mail, Miqyail nail sivtavq bhai tsaq nail daol nail tsaol-aq pevq lal nail maq ngel-ail. Aoldaoq kovqdaoq bhai hav bhoel khi nl nail tsaol-aq taivq-ail, tsaq nail daol nail tsaol-aq pevq lal nail ngaol. 
ROM.2.14	Aoldaoq Kovqdaoq maq jiav nail yu nail jeq-e jaq-a, aqyu juq yovqgavq bhai yovqgavq noeq heeq khi, aoldaoq kovqdaoq ge-ai thaq nail khe-ai nl haq neq, aqyu juq nail neema lavqkhoel bhai Aoldaoq Kovqdaoq jiav nail kheel ngaol. 
ROM.2.15	Aqyu juq doevq nail jaol nail al neq, aqyu juq nail neema lavqkhoel bhai Aoldaoq Kovqdaoq gevq bhoel-ai thaq nail khe-ai dul nail salkhil pevq nail ngaol. Aqyu juq nail heeq nia nail neema iqsanl, salkhil khanq nail ngaol. Khul khi mail dai ngal-aq neq, “Naol oeqbal aol nail laiq. Maq ngel haq neq, maq aol nail laiq” dai, aqyu juq nail noeq heeq noeq moel nia nail neema ge lal nail ngaol. 
ROM.2.16	Ngal lavqkhiq tsail nail geeqlaoq daoq cavq nail khe-ai, Miqyail Yeiqsul Khali bhai juq khi, tsaol-aq nail neema lavqkhoel bhai oil-uvq-ai thaq nail phaq bhai, yalkhaq dal-u n-gaol, alhai tsao tsel nail ngaol.
ROM.2.17	Ngal Yuldav nail tsaol-aq ngaol dai, naol ge nail ngaol. Naol aoldaoq kovqdaoq bhai juq juq-ail, Miqyail bhai tavq lai nail phaq bhai neema eeq nail ngaol. 
ROM.2.18	Naol Miqyail-i mail bhi nl movq nail phaq heeq nia nail ngaol. Naol aoldaoq kovqdaoq bhai ya saol-a nail ngel-i mail, aqmeeq phaq bhai tselpav bhoilpav nia nail tsaol-aq ngaol. 
ROM.2.19	Naol maivpeivq peivq nail tsaol-aq bhai gailkhaol hevqdaiq bhiq nail gaq jiovq khi, aqnav nail lavqkhoel bhai jaol nail tsaol-aq bhai aqbhaq bhaq bhiq nail gaq jiovq naol dai, naol noeq-ai thaq nail ngaol. 
ROM.2.20	Al ovqtavq, yaqjaoq khaqlal miqthoi bhai gailkhaol hevqdaiq nail gaq jiovq khi, yaqnoil juq bhai cavq bhiq cov bhiq nail gaq jiovq naol dai iqsanl, naol noeq-ai thaq nail ngaol. Khul khi mail dai ngal-aq neq, neenoeq neekha maqkhaiq, maldil tsaq nail phaq maqkhaiq, aoldaoq kovqdaoq nail lavqkhoel bhai aol nail ngaol dai, naol heeq nia nail ngel-i mail, alhai noeq thaq-ai thaq nail ngaol. 
ROM.2.21	Alheel ngel-i mail, naol yu bhai cavq bhiq cov bhiq-u phao, yovqgavq bhai yovqgavq maq cavq maq cov-ail laiq. Yu nail nlmaoq maq ya khoiq-ail dai, cavq bhiq cov bhiq-u phao, naol khoiq thailthaiq nail laiq. 
ROM.2.22	“Yu nail miqyaq khaqma bhai thaq nl bheeq thaq nl leel” dai, naol ge khi ngaol-aoq, naol nl bheeq thailthaiq nail laiq. Naol thaoqphaoq aqma maolkhoel bhai bhe khi ngaol-aoq, thaoqphaoq aqma nail ilkhaol lavqkhoel bhai jiav nail nlmaoq juq bhai khoiq thailthaiq nail laiq. 
ROM.2.23	Naol aoldaoq kovqdaoq bhai juq juq-ail neema eeq khi ngaol-aoq, naol aoldaoq kovqdaoq bhai nl bheeq nl bheeq-ail Miqyail nail seiqleiq khaoqsail bhai khal nl movq-ail nl nail maq ngel laiq. 
ROM.2.24	Khul khi mail dai ngal-aq neq, Jalliq lavqkhoel bhai gevq-ai thaq nail khe-ai,
ROM.2.24	“Yu nail jeq-e jaq-a juq
ROM.2.24	nuljuq bhaqda nee
ROM.2.24	Miqyail nail aqmil bhai
ROM.2.24	khal ge movq-ail
ROM.2.24	ge nail ngaol” dai,
ROM.2.24	gevq-ai thaq nail ngaol.
ROM.2.25	Naol aoldaoq kovqdaoq bhai naldaiq khi tsaothe haq neq, bavkov uqjaq oev nail aol al ganl tsoiq nail ngaol. Thailhai ngaol-aoq, naol aoldaoq kovqdaoq bhai nl bheeq haq neq, bavkov uqjaq oev nail aol naol nl khi ngaol-aoq, maq nl-a nail khe-ai dul nail ngaol. 
ROM.2.26	Alheel ngel-i mail, bavkov uqjaq oev nail aol maq nl-a nail tsaol-aq juq, aoldaoq kovqdaoq bhai naldaiq khi tsaothe haq neq, aivq aol al maq nl khi ngaol-aoq, aol al nl-a nail tsaol-aq khe-ai dul nail, maq ngel-ail laiq. 
ROM.2.27	Nuljuq neq, Molseiq nail aoldaoq kovqdaoq jiav khi, bavkov uqjaq oev nail aol thaoq-ai thaq khi ngaol-aoq, nuljuq aoldaoq kovqdaoq bhai nl bheeq-a nail ngaol. Alheel ngel-i mail, aqsivq haqjoil phao bavkov uqjaq oev nail aol maq nl khi ngaol-aoq, aoldaoq kovqdaoq bhai naldaiq khi tsaothe nail tsaol-aq juq nuljuq aoldaoq kovqdaoq bhai nl bheeq-a nail ngel-i mail, oeqbal thaq lal nail ngaol.
ROM.2.28	Khul khi mail dai ngal-aq neq, lavqniil phao taivq-ail Yuldav nail tsaol-aq jiovq nail gaq neq, maldil Yuldav nail tsaol-aq maq ngel-ail. Lavqniil phao taivq-ail bavkov uqjaq oev nail aol nl nail phaq neq, maldil bavkov uqjaq oev nail aol nl nail maq ngel-ail. 
ROM.2.29	Lavqkhoel phao Yuldav nail tsaol-aq pevq nail gaq neq, maldil Yuldav nail tsaol-aq ngaol. Maldil bavkov uqjaq oev nail aol thaoq nail phaq neq, Molseiq nail aoldaoq kovqdaoq bhee lal dai taivq-ail nl nail maq ngel-ail. Aqhaqlal Miqyail bhaqda nee, neema lavqkhoel nee nl nail ngaol. Alhai nl nail tsaol-aq bhai, yu maq tsiqeeq khi ngaol-aoq, Miqyail tsiqeeq nail ngaol.
ROM.3.1	Alheel ngel-i mail, yu nee maqtsil Yuldav nail tsaol-aq khul nail geeqlaoq ya jaiq nail-aiq. Bavkov uqjaq oev nail aol nl nail, khul nail ganl tsoiq nail-aiq. 
ROM.3.2	Yaoq phaq yaoq-ao nee nail lavqkhoel ganl tsoiq nail ngaol. Iqmoeq neq, Miqyail aivq nail daoq aqyu juq bhai bivq khi bhi heldaiq phail-a nail ngaol.
ROM.3.3	Aqyu juq teevq pav ganav juq saljial maq ivq khi ngaol-aoq, khul ge duq jiav nail-aiq. Aqyu juq saljial maq ivq nail ngel-i mail, Miqyail nail saljial ivq nail phaq bhai lav cov nia nail laiq. 
ROM.3.4	Maldil maq lav cov nia-ail. Tsaol-aq iqsanl mail goiqbhaoq bhaoq khi ngaol-aoq, Miqyail neq, saljial ivq nail ngaol. Jalliq lavqkhoel bhai gevq-ai thaq nail khe-ai,
ROM.3.4	“Naoq-i mail ge-a nail
ROM.3.4	daoq bhaqda nee
ROM.3.4	naol tsaq nail
ROM.3.4	daol nail ngaol dai,
ROM.3.4	yu ge nail ngaol.
ROM.3.4	Yalkhaq dal nail
ROM.3.4	phaq bhai
ROM.3.4	ya daq-u phao,
ROM.3.4	naol gaq
ROM.3.4	lai nail ngaol” dai,
ROM.3.4	gevq-ai thaq nail ngaol.
ROM.3.5	Thailhai ngaol-aoq, ngadao maq tsaq maq daol nail phaq nl-a nail bhaqda nee, Miqyail nail tsaq nail daol nail phaq bhi dov lal haq neq, ngadao khalhai ge heeq. Miqyail ngadao bhai khoeq lavq jiovq lavq haq neq, aivq maq tsaq maq daol nail phaq nl lavq-a nail ngaol dai, ngadao ge nail laiq. (Ngal niailhai ge nail neq, tsaol-aq yaq juq ge nail khe-ai taivq-ail, ge nail ngaol.) 
ROM.3.6	Alhai maq ngel-ail. Daoq al daoq tsaq haq neq, Miqyail miltsaq yaq bhai yalkhaq khalhai khi dal nia nail-aiq. 
ROM.3.7	Ngal saljial maq ivq nail ngel-i mail, Miqyail nail maldil tsaq nail phaq bhai seiqleiq khaoqsail bhi dov jaiq lal haq neq, khul khi mail Miqyail ngaq bhai oeqbal yaq niil dai, yalkhaq dal lavq nail-aiq. 
ROM.3.8	“Aqmeeq phaq dov lal dai, maq meeq nail phaq nl la” dai, tsaol-aq teevq pav ganav juq ge nail ngaol. Paolluv iqsanl alhai nl nail ngaol dai, aqyu juq teevq pav ganav juq ge doil nail ngaol. Alhai ge nail juq, khoeq nail jiovq nail phaq bhai ya daq nail tsaq nail ngaol.
ROM.3.9	Thailhai phal-iq neq, ngadao Yuldav nail tsaol-aq yu nee maqtsil meeq jaiq nail laiq. Maq ngel-ail. Khul khi mail dai ngal-aq neq, Yuldav nail tsaol-aq maqkhaiq, yu nail jeq-e jaq-a juq maqkhaiq, tsaol-aq iqsanl mail oeqbal nail bhaqaoq kov-uvq bhai jaol nail ngaol dai, ngal nuljuq bhai teevq pov ge bhiq-ao nail ngaol. 
ROM.3.10	Jalliq lavqkhoel bhai niailhai gevq-ai thaq nail ngaol:
ROM.3.10	“Tsaq nail
ROM.3.10	daol nail tsaol-aq
ROM.3.10	maq jaol-ail.
ROM.3.10	Teevq gaq iqsanl
ROM.3.10	maq jaol-ail.
ROM.3.11	Neenoeq neekha
ROM.3.11	aol nail tsaol-aq
ROM.3.11	teevq gaq-ail
ROM.3.11	maq jaol-ail.
ROM.3.11	Miqyail bhai halpov nail
ROM.3.11	tsaol-aq iqsanl
ROM.3.11	teevq gaq-ail maq jaol-ail.
ROM.3.12	Tsaol-aq iqsanl mail,
ROM.3.12	Miqyail bhai
ROM.3.12	khaonq ha khi,
ROM.3.12	gail bheeq bheeq
ROM.3.12	ail-a nail ngaol.
ROM.3.12	Aqyu juq iqsanl mail
ROM.3.12	ganl maq tsoiq nail
ROM.3.12	tsaol-aq pevq
ROM.3.12	lal-a nail ngaol.
ROM.3.12	Aqmeeq phaq
ROM.3.12	nl nail tsaol-aq
ROM.3.12	maq jaol-ail.
ROM.3.12	Teevq gaq iqsanl
ROM.3.12	maq jaol-ail.
ROM.3.13	Aqyu juq nail
ROM.3.13	khoeqma neq,
ROM.3.13	phao-ai thaq nail
ROM.3.13	luqdaol khe-ai,
ROM.3.13	dul nail ngaol.
ROM.3.13	Aqyu juq nail
ROM.3.13	moeqlal neq,
ROM.3.13	goiqbhaoq bhaoq
ROM.3.13	jaq nail ngaol.
ROM.3.13	Aqyu juq nail
ROM.3.13	moeqkov bhai neq,
ROM.3.13	mailma-ail kav nail
ROM.3.13	eellel nail dovq
ROM.3.13	aol nail ngaol.
ROM.3.14	Aqyu juq nail
ROM.3.14	moeqthaoq
ROM.3.14	lavqkhoel bhai
ROM.3.14	iqkhail yavq nail daoq
ROM.3.14	khi mail,
ROM.3.14	yu bhai neema
ROM.3.14	nal lai dai,
ROM.3.14	ge nail daoq
ROM.3.14	teevq bhee
ROM.3.14	aol nail ngaol.
ROM.3.15	Yu bhai
ROM.3.15	heivq nail haqbhoil
ROM.3.15	aqyu juq nail aqkhil
ROM.3.15	aqphai ngaol.
ROM.3.16	Aqyu juq khal
ROM.3.16	ail nail phao,
ROM.3.16	yu bhai lav luq
ROM.3.16	lav seil khi,
ROM.3.16	lav haq lav aoq
ROM.3.16	bhiq nail ngaol.
ROM.3.17	Aqyu juq
ROM.3.17	neesal-ovq nail gailkhaol
ROM.3.17	maq heeq nia-ail.
ROM.3.18	Al ovqtavq,
ROM.3.18	aqyu juq nail
ROM.3.18	neema lavqkhoel nee
ROM.3.18	Miqyail bhai
ROM.3.18	maq ev-ail” dai,
ROM.3.18	gevq-ai thaq nail ngaol.
ROM.3.19	Aoldaoq kovqdaoq lavqkhoel bhai khal gevq-ai thaq nail daoq juq neq, aoldaoq kovqdaoq-i mail uvthaiq-ai thaq nail kov-uvq bhai jaol nail tsaol-aq bhai ge bhiq-a nail ngaol dai, ngadao heeq kivq nail ngaol. Alheel ngel-i mail tsaol-aq iqsanl mail ge kovq duq maq jiav-ail. Miltsaq yaq iqsanl mail Miqyail nail sivtavq bhai yalkhaq dal nail bhai ya daq nail ngaol. 
ROM.3.20	Aoldaoq kovqdaoq bhai gevq-ai thaq nail khe-ai nl-a nail ngel-i mail, tsaol-aq teevq gaq iqsanl Miqyail nail sivtavq bhai tsaq nail daol nail tsaol-aq maq pevq lal nia-ail. Khul khi mail dai ngal-aq neq, ngadao oeqbal aol nail ngaol dai, aoldaoq kovqdaoq bhi heeq kivq lal-ail teevq-eel ngaol.
ROM.3.21	Thailhai ngaol-aoq, niil aq-il aoldaoq kovqdaoq bhai maq tavq-ail, Miqyail nee mail dov lee-a nail tsaq nail daol nail phaq bhai ya moel-a nail ngaol. Ganl niil neq, aoldaoq kovqdaoq lavqkhoel khi mail Miqyail nail haqbhoil gedan nail juq nail haoqgavq lavqkhoel bhai salkhil khanq-ai thaq nail ngaol. 
ROM.3.22	Yeiqsul Khali bhai neema khal thaqtsaol nail tsaol-aq iqsanl mail aqyu juq neema thaqtsaol nail ngel-i mail, Miqyail nail tsaq nail daol nail phaq bhai ya-a nail ngaol. Miqyail neq, tsaol-aq yaq bhai maq tsel pav-ail. 
ROM.3.23	Khul khi mail dai ngal-aq neq, tsaol-aq iqsanl mail oeqbal nl-a nail ngel-i mail, Miqyail nail seiqleiq khaoqsail bhai maq ya nia-ail. 
ROM.3.24	Thailhai ngaol-aoq, Miqyail nail geeqlaoq eeljaol bhaqda nee aqphoiq maq bivq-ail, tsaq nail daol nail tsaol-aq pevq lal-a nail ngaol. Tsaq nail daol nail tsaol-aq pevq lal-a nail neq, Yeiqsul Khali-i mail ul kovq lavq-a nail ngel-i mail ngaol. 
ROM.3.25	Miqyail neq, Yeiqsul bhai laol bhiq nail phaq bhi pevq lal-a nail ngaol. Yeiqsul khanq sil-a nail bhaqda nee, aivq bhai neema khal thaqtsaol nail tsaol-aq nail oeqbal bhai Miqyail phaiq bhiq-a nail ngaol. Aivq alhai nl-a nail neq, “Ngal tsaq nail daol nail Miqyail ngaol” dai, dov lal-a nail ngaol. Miqyail ol nia nail bhaqda nee, jel lal-u phao tsaol-aq-i mail nl-a nail oeqbal bhai aivq yalkhaq maq dal-ail. 
ROM.3.26	Miqyail neq, tsaq nail daol nail ngaol. Al ovqtavq, aivq Yeiqsul bhai neema khal thaq tsaol nail tsaol-aq bhai tsaq nail daol nail tsaol-aq bhi pevq lal-a nail ngaol. Miqyail alhai nl-a nail neq, “Ngal tsaq nail daol nail ngaol” dai, yanq niil yanq nail lavqkhoel yu bhai phaodaiq bhiq-a nail ngaol.
ROM.3.27	Alheel ngel-i mail, ngadao khul bhai neema eeq duq jiav nail-aiq. Neema eeq duq maq jiav-ail. Khul khi mail dai ngal-aq, aoldaoq kovqdaoq nail haoqnao nl-a hal-a nail bhaqda nee tsaq nail daol nail phaq ya-a nail maq ngel-ail. Neema thaqtsaol nail bhaqda nee ya-a nail ngaol. 
ROM.3.28	Aoldaoq kovqdaoq bhai maq tavq dai, neema thaqtsaol nail bhaqda nee taivq-ail, tsaq nail daol nail tsaol-aq pevq lal nail ngaol dai, nvjuq heeq kivq nail ngaol. 
ROM.3.29	Maq ngel haq neq, Miqyail neq, Yuldav nail tsaol-aq nail Miqyail teevq-eel laiq. Aivq neq, yu nail jeq-e jaq-a nail Miqyail iqsanl maq ngel-ail laiq. Ngel naol. Yu nail jeq-e jaq-a nail Miqyail iqsanl ngel nail ngaol. 
ROM.3.30	Khul khi mail dai ngal-aq neq, Miqyail teevq gaq taivq-ail jaol nail ngaol. Bavkov uqjaq oev nail aol thaoq-ai thaq nail tsaol-aq neema thaqtsaol nail ngel-i mail, aqyu juq bhai tsaq nail daol nail tsaol-aq ngaol dai, Miqyail saol-nvq-ai thaq nail ngaol. Bavkov uqjaq oev nail aol maq thaoq nail tsaol-aq iqsanl, neema thaqtsaol nail ngel-i mail, aqyu juq bhai iqsanl, tsaq nail daol nail tsaol-aq ngaol dai, Miqyail saol-nvq-ai thaq nail ngaol. 
ROM.3.31	Ngadao neema thaqtsaol nail phaq bhai juq juq-ail aoldaoq kovqdaoq bhai lav cov nail ngel-ail laiq. Maq ngel-ail dei-eiq, aoldaoq kovqdaoq bhai bhi ivq jaiq lal nail ngaol.
ROM.4.1	Ngadao nail aqbhu Aqbhaqlaqhaq nail ganl khalhai ge heeq. Aivq-i mail ya phuq ya moel-a nail ganl neq, pul-nvq bhai gevq-ai thaq nail niil juq ngaol. 
ROM.4.2	Nl-a hal-a nail bhaqda nee, Aqbhaqlaqhaq tsaq nail daol nail tsaol-aq pevq lal-al nul neq, aivq neema eeq duq jiav nail ngaol. Thailhai ngaol-aoq, Miqyail nail sivtavq bhai aivq neema eeq duq maq jiav-ail. 
ROM.4.3	Jalliq lavqkhoel bhai khalhai gevq-ai thaq nail-aiq. “Aqbhaqlaqhaq Miqyail bhai neema thaqtsaol nail ngel-i mail, Miqyail aivq bhai tsaq nail daol nail tsaol-aq ngaol dai, saol-nvq-ai thaq nail ngaol” dai, gevq-ai thaq nail ngaol.
ROM.4.4	Ganl nl nail tsaol-aq, yalgaq aqphoiq ya-u phao, yu aivq bhai kovpavq bivq lavq-a nail ngaol dai, teevq gaq-ail maq saol-nvq-ail. Aivq-i mail nl khi ya nail geel-nvq nail ngel-i mail, ya-a nail ngaol. 
ROM.4.5	Thailhai ngaol-aoq, nl nail hal nail phaq bhai maq juq dai, neema thaqtsaol nail tsaol-aq bhai tsaq nail daol nail tsaol-aq ngaol dai, Miqyail saol-nvq-ai thaq nail ngaol. Aivq-i mail nl-a hal-a nail bhaqda nee maq ngel-ail. Oeqbal aol nail tsaol-aq juq bhai tsaq nail daol nail tsaol-aq bhi pevq lal nia nail Miqyail bhai, aqyu juq neema thaqtsaol nail ngel-i mail ngaol. 
ROM.4.6	Tsaol-aq teevq gaq nl nail hal nail bhai maq tavq-ail, Miqyail aivq bhai tsaq nail daol nail tsaol-aq ngaol dai, saol-nvq bhiq haq neq, geeqlaoq eeq nail ngaol. Heeqphaq Daqbhil iqsanl, alhai ge-ai thaq nail ngaol. 
ROM.4.7	Aivq ge nail:
ROM.4.7	“Tsaol-aq khul gaq
ROM.4.7	bhai maqkhaiq,
ROM.4.7	nl bheeq-a nail
ROM.4.7	phaq bhai
ROM.4.7	Miqyail oeqbal
ROM.4.7	phaiq bhiq khi
ROM.4.7	aivq nail oeqbal bhai
ROM.4.7	lav peivq gil
ROM.4.7	bhiq haq neq,
ROM.4.7	tsaol-aq al gaq
ROM.4.7	geeqlaoq eeq nail ngaol.
ROM.4.8	Tsaol-aq teevq gaq nail
ROM.4.8	kovtavq bhai
ROM.4.8	Heeqphaq Miqyail
ROM.4.8	oeqbal maq thaq haq neq,
ROM.4.8	tsaol-aq al gaq
ROM.4.8	geeqlaoq
ROM.4.8	eeq nail ngaol” dai,
ROM.4.8	ge-ai thaq nail ngaol.
ROM.4.9	Thailhai phal-iq neq, bavkov uqjaq oev nail aol thaoq nail tsaol-aq taivq-ail geeqlaoq al ya nail laiq. Maq ngel haq neq, aol al maq thaoq nail tsaol-aq iqsanl ya naol laiq. Khul khi mail dai ngal-aq neq, Aqbhaqlaqhaq neema thaqtsaol nail ngel-i mail, Miqyail aivq bhai tsaq nail daol nail tsaol-aq ngaol dai, saol-nvq-ai thaq nail bhai ngadao heeq kivq nail ngaol. 
ROM.4.10	Miqyail aivq bhai alhai khaq mao saol-nvq bhiq-a nail-aiq. Bavkov uqjaq oev nail aol nl gaq khi mail laiq. Maq ngel haq neq, maq nl-u nee mail laiq. Bavkov uqjaq oev nail aol nl gaq khi mail maq ngel-ail. Maq nl-u nee mail saol-nvq bhiq-a nail ngaol. 
ROM.4.11	Aqbhaqlaqhaq neema thaqtsaol nail ngel-i mail, bavkov uqjaq oev nail aol maq nl-u nee mail tsaq nail daol nail tsaol-aq pevq lal-a nail ngaol. Aivq tsaq nail daol nail tsaol-aq pevq lal-aoq nail ngaol dai, bhaqlaoq kheq dai bhi dov lal nail dai khi, bavkov uqjaq oev nail aol nl-a nail ngaol. Bavkov uqjaq oev nail aol maq nl khi ngaol-aoq, neema thaqtsaol nail ngel-i mail, tsaq nail daol nail tsaol-aq pevq lal-a nail tsaol-aq iqsanl nail aqbhu gaq pevq lal-a nail ngaol. 
ROM.4.12	Aqbhaqlaqhaq aivq bavkov uqjaq maq oev-u nee mail, khal doevq-ail ceevq-a nail khe-ai, neema thaqtsaol thaqtsaol-ail doevq nail bavkov uqjaq oev-a nail tsaol-aq juq nail aqbhu gaq iqsanl pevq nail ngaol.
ROM.4.13	Miltsaq niil iqsanl, Aqbhaqlaqhaq khi mail, aivq nail aqjievq lilheel bhai jaiqbhoil bivq naol dai, Miqyail saljial jaq-u phao, Aqbhaqlaqhaq aoldaoq kovqdaoq nail haoqnao tsaothe-a nail ngel-i mail, jaq-a nail maq ngel-ail. Thailhai ngaol-aoq, aivq neema thaqtsaol khi, Miqyail aivq-i mail tsaq nail daol nail tsaol-aq bhi pevq lal-a nail ngel-i mail ngaol. 
ROM.4.14	Khul khi mail dai ngal-aq neq, aoldaoq kovqdaoq bhai juq nail tsaol-aq jaiqbhoil ovq haq neq, neema thaqtsaol nail phaq neq, khul nail ganl maq tsoiq-ail. Daoqma saljial al iqsanl khul nail ganl maq tsoiq-ail. 
ROM.4.15	Aoldaoq kovqdaoq neq, Miqyail neema phail nail phaq bhi kev lee nail ngaol. Thailhai ngaol-aoq, aoldaoq kovqdaoq maq jiav-ail nul neq, aoldaoq kovqdaoq bhai nl laiq nail phaq iqsanl maq jiav-ail.
ROM.4.16	Alheel ngel-i mail, daoqma saljial bhai ya nia dai neq, neema thaqtsaol nail phaq bhai tavq nail ngaol. Khul khi mail dai ngal-aq neq, geeqlaoq eeljaol bhaqda nee ya nail ngaol. Aqbhaqlaqhaq nail aqjieivq lilheel juq iqsanl daoqma saljial maldil ya-a nail ngaol. Aoldaoq kovqdaoq jiav nail Yuldav nail tsaol-aq juq taivq-ail ya-a nail maq ngel-ail. Ngadao juq iqsanl nail aqbhu Aqbhaqlaqhaq neema thaqtsaol nail khe-ai, khal thaqtsaol nail tsaol-aq iqsanl mail ya nail ngaol. 
ROM.4.17	Aivq nail ganl Jalliq lavqkhoel bhai gevq-ai thaq nail khe-ai:
ROM.4.17	“Ngal naoq bhai
ROM.4.17	jeq-e jaq-a
ROM.4.17	maodai nail aqbhu
ROM.4.17	bhi pevq lal naol” dai,
ROM.4.17	gevq-ai thaq nail ngaol.
ROM.4.17	Aqbhaqlaqhaq neq, aivq neema thaqtsaol nail Miqyail nail sivtavq bhai saljial ya-a nail ngaol. Miqyail al gaq neq, sil-a nail tsaol-aq bhai gaoq bhi doevq kovq lal nia nail nee ovqtavq, maq jiav nail phaq bhai iqsanl bhi jiav lal nia nail gaq ngaol.
ROM.4.18	Jeq-e jaq-a maodai nail aqbhu pevq lal dai, noeqthunq duq maq jiav khi ngaol-aoq, Aqbhaqlaqhaq neema thaqtsaol khi noeqthunq nail ngaol. Khul khi mail dai ngal-aq neq,
ROM.4.18	“Naoq nail aqjievq lilheel
ROM.4.18	nqtavq khe tsaiq nail
ROM.4.18	aqgil khe-ai
ROM.4.18	mao lal naol” dai,
ROM.4.18	Miqyail aivq bhai ge bhiq-ai thaq nail ngaol.
ROM.4.19	Aqbhaqlaqhaq aivq nail aqmaol bhai saol-nvq khi, aivq teevq yal kovq niidai bhee lal-a nail ngel-i mail, yeel gil lai nail aqjail jail lal-aoq nail ngaol. Al ovqtavq Saqlal iqsanl yaq jaol lee nail yanq jel-ail khi ngaol-aoq, Aqbhaqlaqhaq neema thaqtsaol nail phao gaq maq bhaq-ail. 
ROM.4.20	Miqyail-i mail saljial jaq-ai thaq nail bhai, aivq pov pov lav lav-ail maq noeq dai, neema thaqtsaol nail phaq gaq kav lal khi Miqyail bhai tsiqeeq-a nail ngaol. 
ROM.4.21	Saljial jaq-ai thaq nail khe-ai, Miqyail nl nia nail ngaol dai, Aqbhaqlaqhaq ivqdao dai, neema thaqtsaol nail ngaol. 
ROM.4.22	Aivq alhai neema thaqtsaol nail ngel-i mail, “Naol tsaq nail daol nail tsaol-aq ngaol” dai, Miqyail aivq bhai saol-nvq-ai thaq nail ngaol. 
ROM.4.23	Thailhai ngaol-aoq, aivq alhai saol-nvq-ai thaq nail ngaol dai, gevq-ai thaq nail daoq al daoq neq, Aqbhaqlaqhaq nail haqbhoil teevq-eel maq ngel-ail. 
ROM.4.24	Ngadao juq nail haqbhoil iqsanl gevq-ai thaq nail ngaol. Ngadao nail Heeqphaq Yeiqsul bhai gaoq bhi doevq kovq lal-a nail gaq bhai ngadao neema thaqtsaol haq neq, ngadao bhai iqsanl tsaq nail daol nail tsaol-aq ngaol dai, Miqyail saol-nvq lavq nail ngaol. 
ROM.4.25	Ngadao-i mail nl laiq-a nail oeqbal bhaqda nee Yeiqsul bhai tavq heivq-a nail ngaol. Thailhai ngaol-aoq, ngadao Miqyail nail sivtavq bhai tsaq nail daol nail tsaol-aq pevq lal dai, aivq gaoq doevq kovq lal-a nail ngaol.
ROM.5.1	Niil aq-il ngadao neema thaqtsaol nail bhaqda nee, tsaq nail daol nail tsaol-aq pevq lal-a nail ngel-i mail, ngadao nail Heeqphaq Yeiqsul Khali bhaqda nee, Miqyail bhai tsaq lai jil lai-a nail ngaol. 
ROM.5.2	Yeiqsul Khali bhaqda nee ngadao geeqlaoq eeljaol al nail lavqkhoel bhai jaol ivq lal-a nail ngaol. Ngadao Miqyail nail seiqleiq khaoqsail bhai ya dai, noeqthunq-ai thaq nail ngel-i mail, lavqkhiq tsail-ail nial. 
ROM.5.3	Al ovqtavq, ngadao haq nail aoq nail phaq bhai ya daq-u phao, lavqkhiq mao-ail tsail-ail nial. Khul khi mail dai ngal-aq neq, haq nail aoq nail bhaqda nee, ngadao oltsaol lal-a nail ngaol. 
ROM.5.4	Ngadao oltsaol nail bhaqda nee, laonqdaiq nail phaq bhai gaq lai-a nail tsaol-aq juq ngaol dai, Miqyail ngadao bhai saol-nvq lavq-a nail ngaol. Laonqdaiq nail phaq bhai gaq lai-a nail bhaqda nee, noeqthunq nail phaq jiav lal-a nail ngaol dai, ngadao heeq kivq nail ngaol. 
ROM.5.5	Noeqthunq nail phaq jiav lal-a nail bhaqda nee, neema cov duq maq jiav yaoq-aol. Khul khi mail daiq ngal-aq neq, ngadao bhai bivq lavq-a nail Meeqnail Haolnail Aqhaqlal, ngadao nail neema lavqkhoel bhai Miqyail nail goil nail gaiq-a nail phaq teevq bhee hoel bhoel lavq-a nail ngaol.
ROM.5.6	Ngadao gaq hal duq maq jiav-u phao, Miqyail-i mail tsel dov-ai thaq nail yanq bhai Khali neq, oeqbal yaq nail haqbhoil khanqsil-a nail ngaol. 
ROM.5.7	Tsaq nail daol nail tsaol-aq nail haqbhoil khanqsil nail tsaol-aq halpov khi ngaol-aoq, maq halpov moel kivq-ail. Teevq pov ganav tsaol-aq aqmeeq aqjaq nail haqbhoil khanqsil tseq nail teevq gaq ganav neq, jaol-ail jaol-aq. 
ROM.5.8	Thailhai ngaol-aoq, Miqyail ngadao bhai khadai gaiq-a nail dai, niailhai bhi moel lavq-a nail ngaol. Ngadao oeqbal yaq pevq-u phao, Khali ngadao nail haqbhoil khanqsil-a nail ngaol.
ROM.5.9	Niil aq-il, Khali khanqsil-a nail bhaqda nee, ngadao Miqyail nail sivtavq bhai tsaq nail daol nail tsaol-aq pevq lal-a nail ngaol. A dai nee maqtsil, aivq bhaqda nee ngadao Miqyail neema phail nail phaq bhai maldil ya jel ail-a nail ngaol. 
ROM.5.10	Ngadao Miqyail bhai neejiav jiav nail tsaol-aq pevq-u phao, aivq nail Yaqyov khanqsil-a nail ngel-i mail, ngadao Miqyail bhai tsaq lai jil lai-a nail ngaol. A dai nee maqtsil, aivq bhai tsaq lai jil lai-a nail ngel-i mail, Yaqyov aqdoevq doevq nail khe-ai, ngadao bhai maldil hevqkovq lavq nail ngaol. 
ROM.5.11	Al taivq-ail maq ngel mail, ngadao nail Heeqphaq Yeiqsul Khali bhaqda nee Miqyail bhai lavqkhiq tsail tav dai, tsiq eeq nail ngaol. Aivq bhaqda nee ngadao Miqyail bhai tsaq lai jil lai-a nail ngaol.
ROM.5.12	Tsaol-aq teevq gaq bhaqda nee, miltsaq kovtavq bhai oeqbal jiav lee khi, oeqbal bhaqda nee sil nail phaq jiav lee-a nail ngaol. Sil nail phaq tsaol-aq iqsanl nail kovtavq bhai kev lee-a nail ngaol. Khul khi mail dai ngal-aq neq, tsaol-aq iqsanl mail oeqbal nl-a nail ngel-i mail ngaol. 
ROM.5.13	Aoldaoq kovqdaoq maq bivq-u nee mail, miltsaq kovtavq bhai oeqbal jiav nail ngaol. Thailhai ngaol-aoq, aoldaoq kovqdaoq maq bivq-a nail gaiqlaq bhai neq, oeqbal ngaol dai, maq saol-nvq-ai haq-al. 
ROM.5.14	Alhai maq saol-nvq khi ngaol-aoq, Aqdaq nee mail Molseiq nail yeel bhai kev dai, sil nail phaq-i mail uvthaiq-ai thaq nail ngaol. Tsaol-aq al juq-i mail nl bheeq-a nail khi Aqdaq-i mail nl bheeq-a nail maq dul lai khi ngaol-aoq, sil nail phaq aqyu juq bhai uvthaiq-ai thaq nail ngaol. Aqdaq al gaq yaqhao khe lee nail gaq khe-ai dul nail ngaol.
ROM.5.15	Thailhai ngaol-aoq, nl bheeq-a nail al neq, aqnieivq-ail bivq lavq-a nail kovpavq khe-ai, maq dul-ail. Khul khi mail dai ngal-aq neq, tsaol-aq teevq gaq nl bheeq-a nail ngel-i mail, tsaol-aq maodai ya sil-a nail ngaol. Thailhai ngaol-aoq, Yeiqsul Khali bhaqda nee, Miqyail nail geeqlaoq eeljaol khi aivq-i mail aqnieivq-ail bivq lavq-a nail kovpavq al, tsaol-aq maodai nail haqbhoil mao jaiq lal-a nail ngaol. 
ROM.5.16	Al ovqtavq, tsaol-aq teevq gaq nl bheeq-a nail ngel-i mail, pevq lal-a nail phaq neq, aqnieivq-ail bivq lavq-a nail kovpavq khe-ai, maq dul-ail. Khul khi mail dai ngal-aq neq, Aqdaq teevq gaq taivq-ail nl bheeq khi ngaol-aoq, tsaol-aq iqsanl mail, ya sil naol dai, yalkhaq dal nail phaq bhai ya daq-a nail ngaol. Thailhai ngaol-aoq, Miqyail-i mail aqnieivq-ail bivq lavq-a nail kovpavq bhaqda nee, ngadao maodai nl bheeq khi ngaol-aoq, Miqyail nail sivtavq bhai tsaq nail daol nail tsaol-aq pevq lal-a nail ngaol. 
ROM.5.17	Tsaol-aq teevq gaq nl bheeq-a nail ngel-i mail, sil nail phaq aivq bhaqda nee uvthaiq-ai thaq nail ngaol. Thailhai ngaol-aoq, tsaq nail daol nail phaq pevq nail Miqyail nail eeq dee mao deedee nail geeqlaoq eeljaol khi aqnieivq-ail bivq lavq-a nail kovpavq bhai ya-a nail tsaol-aq, a dai nee maqtsil, Yeiqsul Khali bhaqda nee aqdoevq doevq khi ya uvthaiq nail ngaol.
ROM.5.18	Tsaol-aq teevq gaq nl bheeq-a nail ngel-i mail, Miqyail tsaol-aq iqsanl bhai ya sil naol dai, yalkhaq dal ceiv-ai thaq nail ngaol. Alhai dul dai, tsaol-aq teevq gaq tsaq nail daol nail phaq nl-a nail ngel-i mail, tsaol-aq iqsanl mail Miqyail nail sivtavq bhai tsaq nail daol nail tsaol-aq pevq lal khi, aqdoevq ya doevq nail ngaol. 
ROM.5.19	Tsaol-aq teevq gaq maq naldaiq-a nail ngel-i mail, tsaol-aq maodai gaq oeqbal yaq pevq lal-a nail ngaol. Alhai dul dai, tsaol-aq teevq gaq naldaiq-a nail ngel-i mail, tsaol-aq maodai tsaq nail daol nail tsaol-aq pevq lal-a nail ngaol.
ROM.5.20	Bheeq nail leel nail phaq mao lal dai, aoldaoq kovqdaoq jiav lal-a nail ngaol. Thailhai ngaol-aoq, oeqbal mao lal nail al dao bhai, Miqyail nail geeqlaoq eeljaol mao jaiq lal nail ngaol. 
ROM.5.21	Sil nail phaq bhaqda nee oeqbal uvthaiq-a nail khe-ai, tsaq nail daol nail phaq bhaqda nee geeqlaoq eeljaol uvthaiq-ai thaq nail ngaol. Geeqlaoq eeljaol al neq, ngadao nail Heeqphaq Yeiqsul Khali bhaqda nee ngadao bhai nqmaq maqluv halyeel ya doevq dai, hevqdaiq lavq nail ngaol.
ROM.6.1	Alheel ngel-i mail, ngadao khalhai ge heeq. Geeqlaoq eeljaol bhi mao lal nail dai khi, ngadao oeqbal nail haoqnao gaoq tsaothe-ai haq nail laiq. 
ROM.6.2	Teevq peivq-ail maq tsaothe. Oeqbal nl nail phaq bhai tavq lai khi ngadao sil jel-a nail khe-ai dul nail ngel-i mail, oeqbal nail lavqkhoel bhai khalhai khi gaoq doevq kivq nail-aiq. 
ROM.6.3	Ngadao Yeiqsul Khali bhai tavq kivq dai, ulcuvq saol-a nail al neq, aivq nee mail teevq gaq khe-ai, sil nail gal duq saol-a nail phaq pevq nail ngaol dai, nuljuq maq heeq kivq-ail laiq. 
ROM.6.4	Alheel ngel-i mail, ngadao ulcuvq saol-u phao, aivq nee mail teevq gaq khe-ai sil khi, duq pheeq-ai thaq nail ngaol. Thailhai ngaol-aoq, Aqbhu Miqyail nail seiqleiq khaoqsail nail bhaqaoq bhaqda nee, Khali sil khi ngaol-aoq, gaoq doevq kovq lal-a nail khe-ai, ngadao iqsanl gaoq doevq kovq lal khi, tsaol-aq aqsivq pevq lal nail ngaol.
ROM.6.5	Ngadao Yeiqsul Khali nee teevq gaq khe-ai sil-a nail ngel-i mail, aivq doevq kovq lal-a nail khe-ai, ngadao aivq nee mail ya doevq kovq lal nail ngaol. 
ROM.6.6	Ngadao oeqbal nail yaqkav maq ya jiovq-ail, oeqbal nail aqmaol niilniai lav luq lav seil-ail nia dai, ngadao nail neema aqlil aivq nee mail lavqyavq kovtavq bhai tavq heivq-a nail ngaol dai, ngadao heeq kivq nail ngaol. 
ROM.6.7	Khul khi mail dai ngal-aq, sil-a nail tsaol-aq neq, oeqbal nee jel-ail nail ngaol.
ROM.6.8	Ngadao Khali nee mail sil haq neq, aivq nee mail teevq gaq khe-ai ya doevq nail ngaol dai, ngadao neema thaqtsaol nail ngaol. 
ROM.6.9	Khali sil khi ngaol-aoq, gaoq doevq kovq lal-a nail ngel-i mail, aivq yaqhao teevq thal-iq maq sil yaoq-aol. Sil nail phaq aivq bhai maq uvthaiq nia yaoq-aol dai, ngadao heeq kivq nail ngaol. 
ROM.6.10	Khali aivq sil-a nail neq, aivq khi mail oeqbal nail gaiqlaq bhai teevq pov taivq-ail gaoqceiv ceiv ail-aoq nail ngaol. Niil aq-il aivq doevq thailthaiq nail neq, Miqyail nail haqbhoil ngaol.
ROM.6.11	Alhai dul dai, nuljuq yovqgavq bhai yovqgavq niailhai saol-nvq yaoq. Ngal neq, oeqbal nee gaoq ceiv ceiv-ail khi sil gaq-ao nail nee ovqtavq, Yeiqsul Khali bhaqda nee Miqyail nail haqbhoil doevq thailthaiq nail tsaol-aq ngaol dai, saol-nvq yaoq. 
ROM.6.12	Nuljuq nail aqsivq haqjoil sil nia nail aqmaol bhai oeqbal-i mail thaq bhi uvthaiq. Oeqbal jalmul mul nail haoqnao thaq tsaothe. 
ROM.6.13	Nuljuq nail aqmaol maq meeq nail phaq nl dai, oeqbal bhai thaq av bhiq. Nuljuq neq, sil nail lavqkhoel nee jel-ail khi, Miqyail nail haqbhoil doevq nail ngel-i mail, yovqgavq nail aqmaol Miqyail bhai av bhiq yaoq. Nuljuq nail aqmaol bhai covq nail phaq iqsanl mail, tsaq nail daol nail haqbhoil Miqyail aivq nail khen kha-ao khe-ai yuq nia dai, aivq bhai av bhiq yaoq. 
ROM.6.14	Khul khi mail dai ngal-aq neq, nuljuq neq, aoldaoq kovqdaoq nail kov-uvq bhai jaol nail maq ngel-ail. Miqyail nail geeqlaoq eeljaol nail kov-uvq bhai jaol nail ngaol. Alheel ngel-i mail, oeqbal nuljuq bhai maq uvthaiq nia yaoq-aol.
ROM.6.15	Thailhai phal-iq neq, khalhai khi heeq. Aoldaoq Kovqdaoq nail kov-uvq bhai maq jaol dai, geeqlaoq eeljaol nail kov-uvq bhai jaol nail ngel-i mail, ngadao oeqbal gaoq nl nail laiq. Teevq peivq-ail maq nl-ail dei-eiq. 
ROM.6.16	Nuljuq tsaol-aq teevq gaq nail daoq naldaiq khi, “Ngal naoq nail yaqkav jiovq naol” dai, ge khi yovqgavq nail aqmaol av bhiq gaq haq neq, nuljuq tsaol-aq al gaq nail yaqkav maldil ya jiovq nail ngaol dai, maq heeq kivq-ail laiq. Oeqbal nail yaqkav jiovq haq neq, ya sil nail ngaol. Miqyail nail daoq naldaiq khi hav bhoel haq neq, tsaq nail daol nail tsaol-aq pevq lal nail ngaol. 
ROM.6.17	Thailhai ngaol-aoq, Miqyail bhai tsiqeeq yaoq. Khul khi mail dai ngal-aq neq, jel lal-u phao nuljuq oeqbal nail yaqkav jiovq daiq khi ngaol-aoq, niil aq-il neq, Miqyail-i mail cavq lavq cov lavq-a nail daoq neema lavqkhoel bhai kev dai, nuljuq hav bhoel khi tsaothe-a nail ngaol. 
ROM.6.18	Nuljuq neq, oeqbal nail lavqkhoel nee jel-ail khi, tsaq nail daol nail phaq nail yaqkav pevq lal-a nail ngaol.
ROM.6.19	Ngal niailhai ge nail neq, nuljuq gov heeq nia dai, yaoq n yaoq n nee yuq nail daoq nee ge nail ngaol. Jel lal-u phao, nuljuq nail aqmaol neq, haqeiv nail phaq nl dai, aqjiivq aqcavq khi mail maq meeq nail phaq nail yaqkav jiovq dai, av bhiq-a nail ngaol. Alhai dul dai, niil aq-il nuljuq meeq lal haol lal khi, tsaq nail daol nail phaq nail yaqkav jiovq kivq dai, nuljuq nail aqmaol Miqyail bhai av bhiq yaoq. 
ROM.6.20	Nuljuq oeqbal nail yaqkav jiovq-u phao, tsaq nail daol nail phaq nail kov-uvq bhai maq jaol-al. 
ROM.6.21	Nuljuq oeqbal alhai nl-u phao, khul nail ganl tsoiq nail-aiq. Oeqbal nl-a nail ngel-i mail, niil aq-il ya haqsil-ail teevq-eel ngaol. Al nail haoqnao naosaq neq, ya sil nail ngaol. 
ROM.6.22	Thailhai ngaol-aoq, niil aq-il nuljuq oeqbal nail lavqkhoel nee jel-ail khi, Miqyail nail yaqkav pevq lal-a nail ngel-i mail, nuljuq meeq nail haol nail phaq ya-a nail ngaol. Al nail haoqnao naosaq neq, nqmaq maqluv halyeel doevq nail phaq ya nail ngaol. 
ROM.6.23	Oeqbal nail aqphoiq neq, ya sil nail ngaol. Thailhai ngaol-aoq, Miqyail-i mail ngadao bhai aqnieivq-ail bivq lavq-a nail kovpavq neq, ngadao nail Heeqphaq Yeiqsul Khali bhaqda nee, nqmaq maqluv halyeel ya doevq nail ngaol.
ROM.7.1	Aqivq jaqbheq juq-ol, ngal niailhai ge nail neq, aoldaoq kovqdaoq heeq nia nail juq bhai ge nail ngaol. Tsaol-aq aqdoevq doevq-u phao taivq-ail aoldaoq kovqdaoq nail kov-uvq bhai jaol nail ngaol dai, nuljuq heeq nia nail ngaol. 
ROM.7.2	Yaqmai-aq teevq gaq, aivq nail yovjil khal doevq-u kev dai, aoldaoq kovqdaoq-i mail aivq bhai pheethaiq-ai thaq nail ngaol. Thailhai ngaol-aoq, yovjil gaq sil haq neq, yovjil gaq nee tavq nail aoldaoq kovqdaoq nee bhuq-ail jel-ail nail ngaol. 
ROM.7.3	Alheel ngel-i mail, aivq nail yovjil maq sil-u phao, yaoq gaq yaoq nee bheeq haq neq, bheeq nail leel nail yaqmai-aq dai, yu aivq bhai ge nail ngaol. Thailhai ngaol-aoq, aivq nail yovjil sil haq neq, aoldaoq kovqdaoq al bhai bhuq-ail jel ail-aoq nail ngel-i mail, yaoq gaq yaoq bhai maol ail khi ngaol-aoq, bheeq nail leel nail yaqmai-aq maq ngel-ail.
ROM.7.4	Ngaq nail aqivq jaqbheq juq-ol, alhai dul dai nuljuq Khali nee teevq gaq khe-ai sil-a nail ngel-i mail, aoldaoq kovqdaoq bhai bhuq-ail jel ail-a nail ngaol. Alheel ngel-i mail, ngadao Miqyail nail haqbhoil aqheeq heeq lee nia dai, nuljuq neq, gaoq doevq kovq lal-a nail Khali bhai maol ail-a nail ngaol. 
ROM.7.5	Khul khi mail dai ngal-aq neq, ngadao aqsivq haqjoil nail neekhaol khe-ai aqdoevq doevq-u phao, aoldaoq kovqdaoq bhaqda nee oeqbal nl movq nail neekhaol ngadao nail aqmaol lavqkhoel bhai ganl nl khi, ngadao-i mail khal nl khal hal nail yaoq phaq yaoq-ao nee sil nail phaq bhai dee lai nail ngaol. 
ROM.7.6	Thailhai ngaol-aoq, niil aq-il ngadao aoldaoq kovqdaoq bhai bhuq-ail jel ail-aoq nail ngaol. Jel lal-u phao, ngadao bhai pheethaiq-ai thaq nail phaq bhai pheel ha-ail ceevq-a nail ngel-i mail, niil aq-il ngadao-i mail nl nail hal nail neq, aoldaoq kovqdaoq aqlil nail kov-uvq bhai nl nail hal nail maq ngel-ail. Aqhaqlal Miqyail uvthaiq nail neema aqsivq aol khi nl nail hal nail ngaol.
ROM.7.7	Alheel ngel-i mail, ngadao khalhai ge heeq. Aoldaoq kovqdaoq neq, oeqbal pevq nail laiq. Maq ngel-ail dei-eiq. Aoldaoq kovqdaoq maq jiav-ail nul neq, ngadao oeqbal aol nail dai, ngadao maq heeq kivq-ail. Khul khi mail dai ngal-aq neq, yu nail yalkav bhai maivjeel thaq jeel dai, aoldaoq kovqdaoq maq ge lavq-ail kheel nul neq, maivjeel jeel nail phaq oeqbal ngaol dai, ngadao maq heeq kivq-ail. 
ROM.7.8	Oeqbal neq aoldaoq kovqdaoq bhai juq juq-ail khi, ngadao nail lavqkhoel khe maivjeel jeel nail mee nia phaq bhi dov lal nia nail ngaol. Khul khi mail dai ngal-aq, aoldaoq kovqdaoq maq jiav-ail nul neq, oeqbal sil-a nail ngaol. 
ROM.7.9	Jel lal-u phao, aoldaoq kovqdaoq bhai maq tavq dai ngadao aqdoevq doevq-a nail ngaol. Thailhai ngaol-aoq, aoldaoq kovqdaoq kev lee-u phao, oeqbal doevq lal khi ngadao neq, sil-a nail ngaol. 
ROM.7.10	Aoldaoq kovqdaoq al bhaqda nee ngadao aqdoevq ya doevq nail ngaol dai, noeqthunq khi ngaol-aoq, ngaq bhai heivq lao thaq nail niil.
ROM.7.11	Khul khi mail dai ngal-aq, oeqbal neq, aoldaoq kovqdaoq al bhai juq juq-ail, ngadao bhai goiqbhaoq bhaoq lavq-a nail nee ovqtavq, heivq lavq-a nail ngaol. 
ROM.7.12	Thailhai ngaol-aoq, aoldaoq kovqdaoq iqsanl mail aqmeeq aqhaol haol khi, aqtsaq ngaol. Aqmeeq ngaol. 
ROM.7.13	Thailhai phal-iq neq, aqmeeq phaq-i mail ngadao bhai heivq lavq-a nail laiq. Maq ngel-ail dei-eiq. Oeqbal neq, maldil oeqbal ngaol dai, bhaqlaoq kheq dai dov lal dai, aqmeeq phaq bhai juq khi ngadao bhai heivq lavq-a nail ngaol. Alheel ngel-i mail, aoldaoq kovqdaoq al juq neq, oeqbal khadai haqeiv nail ngel-ail dai, bhaqlaoq kheq dai, cavq lavq-a nail ngaol.
ROM.7.14	Aoldaoq kovqdaoq neq, aqhaqlal bhai tavq nail ngaol dai, ngadao heeq kivq naol. Thailhai ngaol-aoq, ngadao aqsivq haqjoil bhai tavq khi, oeqbal nail yaqkav bhi jiovq nail dai khi, ngadao bhai gaoq-ai thaq nail ngaol. 
ROM.7.15	Ngadao-i mail nl nail juq bhai ngadao maq heeq kivq-ail. Ngadao nl movq nail phaq bhai maq nl mail, ngadao-i mail bhe nail phaq bhai ngadao nl nail ngaol. 
ROM.7.16	Ngadao maq nl movq nail phaq bhai ngadao nl haq neq, aoldaoq kovqdaoq aqmeeq ngaol dai, ngadao khanq-a nail ngaol. 
ROM.7.17	Alheel ngel-i mail, maq meeq nail al juq bhai maldil ngadao nl nail maq ngel. Ngado nail lavqkhoel khe aol nail oeqbal nl nail ngaol. 
ROM.7.18	Aqsivq haqjoil bhai tavq nail ngadao nail aqmaol niil nail lavqkhoel bhai aqmeeq phaq teevq peivq-ail maq aol-ail dai, ngadao heeq kivq naol. Aqmeeq phaq nl movq nail neema aol khi ngaol-aoq, maq nl kivq-ail. 
ROM.7.19	Al ovqtavq, aqmeeq phaq nl movq khi ngaol-aoq ngadao maq nl-al. Maq nl movq nail haqeiv nail phaq ngadao nl nail ngaol. 
ROM.7.20	Maq nl movq nail phaq ngadao nl haq neq, ngadao nl nail maq ngel. Ngadao nail lavqkhoel khe aol nail oeqbal nl nail ngaol.
ROM.7.21	Alheel ngel-i mail, ngadao aqmeeq phaq nl movq-u phao, khaq mao iqsanl haqeiv nail phaq ngadao nail lavqkhoel bhai aol nail bhai ngadao ya moel nail ngaol. 
ROM.7.22	Ngadao nail neema lavqkhoel bhai neq, Miqyail nail aol bhai lavqkhiq tsail-ail nial. 
ROM.7.23	Thailhai ngaol-aoq, ngadao nail aqmaol lavqkhoel bhai, aol yaoq phaq yaoq aol nail bhai ngadao ya moel-a nail ngaol. Aol al neq, ngadao nail neema nee genl dev pheeljaq khi, ngadao nail aqmaol lavqkhoel khe aol nail oeqbal ngadao bhai bhi pheel-aivq nail dai, nl nail ngaol. 
ROM.7.24	Ngadao bhai noeqhaq deedee-ail nial. Ngadao bhai bhi sil-ail thailthaiq nail aqmaol niil nail lavqkhoel nee, khaq sil gaq ngadao bhai bhi jel-ail nia nail-aiq. 
ROM.7.25	Ngadao nail Heeqphaq Yeiqsul Khali bhi jel-ail nia nail ngel-i mail, Miqyail bhai tsiq eeq bhel. Thailhai phal-iq neq, ngadao nail neema niil Miqyail nail aoldaoq kovqdaoq bhai tsaq nail khe-ai nl naol. Thailhai ngaol-aoq, ngadao nail aqsivq haqjoil phao tavq nail aqmaol neq, oeqbal nail aol bhai tsaq dai, nl-ai haq nail ngaol.
ROM.8.1	Alheel ngel-i mail, Yeiqsul Khali nail lavqkhoel bhai jaol nail tsaol-aq juq neq, ya sil naol dai, yalkhaq dal nail phaq bhai niil aq-il maq ya daq yaoq-aol. 
ROM.8.2	Khul khi mail dai ngal-aq neq, Yeiqsul Khali nail lavqkhoel bhi doevq lal nia nail Aqhaqlal Miqyail nail bhaqaoq neq, oeqbal nail bhaqaoq lavqkhoel khi mail sil nail bhaqaoq lavqkhoel nee ngadao bhai bhi jel-ail lavq-a nail ngaol. 
ROM.8.3	Ngadao aqsivq haqjoil bhao nail bhaqda nee, aoldaoq kovqdaoq gaq maq aol-ail. Alheel ngel-i mail, Miqyail neq, aoldaoq kovqdaoq maq nl nia nail phaq bhai, nl-ai thaq nail ngaol. Oeqbal yaq nail haqbhoil Miqyail aivq nail Yaqyov bhai khoel-ai leevq-a nail ngaol. Yaqyov neq, oeqbal nail haqbhoil laol bhiq nail phaq pevq dai, oeqbal yaq juq aqmaol bhao nail khe-ai, aivq iqsanl aqmaol bhao nail ngaol. Miqyail aivq bhai aqsivq haqjoil nail lavqkhoel bhai aol nail oeqbal bhai yalkhaq bhi dal lee-a nail ngaol. 
ROM.8.4	Aqsivq haqjoil nail haoqnao maq tsaothe-ail, Aqhaqlal Miqyail nail haoqnao tsaothe nail ngadao juq nail lavqkhoel bhai, aoldaoq kovqdaoq ge-ai thaq nail khe-ai bhee lal dai, aivq alhai nl-a nail ngaol.
ROM.8.5	Khul khi mail dai ngal-aq neq, aqsivq haqjoil bhai tavq nail tsaol-aq neq, aqsivq haqjoil phao khe ganl bhai noeq cov-ai thaq nail neema aol nail ngaol. Thailhai ngaol-aoq, Aqhaqlal Miqyail bhai tavq nail tsaol-aq neq, Aqhaqlal Miqyail bhai tavq nail phaq bhai noeq cov-ai thaq nail ngaol. 
ROM.8.6	Aqsivq haqjoil phao khe ganl bhai noeq cov-ai thaq nail tsaol-aq juq neq, ya sil nail ngaol. Aqhaqlal Miqyail bhai noeq cov-ai thaq nail tsaol-aq juq neq, aqdoevq doevq nail phaq khi mail neesal-ovq nail phaq ya nail ngaol. 
ROM.8.7	Khul khi mail dai ngal-aq, aqsivq haqjoil phao tavq nail ganl bhai noeq cov-ai thaq nail neema neq, Miqyail bhai genl dev nail ngaol. Alheel nail neema neq, Miqyail nail aoldaoq kovqdaoq nail kov-uvq bhai maq jaol nail nee ovqtavq, jaol khi ngaol-aoq, maq jaol nia-ail. 
ROM.8.8	Aqsivq haqjoil nail haoqnao tsaothe nail tsaol-aq juq neq, Miqyail neema tsaq dai, maq nl nia-ail.
ROM.8.9	Miqyail nail Aqhaqlal nuljuq nail lavqkhoel bhai maldil jaol haq neq, nuljuq aqsivq haqjoil nail neekhaol haoqnao maq tsaothe-ail. Aqhaqlal Miqyail nail haoqnao tsaothe nail ngaol. Thailhai ngaol-aoq, tsaol-aq teevq gaq nail lavqkhoel Khali nail Aqhaqlal maq jaol haq neq, tsaol-aq al gaq Khali nee maq tavq-ail. 
ROM.8.10	Khali nuljuq nail lavqkhoel bhai jaol haq neq, oeqbal bhaqda nee aqmaol sil khi ngaol-aoq, tsaq nail daol nail phaq bhaqda nee, aqhaqlal ya doevq nail ngaol. 
ROM.8.11	Al ovqtavq, Yeiqsul bhai gaoq bhi doevq kovq lal-a nail Miqyail nail Aqhaqlal nuljuq nail lavqkhoel bhai jaol haq neq, Yeiqsul bhai gaoq bhi doevq kovq lal-a nail khe-ai, Miqyail nuljuq nail sil nia nail aqmaol bhai iqsanl, gaoq bhi doevq kovq lal nail ngaol. Aivq nuljuq nail lavqkhoel bhai jaol nail aivq nail Aqhaqlal bhai juq khi alhai nl nail ngaol.
ROM.8.12	Aqivq jaqbheq juq-ol, ngadao juq neq gailjiov bavq nail tsaol-aq juq ngaol. Thailhai ngaol-aoq, aqsivq haqjoil nail neekhaol sil dai nl nail haqbhoil bavq nail maq ngel-ail. 
ROM.8.13	Khul khi mail dai ngal-aq, nuljuq aqsivq haqjoil nail haoqnao doevq haq neq, ya sil nail ngaol. Thailhai ngaol-aoq, Aqhaqlal Miqyail bhai juq khi yovqgavq nail oeqbal nl nail aqsivq haqjoil nail neekhaol bhai dev ceiv haq neq, ya doevq nail ngaol. 
ROM.8.14	Miqyail nail Aqhaqlal-i mail hevqdaiq bhiq nail tsaol-aq neq, Miqyail nail yaq ngaol. 
ROM.8.15	Khul khi mail dai ngal-aq, Miqyail nuljuq bhai yaqkav nail neema bivq lavq-a nail maq ngel-ail. Neema al aol haq neq, geesil nail ngaol. Miqyail nuljuq bhai Aqhaqlal Miqyail nail lavqkhoel nee aivq nail yaq nail neema bivq lavq-a nail ngaol. Alheel ngel-i mail, “Aqbhu-ol, ngaq nail aqbhu-ol” dai, ngadao aivq bhai khul kivq nail ngaol. 
ROM.8.16	Ngadao juq neq, Miqyail nail yaq ngaol dai, Aqhaqlal Miqyail khi mail ngadao nail aqhaqlal teevq gaq khe-ai, salkhil khanq nail ngaol. 
ROM.8.17	Ngadao neq aivq nail yaq pevq nail ngel-i mail, aivq nail jaiqbhoil ovq nail tsaol-aq ngaol. Miqyail-i mail Khali bhai bivq nail dai khi, lainq-ai thaq nail jaiqbhoil iqsanl, Khali nee mail teevq gaq khe-ai ngadao ya nail ngaol. Khul khi mail dai ngal-aq, khoeq nail jiovq nail phaq bhai Khali nee mail teevq gaq khe-ai ngadao daq haq neq, aivq nee mail teevq gaq khe-ai seiqleiq khaoqsail ya nail ngaol.
ROM.8.18	Yeel niil yeel nail lavqkhoel bhai ya haq ya aoq nail phaq neq, yaqhao ngadao bhai bivq lavq nail seiqleiq khaoqsail nee maq tsiq ceiv tsaol-ail dai, ngal noeq duq-ai thaq nail ngaol. 
ROM.8.19	Miqyail-i mail teivq-ai thaq nail yaoq phaq yaoq-ao nee, Miqyail nail yaq juq bhaqlaoq kheq dai dov lee nail bhai ya moel dai, noeqthunq khi daonq thailthaiq nail ngaol. 
ROM.8.20	Teivq-ai thaq nail yaoq phaq yaoq-ao nee, lav cov nail phaq bhai, niil aq-il kev dai, daq thailthaiq nail ngaol. Aqyu juq alhai daq movq jaol movq nail ngel-i mail, maq ngel-ail. Miqyail-i mail alhai bhi jaol-a nail ngel-i mail ngaol. 
ROM.8.21	Thailhai ngaol-aoq, aqyu juq noeqthunq nail phaq niailhai jiav nail ngaol. Khal teivq-ai thaq nail yaoq phaq yaoq-ao nee lav cov nail phaq nail kov-uvq nee ya jel-ail khi, Miqyail nail yaq juq seiqleiq khaoqsail bhai ya aol lai dai, aqyu juq noeqthunq nail ngaol.
ROM.8.22	Khal teivq-ai thaq nail yaoq phaq yaoq-ao nee mail niil aq-il kev dai, yaq bhao-u nal nail khe-ai, maq daq tsaol-ail tev thail meel thailthaiq nail ngaol dai, ngadao heeq kivq nail ngaol. 
ROM.8.23	Teivq-ai thaq nail phaq taivq-ail maq ngel nail, Miqyail-i mail iqmoeq ilmoeq bivq lavq-a nail kovpavq pevq nail Aqhaqlal Miqyail bhai ya-a nail ngadao juq iqsanl, Miqyail nail yaq maldil pevq lal khi, aqmaol niil ya jel-ail khi phal lal nail bhai daonq thailthaiq-u phao, neema lavqkhoel bhai neq, tev thail meel thailthaiq nail ngaol. 
ROM.8.24	Ngadao hevqkovq nail phaq ya gaq-u phao maldil ya jel-ail khi phal lal nail ngaol dai, noeqthunq khi daonq thailthaiq nail ngaol. Alheel ngel-i mail, noeqthunq-ai thaq nail phaq bhai ya moel haq neq, maq noeqthunq yaoq-aol. Ya moel-aoq nail phaq bhai khaq sil gaq gaoq noeqthunq nail-aiq. 
ROM.8.25	Thailhai ngaol-aoq, ngadao maq ya moel haq nail phaq bhai noeqthunq nail ngel haq neq, ol ol-ail ya daonq nail ngaol.
ROM.8.26	Alhai dul dai, ngadao gaq bhaq-u phao, Aqhaqlal Miqyail tsaojao-ai lavq nail ngaol. Geeqlaoq khalhai ya hal nail dai, ngadao maq heeq kivq-ail. Thailhai ngaol-aoq, Aqhaqlal Miqyail neq, daoq maq bhao dai, ngadao nail haqbhoil Miqyail bhai meel meel-ail geeqlaoq hal deedee nail ngaol. 
ROM.8.27	Tsaol-aq yaq nail neema bhai tsaotsel daiq nail Miqyail neq, Aqhaqlal Miqyail nail neema bhai heeq nia nail ngaol. Khul khi mail dai ngal-aq neq, Miqyail neema tsaq nail khe-ai, Miqyail nail tsaol-aq nail haqbhoil Aqhaqlal Miqyail geeqlaoq hal nail ngaol.
ROM.8.28	Miqyail bhai khal gaiq-a nail tsaol-aq nail haqbhoil, iqsanl nail lavqkhoel aivq aqmeeq phaq bhi dov lal nail ngaol dai, ngadao heeq kivq nail ngaol. Miqyail-i mail noeqceiv-ai thaq nail khe-ai, aivq tsaol-aq al juq bhai khul-a nail ngaol. 
ROM.8.29	Aivq nail Yaqyov khe-ai dul lai dai, iqmoeq-u nee mail Miqyail heeq nia nail tsaol-aq bhai aivq tsel dov-ai thaq nail ngaol. Yaqyov al gaq bhai, aqivq jaqbheq maodai gaq nail kovtavq bhai aqivq bhi jiovq nail dai khi, Miqyail alhai nl-a nail ngaol. 
ROM.8.30	Iqmoeq-u nee Miqyail aivq-i mail tsel dov-ai thaq nail tsaol-aq bhai aivq khul-a nail ngaol. Khul-ai thaq nail tsaol-aq al juq bhai aivq tsaq nail daol nail tsaol-aq bhi pevq lal-a nail ngaol. Tsaq nail daol nail tsaol-aq bhi pevq lal-a nail al juq bhai, aivq nail seiqleiq khaoqsail bivq-a nail ngaol.
ROM.8.31	Alheel ngel-i mail, ganl al juq bhai khul ge duq jiav nail-aiq. Ngadao jaol nail phao Miqyail jaol haq neq, yaoq phao yaoq khaq sil gaq jaol khi lav tsoiq nia nail-aiq. 
ROM.8.32	Miqyail neq, “Ngaq nail Yaqyov maq bhi cov-ail” dai, maq ge mail, ngadao iqsanl nail haqbhoil aivq nail Yaqyov bivq lavq-a nail ngaol. Thailhai phal-iq neq, aivq nail Yaqyov nee mail teevq gaq khe-ai, aivq khal jiav nail yaoq phaq yaoq-ao nee ngadao bhai bivq lavq nail maq ngel-ail laiq. 
ROM.8.33	Miqyail-i mail tsel dov-ai thaq nail tsaol-aq juq nail kovtavq bhai khaq sil gaq oeqbal thaq nia nail-aiq. Miqyail thaq nia nail ngaol. Thailhai ngaol-aoq, Miqyail neq, ngadao bhai oeqbal maq thaq dai, tsaq nail daol nail tsaol-aq bhi pevq lal lavq-a nail ngaol. 
ROM.8.34	Khaq sil gaq ngadao bhai ya sil naol dai, yalkhaq gaoq dal nia nail-aiq. Yeiqsul Khali dal nia nail ngaol. Thailhai ngaol-aoq, aivq neq, yalkhaq maq dal dai, ngadao nail haqbhoil khanqsil-a nail ngaol. Aivq sil-a nail teevq-eel maq ngel-ail. Aivq gaoq doevq kovq lal-a nail ngaol. Al ovqtavq, Miqyail nail lavqmal phao jaoldeel khi mail, ngadao nail haqbhoil geeqlaoq hal thailthaiq nail ngaol. 
ROM.8.35	Khali nail goil nail gaiq-a nail lavqkhoel ngadao jaol-u phao, khul phaq ngadao juq bhai lav pav nia nail-aiq. Haq nail aoq nail phaq, noeq dee noeq deel nail phaq, khoeq nail jiovq nail phaq, moevq nail sivq nail phaq, aqgaq aqdoi maq jiav nail phaq, geesil nail phaq, thaoma-i mail heivq lavq nail niil juq laiq. 
ROM.8.36	Jalliq lavqkhoel bhai gevq-ai thaq nail khe-ai,
ROM.8.36	“Naoq nail haqbhoil
ROM.8.36	teevq n n lao
ROM.8.36	nvjuq heivq nail
ROM.8.36	bhai ya daq
ROM.8.36	thailthaiq nail ngaol.
ROM.8.36	Heivq naol dai,
ROM.8.36	ge ceiv-ai thaq nail
ROM.8.36	yaol khe-ai,
ROM.8.36	yu nvjuq bhai
ROM.8.36	saol-nvq-ai
ROM.8.36	thaq nail ngaol” dai,
ROM.8.36	gevq-ai thaq nail ngaol.
ROM.8.37	Thailhai ngaol-aoq, ngadao bhai gaiq-a nail gaq bhaqda nee, al juq iqsanl bhai ngadao gaq gil lai-a nail ngaol. 
ROM.8.38	Khul khi mail dai ngal-aq neq, sil nail phaq maqkhaiq, doevq nail phaq maqkhaiq, nqtavq gaqkhoel maqkhaiq, nqtavq khi miltsaq nail gaiqlaq bhai uvthaiq nail juq maqkhaiq, niil aq-il jiav nail khul phaq maqkhaiq, yaqhao jiav lee nail khul phaq maqkhaiq, bhaqaoq khul phaq maqkhaiq, 
ROM.8.39	daqmoe phaq maqkhaiq, aqnavq phaq maqkhaiq, khal teivq-ai thaq nail yaoq phaq yaoq-ao nee maqkhaiq, ngadao nail Heeqphaq Yeiqsul Khali bhaqda nee, Miqyail nail goil nail gaiq-a nail lavqkhoel, ngadao bhai maq lav pav nia-ail dai, ngal neema thaqtsaol nail ngaol.
ROM.9.1	Ngal Yeiqsul Khali nail sivtavq bhai maldil tsaq nail phaq ge nail ngaol. Ngal goiqbhaoq maq bhaoq. Meeqnail Haolnail Aqhaqlal bhaqda nee, ngaq nail heeq nia nail neema iqsanl, ngaq-ai nee mail salkhil khanq nail ngaol. 
ROM.9.2	Ngaq nail neema lavqkhoel bhai noeqhaq deedee khi khaq mao iqsanl khaoqlaol-ail nial. 
ROM.9.3	Ngaq nail jeq-e jaq-a ngaq nail aqivq jaqbheq nail haqbhoil, ngal Khali nee gaoq ceiv ceiv-ail khi Miqyail-i mail iqkhail yavq nail bhai daq movq nail neema aol-ail nial. 
ROM.9.4	Aqyu juq neq, Ilsaqleiqlal nail tsaol-aq ngaol. Aqyu juq neq, Miqyail-i mail tsel dov-ai thaq nail tsaol-aq pevq lal-a nail maqkhaiq, Miqyail nail seiqleiq khaoqsail maqkhaiq, daoqma saljial maqkhaiq, aoldaoq kovqdaoq maqkhaiq, uqhuq thaoq nail aol maqkhaiq, Miqyail nail saljial maqkhaiq, iqsanl mail ya-a nail tsaol-aq pevq nail ngaol. 
ROM.9.5	Aqyu juq neq, aqmil dov nail Ilsaqleiqlal nail tsaol-aq nail aqphiq aqbhal al juq nail ovq nee jeq lee el lee-a nail tsaol-aq juq ngaol. Aqsivq haqjoil phao nee ge haq neq, Khali iqsanl aqyu juq nail jeq-e jaq-a pevq nail ngaol. Aivq neq, iqsanl nail kovtavq bhai uvthaiq nail Miqyail ngaol. Aivq bhai nqmaq maqluv halyeel tsiqeeq bhel. Aqmiq.
ROM.9.6	Miqyail nail daoq neq, luq-ail seil-ail nail maq ngel-ail. Khul khi mail dai ngal-aq neq, Ilsaqleiqlal nail jeq-e jaq-a iqsanl mail, Ilsaqleiqlal nail tsaol-aq maldil pevq nail maq ngel-ail. 
ROM.9.7	Aqbhaqlaqhaq nail jeq-e jaq-a iqsanl bhai, aivq nail jeq-e jaq-a ngaol dai, maq ge nia-ail. “Ilcav nail ovq nee doevq lee-a nail juq bhai taivq-ail naoq nail jeq-e jaq-a ngaol dai, saol-nvq bhiq naol” dai, Miqyail Aqbhaqlaqhaq bhai ge bhiq-ai thaq nail ngaol. 
ROM.9.8	Niailhai ge movq-ail nial. Aqsivq haqjoil nee doevq lee-a nail jeq-e jaq-a juq neq, Miqyail nail yaq pevq nail maq ngel-ail. Daoqma saljial jaq-ai thaq nail khe-ai, doevq lee-a nail juq taivq-ail Aqbhaqlaqhaq nail yaq ngaol dai, saol-nvq-ai thaq nail ngaol. 
ROM.9.9	Khul khi mail dai ngal-aq neq, Miqyail Aqbhaqlaqhaq bhai saljial niailhai jaq-a nail ngaol: “Naqyaq kovq niil yanq bhai, ngal teevq pov gaoq lee naol. Aq-u phao, naoq nail khaqma Saqlal yaqyov teevq gaq tsiq nail ngaol” dai, ge bhiq-a nail ngaol.
ROM.9.10	Al ovqtavq, Leiqbhailkavq iqsanl, ngadao nail aqbhu Ilcav bhai maol ail khi, yaq ceiv lai-a nail ngaol. Yaq ceiv lai-a nail al neq, nvq gaq bhee nail ngaol. 
ROM.9.11+ROM.9.12	Yaq al nvq gaq aqmeeq phaq iqsanl aqdoil phaq iqsanl maq nl haq-al. Miqyail tsaol-aq yaq bhai tsel dov-u phao, aqyu juq nl nail hal nail bhai heldaiq khi tsel dov nail maq ngel-ail. Miqyail-i mail noeqceiv-ai thaq nail khe-ai bhee lal dai, aivq-i mail khul-a nail tsaol-aq bhai taivq-ail tsel dov nail ngaol dai, bhi heeq nia nail haqbhoil, “Aqivq gaq neq, jaqbheq gaq nail yaqkav ya jiovq naol” dai, Miqyail aqma gaq bhai ge bhiq-a nail ngaol. 
ROM.9.13	Jalliq lavqkhoel bhai gevq-ai thaq nail khe-ai,
ROM.9.13	“Ngal Yaqkov
ROM.9.13	bhai gaiq-a khi,
ROM.9.13	Ilsaol bhai bhe naol” dai,
ROM.9.13	gevq-ai thaq nail ngaol.
ROM.9.14	Alheel ngel-i mail, ngadao khul ge duq jiav nail-aiq. Miqyail maq tsaq maq daol-ail laiq. Maq ngel-ail dei-eiq. 
ROM.9.15	Khul khi mail dai ngal-aq neq, aivq Molseiq bhai ge bhiq-a nail:
ROM.9.15	“Ngal geeqlaoq eeljaol
ROM.9.15	bivq movq nail juq bhai
ROM.9.15	geeqlaoq eeljaol bivq khi,
ROM.9.15	ngal gaoqhaq gaiq-a
ROM.9.15	movq nail juq bhai
ROM.9.15	gaoqhaq gaiq-a naol” dai,
ROM.9.15	ge bhiq-a nail ngaol.
ROM.9.16	Alheel ngel-i mail, tsaol-aq yaq nail neekhaol oil movq nail bhaqda nee tsel dov lavq nail maq ngel-ail. Laijai-a nail bhaqda nee iqsanl tsel dov lavq-a nail maq ngel-ail. Miqyail nail gaoq haq gaiq-a nail phaq bhaqda nee taivq-ail tsel dov lavq-a nail ngaol. 
ROM.9.17	Jalliq lavqkhoel bhai Iljiltuv milkhaoq khe heeqphaq bhai niailhai ge bhiq-ai thaq nail jiav nail ngaol:
ROM.9.17	“Ngaq nail bhaqaoq neq, naoq nail bhaqaoq nee maqtsil eeq jaiq nail ngaol dai, bhi dov lal khi, milkhaoq doi dai, ngaq nail aqmil bhi gaiq doi ail nail haqbhoil, ngal naoq bhai heeqphaq bhi jiovq-a nail ngaol” dai, ge-ai thaq nail ngaol. 
ROM.9.18	Alheel ngel-i mail, Miqyail neq, aivq gaoqhaq gaiq-a movq nail juq bhai gaoqhaq gaiq-a khi, neema bhi gaol movq nail juq bhai bhi gaol nail ngaol.
ROM.9.19	“Thailhai phal-iq neq, khul khi mail Miqyail oeqbal gaoq thaq lavq nail-aiq. Aivq nail neema tsaq nail phaq bhai khaq sil gaq lav tsoiq nia nail-aiq” dai, nuljuq ngaq bhai naldaiq movq-ail jaol-aq. 
ROM.9.20	Miqyail bhai daoq kovq kovq nail tsaol-aq ol, naol neq, khalheel nail tsaol-aq pevq nail-aiq. “Khul khi mail naol ngaq bhai niailhai teivq lavq-a nail-aiq” dai, iqlaoq neq, teivq-a nail gaq bhai ge lai nia naol laiq. 
ROM.9.21	Iqlaoq lav sav nail gaq, iqlaoq lav sav nail miltsaq bhai khal lav sav movq nail khe-ai lav sav nia nail maq ngel-ail laiq. Miltsaq teevq loe bhai, aqphoiq bhao nail iqlaoq teevq heeq lav sav nail maqkhaiq, aqphoiq maq bhao nail iqlaoq teevq heeq lav sav nail maqkhaiq, aivq bhai jiav nail maq ngel-ail laiq.
ROM.9.22	Miqyail-i mail nl nail phaq iqsanl alhai dul nail ngaol. Aivq nail neema phail nail phaq bhi moel movq khi, aivq nail bhaqaoq bhai bhi heeq nia movq-ail bhiq nail ngaol. Thailhai ngaol-aoq, aivq neema phail khi lav luq lav seil-ail bhiq nail dai, lainq-ai thaq nail iqlaoq juq bhai ol ol-ail jaol nail ngaol. 
ROM.9.23	Seiqleiq khaoqsail ya dai, iqmoeq-u nee mail lav sav-ai thaq nail, aivq gaoqhaq gaiq-a nail iqlaoq juq bhai, aivq nail seiqleiq khaoqsail khadai eeq khadai heel nail dai bhi moel movq nail ngaol. 
ROM.9.24	Miqyail ngadao juq bhai, alheel nail iqlaoq pevq lal dai, khul-ai thaq nail ngaol. Yuldav nail tsaol-aq juq nail lavqkhoel bhai taivq-ail khul-a nail maq ngel-ail. Yu nail jeq-e jaq-a nail lavqkhoel bhai iqsanl khul-a nail ngaol. 
ROM.9.25	Alhai dul dai, yu nail jeq-e jaq-a nail ganl, Miqyail nail haqbhoil gedan nail Holseiq-i mail gevq-ai thaq nail haoqgavq lavqkhoel Miqyail ge nail:
ROM.9.25	“Ngaq nail jeq-e jaq-a
ROM.9.25	maq ngel nail juq bhai
ROM.9.25	ngaq nail jeq-e jaq-a
ROM.9.25	ngaol dai, khul khi,
ROM.9.25	ngal maq gaiq-a nail
ROM.9.25	jeq-e jaq-a bhai,
ROM.9.25	ngal gaiq-a nail juq dai,
ROM.9.25	khul nail ngaol.
ROM.9.26	Nuljuq neq,
ROM.9.26	ngaq nail jeq-e jaq-a
ROM.9.26	maq ngel-ail dai,
ROM.9.26	aivq-i mail ge-a nail
ROM.9.26	aqduq bhai nuljuq neq,
ROM.9.26	doevq nail Miqyail nail
ROM.9.26	yaq ngaol dai,
ROM.9.26	gaoq mil phal
ROM.9.26	bhiq naol” dai,
ROM.9.26	ge-ai thaq nail ngaol.
ROM.9.27	Miqyail nail haqbhoil gedan nail Ilsaqyal iqsanl Ilsaqleiqlal nail jeq-e jaq-a nail ganl niailhai ge-ai thaq nail ngaol:
ROM.9.27	“Ilsaqleiqlal nail
ROM.9.27	tsaol-aq neq,
ROM.9.27	iqyaq iqma nail
ROM.9.27	tsalhail khe-ai,
ROM.9.27	mao khi ngaol-aoq,
ROM.9.27	hevqkovq nail phaq
ROM.9.27	ya nail tsaol-aq neq,
ROM.9.27	micil teevq-eel ngaol.
ROM.9.28	Khul khi mail dai
ROM.9.28	ngal-aq neq,
ROM.9.28	Heeqphaq Miqyail
ROM.9.28	miltsaq kovtavq bhai
ROM.9.28	aivq nail daoq
ROM.9.28	bhee lal dai,
ROM.9.28	phal lal nail phaq
ROM.9.28	maq jiav dai,
ROM.9.28	lavqtsail mail
ROM.9.28	nl nail ngaol” dai,
ROM.9.28	ge-ai thaq nail ngaol. 
ROM.9.29	Ilsaqyal gaoq ge nail:
ROM.9.29	“Bhaqaoq eeq nail
ROM.9.29	Heeqphaq Miqyail
ROM.9.29	ngadao juq nail
ROM.9.29	haqbhoil
ROM.9.29	jeq-e jaq-a
ROM.9.29	maq bhi doevq-ail
ROM.9.29	ceevq-al nul neq,
ROM.9.29	ngadao Saoldoq meenq
ROM.9.29	khe-ai pevq-ail khi,
ROM.9.29	Gaolmaollav
ROM.9.29	meenq khe-ai,
ROM.9.29	dul nail ngaol” dai,
ROM.9.29	ge-ai thaq nail ngaol.
ROM.9.30	Ngadao khul ge duq jiav nail-aiq. Yu nail jeq-e jaq-a tsaq nail daol nail phaq bhai maq halpov khi ngaol-aoq, tsaq nail daol nail phaq ya-a nail ngaol. Ngal niailhai ge nail neq, neema thaqtsaol nail ngel-i mail ya-a nail tsaq nail daol nail phaq bhai ge nail ngaol. 
ROM.9.31	Thailhai ngaol-aoq, Ilsaqleiqlal nail tsaol-aq juq neq, aoldaoq kovqdaoq bhai tavq nail tsaq nail daol nail phaq bhai halpov khi ngaol-aoq, maq halpov moel-al. 
ROM.9.32	Khul khi mail maq halpov moel thaq nail dai ge haq neq, neema thaqtsaol nail phaq bhai maq juq dai, nl nail hal nail phaq bhai taivq-ail juq nail ngel-i mail ngaol. Alheel ngel-i mail tsaol-aq yaq phaqthiq thiq nail lovmav bhai aqyu juq iqsanl phaqthiq thiq nail ngaol. 
ROM.9.33	Jalliq lavqkhoel bhai gevq-ai thaq nail khe-ai:
ROM.9.33	“Tsaol-aq phaqthiq
ROM.9.33	bhi thiq khi,
ROM.9.33	bhi bavq tsuq-ail nail
ROM.9.33	lovmav,
ROM.9.33	ngal Yeel-ovq gaoqjaoq
ROM.9.33	bhai bhi jiav naol.
ROM.9.33	Thailhai ngaol-aoq,
ROM.9.33	aivq bhai neema
ROM.9.33	khal thaqtsaol nail
ROM.9.33	tsaol-aq maq ya
ROM.9.33	haqsil-ail” dai,
ROM.9.33	gevq-ai thaq nail ngaol.
ROM.10.1	Aqivq jaqbheq juq-ol, Ilsaqleiqlal nail tsaol-aq hevqkovq nail phaq ya dai, ngaq nail neema lavqkhoel nee aqyu juq nail haqbhoil Miqyail bhai geeqlaoq hal nail ngaol. 
ROM.10.2	Aqyu juq Miqyail nail haqbhoil neema kev deedee nail ngaol dai, ngal ge kivq nail ngaol. Thailhai ngaol-aoq, aqyu juq heeq nia khi neema kev nail maq ngel-ail. 
ROM.10.3	Aqyu juq neq, Miqyail nail tsaq nail daol nail phaq bhai maq heeq nia-ail, yovqgavq nail tsaq nail daol nail phaq bhai nl dov nail ngaol. Alheel ngel-i mail, aqyu juq Miqyail nail tsaq nail daol nail phaq nail kov-uvq bhai maq jaol movq-ail bhiq-ail. 
ROM.10.4	Khul khi mail dai ngal-aq neq, aivq bhai neema khal thaqtsaol nail tsaol-aq iqsanl mail, tsaq nail daol nail tsaol-aq pevq lal dai, Yeiqsul Khali neq, aoldaoq kovqdaoq bhai nl gil lee-a nail ngaol.
ROM.10.5	Aoldaoq kovqdaoq bhai tavq nail tsaq nail daol nail phaq nail ganl bhai Molseiq niailhai gevq-ai thaq nail ngaol: Aoldaoq Kovqdaoq nail lavqkhoel bhai gevq-ai thaq nail khe-ai nl nail tsaol-aq neq, aqdoevq ya doevq nail ngaol dai, Molseiq-i mail gevq-ai thaq nail, jiav nail ngaol. 
ROM.10.6+ROM.10.7	Thailhai ngaol-aoq, neema thaqtsaol nail phaq bhai tavq nail tsaq nail daol nail phaq neq, niailhai ge nail ngaol: “Nqtavq bhai khaq sil gaq dav lai nail-aiq. Aqnavq mao-ail navq nail bha khaq sil gaq aol ail nail-aiq dai, neema lavqkhoel bhai thaq saol-nvq-o” dai, ge nail ngaol. Niailhai ge nail neq, Khali bhai hevq lai nail dai khi, nqtavq bha kha sil gaq dav lai nail-aiq. Khali bhai bhi doevq kovq lal nail dai khi, mao-ail navq nail bhai khaq sil gaq aol ail nail-aiq dai, ge movq nail ngaol. 
ROM.10.8	Neema thaqtsaol nail phaq bhai tavq nail tsaq nail daol nail phaq neq, khalhai ge nail ngel-aiq.
ROM.10.8	“Daoq niil daoq neq, nuljuq nee aqjail jail deedee nail ngaol. Naoq nail moeqthaoq lavqkhoel bhai iqsanl, naoq nail neema lavqkhoel bhai iqsanl aol nail ngaol” dai, ge nail ngaol. Daoq niil daoq neq, nvjuq-i mail cavq nail neema thaqtsaol nail phaq bhai tavq nail daoq bhai, ge movq nail ngaol. 
ROM.10.9	“Yeiqsul neq, Heeqphaq ngaol” dai, naoq nail moeqthaoq khanq khi, “Miqyail aivq bhai bhi doevq kovq lal-a nail ngaol” dai, naoq nail neema lavqkhoel nee neema thaqtsaol haq neq, Miqyail naoq bhai hevqkovq lavq nail ngaol. 
ROM.10.10	Neema lavqkhoel nee neema thaqtsaol nail ngel-i mail, Miqyail nail sivtavq bhai tsaq nail daol nail tsaol-aq pevq lal khi, moeqthaoq khanq-a nail ngel-i mail, hevqkovq nail phaq ya-a nail ngaol.
ROM.10.11	“Aivq bhai neema
ROM.10.11	khal thaqtsaol nail
ROM.10.11	tsaol-aq iqsanl mail
ROM.10.11	maq ya haqsil-ail” dai,
ROM.10.11	Jalliq lavqkhoel bhai gevq-ai thaq nail ngaol.
ROM.10.12	Yuldav nail tsaol-aq khi yu nail jeq-e jaq-a dai, maq saol-nvq pav-ail. Tsaol-aq iqsanl bhai uvthaiq nail Heeqphaq teevq gaq taivq-ail jaol khi, aivq bhai khal hal nail tsaol-aq iqsanl bhai Miqyail geeqlaoq teevq bhee bivq nail ngaol. 
ROM.10.13	Jalliq lavqkhoel bhai gevq-ai thaq nail khe-ai:
ROM.10.13	“Heeqphaq Miqyail
ROM.10.13	bhai gul khi
ROM.10.13	khal thaoq hal nail
ROM.10.13	yaoq gaq yaoq-ao nee bhai
ROM.10.13	aivq hevqkovq
ROM.10.13	bhiq nail ngaol” dai,
ROM.10.13	gevq-ai thaq nail ngaol.
ROM.10.14	Thailhai ngaol-aoq, aivq bhai neema maq thaqtsaol haq neq, khalhai khi hal nail-aiq. Aivq nail ganl maq gaiq daiq haq neq, khalhai khi neema thaqtsaol lal nia nail-aiq. Daoq cavq cavq nail tsaol-aq maq jaol haq neq, khalhai khi gaiq nia nail-aiq. 
ROM.10.15	Teevq gaq bhai iqsanl maq khoel gai-aivq haq neq, daoq cavq khalhai khi cavq-ail nia nail-aiq. Alhai dul dai,
ROM.10.15	“Lavqkhiq tsail nail
ROM.10.15	geeqlaoq daoq
ROM.10.15	cavq nail tsaol-aq
ROM.10.15	lal-u phao,
ROM.10.15	khadai meeq nail
ROM.10.15	ngel-ail” dai,
ROM.10.15	Jalliq lavqkhoel bhai gevq-ai thaq nail ngaol.
ROM.10.16	Thailhai ngaol-aoq, tsaol-aq iqsanl mail lavqkhiq tsail nail geeqlaoq daoq bhai naldaiq nail maq ngel-ail.
ROM.10.16	“Heeqphaq-ol,
ROM.10.16	nvjuq-i mail
ROM.10.16	cavq nail daoq bhai
ROM.10.16	khaq sil gaq neema
ROM.10.16	thaqtsaol nail-aiq” dai,
ROM.10.16	Ilsaqyal iqsanl, ge-ai thaq nail ngaol.
ROM.10.17	Neema thaqtsaol nail juq neq, ya gaiq-a nail ngel-i mail, neema thaqtsaol lal-a nail ngaol. Ya gaiq-a nail al neq, Khali nail lavqkhiq tsail nail geeqlaoq daoq yu-i mail cavq bhiq-a nail ngel-i mail, ya gaiq-a nail ngaol. 
ROM.10.18	Ilsaqleiqlal nail tsaol-aq juq maq ya gaiq-al laiq dai, ngal naldaiq movq-ail nial. Maldil ya gaiq-a nail ngaol. Jalliq lavqkhoel bhai gevq-ai thaq nail khe-ai:
ROM.10.18	“Aqyu juq nail aqthel
ROM.10.18	milkhaoq doi dai
ROM.10.18	gaiq-ail khi,
ROM.10.18	aqyu juq-i mail
ROM.10.18	cavq bhiq-a nail daoq
ROM.10.18	nqjail miljail bha
ROM.10.18	kev ail-a nail ngaol” dai,
ROM.10.18	gevq-ai thaq nail ngaol.
ROM.10.19	Ilsaqleiqlal nail tsaol-aq juq maq heeq nia-ail laiq dai, ngal teevq pov gaoq naldaiq nail ngaol. Molseiq-i mail ge-ai thaq nail:
ROM.10.19	“Nuljuq yu nail
ROM.10.19	jeq-e jaq-a bhai
ROM.10.19	maivjeel jeel nail
ROM.10.19	neema aol lal dai,
ROM.10.19	ngal nl naol.
ROM.10.19	Nuljuq neenoeq
ROM.10.19	neekha maq aol nail
ROM.10.19	jeq-e jaq-a bhai neema
ROM.10.19	phail lal dai iqsanl,
ROM.10.19	ngal nl naol” dai,
ROM.10.19	iqmoeq-u nee mail ge-ai thaq nail ngaol.
ROM.10.20	Ilsaqyal iqsanl geesil nail neema maq aol dai, Miqyail nail haqbhoil niailhai gedan-a nail ngaol:
ROM.10.20	“Ngaq bhai
ROM.10.20	maq halpov nail juq,
ROM.10.20	ngal aqyu juq bhai
ROM.10.20	bhiq moel-a nail ngaol.
ROM.10.20	Ngaq nail ganl maq
ROM.10.20	naldaiq nail juq bhai,
ROM.10.20	ngaq nail ganl bhi
ROM.10.20	heeq nia naol” dai,
ROM.10.20	ge-ai thaq nail ngaol.
ROM.10.21	Thailhai ngaol-aoq, Ilsaqleiqlal nail tsaol-aq nail ganl aivq ge nail:
ROM.10.21	“Maq naldaiq mail
ROM.10.21	daoq kovq kovq nail
ROM.10.21	tsaol-aq bhai
ROM.10.21	bhi lal nail dai khi,
ROM.10.21	teevq n n lao-ail,
ROM.10.21	ngal aqlavq tsiqkhail-ai
ROM.10.21	thaq nail ngaol” dai,
ROM.10.21	ge-ai thaq nail ngaol.
ROM.11.1	Thailhai phal-iq neq, Miqyail aivq nail jeq-e jaq-a bhai khaonq ha-a nail laiq dai, ngal naldaiq movq-ail nial. Teevq thal-iq maq khaonq ha-al. Ngal iqsanl Ilsaqleiqlal nail tsaol-aq ngaol. Aqbhaqlaqhaq nail aqjievq lilheel nail lavqkhoel khe Bheiqyaqmiq nail jeq-e jaq-a ngaol. 
ROM.11.2	Iqmoeq ilmoeq-u nee aivq-i mail tsel dov-ai thaq nail jeq-e bhai aivq maq khaonq ha-ail. Miqyail nail haqbhoil gedan nail Eillilya-i mail Ilsaqleiqlal nail tsaol-aq juq nail laiq nail phaq Miqyail bhai ge bhiq-a nail ganl, Jalliq lavqkhoel-ai niailhai gevq-ai thaq nail bhai, nuljuq heeq nia nail ngaol: 
ROM.11.3	“Heeqphaq-ol, naoq nail haqbhoil gedan nail tsaol-aq juq bhai aqyu juq heivq khi, naoq nail laol duq juq bhai aqyu juq deeq peiv-a nail ngaol. Ngal teevq gaq taivq-ail jel-ail khi, ngaq bhai iqsanl aqyu juq heivq nail dai khi, laijai nail ngaol” dai, gevq-ai thaq nail ngaol. 
ROM.11.4	Thailhai ngaol-aoq, Miqyail aivq bhai khalhai ge kovq bhiq-a nail-aiq. “Bhaqlal dai mil-ai thaq nail thaoqphaoq aqma maolkhoel bhai uqhuq maq thaoq-a nail sivq hinl gaq ngaq nail haqbhoil bhi jaol-a nail ngaol” dai, ge kovq bhiq-a nail ngaol. 
ROM.11.5	Alhai dul dai, niil aq-il iqsanl Miqyail nail geeqlaoq eeljaol bhaqda nee tsel dov-ai thaq nail tsaol-aq micil jaol-ai haq nail ngaol. 
ROM.11.6	Geeqlaoq eeljaol bhaqda nee tsel dov-ai thaq nail ngel-i mail, nl nail hal nail phaq bhai maq tavq-ail. Nl nail hal nail phaq bhai tavq-ail nul neq, geeqlaoq eeljaol al neq, geeqlaoq eeljaol maq ngel yaoq-aol.
ROM.11.7	Thailhai phal-iq neq, khal heel-eeq. Ilsaqleiqlal nail tsaol-aq, aqyu juq-i mail halpov nail phaq bhai maq ya-al. Tsel dov-a nail tsaol-aq taivq-ail ya khi, maq tsel dov-a nail tsaol-aq neema gaol ail-a nail ngaol. 
ROM.11.8	Jalliq lavqkhoel bhai gevq-ai thaq nail khe-ai:
ROM.11.8	“Yanqgaol kev dai,
ROM.11.8	iqnoeq maq geel nail
ROM.11.8	neema maqkhaiq,
ROM.11.8	maq moel nia nail
ROM.11.8	maivneev maqkhaiq,
ROM.11.8	maq gaiq nia nail
ROM.11.8	naqkhaol maqkhaiq,
ROM.11.8	Miqyail aqyu
ROM.11.8	juq nail lavqkhoel bhi
ROM.11.8	pevq lal-a nail ngaol” dai,
ROM.11.8	gevq-ai thaq nail ngaol. 
ROM.11.9	Daqbhil-i mail ge-ai thaq nail niailhai jiav nail ngaol:
ROM.11.9	“Aqyu juq aqbhee
ROM.11.9	bhee-u phao,
ROM.11.9	lavqphee-i mail bhi
ROM.11.9	khail phee dei-eiq.
ROM.11.9	Aqyu juq tsuq-ail nail
ROM.11.9	lavqkhoel nee,
ROM.11.9	yu-i mail
ROM.11.9	khoeq bhiq nail bhai
ROM.11.9	ya daq dei-eiq.
ROM.11.10	Aqyu juq maivpeivq
ROM.11.10	peivq-ail khi,
ROM.11.10	maq moel nia dai
ROM.11.10	pevq-ail dei-eiq.
ROM.11.10	Aqyu juq neq,
ROM.11.10	yaqkav khe-ai
ROM.11.10	yu nail yalkav
ROM.11.10	ya phi nail bhaqda nee,
ROM.11.10	kaolceevq aqkhu khu dai,
ROM.11.10	pevq-ail dei-eiq” dai,
ROM.11.10	ge-ai thaq nail ngaol.
ROM.11.11	Yuldav nail tsaol-aq juq phaqthiq thiq-u phao, gaq tsuq-ail khi maq thul lal nia dai, pevq ail-a nail laiq dai, ngal naldaiq movq-ail nial. Maq ngel-ail. Aqyu juq oeqbal nl-a nail bhaqda nee, Miqyail aqyu juq bhai maivjeel bhi jeel nail haqbhoil yu nail jeq-e jaq-a juq nail kovtavq bhai hevqkovq nail phaq bhi kev lee-a nail ngaol. 
ROM.11.12	Yuldav nail tsaol-aq juq oeqbal nl-a nail ngel-i mail, miltsaq yaq juq aqhaqlal phao hulmeeq meeq lal khi, aqyu juq-i mail sunq ail-a nail phaq iqsanl, yu nail jeq-e jaq-a aqhaqlal phao hulmeeq bhi meeq lal-a nail ngaol. Thailhai ngaol-aoq, yuldav tsaol-aq iqsanl Yeiqsul bhai neema thaqtsaol khi hav bhoel haq neq, a dai nee maqtsil tsaol-aq yaq juq iqsanl mail, aqhaqlal phao hulmeeq gaoq meeq jaiq lal nail ngaol.
ROM.11.13	Alheel ngel-i mail, yu nail jeq-e jaq-a pevq nail nuljuq bhai ngal niailhai ge bhiq nail ngaol. Ngal neq, yu nail jeq-e jaq-a nail haqbhoil gaqkhoel ngaol. Ngal ganl niilniai thaqeeq nail ngaol. 
ROM.11.14	Ngal ganl niilniai thaqeeq nail neq, ngaq nail jeq-e jaq-a maivjeel jeel nail neema aol lal khi, aqyu juq teevq pav ganav juq hevqkovq nail phaq ya dai, ngal nl nail ngaol. 
ROM.11.15	Khul khi mail dai ngal-aq neq, Ilsaqleiqlal nail tsaol-aq Yeiqsul bhai khaonq ha nail ngel-i mail, miltsaq yaq Miqyail bhai tsaq lai jil lai haq neq, Ilsaqleiqlal nail tsaol-aq Yeiqsul bhai gaoq hav bhoel kovq nail neq, gaoq bhi doevq kovq lal nail khe-ai dul nail, maq ngel-ail laiq. 
ROM.11.16	Khaqmul iqmoeq ilmoeq lav sav-a nail heeq, Miqyail bhai bivq haq neq, khaqmul iqsanl mail Miqyail bhai danq bhiq-a nail phaq pevq nail ngaol. Aqbhaol teevq bhaol nail daoqtsail Miqyail bhai danq bhiq haq neq, lavqmeiv juq iqsanl, Miqyail nail pevq nail ngaol.
ROM.11.17	Miqyail lavqmeiv teevq pav ganav juq bhai dev ha khi, haqtsoiq bhai doevq nail saqloq aqbhaol nail lavqmeiv pevq nail nuljuq bhai, tsaol-aq-i mail kha-a nail saqloq aqbhaol bhai cavq lavq-a nail nee ovqtavq, lavqmeiv yaoq juq yaoq khe-ai, khaqjiq bhai bhi suv lavq-a nail ngaol. 
ROM.11.18	Thailhai phal-iq neq, lavqmeiv al juq nail kovtavq bhai eeq movq heel movq nail neema thaq aol. Eeq movq heel movq nail neema aol haq neq, niilniai saol-nvq dai yaoq. Daoqtsail nuljuq bhai juq juq-ail doevq nail maq ngel-ail. Nuljuq daoqtsail bhai juq juq-ail doevq nail ngaol. 
ROM.11.19	“Ngal aqbhaol bhai ya cavq lai dai, lavqmeiv juq ya dev ha-a nail ngaol” dai, nuljuq ge movq ail jaol-aq. 
ROM.11.20	Tsaq naol. Aqyu juq neema maq thaqtsaol nail ngel-i mail, dev ha nail bhai ya daq-a nail ngaol. Nuljuq neema thaqtsaol nail ngel-i mail, ivq nail ngaol. Alheel ngel-i mail, neema thaq eeq, yaolphaol yaoq. 
ROM.11.21	Khul khi mail dai ngal-aq neq, tsaol-aq-i mail kha-a nail saqloq lavqmeiv bhai Miqyail maq bhi covq haq neq, nuljuq bhai iqsanl maq bhi covq lavq-ail.
ROM.11.22	Miqyail nail geeqlaoq eeljaol khi aivq-i mail yalkhaq dal nail phaq bhai saol-nvq daiq yaoq. Aivq bhai khaonq ha nail tsaol-aq bhai aivq yalkhaq dal bhiq nail ngaol. Thailhai ngaol-aoq, nuljuq aivq nail geeqlaoq eeljaol nail lavqkhoel bhai jaol haq neq, aivq nail geeqlaoq eeljaol nuljuq nail kovtavq bhai jiav nail ngaol. Maq jaol haq neq, aivq nuljuq bhai iqsanl dev ha lavq nail ngaol. 
ROM.11.23	Tsaol-aq al juq iqsanl neema gaoq thaqtsaol lal haq neq, Miqyail aqyu juq bhai aqbhaol bhai gaoq bhi cavq kovq lai nail ngaol. Khul khi mail dai ngal-aq neq, aqyu juq bhai teevq pov gaoq cavq kovq lai dai, Miqyail nl nia nail ngaol. 
ROM.11.24	Aol maq jiav khi ngaol-aoq, haqtsoiq bhai doevq nail saqloq aqbhaol lavqkhoel khe nuljuq bhai dev khi, kha-a nail saqloq aqbhaol bhai cavq lavq-a nail ngaol. Thailhai phal-iq neq, kha-a nail saqloq lavqmeiv juq neq, yovqgavq nail aqbhaol bhai cavq lai jaiq nail ngaol.
ROM.11.25	Aqivq jaqbheq juq-ol, nuljuq yovqgavq nail neenoeq neekha bhai maq ya juq dai, oil tsail-ai thaq nail ganl niil nuljuq bhai bhi heeq kivq movq-ail nial. Miqyail-i mail noeqceiv-ai thaq nail khe-ai, yu nail jeq-e jaq-a hevqkovq nail phaq ya nail tsaol-aq juq bhee lal-u phao kev dai, Ilsaqleiqlal nail tsaol-aq teevq pav ganav juq neq neema gaol-ai haq nail ngaol. 
ROM.11.26	Yu nail jeq-e jaq-a hevqkovq nail phaq bhai ya haq neq, Ilsaqleiqlal nail tsaol-aq iqsanl hevqkovq nail phaq ya nail ngaol. Jalliq lavqkhoel bhai gevq-ai thaq nail khe-ai:
ROM.11.26	“Hevqkovq nail gaq neq,
ROM.11.26	Yeel-ovq gaoqjaoq
ROM.11.26	nee dov lee khi,
ROM.11.26	Yaqkov nail
ROM.11.26	jeq-e jaq-a
ROM.11.26	lavqkhoel khe
ROM.11.26	haqeiv nail phaq bhai
ROM.11.26	oil ha nail ngaol.
ROM.11.27	Ngal aqyu juq nail
ROM.11.27	oeqbal oil ha-u phao,
ROM.11.27	al neq,
ROM.11.27	ngal aqyu juq bhai
ROM.11.27	jaq bhiq-a nail
ROM.11.27	daoqma saljial
ROM.11.27	pevq nail ngaol” dai,
ROM.11.27	gevq-ai thaq nail ngaol.
ROM.11.28	Yuldav nail tsaol-aq lavqkhiq tsail nail geeqlaoq daoq maq hav bhoel-a nail bhaqda nee, nuljuq geeqlaoq ya nia dai, aqyu juq Miqyail bhai neejiav jiav nail tsaol-aq pevq lal-a nail ngaol. Thailhai ngaol-aoq, Miqyail-i mail tsel dov-ai thaq nail bhai saol-nvq haq neq, aqyu juq nail aqphiq aqbhal juq bhaqda nee, Miqyail gaiq-a nail tsaol-aq pevq lal-a nail ngaol. 
ROM.11.29	Aivq-i mail aqnieivq-ail bivq-ai thaq nail kovpavq bhai Miqyail maq oil kovq-ail. Aivq-i mail khul-ai thaq nail tsaol-aq bhai aivq maq noeq pov maq noeq phal-ail. 
ROM.11.30	Nuljuq iqmoeq-u phao Miqyail nail daoq maq naldaiq khi ngaol-aoq, niil aq-il gaoqhaq gaiq-a nia nail phaq bhai ya-a nail ngaol. Khul khi mail dai ngal-aq neq, Ilsaqleiqlal nail tsaol-aq maq naldaiq-a nail ngel-i mail ngaol. 
ROM.11.31	Alhai dul dai, nuljuq Miqyail nail gaoqhaq gaiq-a nail phaq bhai ya-a nail ngel-i mail, aqyu juq iqsanl, Miqyail nail gaoqhaq gaiq-a nail phaq bhai ya nia nail haqbhoil, niil aq-il aqyu juq Miqyail nail daoq bhai maq naldaiq nail phaq pevq nail ngaol. 
ROM.11.32	Khul khi mail dai ngal-aq neq, Miqyail tsaol-aq yaq iqsanl bhai aivq nail gaoqhaq gaiq-a nia nail phaq bivq movq nail ngel-i mail, aqyu juq iqsanl bhai, daoq maq naldaiq nail phaq nail kov-uvq bhai pheethaiq khi bhi jaol-a nail ngaol.
ROM.11.33	Miqyail nail nia deedee nail neenoeq neekha khi heeq nia nail neema khadai eeq khadai geel nail ngel-ail. Miqyail-i mail yalkhaq dal nail juq bhai teevq gaq-ail maq noeq dov tsaol-ail. Aivq nail gailkhaol bhai teevq gaq gail maq moel nia-ail.
ROM.11.34	Heeqphaq Miqyail nail
ROM.11.34	neema bhai
ROM.11.34	khaq sil gaq
ROM.11.34	heeq nia nail-aiq.
ROM.11.34	Aivq bhai khaq sil gaq
ROM.11.34	maoqbhaoq nl
ROM.11.34	daiq-a nail-aiq.
ROM.11.35	Kovpavq gaoq bhi
ROM.11.35	bivq lavq nail dai khi mail,
ROM.11.35	khaq sil gaq Miqyail
ROM.11.35	bhai kovpavq bivq
ROM.11.35	daiq-a nail-aiq.
ROM.11.36	Khul khi mail dai ngal-aq neq, khal jaol khal jiav nail yaoq phaq yaoq-ao nee, aivq nee mail dov lee-a nail ngaol. Aivq bhaqda nee khal jaol khal jiav nail yaoq phaq yaoq-ao nee doevq lal jiav lal khi, aivq nail haqbhoil ngaol. Nqmaq maqluv halyeel aivq bhai tsiqeeq tsiqheel bhel. Aqmiq.
ROM.12.1	Aqivq jaqbheq juq-ol, Miqyail gaoqhaq gaiq-a nail phaq bhaqda nee, ngal nuljuq bhai niailhai hal nail ngaol. Meeq nail haol nail laol bhiq nail phaq khi mail, Miqyail neema tsaq nail aqdoevq doevq nail laol bhiq nail phaq bhi pevq lal nail haqbhoil, nuljuq nail aqmaol Miqyail bhai av bhiq yaoq. Alhai av bhiq nail phaq neq, nuljuq nl heeq phaq-ail tsaq nail uqhuq thaoq nail aol ngaol. 
ROM.12.2	Miltsaq yaq juq aqdoevq doevq nail khe-ai thaq doevq, neema aqsivq phal khi tsaol-aq aqsivq pevq lal yaoq. Alhai nl haq neq, Miqyail neema tsaq nail phaq bhai heeq nia lal khi tsel pav nia lal nail ngaol. Meeq nail phaq, bhee nail phaq khi mail, Miqyail neekhaol sil nail phaq bhai iqsanl, heeq nia lal nail ngaol.
ROM.12.3	Miqyail ngaq bhai bivq lavq-a nail geeqlaoq eeljaol bhaqda nee, nuljuq nail lavqkhoel bhai jaol nail yaoq gaq yaoq-ao nee bhai ngal niailhai ge nail ngaol: Yovqgavq nail ganl saol-nvq heeq phaq-ail tsaq nail nee ovqtavq al jaiq thaq saol-nvq jaiq. Miqyail teevq gaq nee teevq gaq bhai neema thaqtsaol nail phaq bhoil bhiq-ai thaq nail khe-ai, yovqgavq nail ganl saol-nvq heeq phaq-ail tsaq nail phaq bhai taivq-ail saol-nvq yaoq. 
ROM.12.4	Khul khi mail dai ngal-aq neq, aqmaol teevq maol bhai alsail maodai covq nail ngaol. Al juq ganl nl nail maq dul lai-ail. 
ROM.12.5	Alhai dul dai, ngadao tsaol-aq mao khi ngaol-aoq, Khali nail lavqkhoel bhai aqmaol teevq maol teevq-eel ngaol. Ngadao teevq gaq nee teevq gaq, aqmaol al nail lavqkhoel bhai covq cavq-ai thaq nail ngaol. 
ROM.12.6	Miqyail ngadao bhai geeqlaoq eeljaol bivq lavq-a nail khe-ai, ngadao-i mail ya-ai thaq nail kovpavq juq maq dul lai-ail. Miqyail nail haqbhoil gedan nail kovpavq ya-a nail ngel haq neq, neema thaqtsaol nail phaq gaq kav nail khe-ai, gedan yaoq. 
ROM.12.7	Tsaojao-ai nail gaq jiovq nail kovpavq ya-a nail ngel haq neq, tsaojao-ai bhiq yaoq. Cavq bhiq cov bhiq nail gaq jiovq nail kovpavq ya-a nail ngel haq neq, cavq bhiq cov bhiq yaoq. 
ROM.12.8	Yu bhai gaq bivq nail kovpavq ya-a nail ngel haq neq, yu bhai gaq bivq yaoq. Yu bhai danq bhiq bhoil bhiq nail kovpavq ya-a nail ngel haq neq, maodai danq bhiq bhoil bhiq yaoq. Aqivq jiovq nail kovpavq ya-a nail ngel haq neq, laijai khi jiovq yaoq. Yu bhai gaoqhaq gaiq-a khi tsaojao-ai bhiq nail kovpavq ya-a nail ngel haq neq, lavqkhiq tsail nail lavqkhoel nee tsaojao-ai bhiq yaoq.
ROM.12.9	Goil nail gaiq-a nail phaq neq, maldil neema lavqkhoel nee gaiq-a nail phaq bhi pevq yaoq. Haqeiv nail phaq bhai bhe khi, aqmeeq phaq bhai neq, aqmeeq-ai nieivq thaiq-ai thaq yaoq. 
ROM.12.10	Aqivq jaqbheq nail gaiqlaq bhai gaiq-a nail khe-ai, teevq gaq nee teevq gaq gaiq-a yaoq. Teevq gaq nee teevq gaq ev nail lavqkhoel, yu bhai thaqeeq nail laijai yaoq. 
ROM.12.11	Aqdoil maq doil dai, laijai yaoq. Neema kev khi Miqyail nail ganl nl deedee yaoq. 
ROM.12.12	Noeqthunq nail lavqkhoel lavqkhiq tsail yaoq. Haq nail aoq nail phaq ya daq-u phao, ol yaoq. Gaq maq bhaq dai, khaq mao iqsanl geeqlaoq hal yaoq. 
ROM.12.13	Miqyail nail tsaol-aq juq loq nail khe-ai, aqyu juq bhai danq bhiq bhoil bhiq yaoq. Daq-i bhai aqmeeq meeq dai, hav bhiq yaoq.
ROM.12.14	Nuljuq bhai khoeq lal jiovq lal nail tsaol-aq juq bhai, geeqlaoq bivq yaoq. Iqkhail thaq yavq bhiq. Geeqlaoq taivq-ail bivq yaoq. 
ROM.12.15	Lavqkhiq tsail nail tsaol-aq nee mail lavqkhiq tsao tsail bhiq yaoq. Nioil nail tsaol-aq nee mail nioil tsao bhiq yaoq. 
ROM.12.16	Teevq gaq nee teevq gaq tsaq lai jil lai nail neema aol yaoq. Eeq movq heel movq nail neema thaq aol. Maivphaoq nal moel maq jiav nail tsaol-aq juq nee iqsanl aqtsaoq tsaoq yaoq. Ngal neq, neenoeq neekha aol naol dai, yovqgavq bhai yovqgavq thaq noeq.
ROM.12.17	Yu aqdoil phaq nl lal khi ngaol-aoq, aqdoil phaq teevq gaq bhai iqsanl thaq nl kovq bhiq. Tsaol-aq iqsanl nail sivtavq bhai aqmeeq phaq taivq-ail nl naol dai, noeq cov-ai thaq khi nl yaoq. 
ROM.12.18	Nuljuq khal khi kivq nail khe-ai, tsaol-aq iqsanl bhai tsaq lai jil lai kivq dai, aqdoevq doevq yaoq. 
ROM.12.19	Ngal mailma-ail gaiq-a nail aqtsaoq juq-ol. Yu nuljuq bhai nl laiq lavq-u phao, nuljuq thaq nl kovq bhiq. Miqyail nl kovq bhiq nail haqbhoil bhi jiav yaoq. Khul khi mail dai ngal-aq neq, Jalliq lavqkhoel bhai gevq-ai thaq nail khe-ai:
ROM.12.19	“Heeqphaq Miqyail ge nail:
ROM.12.19	‘Nl kovq bhiq nail
ROM.12.19	phaq neq,
ROM.12.19	ngaq nail ganl ngaol.
ROM.12.19	Ngal yalkhaq dal
ROM.12.19	bhiq nail ngaol’ dai,
ROM.12.19	ge-ai thaq nail ngaol”.
ROM.12.20	Alheel ngel-i mail,
ROM.12.20	“Naoq bhai neejiav
ROM.12.20	jiav nail gaq
ROM.12.20	aoq moevq haq neq,
ROM.12.20	bhi jaq yaoq.
ROM.12.20	Ulcuvq moevq haq neq,
ROM.12.20	ulcuvq bhi daol yaoq.
ROM.12.20	Alhai nl bhiq haq neq,
ROM.12.20	aivq ya haqsil
ROM.12.20	deedee khi
ROM.12.20	noeq pov lal dai,
ROM.12.20	nl bhiq nail khe-ai,
ROM.12.20	dul nail ngaol” dai iqsanl,
ROM.12.20	gevq-ai thaq nail ngaol.
ROM.12.21	Haqeiv nail phaq-i mail nuljuq bhai thaq bhi gaq lal. Aqmeeq phaq bhai juq juq-ail, haqeiv nail phaq bhai bhi gaq lai yaoq.
ROM.13.1	Tsaol-aq yaoq gaq yaoq-ao nee mail uvthaiq nail yovkav juq nail kov-uvq bhai aqmeeq-ai jaol yaoq. Khul khi mail dai ngal-aq, Miqyail maq bivq haq neq, uvthaiq nail bhaqaoq maq jiav nia-ail. Aqyu juq nail bhaqaoq neq, Miqyail-i mail bhi jiav-a nail ngaol. 
ROM.13.2	Alheel ngel-i mail, uvthaiq nail yovkav bhai lav tsoiq nail tsaol-aq, Miqyail-i mail nl-ai thaq nail phaq bhai lav tsoiq nail tsaol-aq ngaol. Lav tsoiq nail tsaol-aq neq, yalkhaq dal nail bhai ya daq nail ngaol. 
ROM.13.3	Aqmeeq phaq nl nail tsaol-aq neq, uvthaiq nail yovkav juq bhai geesil duq maq jiav-ail. Maq meeq nail phaq nl nail tsaol-aq neq, geesil duq jiav nail ngaol. Uvthaiq nail yovkav juq bhai geesil duq maq jiav nail tsaol-aq pevq movq-ail laiq. Pevq movq haq neq, aqmeeq phaq nl yaoq. Nl haq neq, aqyu juq naoq bhai neema tsaq nail ngaol. 
ROM.13.4	Naol aqmeeq phaq ya nia dai, Miqyail aqyu juq bhai khul-ai thaq nail ngaol. Thailhai ngaol-aoq, naol haqeiv nail phaq nl haq neq, geesil yaoq. Khul khi mail dai ngal-aq neq, aqyu juq thaoma aqnieivq-ail haq-nvq thaq nail maq ngel-ail. Haqeiv nail phaq khal nl nail tsaol-aq bhai yalkhaq dal nail dai khi, Miqyail-i mail aqyu juq bhai khoel-ai thaq nail ngaol. 
ROM.13.5	Alheel ngel-i mail, uvthaiq nail yovkav juq nail kov-uvq bhai aqmeeq-ai jaol yaoq. Thailhai ngaol-aoq, yalkhaq dal nail phaq bhai geesil nail ngel-i mail taivq-ail jaol nail phaq thaq bhi pevq. Yovqgavq bhai yovqgavq heeq kivq khi, nuljuq nail neema iqsanl neesal-ovq dai, aqmeeq-ai jaol yaoq. 
ROM.13.6	Al bhaqda nee, nuljuq khaon ya dov bhiq nail ngaol. Khul khi mail dai ngal-aq, aqyu juq yovqgavq nail ganl nl-a nail al neq, Miqyail nail haqbhoil nl-a nail phaq pevq nail ngaol. 
ROM.13.7	Alheel ngel-i mail, aqyu juq yaoq gaq yaoq-ao nee bhai teevq gaq nee teevq gaq bhai geel-nvq nail khe-ai, bivq heeq phaq-ail tsaq nail juq bhai bivq yaoq. Khaon tavq nail tsaol-aq juq bhai khaon tavq bhiq yaoq. Ev heeq phaq-ail tsaq nail tsaol-aq juq bhai ev bhiq yaoq. Thaqeeq thaqheel heeq phaq-ail tsaq nail tsaol-aq juq bhai, thaqeeq thaqheel bhiq yaoq.
ROM.13.8	Teevq gaq nee teevq gaq gaiq-a nail gailjiov maq ngel haq neq, naoq nail kovtavq bhai gailjiov teevq phaq-ail thaq bhi bavq. Khul khi mail dai ngal-aq, aqjail bhai jaol nail tsaol-aq bhai gaiq-a nail juq neq, aoldaoq kovqdaoq bhai nl bhee-a nail tsaol-aq khe-ai, dul nail ngaol.
ROM.13.9	“Yu nail miqyaq khaqma bhai thaq bheeq thaq leel. Yu bhai thaq lav heivq. Yu nail nlmaoq thaq khoiq. Yu nail nlmaoq bhai maivjeel thaq jeel” dai, ge-ai thaq nail aoldaoq kovqdaoq bhai maqkhaiq, bivq-ai thaq nail daoq yaoq daoq yaoq juq iqsanl mail, “Naoq nail aqmaol bhai gaiq-a nail khe-ai, naoq nail aqjail bhai jaol nail tsaol-aq bhai gaiq-a yaoq” dai, ge-ai thaq nail daoq al daoq nail lavqkhoel bhai aol gil nail ngaol.
ROM.13.10	Yu bhai gaiq-a nail neema aol haq neq, maq meeq nail phaq maq nl bhiq-ail. Alheel ngel-i mail, gaiq-a nail phaq neq, aoldaoq kovqdaoq bhai nl bhee-a nail ngaol.
ROM.13.11	Al ovqtavq, yanq niil yanq neq, iqnoeq noeq lal nail yanq nial dai, nuljuq heeq nia nail ngaol. Khul khi mail dai ngal-aq neq, ngadao iqmoeq ilmoeq neema thaqtsaol lal-u nee maqtsil, niil aq-il ngadao bhai hevqkovq nail phaq aqjail jail lee-aoq nail ngaol. 
ROM.13.12	Nqkiv lima nail yanq jel-ail khi, nqbhaq bhaq lal nail yanq kev lal-aiq naol. Alheel ngel-i mail, aqnav phaq bhai tavq nail nl nail hal nail phaq bhai khaonq ha khi, aqbhaq bhai tavq nail phaq bhai nl bhel. 
ROM.13.13	N-gaol phao nl heeq phaq-ail tsaq nail phaq bhai nl bhel. Maq tsaq maq daol nail phaq bhai bhaoqaiq lav sav khi jilpheeq daol bov nail phaq thaq nl. Yu nail khaqma bhai bheeq nail leel nail phaq khi mail khaqmiq sev nail phaq thaq nl. Yu nee mail iqdaiq iqtsai thaq dov. Yu bhai maivjeel thaq jeel. 
ROM.13.14	Aqgaq aqdoi doi nail khe-ai, Heeqphaq Yeiqsul Khali bhai doi yaoq. Aqsivq haqjoil nail neenoeq neelov haoqnao tsaothe naol dai, teevq phaq-ail thaq lainq.
ROM.14.1	Neema thaqtsaol nail phaq gaq bhaq nail tsaol-aq juq bhai hav bhiq yaoq. Thailhai ngaol-aoq, maq dul lai nail aol juq nail ganl bhai jil pheel jil lul jaq nail dai khi, hav nail phaq thaq bhi pevq. 
ROM.14.2	Neema thaqtsaol nail tsaol-aq teevq pav ganav juq neq, “Ngal yaoq phaq yaoq-ao nee jaq kivq nail ngaol” dai, noeq nail ngaol. Thailhai ngaol-aoq, neema thaqtsaol nail phaq gaq bhaq nail tsaol-aq juq neq, jaltsoiq aqpavq taivq-ail jaq nail ngaol. 
ROM.14.3	Yaoq phaq yaoq-ao nee jaq nail tsaol-aq, yaoq phaq yaoq-ao nee maq jaq nail tsaol-aq juq bhai maq ya thaqtheq-ail. Yaoq phaq yaoq-ao nee maq jaq nail tsaol-aq iqsanl, jaq nail tsaol-aq juq bhai oeqbal maq ya thaq-ail. Khul khi mail dai ngal-aq neq, Miqyail aqyu juq bhai hav bhoel-ai thaq nail ngaol. 
ROM.14.4	Yu nail yaqkav bhai oeqbal thaq nail gaq-ol. Naol neq, khalheel nail tsaol-aq pevq nail-aiq. Aivq bhai bhi jaol nail maqkhaiq, the ha nail maqkhaiq, aivq nail ilheel gaq pevq nail Miqyail bhai jiav nail ngaol. Aivq nail ilheel gaq neq, aivq bhai bhi jaol nail ngaol. Khul khi mail dai ngal-aq neq, aivq jaol nia dai nl nia nail bhaqaoq Miqyail jiav nail ngaol.
ROM.14.5	Tsaol-aq teevq gaq ganav neq, aqn niil n neq, aqn yaoq n yaoq nee maqtsil meeq jaiq nail ngaol dai, thaqeeq nail ngaol. Tsaol-aq teevq gaq ganav neq, yaoq n yaoq n nee teevq gaq kheel ngaol dai, noeq nail ngaol. Khul gaq maqkhaiq, yovqgavq nail neema lavqkhoel bhai tsaq naol dai, noeqceiv-ai thaq nail phaq bhai ivqdao dai, nieivq thaiq-ai thaq yaoq. 
ROM.14.6	Aqn teevq n ganav bhai thaqeeq nail tsaol-aq, Heeqphaq Yeiqsul bhai noeq kev khi thaqeeq nail ngaol. Yaoq phaq yaoq-ao nee jaq nail tsaol-aq iqsanl, Yeiqsul bhai noeq kev khi jaq nail ngaol. Khul khi mail dai ngal-aq neq, aqyu juq Miqyail bhai tsiqeeq khi jaq nail ngaol. Yaoq phaq yaoq-ao nee maq jaq nail tsaol-aq iqsanl, Yeiqsul bhai noeq kev nail ngel-i mail maq jaq dai, Miqyail bhai tsiqeeq nail ngaol. 
ROM.14.7	Ngadao yaoq gaq yaoq-ao nee, yovqgavq nail haqbhoil yovqgavq doevq nail maq ngel. Yovqgavq nail haqbhoil yovqgavq sil nail maq ngel. 
ROM.14.8	Ngadao doevq nail neq, Yeiqsul nail haqbhoil ngaol. Ngadao sil khi ngaol-aoq, Yeiqsul nail haqbhoil ngaol. Alheel ngel-i mail, doevq nail maqkhaiq, sil nail maqkhaiq, ngadao aivq nail tsaol-aq ngaol.
ROM.14.9	Khul khi mail dai ngal-aq neq, sil nail tsaol-aq bhai iqsanl, doevq nail tsaol-aq bhai iqsanl Heeqphaq jiovq nail dai khi, Khali khanq sil khi gaoq doevq kovq lal-a nail ngaol. 
ROM.14.10	Alheel ngel-i mail, naol khul khi mail naoq nail aqivq jaqbheq juq bhai oeqbal gaoq thaq nail-aiq. Khul khi mail naoq nail aqivq jaqbheq juq bhai gaoq thaqtheq nail-aiq. Ngadao iqsanl mail, Miqyail yalkhaq dal nail doiqbev bev ma nail sivtavq bhai ya kev lai nail ngaol. 
ROM.14.11	Jalliq lavqkhoel bhai gevq-ai thaq nail khe-ai,
ROM.14.11	“Heeqphaq Miqyail
ROM.14.11	ge nail:
ROM.14.11	‘Ngal neq,
ROM.14.11	maldil aqdoevq
ROM.14.11	doevq nail Miqyail
ROM.14.11	pevq nail khe-ai,
ROM.14.11	tsaol-aq yaq
ROM.14.11	yaoq gaq yaoq-ao
ROM.14.11	nee mail,
ROM.14.11	ngaq nail sivtavq bhai
ROM.14.11	peevqceevq kovdoiq
ROM.14.11	ya doiq khi,
ROM.14.11	moeqthaoq yaoq thaoq
ROM.14.11	yaoq-ao nee mail
ROM.14.11	ngaq bhai ya
ROM.14.11	tsiq eeq nail ngaol’ ” dai,
ROM.14.11	gevq-ai thaq nail ngaol.
ROM.14.12	Ngadao yaoq gaq yaoq-ao nee mail, yovqgavq-i mail khal nl khal hal-a nail ganl, yovqgavq Miqyail bhai ya ge dov gil bhiq nail ngaol.
ROM.14.13	Alheel ngel-i mail, ngadao teevq gaq nee teevq gaq oeqbal thaq nail phaq bhai khaonq ha bhel. Yovqgavq nail aqivq jaqbheq phaqthiq thiq khi oeqbal nail lavqkhoel bhai bhi laiq bhi tsa-ail dai, teevq phaq-ail maq nl yaoq-aol dai, noeqceiv nail, meeq jaiq nail ngaol. 
ROM.14.14	Jaq nail khul phaq maqkhaiq, aivq bhai aivq aqjiivq aqcavq teevq phaq-ail maq jiav-ail dai, Heeqphaq Yeiqsul bhaqda nee ngal heeq kivq khi neema thaqtsaol nail ngaol. Thailhai ngaol-aoq, al phaq niil phaq neq, aqjiivq aqcavq ngaol dai, teevq gaq ganav saol-nvq haq neq, aivq nail haqbhoil neq, aqjiivq aqcavq ngaol. 
ROM.14.15	Naoq-i mail jaq daol-a nail bhaqda nee, naoq nail aqivq jaqbheq ya noeqhaq haq neq, naol goil nail gaiq-a nail lavqkhoel bhai doevq nail maq ngel-ail. Naol jaq nail daol nail bhaqda nee, naoq nail aqivq jaqbheq bhai thaq lav cov. Aivq nail haqbhoil iqsanl, Khali khanq sil-a nail ngaol. 
ROM.14.16	Naoq nail haqbhoil aqmeeq phaq bhai, yu ge duq thaq bhi jiav. 
ROM.14.17	Khul khi mail dai ngal-aq, Miqyail Milkhaoq neq, jaq nail daol nail phaq pevq nail maq ngel-ail. Miqyail Milkhaoq neq, Meeqnail Haolnail Aqhaqlal bhaqda nee, tsaq nail daol nail phaq, neesal-ovq nail phaq khi mail lavqkhiq tsail nail phaq pevq nail ngaol. 
ROM.14.18	Khali nail haqbhoil alhai nl nail tsaol-aq bhai Miqyail neekhaol sil khi, tsaol-aq iqsanl, aivq bhai neema tsaq nail ngaol.
ROM.14.19	Alheel ngel-i mail, khaq mao iqsanl tsaq lai jil lai dai, nl bhel. Eeq lal heel lal dai iqsanl, teevq gaq nee teevq gaq tsaojao-ai bhel. 
ROM.14.20	Jaq nail daol nail phaq bhaqda nee Miqyail nail ganl bhai thaq lav cov. Jaq nail daol nail phaq neq, iqsanl mail aqhaol ngaol. Thailhai ngaol-aoq, tsaol-aq teevq gaq teevq phaq ganav jaq nail bhaqda nee, yu laiq-ail tsa-ail haq neq, jaq nail al gaq nl laiq-a nail ngaol. 
ROM.14.21	Haqjoil jaq nail maqkhaiq, aqheeq tsilju nail ullul daol nail maqkhaiq, khul phaq nl khi ngaol-aoq, naoq nail aqivq jaqbheq bhai bhi laiq bhi tsa-ail haq neq, teevq phaq-ail nl nail maq tsaq ail.
ROM.14.22	Naol neema thaqtsaol nail phaq, Miqyail khi mail naoq nail gaiqlaq bhai taivq-ail bhi jiav yaoq. Tsaq-ail nial dai, noeq khi, yovqgavq-i mail nl nail hal nail phaq, yovqgavq nail kovtavq bhai oeqbal maq thaq lal haq neq, lavqkhiq tsail nail ngaol. 
ROM.14.23	Thailhai ngaol-aoq, yovqgavq jaq nail phaq bhai yovqgavq nail neema lavqkhoel bhai maq haol haq neq, neema thaqtsaol nail lavqkhoel nee nl-a nail maq ngel nail ngel-i mail, Miqyail yalkhaq dal nail bhai ya daq nail ngaol. Neema thaqtsaol nail phaq maq aol dai, khal nl khal hal nail phaq neq, iqsanl mail oeqbal ngaol.
ROM.15.1	Ngadao gaq kav nail juq, yovqgavq nail neekhaol sil dai taivq-ail maq nl mail, gaq bhaq nail tsaol-aq nail gaq bhaq nail phaq bhai ol bhiq nail tsaq nail ngaol. 
ROM.15.2	Ngadao nail aqjail bhai jaol nail juq meeq lal jaq lal, eeq lal heel lal dai, ngadao yaoq gaq yaoq-ao nee noeq kev nail tsaq nail ngaol. 
ROM.15.3	Khul khi mail dai ngal-aq neq, Khali iqsanl, aivq nail neekhaol sil dai taivq-ail maq nl-al. Jalliq lavqkhoel bhai gevq-ai thaq nail khe-ai, “Naoq bhai khal ge movq-ail ge nail juq, aqyu juq-i mail khal ge movq-ail ge nail daoq al, ngal iqsanl ya daq-a nail ngaol” dai, gevq-ai thaq nail ngaol. 
ROM.15.4	Milnee uqnee khe khal gevq-ai thaq nail juq, ngadao bhai cavq lavq cov lavq nail dai khi, gevq-ai thaq nail ngaol. Ngadao oltsaol nail bhai maqkhaiq, Jalliq lavqkhoel khe gaq bhiq lavq-a nail phaq ya nail bhai maqkhaiq, noeqthunq nail phaq ya nail ngaol.
ROM.15.5	Yeiqsul Khali neema tsaq nail khe-ai, nuljuq teevq gaq nee teevq gaq neema teevq dao bhai tavq lai dai, Miqyail nuljuq bhai hevq daiq bhiq dei-eiq. Aivq neq, oltsaol khi gaq bivq lavq nail Miqyail ngaol. 
ROM.15.6	Alhai hevqdaiq lavq-a nail neq, nuljuq neema teevq dao bhai tavq khi ngadao nail Heeqphaq Yeiqsul Khali nail Aqbhu Miqyail bhai teevq gaq khe-ai, tsiqeeq nia nail haqbhoil ngaol.
ROM.15.7	Khali nuljuq bhai hav bhoel-a nail khe-ai, nuljuq teevq gaq nee teevq gaq hav bhoel yaoq. Hav bhoel haq neq, Miqyail nail seiqleiq khaoqsail dov lal nail ngaol. 
ROM.15.8	Miqyail-i mail ge-ai thaq nail juq, maldil tsaq nail ngaol dai, dov lal dai, Yuldav nail tsaol-aq juq nail haqbhoil Khali neq, yaqkav jiovq lee-a nail ngaol dai, ngal ge nail ngaol. Milnee uqnee Miqyail-i mail aqmil dov nail aqphiq aqbhal bhai ge bhiq-a nail saljial al juq bhai, aivq bhi bhee lal-a nail ngaol. 
ROM.15.9	Al ovqtavq, Miqyail gaoq haq gaiq-a nail ngel-i mail, yu nail jeq-e jaq-a aivq bhai bhi tsiqeeq nail dai, Khali nl lee-a nail ngaol. Jalliq lavqkhoel bhai gevq-ai thaq nail khe-ai,
ROM.15.9	“Alheel ngel-i mail,
ROM.15.9	yu nail jeq-e
ROM.15.9	jaq-a nail lavqkhoel
ROM.15.9	ngal naoq bhai
ROM.15.9	tsiqeeq khi,
ROM.15.9	naoq nail aqmil bhai
ROM.15.9	aqthel gul gul-ail
ROM.15.9	tsiqeeq naol” dai,
ROM.15.9	gevq-ai thaq nail ngaol. 
ROM.15.10	Teevq pov gaoq ge nail:
ROM.15.10	“Yu nail jeq-e jaq-a juq-ol,
ROM.15.10	aivq nail tsaol-aq nee mail
ROM.15.10	teevq gaq khe-ai
ROM.15.10	lavqkhiq tsail yaoq” dai,
ROM.15.10	gevq-ai thaq nail ngaol. 
ROM.15.11	Teevq pov gaoq ge-ai haq nail:
ROM.15.11	“Yu nail jeq-e jaq-a
ROM.15.11	iqsanl mail
ROM.15.11	Heeqphaq Miqyail bhai
ROM.15.11	tsiq eeq yaoq.
ROM.15.11	Miltsaq yaq iqsanl mail
ROM.15.11	aivq bhai tsiq
ROM.15.11	eeq dei-eiq” dai,
ROM.15.11	gevq-ai thaq nail ngaol. 
ROM.15.12	Ilsaqyal iqsanl gaoq ge nail:
ROM.15.12	“Yeiqsail 
ROM.15.12	daoqtsail bhai
ROM.15.12	bhoenaiq naiq
ROM.15.12	lal nail ngaol.
ROM.15.12	Yu nail jeq-e jaq-a bhai
ROM.15.12	uvthaiq nail dai khi,
ROM.15.12	aivq doevq
ROM.15.12	lee nail ngaol.
ROM.15.12	Yu nail jeq-e jaq-a
ROM.15.12	aivq nail lavqkhoel
ROM.15.12	noeqthunq duq
ROM.15.12	ya lal nail ngaol” dai,
ROM.15.12	gevq-ai thaq nail ngaol.
ROM.15.13	Noeqthunq nail phaq bivq lavq-a nail Miqyail neq, nuljuq neema thaqtsaol nail lavqkhoel lavqkhiq tsail nail phaq khi neesal-ovq nail yaoq phaq yaoq-ao nee bhi bhee lal dei-eiq. Alhai bhi bhee lal nail neq, Meeqnail Haolnail Aqhaqlal nail bhaqaoq bhaqda nee, nuljuq noeqthunq nail lavqkhoel bhai bhi bhee lal nail haqbhoil ngaol.
ROM.15.14	Ngaq nail aqivq jaqbheq juq-ol, nuljuq aqmeeq phaq teevq bhee aol nail tsaol-aq ngaol dai, ngal neema thaqtsaol naol. Nuljuq neq, neenoeq neekha yaoq phaq yaoq-ao nee heeq nia nail tsaol-aq khi teevq gaq nee teevq gaq cavq bhiq cov bhiq nia nail tsaol-aq ngaol dai iqsanl, ngal neema thaqtsaol nail ngaol. 
ROM.15.15	Thailhai ngaol-aoq, ngal daolcoev dai, nuljuq jaol nail bha haoqgavq niil gevq bhoel-ai lavq-a nail ngaol. Ganl teevq pav ganav juq nuljuq bhai gaoq cavq pov bhiq nail ngaol. Khul khi mail ngal alhai ge nail dai ngal-aq neq, Miqyail aivq nail geeqlaoq eeljaol bhaqda nee, ngaq bhai khul lavq-a nail ngaol. 
ROM.15.16	Yu nail jeq-e jaq-a nail haqbhoil Yeiqsul Khali nail yaqkav bhi jiovq nail dai khi, khul lavq-a nail ngaol. Miqyail nail lavqkhiq tsail nail geeqlaoq daoq cavq bhiq nail Philma bhi jiovq nail dai khi iqsanl, khul lavq-a nail ngaol. Alhai bhiq jiovq lavq nail neq, jeq-e jaq-a iqsanl mail, Meeqnail Haolnail Aqhaqlal-i mail bhi meeq bhi haol lal-a nail, Miqyail neema tsaq nail laol bhiq nail phaq bhi pevq lal nail haqbhoil ngaol.
ROM.15.17	Alheel ngel-i mail, Miqyail nail ganl nl nail lavqkhoel, Yeiqsul Khali bhaqda nee ngal neema eeq duq jiav nail ngaol. 
ROM.15.18+ROM.15.19	Khul khi mail dai ngal-aq neq, yu nail jeq-e jaq-a naldaiq nia lal dai, Khali ngaq bhai juq khi nl-a hal-a nail juq taivq-ail ngal maldil dai, ge nail ngaol. Aqyu juq naldaiq nia lal dai, daoq ge nail lavqkhoel nee maqkhaiq, ganl nl nail lavqkhoel nee maqkhaiq, bhiq heeq bhiq moel nail phaq khi noeq-u maq dov nail phaq nail lavqkhoel nee maqkhaiq, Miqyail nail Aqhaqlal nail bhaqaoq lavqkhoel nee ngal nl-a nail ngaol. Alheel ngel-i mail, ngal Yeiqlulsaqlaiq meenq nee mail Illulli milkhaoq bhai kev dai, doi doi dai, Khali nail ganl lavqkhiq tsail nail geeqlaoq daoq aqmeeq-ai cavq bhiq-a nail ngaol. 
ROM.15.20	Ngal yu-i mail iqmoeq ilmoeq kaovq-ai thaq nail ilkhaol nee maq kaovq dal laiq dai, Khali nail aqmil bhai maq ya gaiq daiq-a nail tsaol-aq juq jaol nail bhai taivq-ail, lavqkhiq tsail nail geeqlaoq daoq cavq bhiq ail naol dai, noeqceiv-ai thaq nail ngaol. 
ROM.15.21	Jalliq lavqkhoel bhai gevq-ai thaq nail khe-ai,
ROM.15.21	“Aivq nail ganl
ROM.15.21	yu maq cavq bhiq daiq
ROM.15.21	khi ngaol-aoq,
ROM.15.21	aqyu juq ya
ROM.15.21	moel nail ngaol.
ROM.15.21	Aivq nail ganl
ROM.15.21	maq ya gaiq daiq
ROM.15.21	khi ngaol-aoq,
ROM.15.21	aqyu juq ya heeq
ROM.15.21	nia nail ngaol” dai,
ROM.15.21	gevq-ai thaq nail ngaol.
ROM.15.22	Ganl al bhaqda nee, ngal nuljuq jaol nail bha maq ya lal-al. 
ROM.15.23	Thailhai ngaol-aoq, niil aq-il milkhaoq niil juq nail lavqkhoel bhai ganl nl duq maq jiav-aoq nail ngaol. Al ovqtavq, ngal nuljuq jaol nail bha lal movq nail meeq nia kovq bhee lal-aoq nail ngaol. 
ROM.15.24	Alheel ngel-i mail, ngal Saqbheiq milkhaoq bhai lai-u phao, nuljuq jaol nail bha iqsanl nalga lal naol dai, noeq nail ngaol. Aq-u phao, nuljuq nee teevq yanq jaol khi jaq tavq daol tavq nail lavqkhoel nee gaq oil gaq haq neq, nuljuq-i mail ngaq bhai tsaojao-ai lavq khi Saqbheiq milkhaoq bhai hevq ha-ail lavq dai iqsanl, ngal noeqthunq nail ngaol. 
ROM.15.25	Thailhai ngaol-aoq, niil aq-il Yeiqlulsaqlaiq meenq bha jaol nail Miqyail nail tsaol-aq bhai ngal phul iqmoeq bivq-ai lavq nail ngaol. 
ROM.15.26	Khul khi mail dai ngal-aq neq, Maqgeiqdaolnil milkhaoq khi Aqgaqyal milkhaoq bhai jaol nail Khali yaq munl, Yeiqlulsaqlaiq meenq bha jaol nail haq nail aoq nail Miqyail nail tsaol-aq juq bhai bivq nail dai khi, aqyu juq neema tsaq nail lavqkhoel nee, phul danq lavq-a nail ngaol. 
ROM.15.27	Aqyu juq-i mail neema tsaq nail lavqkhoel nee danq lavq-a nail phul al juq neq, gailjiov khaoq nail teevq phaq ngaol. Khul khi mail dai ngal-aq neq, aqhaqlal phao Yuldav nail tsaol-aq nail geeqlaoq bhai yu nail jeq-e jaq-a ya-a nail ngaol. Alheel ngel-i mail, aqsivq haqjoil phaoq khe nlmaoq juq Yuldav nail tsaol-aq bhai danq bhiq nail tsaq nail ngaol. 
ROM.15.28	Ngal alhai nl ail khi, aqyu juq bhai danq-ai lavq-a nail niil juq av bhiq-ail ceevq haq neq, Saqbheiq milkhaoq bha lai nail pha thao-ail, nuljuq jaol nail bha lal naol. 
ROM.15.29	Ngal nuljuq jaol nail bha lal-u phao, Khali nail geeqlaoq teevq bhee aol nail lavqkhoel nee ngal lal naol dai, heeq kivq naol.
ROM.15.30	Aqivq jaqbheq juq-ol, ngadao nail Heeqphaq Yeiqsul Khali bhaqda nee maqkhaiq, Aqhaqlal Miqyail nail goil nail gaiq-a nail phaq bhaqda nee maqkhaiq, ngal nuljuq bhai niailhai hal nail ngaol. Ngaq nail haqbhoil Miqyail bhai geeqlaoq hal tsao deedee lavq yaoq. 
ROM.15.31	Yuldav milkhaoq lavqkhoel khe Khali bhai neema maq thaqtsaol nail tsaol-aq nail aqlavq lavqkhoel nee ngal ya jel-ail dai, geeqlaoq hal yaoq. Yeiqlulsaqlaiq meenq bha jaol nail Miqyail nail tsaol-aq, ngaq-i mail bivq lai-a nail phul al juq bhai neekhaol sil dai iqsanl, geeqlaoq hal yaoq. 
ROM.15.32	Al ovqtavq, Miqyail neema tsaq haq neq, lavqkhiq teevq tsail nuljuq jaol nail bha lal kev khi, nuljuq nee ngal gaqnaq ya naq dai, ngaq-ai nee mail teevq gaq khe-ai, Miqyail bhai geeqlaoq hal tsao lavq yaoq dai, nuljuq bhai hal nail ngaol. 
ROM.15.33	Neesal bhi ovq nail Miqyail nuljuq iqsanl nee mail jaol dei-eiq. Aqmiq.
ROM.16.1	Geiqjeiq meenq bhai jaol nail, Khali yaq munl bhai tsaojao-ai nail gaq pevq nail ngadao nail nailma Philbheiq bhai, ngal nuljuq jaol nail bha bhi lal naol. 
ROM.16.2	Miqyail nail tsaol-aq nl heeq phaq-ail pevq nail khe-ai, nuljuq Yeiqsul nail maivphaoq bhai heldaiq khi aivq bhai hav yaoq dei-eiq. Aivq khul phaq loq khi ngaol-aoq, tsaojao-ai bhiq yaoq. Khul khi mail dai ngal-aq neq, aivq tsaol-aq maodai gaq bhai tsaojao-ai bhiq nail nee ovqtavq, ngaq bhai iqsanl tsaojao-ai lavq-a nail ngaol.
ROM.16.3	Ngaq-ai nee mail Yeiqsul Khali nail ganl tsao nl nail Bhilgillav khi aivq nail yovjil Aqgullav bhai, ngal noeq moel naol geiq dai, cavq bhiq ail dei-eiq. 
ROM.16.4	Ngal ya jel-ail dai, aqyu nvq maolyaq ngaq nail haqbhoil khanqsil tseq nail ngaol. Ngal taivq-ail aqyu nvq maolyaq bhai tsiq eeq nail maq ngel-ail. Yu nail jeq-e jaq-a pevq nail Khali yaq munl iqsanl, aqyu nvq maolyaq bhai tsiq eeq nail ngaol.
ROM.16.5	Aqyu nvq maolyaq nail ilkhaol bhai jil lai nail Khali yaq munl juq bhai iqsanl, ngal noeq moel naol geiq dai, cavq bhiq-ail dei-eiq. Aqsil-aq milkhaoq lavqkhoel khe iqmoeq ilmoeq Khali yaq pevq lal-a nail, ngal mao-ail gaiq-a nail Ilbhailnail bhai iqsanl, ngal noeq moel naol geiq dai, cavq bhiq-ail dei-eiq.
ROM.16.6	Nuljuq nail haqbhoil ganl nl deedee nail Maqlil bhai iqsanl, ngal noeq moel naol geiq dai, cavq bhiq ail dei-eiq.
ROM.16.7	Ngaq-ai nee mail thaonq bhai aol-a nail ngaq nail jeq-e jaq-a Aqdaolniv khi Yulniv bhai iqsanl, ngal noeq moel naol geiq dai, cavq bhiq ail dei-eiq. Aqyu nvq gaq neq, gaqkhoel juq nail lavqkhoel aqmil dov nail tsaol-aq ngaol. Ngal Khali yaq maq pevq lal-u nee mail, aqyu nvq gaq Khali yaq pevq lal-a nail ngaol.
ROM.16.8	Yeiqsul nail lavqkhoel ngal mao-ail gaiq-a nail Aqbhaqlil bhai iqsanl, ngal noeq moel naol geiq dai, cavq bhiq-ail dei-eiq.
ROM.16.9	Ngaq-ai nee mail Khali nail ganl tsao nl nail Ullaqbhaq khi, ngal mao-ail gaiq-a nail Saqdaqkhul bhai iqsanl, ngal noeqmoel naol geiq dai, cavq bhiq ail dei-eiq.
ROM.16.10	Khali nail haqbhoil mee nia phaq laonqdaiq nail phaq bhai gaq lai-a nail Aqbheiqleil khi Aqlildaolbhul nail miqsaol yovyaq bhai iqsanl, ngal noeq moel naol geiq dai, cavq bhiq ail dei-eiq.
ROM.16.11	Ngaq nail jeq-e jaq-a pevq nail Heiqloldil khi Yeiqsul nail lavqkhoel bhai jaol nail Naqgiqsul nail miqsaol yovyaq bhai iqsanl, ngal noeq moel naol geiq dai, cavq bhiq ail dei-eiq.
ROM.16.12	Miqyail nail haqbhoil laijai khi ganl nl nail ngaq nail nailma Daqlulphilnav khi Daqlulphaosav bhai maqkhaiq, Miqyail nail ganl bhai laijai deedee nail, ngal mao-ail gaiq-a nail nailma Bheiqlaqsil bhai maqkhaiq, ngal noeq moel naol geiq dai, cavq bhiq-ail dei-eiq.
ROM.16.13	Yeiqsul nail lavqkhoel bhai tsel dov-ai thaq nail Lulphul khi, ngaq nail aqma khe-ai saol-nvq-ai thaq nail aivq nail aqma bhai iqsanl, ngal noeq moel naol geiq dai, cavq bhiq-ail dei-eiq.
ROM.16.14	Aqsoqgaqleil, Phaqleiqgoq, Heiqlaqmeiq, Bhallaolbhal, Heiqlaqmal khi aqyu juq nee mail jaol nail aqivq jaqbheq juq bhai, ngal noeq moel naol geiq dai, cavq bhiq ail dei-eiq.
ROM.16.15	Phillaollul, Yuliv, Neiqlul, Neiqlul nail nailma khi Aolloqphal bhai, ngal noeq moel naol geiq dai, cavq bhiq ail dei-eiq. Al ovqtavq, aqyu juq nee mail jaol nail Khali yaq iqsanl bhai gail, ngal noeq moel naol dai gail cavq bhiq ail dei-eiq.
ROM.16.16	Nuljuq teevq gaq nee teevq gaq meeq nail haol nail lavqkhoel nee aqlavq he yaoq. Nvjuq nuljuq bhai noeq moel nail ngaol dai, Khali yaq munl iqsanl mail daoq cavq cavq bhoel-ai lavq-a nail ngaol.
ROM.16.17	Aqivq jaqbheq juq-ol, nuljuq-i mail ya saol-a nail ganl juq bhai maq tsaq maq dul lai nail daoq cavq lavq-a nail juq bhai yaolphaol yaoq. Aqyu juq neq, yu bhai bhi gaoq bhi gail ail khi, hevq bheeq nail ngel-i mail, aqyu juq bhai gail jao jao yaoq dai, ngal nuljuq bhai hal nail ngaol. 
ROM.16.18	Alheel juq neq, ngadao nail Heeqphaq Khali nail haqbhoil ganl nl nail tsaol-aq maq ngel-ail. Yovqgavq nail ovqmav nail haqbhoil nl-ail teevq-eel ngaol. Aqyu juq neq, naldaiq meeq nail daoq khi tsiqeeq nail daoq bhai juq juq-ail khi, neema lavqkhoel aqmeeq aqhaol haol nail tsaol-aq bhai goiqbhaoq bhaoq khi mul ya nail ngaol. 
ROM.16.19	Nuljuq Miqyail nail daoq naldaiq deedee nail ngaol dai, milkhaoq doi dai, gaiq doi ail-a nail ngel-i mail, ngal lavqkhiq tsail-ail nial. A dai nee maqtsil, nuljuq aqmeeq phaq bhai heeq nia khi, haqeiv nail phaq neema lavqkhoel bhai teevq peivq-ail maq aol dai, ngal oil movq-ail nial.
ROM.16.20	Neesal bhi ovq nail Miqyail neq, mao-ail maq maoq lal mail nuljuq nail aqkhil phaqyal kov-uvq nee neivq Saqdaq bhai naoq peiv nail ngaol. Ngadao nail Heeqphaq Yeiqsul nail geeqlaoq eeljaol nuljuq nail kovtavq bhai jiav dei-eiq.
ROM.16.21	Ngaq-ai nee mail ganl nl thailthaiq nail Tilmolseiq khi, ngaq nail jeq-e jaq-a Lulgil, Yaqsoq khi Saolsilphaqtav aqyu juq nuljuq bhai iqsanl noeq moel naol dai, daoq cavq cavq bhoel-ai lavq-a nail ngaol.
ROM.16.22	Ngal neq, Paolluv nail haqbhoil haoqgavq niil gevq thailthaiq nail Deiqlaqtil ngaol. Yeiqsul nail lavqkhoel nee ngal nuljuq bhai noeq moel naol dai, gevq bhoel-ai lavq-a nail ngaol.
ROM.16.23	Ngaq bhai maqkhaiq, Khali yaq teevq munl munl laoq bhai maqkhaiq, hav khi bhi jaq bhi daol thailthaiq nail Gaqyul iqsanl, “Ngal nuljuq bhai noeq moel naol” dai, daoq cavq cavq bhoel-ai lavq-a nail ngaol. Meenq niil meenq nail phul bhai heldaiq phail nail Eillaqdul khi ngadao nail aqivq jaqbheq Gaoqthu iqsanl, nuljuq bhai noeq moel naol dai, daoq cavq cavq bhoel-ai lavq-a nail ngaol.
ROM.16.24	Ngadao nail Heeqphaq Yeiqsul Khali nail geeqlaoq eeljaol nuljuq iqsanl nail kovtavq bhai bhi jiav dei-eiq.
ROM.16.25	Miqyail bhai thaqeeq thaqheel bhel. Khul khi mail dai ngal-aq, aivq neq, ngal cavq nail lavqkhiq tsail nail geeqlaoq daoq khi Yeiqsul Khali nail ganl ngal daoq cavq cavq nail khe-ai, nuljuq bhai gaq bhi kav lal nail ngaol. Ngaq-i mail cavq nail cov nail geeqlaoq daoq niil neq, milnee uqnee nee daoqceevq oil tsail-ai thaq khi ngaol-aoq, niil aq-il bhaqlaoq kheq dai, dov lal-a nail ngaol. 
ROM.16.26	Jeq-e jaq-a iqsanl mail neema thaqtsaol lal khi naldaiq nia lal dai, nqmaq maqluv halyeel doevq nail Miqyail-i mail daoq bivq-ai thaq nail khe-ai, oiltsail-ai thaq nail al, niil aq-il phaodaiq lavq khi, Miqyail nail haqbhoil gedan nail juq nail haoqgavq bhaqda nee, oiltsail-ai thaq nail al bhai, tsaol-aq iqsanl mail ya heeq kivq khi ya moel-a nail ngaol. 
ROM.16.27	Miqyail aivq teevq gaq taivq-ail neenoeq neekha teevq bhee aol nail ngaol. Yeiqsul Khali bhaqda nee, nqmaq maqluv halyeel Miqyail bhai tsiqeeq tsiq heel bhel. Aqmiq.
1CO.1.1+1CO.1.2	Ngal neq, Yeiqsul Khali nail gaqkhoel Paolluv ngaol. Miqyail neema tsaq nail ngel-i mail, “Naol ngaq nail gaqkhoel jiovq yaoq” dai, aivq ngaq bhai khul lavq-a nail ngaol. Aqivq jaqbheq Solthai nv-nvq gaq, Gaolliqthu meenq bhai jaol nail Khali yaq juq bhai haoqgavq niil gevq bhoel-ai lavq-a nail ngaol. Nuljuq neq, Yeiqsul Khali bhaqda nee Miqyail nail tsaol-aq pevq lal-a nail ngaol. Al ovqtavq, meeq nail haol nail tsaol-aq bhi pevq lal dai iqsanl, Miqyail nuljuq bhai khul-ai thaq nail ngaol. Ngadao nail Heeqphaq Yeiqsul Khali nail aqmil bhai khal hal nail khaq bha jaol nail tsaol-aq bhai maqkhaiq, haoqgavq niil gevq bhiq-a nail ngaol. Aivq neq, ngadao nail Heeqphaq teevq-eel maq ngel-ail. Aqyu juq nail Heeqphaq iqsanl ngel nail ngaol.
1CO.1.3	Ngadao nail Aqbhu Miqyail khi Heeqphaq Yeiqsul Khali nail geeqlaoq eeljaol khi neesal-ovq nail phaq nuljuq nail kovtavq bhai jiav dei-eiq.
1CO.1.4	Nuljuq bhaqda nee ngal khaq mao iqsanl Miqyail bhai tsiqeeq naol. Khul khi mail dai ngal-aq neq, Yeiqsul Khali bhaqda nee nuljuq Miqyail nail geeqlaoq eeljaol ya-a nail ngaol. 
1CO.1.5	Yeiqsul Khali bhaqda nee, yaoq phaq yaoq-ao nee nail lavqkhoel nuljuq bhee lal-aoq nail ngaol. Daoq ge nail maqkhaiq, neenoeq neekha maqkhaiq, bhee lal-aoq nail ngaol. 
1CO.1.6	Alhai bhee lal-a nail bhaqda nee, Khali nail ganl nv-nvq gaq salkhil khanq nail khe-ai tsaq-ail nial dai, nuljuq nail lavqkhoel bhee lal thailthaiq nail bhai, yu ya moel-a nail ngaol. 
1CO.1.7	Alheel ngel-i mail, ngadao nail Heeqphaq Yeiqsul Khali dov lee nail bhai daonq-u phao, nuljuq nail lavqkhoel bhai aqhaqlal phaoq khe kovpavq bhee lovq nail ngaol. 
1CO.1.8	Ngadao nail Heeqphaq Yeiqsul Khali nail aqn n-gaol, nuljuq nail kovtavq bhai oeqbal thaq duq maq jiav dai, haoqnao naosaq kev dai, aivq nuljuq bhai bhi ivq nail ngaol. 
1CO.1.9	Ngadao nail Heeqphaq pevq nail aivq nail Yaqyov Yeiqsul Khali bhai tavq lai kivq dai, nuljuq bhai khul dov-a nail Miqyail neq, saljial ivq nail Miqyail pevq nail ngaol.
1CO.1.10	Aqivq jaqbheq juq-ol, ngadao nail Heeqphaq Yeiqsul Khali nail aqmil bhaqda nee ngal nuljuq bhai niailhai hal nail ngaol. Nuljuq teevq gaq nee teevq gaq tsaq lai jil lai yaoq. Nuljuq nail gaiqlaq bhai munl thaq bhoilpav. Neema teevq heeq taivq-ail, neenoeq needul teevq phaq taivq-ail tavq khi, aqmeeq-ai tsaq lai jil lai yaoq. 
1CO.1.11	Aqivq jaqbheq juq-ol, nuljuq iqdaiq iqtsai dov nail ngaol dai, Khaqlaol-iv nail ildaoq juq ngaq bhai ge lavq-a nail ngaol. 
1CO.1.12	Ngal niailhai ge movq-ail nial. Nuljuq ge nail: “Ngal neq, Paolluv nail tsaol-aq ngaol. Ngal neq, Aqpaolluv nail tsaol-aq ngaol. Ngal neq, Geiqphal nail tsaol-aq ngaol. Ngal neq, Khali nail tsaol-aq ngaol” dai, nuljuq nail gaiqlaq bhai ge nail ngaol.
1CO.1.13	Khali neq, he pav he sav nail gaq laiq. Paolluv nuljuq nail haqbhoil lavqyavq kovtavq bhai khanqsil-a nail laiq. Maq ngel haq neq, Paolluv nail aqmil kov-uvq nee nuljuq ulcuvq saol-a nail laiq. 
1CO.1.14	Gaqlilphul khi Gaqyul, aqyu nvq gaq bhai maq ngel nail neq, nuljuq nail lavqkhoel bhai ngal teevq gaq bhai iqsanl ulcuvq maq saol bhiq-a nail ngel-i mail, ngal lavqkhiq tsail-ail nial. 
1CO.1.15	Alheel ngel-i mail, ngaq nail aqmil kov-uvq nee ulcuvq saol-a nail ngaol dai, teevq gaq-ail maq ge kivq-ail. 
1CO.1.16	(Ngal Saqteiqphaq phaqyaq mayaq bhai iqsanl ulcuvq saol bhiq-a nail ngaol. Al juq bhai maq ngel nail neq, ngal yaoq juq yaoq bhai ulcuvq saol bhiq-a nail dai, maq noeq-ail.) 
1CO.1.17	Khul khi mail dai ngal-aq neq, ulcuvq saol bhiq-ail yaoq dai, Khali ngaq bhai khoel nail maq ngel-ail. Lavqkhiq tsail nail geeqlaoq daoq cavq-ail yaoq dai, khoel nail ngaol. Geeqlaoq daoq al cavq bhiq-u phao, Khali lavqyavq kovtavq-ai khanq sil-a nail al aqdeq maq ya deq-ail dai, ngal miltsaq bhai tavq nail neenoeq neekha nail daoq bhai maq juq dai, cavq bhiq cov bhiq-a nail ngaol.
1CO.1.18	Lavqyavq nail ganl daoq cavq daoq cov cov-u phao, luq-ail seil-ail thailthaiq nail tsaol-aq nail haqbhoil neq, neenoeq neekha maq aol nail daoq pevq nail ngaol. Thailhai ngaol-aoq, hevqkovq nail phaq ya-a nail ngadao nail haqbhoil, daoq al daoq neq, Miqyail nail bhaqaoq pevq nail ngaol. 
1CO.1.19	Jalliq lavqkhoel-ai gevq-ai thaq nail khe-ai,
1CO.1.19	“Miqyail ge nail:
1CO.1.19	‘Ngal neq,
1CO.1.19	neenoeq neekha
1CO.1.19	aol nail tsaol-aq nail
1CO.1.19	neenoeq neekha bhai
1CO.1.19	lav cov khi,
1CO.1.19	tselpav bhoilpav nia nail
1CO.1.19	tsaol-aq nail
1CO.1.19	tselpav bhoilpav nia nail
1CO.1.19	phaq bhai aqnieivq-ail
1CO.1.19	bhi pevq ail naol’ ” dai,
1CO.1.19	gevq-ai thaq nail ngaol.
1CO.1.20	Neenoeq neekha aol nail tsaol-aq khaq. Aoldaoq kovqdaoq cavq nail cov nail tsaol-aq khaq. Miltsaq yaq juq nail lavqkhoel, mee nia phaq heeq nia khi jil pheeljaq movq nail tsaol-aq khaq. Miqyail miltsaq nail neenoeq neekha bhai khul nail ganl maq tsoiq nail phaq bhi pevq lal-a nail, maq ngel-ail laiq. 
1CO.1.21	Khul khi mail dai ngal-aq neq, tsaol-aq yaq juq yovqgavq nail neenoeq neekha bhaqda nee Miqyail bhai maq bhi heeq nia lal dai, Miqyail aivq nail neenoeq neekha bhai juq khi noeqceiv-ai thaq nail ngaol. Alheel ngel-i mail, neenoeq neekha maq aol-ail dai, yu-i mail saol-nvq-ai thaq nail lavqkhiq tsail nail geeqlaoq daoq bhai neema thaqtsaol nail tsaol-aq bhai hevqkovq nail neq, Miqyail neema tsaq nail ngaol. 
1CO.1.22	Yuldav nail tsaol-aq, bhi heeq bhi moel nail juq hal daiq nail ngaol. Heiqlaqsal tsaol-aq, neenoeq neekha halpov nail ngaol. 
1CO.1.23	Thailhai ngaol-aoq, lavqyavq kovtavq bhai khanq sil-a nail Khali nail ganl nvjuq daoq cavq cavq nail ngaol. Ganl niil neq, Yuldav nail tsaol-aq nail haqbhoil phaqthiq thiq nail phaq pevq khi, yu nail jeq-e jaq-a nail haqbhoil neenoeq neekha maq aol nail phaq pevq nail ngaol. 
1CO.1.24	Thailhai ngaol-aoq, Miqyail-i mail khal khul-ai thaq nail tsaol-aq, Yuldav nail tsaol-aq maqkhaiq, Heiqlaqsal tsaol-aq maqkhaiq, Khali neq, Miqyail nail bhaqaoq khi Miqyail nail neenoeq neekha pevq nail ngaol. 
1CO.1.25	Miqyail nail neenoeq neekha maq aol nail phaq neq, tsaol-aq yaq nail neenoeq neekha nee maqtsil eeq nail ngaol. Miqyail nail gaq bhaq nail phaq neq, tsaol-aq yaq nail gaq kav nail nee maqtsil kav nail ngaol.
1CO.1.26	Aqivq jaqbheq juq-ol, Miqyail nuljuq bhai khul-a nail bhai saol-nvq daiq. Miltsaq nail neenoeq neekha phao saol-nvq daiq haq neq, khul-ai thaq nail tsaol-aq nail lavqkhoel neenoeq neekha aol nail tsaol-aq maq mao-ail. Aqmil dov nail tsaol-aq iqsanl maq mao-ail. Eeq nail heel nail jeq-e jaq-a iqsanl maq mao-ail. 
1CO.1.27	Neenoeq neekha aol nail juq bhi haqsil nail dai khi, miltsaq yaq-i mail neenoeq neekha maq aol-ail dai, saol-nvq-ai thaq nail juq bhai, Miqyail tsel dov-a nail ngaol. Gaq kav nail juq bhi haqsil nail dai khi, gaq maq kav-ail dai, miltsaq yaq-i mail saol-nvq-ai thaq nail juq bhai, Miqyail tsel dov-a nail ngaol. 
1CO.1.28	Miltsaq yaq juq-i mail ganl tsoiq naol dai, saol-nvq nail phaq bhai ganl maq tsoiq-ail bhi pevq-ail nail haqbhoil, miltsaq yaq-i mail seiqleiq khaoqsail maq jiav, ganl maq tsoiq-ail dai, thaqtheq-ai thaq nail juq bhai, aivq tsel dov-a nail ngaol. 
1CO.1.29	Alheel ngel-i mail, Miqyail nail sivtavq bhai tsaol-aq teevq gaq-ail neema eeq duq maq jiav-ail. 
1CO.1.30	Miqyail bhaqda nee, nuljuq Yeiqsul Khali nail lavqkhoel-ai ya jaol-a nail ngaol. Ngadao nail haqbhoil neenoeq neekha, tsaq nail daol nail phaq, meeq nail haol nail phaq khi, hevqkovq nail phaq, Miqyail Yeiqsul bhai bhi pevq lal-a nail ngaol. 
1CO.1.31	Alheel ngel-i mail, Jalliq lavqkhoel bhai gevq-ai thaq nail khe-ai,
1CO.1.31	“Neema eeq nail tsaol-aq,
1CO.1.31	Heeqphaq Miqyail nail
1CO.1.31	lavqkhoel bhai taivq-ail
1CO.1.31	eeq dei-eiq” dai,
1CO.1.31	gevq-ai thaq nail ngaol.
1CO.2.1	Aqivq jaqbheq juq-ol, milnee uqnee ngal nuljuq jaol nail bha Miqyail nail ganl salkhil khanq nail daoq cavq lee-u phao, naldaiq meeq nail daoq ge ge-ail cavq lee-a nail maq ngel-ail. Neenoeq neekha aol nail daoq ge ge-ail cavq-a nail iqsanl maq ngel-ail. 
1CO.2.2	Ngal nuljuq nee mail jaol-u phao, lavqyavq kovtavq bhai khanqsil-a nail Yeiqsul Khali bhai taivq-ail heeq kivq naol dai, ngal noeqceiv-ai thaq nail ngaol. 
1CO.2.3	Ngal nuljuq nee mail jaol-u phao, gaq teevq peivq-ail maq aol ail, geesil khi aqjuq juq juq-ail jaol-a nail ngaol. 
1CO.2.4	Ngaq-i mail ge nail thail nail daoq juq khi daoq cavq cavq nail ganl neq, tsaol-aq yaq nail neenoeq neekha bhai juq khi jalmul mul lee-a nail maq ngel. Aqhaqlal Miqyail nail bhaqaoq bhi dov lal dai, nl lee-a nail teevq-eel ngaol. 
1CO.2.5	Alheel ngel-i mail, nuljuq nail neema thaqtsaol nail phaq neq, tsaol-aq yaq nail neenoeq neekha nail kovtavq bhai ivq nail maq ngel-ail. Miqyail nail bhaqaoq kov-uvq bhai ivq nail ngaol.
1CO.2.6	Neema thaqtsaol nail phao gaq kav lal-a nail juq bhai nvjuq neenoeq neekha bhai tavq lai nail daoq saol bhiq nail ngaol. Thailhai ngaol-aoq, miltsaq nail neenoeq neekha bhai ge nail maq ngel. Peivq-ail boev-ail nia nail miltsaq khe heeqphaq juq nail neenoeq neekha bhai ge nail iqsanl maq ngel. 
1CO.2.7	Oiltsail-ai thaq khi, daoqceevq navq deedee nail, Miqyail nail neenoeq neekha bhai nvjuq saol bhiq nail ngaol. Neenoeq neekha al bhaqda nee, ngadao juq seiqleiq khaoqsail ya dai, miltsaq niil maq teivq-u nee mail Miqyail-i mail noeqceiv-ai thaq nail ngaol. 
1CO.2.8	Miltsaq kovtavq khe heeqphaq juq neq, neenoeq neekha niilniai maq heeq nia-ail. Aqyu juq heeq nia-ail nul neq, seiqleiq khaoqsail eeq nail Heeqphaq bhai lavqyavq kovtavq-ai maq tavq heivq-ail. 
1CO.2.9	Jalliq lavqkhoel bhai gevq-ai thaq nail khe-ai,
1CO.2.9	“Miqyail bhai gaiq-a nail
1CO.2.9	tsaol-aq nail haqbhoil,
1CO.2.9	aivq-i mail lainq-ai
1CO.2.9	thaq nail juq bhai
1CO.2.9	maivneev maq moel daiq,
1CO.2.9	naqkhaol maq gaiq daiq,
1CO.2.9	tsaol-aq nail
1CO.2.9	neema lavqkhoel-ai
1CO.2.9	maq noeq moel daiq-al” dai,
1CO.2.9	gevq-ai thaq nail ngaol.
1CO.2.10	Miqyail neq, aivq nail Aqhaqlal bhai juq khi al juq ngadao bhai phaodaiq lavq nail ngaol. Khul khi mail dai ngal-aq neq, Aqhaqlal Miqyail neq, yaoq phaq yaoq-ao nee bhai halpov moel khi, Miqyail nail daoqceevq mao-ail navq nail juq bhai iqsanl halpov moel nail ngaol. 
1CO.2.11	Tsaol-aq nail lavqkhoel bhai aol nail neema maq ngel nail neq, tsaol-aq bhai tavq nail juq bhai khaq sil gaq heeq nia nail-aiq. Alhai dul dai, Miqyail nail Aqhaqlal maq ngel nail neq, Miqyail bhai tavq nail juq bhai teevq gaq-ail maq heeq nia-ail. 
1CO.2.12	Ngadao neq, miltsaq yaq nail neema ya-a nail maq ngel. Miqyail-i mail ngadao bhai bivq lavq-a nail juq iqsanl bhai heeq nia dai, Miqyail nee mail lee-a nail Aqhaqlal Miqyail bhai ya-a nail ngaol. 
1CO.2.13	Nvjuq ganl al cavq-u phao, tsaol-aq nail neenoeq neekha bhai juq juq-ail cavq nail maq ngel. Aqhaqlal Miqyail cavq lavq nail khe-ai, cavq nail ngaol. Aqhaqlal phao khe ganl cavq-u phao, aqhaqlal phao tavq nail juq bhai juq juq-ail cavq bhiq cov bhiq nail ngaol. 
1CO.2.14	Aqhaqlal Miqyail maq ya-a nail tsaol-aq khul gaq maqkhaiq, Miqyail nail Aqhaqlal bhai tavq nail juq bhai maq hav bhoel-ail. Khul khi mail dai ngal-aq neq, al juq neq, aivq nail haqbhoil neenoeq neekha maq aol nail juq pevq nail ngaol. Aqhaqlal phao taivq-ail al juq bhai tselpav khi gov heeq nia nail ngel-i mail, aivq al juq bhai maq gov heeq nia-ail. 
1CO.2.15	Aqhaqlal phao noeq dov nia nail tsaol-aq, iqsanl bhai tselpav bhoilpav nia nail ngaol. Thailhai ngaol-aoq, tsaol-aq al gaq nail ganl bhai teevq gaq-ail maq tselpav nia-ail.
1CO.2.16	Heeqphaq Miqyail bhai
1CO.2.16	neenoeq neekha bivq dai,
1CO.2.16	khaq sil gaq
1CO.2.16	aivq nail neema bhai
1CO.2.16	heeq nia nail-aiq.
1CO.2.16	Thailhai ngaol-aoq, ngadao neq, Khali nail neema aol nail ngaol.
1CO.3.1	Aqivq jaqbheq juq-ol, aqhaqlal phao khe ganl gov heeq nia nail tsaol-aq bhai cavq bhiq nail khe-ai, ngal nuljuq bhai maq cavq bhiq kivq-il. Nuljuq neq, Khali nail lavqkhoel bhai neema thaqtsaol nail phao gaq bhaq nail ngel-i mail, miltsaq nail ganl taivq-ail gov heeq nia nail tsaol-aq bhai cavq bhiq nail khe-ai taivq-ail, ngal nuljuq bhai cavq bhiq kivq-ail teevq-eel nial. 
1CO.3.2	Nuljuq neq, aqjal aqgaol maq jaq nia lal haq nail ngel-i mail, ngal nuljuq bhai maq bhi jaq-ail. Aqtsil taivq-ail nuljuq bhai bhi cuvq nail ngaol. Niil aq-il iqsanl, nuljuq aqjal aqgaol maq jaq nia lal heeq thaq-il. 
1CO.3.3	Khul khi mail dai ngal-aq, nuljuq neq, aqsivq haqjoil nail haoqnao tsaothe-ai haq nail ngaol. Nuljuq nail lavqkhoel teevq gaq nee teevq gaq maivjeel jeel khi iqdaiq iqtsai dov nail ngel-i mail, aqsivq haqjoil nail haoqnao tsaothe khi, miltsaq yaq khe-ai aqdoevq doevq thailthaiq nail, maq ngel-ail laiq. 
1CO.3.4	Teevq gaq, “Ngal neq, Paolluv nail tsaol-aq ngaol” dai, ge nail ngaol. Teevq gaq, “Ngal neq Aqpaolluv nail tsaol-aq ngaol” dai, ge nail ngaol. Nuljuq alhai khal ge-u phao kev dai, nuljuq miltsaq khe yaq taivq-ail pevq nail, maq ngel-ail laiq.
1CO.3.5	Aqpaolluv khaq sil gaq, Paolluv iqsanl khaq sil gaq. Nuljuq neema thaqtsaol lal dai, nv-nvq gaq yaqkav jiovq thailthaiq nail ngaol. Miqyail-i mail ganl bhi nl lavq-a nail khe-ai, nv-nvq gaq yovqgavq nail ganl yovqgavq bhao nail ngaol. 
1CO.3.6	Ngal neq, kha nail gaq ngaol. Aqpaolluv neq, ulcuvq hoeq nail gaq ngaol. Thailhai ngaol-aoq, bhi doevq lal nail gaq neq, Miqyail ngaol. 
1CO.3.7	Alheel ngel-i mail, kha nail gaq khi ulcuvq hoeq nail gaq eeq nail maq ngel-ail. Bhi doevq lal nail Miqyail taivq-ail eeq nail ngaol. 
1CO.3.8	Kha nail gaq khi ulcuvq hoeq nail gaq, teevq gaq kheel ngaol. Thailhai ngaol-aoq, yovqgavq-i mail nl-ai thaq nail khe-ai, yovqgavq geeqlaoq ya nail ngaol. 
1CO.3.9	Nv-nvq gaq neq, teevq gaq khe-ai, Miqyail nail ganl nl nail tsaol-aq ngaol. Nuljuq neq, Miqyail nail daiyal khi Miqyail nail ilkhaol khe-ai, dul nail ngaol.
1CO.3.10	Miqyail ngaq bhai geeqlaoq eeljaol bivq lavq-a nail khe-ai, mao-ail nia nail ilkhaol covq nail gaq khe-ai ngal iqmoeq ilmoeq cov-ai thaq nail ngaol. Yu neq, al nee cov dal laivq nail ngaol. Thailhai ngaol-aoq, khalhai khi cov dal laivq nail bhai, yaoq gaq yaoq-ao nee sativq ya thaq nail ngaol. 
1CO.3.11	Khul khi mail dai ngal-aq neq, iqmoeq ilmoeq daoqthaoq thaoq khi kaovq-ai thaq nail al neq, Yeiqsul Khali ngaol. Khul gaq maqkhaiq, yaoq phaq yaoq nee daoqthaoq maq thaoq kivq-ail. 
1CO.3.12+1CO.3.13	Tsaol-aq teevq gaq ganav, phul, heel, sainl, aqbhaol, iqlaq, gov heeq oil khi, daoqthaoq thaoq-ai thaq nail al bhai nee cov dal laivq haq neq, yaoq gaq yaoq-ao nee yovqgavq-i mail nl-ai thaq nail khe-ai, dov lal nail ngaol. Khul khi mail dai ngal-aq neq, yalkhaq dal nail aqn kev lee-u phao, yaoq gaq yaoq-ao nee mail nl-a hal-a nail juq bhaqlaoq kheq dai dov lal nail ngaol. Tsaol-aq yaoq gaq yaoq-ao nee mail nl-a hal-a nail juq bhai miqjaq-i mail poiv tsel daiq nail ngaol. 
1CO.3.14	Tsaol-aq teevq gaq ganav, iqmoeq ilmoeq daoqthaoq thaoq-ai thaq nail a bhai nee cov dal laivq nail al ivq haq neq, aivq geeqlaoq ya nail ngaol. 
1CO.3.15	Tsaol-aq teevq gaq ganav-i mail nl-a hal-a nail juq bhai miqjaq-i mail poiv ha haq neq, aivq nail geeqlaoq sunq-ail nail ngaol. Thailhai ngaol-aoq, aivq neq, hevqkovq nail phaq ya nail ngaol. Hevqkovq nail al neq, miqjaq lavqkhoel nee ya jel-ail nail khe-ai, dul nail ngaol.
1CO.3.16	Nuljuq neq, Miqyail nail uqhuq thaoq nail ilkhaol il ma pevq nail bhai maqkhaiq, Miqyail nail Aqhaqlal nuljuq nail lavqkhoel bhai jaol nail bhai maqkhaiq, maq heeq kivq ail laiq. 
1CO.3.17	Tsaol-aq teevq gaq ganav Miqyail nail uqhuq thaoq nail ilkhaol il ma bhai lav cov haq neq
1CO.3.18	Khaq sil gaq maqkhaiq, yovqgavq bhai yovqgavq goiqbhaoq thaq bhaoq. Nuljuq nail lavqkhoel khe teevq gaq ganav, “Ngal neenoeq neekha aol naol” dai, noeq haq neq, aivq maldil neenoeq neekha aol lal dai, iqmoeq neenoeq neekha maq aol nail tsaol-aq ya pevq-ail nail ngaol. 
1CO.3.19	Khul khi mail dai ngal-aq neq, miltsaq nail neenoeq neekha neq, Miqyail nail sivtavq bhai neenoeq neekha maq aol-ail. Jalliq lavqkhoel bhai gevq-ai thaq nail khe-ai,
1CO.3.19	“Neenoeq neekha
1CO.3.19	aol nail tsaol-aq bhai
1CO.3.19	Miqyail aqyu juq nail
1CO.3.19	noeqheeq noeqmoel nia nail
1CO.3.19	phaq bhai juq khi,
1CO.3.19	aqyu juq bhai
1CO.3.19	nieivq nail ngaol” dai,
1CO.3.19	gevq-ai thaq nail ngaol. 
1CO.3.20	Yaoq daoq yaoq niailhai gevq-ai thaq nail ngaol:
1CO.3.20	“ ‘Neenoeq neekha
1CO.3.20	aol nail tsaol-aq nail
1CO.3.20	neenoeq needul neq,
1CO.3.20	aqnieivq ngaol’ dai,
1CO.3.20	Heeqphaq Miqyail
1CO.3.20	heeq nia nail ngaol” dai,
1CO.3.20	gevq-ai thaq nail ngaol.
1CO.3.21	Alheel ngel-i mail, tsaol-aq bhai juq khi neema thaq eeq. Khul khi mail dai ngal-aq neq, yaoq phaq yaoq-ao nee nuljuq nail ngaol. 
1CO.3.22	Paolluv maqkhaiq, Aqpaolluv maqkhaiq, Geiqphal maqkhaiq, miltsaq maqkhaiq, aqdoevq phaq maqkhaiq, Aqsil-aq phaq maqkhaiq, niil aq-il pevq thailthaiq nail juq maqkhaiq, yaqhao pevq lal nail juq maqkhaiq, iqsanl mail nuljuq nail ngaol. 
1CO.3.23	Nuljuq neq, Khali nail ngaol. Khali neq, Miqyail nail ngaol.
1CO.4.1	“Nuljuq neq, Khali nail yaqkav pevq khi, Miqyail-i mail oil tsail-ai thaq nail juq bhai heldaiq phail nail tsaol-aq nial” dai, yu nvjuq bhai saol-nvq lavq nail tsaq nail ngaol. 
1CO.4.2	Heldaiq phail nail juq neq, saljial ivq nail tsaol-aq ya pevq nail ngaol. 
1CO.4.3	Nuljuq maqkhaiq, yaoq juq yaoq maqkhaiq, ngaq bhai yalkhaq dal lavq khi ngaol-aoq, khul maq khi-ail. Ngal neq, yovqgavq bhai yovqgavq yalkhaq maq dal. 
1CO.4.4	Khul khi mail dai ngal-aq neq, ngaq nail heeq kivq nail neema aqhaol ngaol. Ngal alhai noeq nail ngel-i mail, maldil tsaq nail tsaol-aq pevq lal-a nail maq ngel-ail. Ngaq bhai yalkhaq dal nail gaq, Heeqphaq Yeiqsul ngaol. 
1CO.4.5	Alheel ngel-i mail, aqyanq maq kev lal-u phao, khul nail ganl nee maqkhaiq, yalkhaq thaq dal haq lao. Heeqphaq Yeiqsul kev lee-u phao, aqnav nail lavqkhoel oil tsail-ai thaq nail juq bhaqlaoq kheq dai, bhi dov lal khi, tsaol-aq nail neenoeq needul bhai iqsanl bhi dov lal nail ngaol. Aq-u phao, tsaol-aq yaoq gaq yaoq-ao bhai geel-nvq nail khe-ai, Miqyail tsiqeeq bhiq nail ngaol.
1CO.4.6	Aqivq jaqbheq juq-ol, Aqpaolluv nv-nvq gaq nail ganl bhai tavq lai khi nuljuq nail haqbhoil saol-nvq nail lavqkhoel, ngal niailhai ge nail ngaol. Nv-nvq gaq bhai heldaiq khi Jalliq lavqkhoel bhai khal gevq-ai thaq nail khe-ai, nuljuq tsaothe khi doevq nia dai, ge nail phaq pevq nail ngaol. Ngadao juq nail lavqkhoel khe aqivq jiovq nail juq bhai teevq gaq bhai tsiqeeq khi teevq gaq bhai ge doil nail neq, maq tsaq-ail. 
1CO.4.7	Khul khi mail dai ngal-aq neq, khaq sil gaq nuljuq bhai bhi bhee lal lavq-a nail-aiq. Miqyail nee ya-a nail maq ngel nail, nuljuq khul jiav nail-aiq. Miqyail nee mail ya-a nail phal-iq neq, Miqyail nee mail maq ya-a nail khe-ai, nuljuq khul khi mail neema eeq nail-aiq.
1CO.4.8	Nuljuq khal loq nail phaq iqsanl jiav gil-aoq naol laiq. Nuljuq hulmeeq meeq lal gaq-ao naol laiq. Nvjuq heeqphaq maq pevq lal khi ngaol-aoq, nuljuq heeqphaq pevq lal-a nail laiq. Meeq nail ngaol. Nvjuq iqsanl nuljuq nee mail teevq gaq khe-ai heeqphaq ya jiovq dai, nuljuq bhai maldil heeqphaq bhi pevq lal movq-ail nial. 
1CO.4.9	Nqtavq gaqkhoel iqsanl khi mail miltsaq yaq iqsanl bhai bhi heldaiq ga nail haqbhoil Miqyail nail gaqkhoel pevq nail nvjuq bhai milkhaoq yaq juq nail sivtavq bhai bhi khoeq bhi jiovq nail dai khi, Miqyail-i mail yu nail haoqnao naosaq bhi jaol lavq thaq nail khul-i dai, ngal noeq nail ngaol. 
1CO.4.10	Nvjuq Khali nail haqbhoil neenoeq neekha maq aol nail tsaol-aq ngaol-aoq, nuljuq Khali nail lavqkhoel neenoeq neekha aol nail tsaol-aq nial. Nvjuq gaq bhaq nail tsaol-aq ngaol-aoq, nuljuq neq, gaq kav nail tsaol-aq nial. Nuljuq khaoqsail eeq nail tsaol-aq ngaol-aoq, nvjuq neq, yu-i mail khul maq tsoiq dai, saol-nvq-ai thaq nail tsaol-aq ngaol. 
1CO.4.11	Nvjuq neq, niil aq-il kev dai, aoq moevq nail, ulcuvq moevq nail, maq ya doi maq ya gaq nail, deeq nail kov nail bhai ya daq khi, jaol duq maq bhao nail tsaol-aq pevq nail ngaol. 
1CO.4.12	Nvjuq yovqgavq nail aqlavq-i mail laijai khi ganl nl jaq thailthaiq nail ngaol. Yu nvjuq bhai iqkhail yavq lal-u phao, nvjuq geeqlaoq bivq nail ngaol. Yu nvjuq bhai khoeq lal jiovq lal-u phao, nvjuq ol nail ngaol. 
1CO.4.13	Yu nvjuq bhai khal ge movq-ail ge lal-u phao, nvjuq aqyu juq bhai thaoq hal nail ngaol. Niil aq-il kev dai, yu nvjuq bhai miltsaq khe aqjiivq aqcavq phaq khe-ai saol-nvq-ai thaq khi, yu-i mail yav ha-ai thaq nail pavqkhuq pavq leivq khe-ai, pevq nail ngaol.
1CO.4.14	Nuljuq bhi haqsil nail dai khi, ngal niailhai gevq-a nail maq ngel. Ngal mao-ail gaiq-a nail yaq khe-ai, saol-nvq-ai thaq khi, bhi yaolphaol nail dai khi, gevq-a nail ngaol. 
1CO.4.15	Khul khi mail dai ngal-aq neq, Khali nail ganl nuljuq bhai cavq bhiq nail saqlaq teevq meel-nvq gaq jaol khi ngaol-aoq, aqbhu teevq gaq teevq-eel ngaol. Ngal lavqkhiq tsail nail geeqlaoq daoq cavq khi, nuljuq bhai Yeiqsul Khali nail lavqkhoel bhai bhi doevq lal-a nail ngaol. 
1CO.4.16	Alheel ngel-i mail, ngaq bhai saol oil yaoq dai, ngal nuljuq bhai hal nail ngaol. 
1CO.4.17	Yaoq dao yaoq-ao nee jaol nail Khali yaq munl iqsanl bhai ngal cavq bhiq cov bhiq-a nail khe-ai, ngal Yeiqsul Khali bhai juq juq-ail nl-a nail juq, nuljuq bhai bhi ge noeq lal nail haqbhoil, Tilmolseiq bhai nuljuq jaol nail bha bhi lal naol. Aivq neq, Yeiqsul nail lavqkhoel bhai saljial ivq khi, ngal mao-ail gaiq-a nail yaq teevq gaq ngaol.
1CO.4.18	“Paolluv nvjuq jaol nail bha maq lal-ail” dai, tsaol-aq teevq pav ganav juq noeq noeq-ail, neema eeq thailthaiq nail ngaol. 
1CO.4.19	Thailhai ngaol-aoq, Miqyail neema tsaq haq neq, mao-ail maq mao lal mail, ngal nuljuq jaol nail bha lal naol. Ngal lal kev haq neq, neema eeq nail tsaol-aq al juq daoq ge nail bhai, maq naldaiq-ail. Aqyu juq bhaqaoq aol ail laiq, maq aol ail laiq dai, heldaiq naol. 
1CO.4.20	Khul khi mail dai ngal-aq neq, Miqyail Milkhaoq neq, daoq ge nail bhai tavq nail maq ngel-ail. Bhaqaoq bhai tavq nail ngaol. 
1CO.4.21	Nuljuq khul oil movq nail-aiq. Dailtseel oil khi bhi lal movq nail laiq. Maq ngel haq neq, goil nail gaiq-a nail lavqkhoel neema neenuq neebeiv aol khi bhi lal movq nail laiq.
1CO.5.1	Nuljuq nail lavqkhoel, yaqyov-aq khi yaqmai-aq nail gaiqlaq bhai maq nl khaoq nail phaq nl thailthaiq nail ngaol dai, ngal ya gaiq-a nail ngaol. Maq nl khaoq nail al phaq neq, laolkivq yaq iqsanl maq nl khaoq nail phaq pevq nail ngaol. Al khul dai ngal-aq neq, nuljuq nail lavqkhoel khe teevq gaq yovqgavq nail aqbhu nail khaqma bhai bheeq-a nail ngaol. 
1CO.5.2	Alhai nl thailthaiq khi ngaol-aoq, nuljuq neema eeq nail ngaol. Nuljuq noeqhaq heeq phaq-ail pevq nail, maq ngel-ail laiq. Nuljuq alhai nl thailthaiq nail tsaol-aq bhai nuljuq nail lavqkhoel nee the ha heeq phaq-ail tsaq nail ngaol. 
1CO.5.3	Ngal nuljuq nee mail maq jaol khi ngaol-aoq, ngaq nail neema nuljuq nee mail jiav nail ngaol. Ngal nuljuq nee mail jaol nail khe-ai, alhai nl nail tsaol-aq bhai, niil aq-il iqsanl ngal dal bhiq nail ngaol. 
1CO.5.4	Heeqphaq Yeiqsul nail aqmil kov-uvq nee nuljuq jil lai khi, ngaq nail neema iqsanl nuljuq nee mail jiav-u phao, Heeqphaq Yeiqsul nail bhaqaoq bhai juq juq-ail, niailhai nl yaoq. 
1CO.5.5	Tsaol-aq al gaq, aqsivq haqjoil phao luq-ail seil-ail dai, neivq Saqdaq nail aqlavq lavqkhoel-ai av bhiq yaoq. Alhai nl haq neq, Heeqphaq Yeiqsul nail aqn n-gaol Miqyail aivq nail Aqhaqlal bhai hevqkovq bhiq-ail jaol-aq.
1CO.5.6	Nuljuq neema eeq nail maq meeq-ail. Deqtsiq micil teevq-eel ngaol-aoq, khaqmul teevq heeq heeq lao bhai bhi bhaonq lal nia nail ngaol dai, nuljuq maq heeq kivq-ail laiq. 
1CO.5.7	Nuljuq deqtsiq maq aol nail khaqmul aqsivq teevq heeq pevq lal dai, deqtsiq aqlil oil haq yaoq. Maldil dai, ge haq neq, nuljuq deqtsiq maq aol nail khaqmul aqsivq pevq lal-a nail ngaol. Khul khi mail dai ngal-aq neq, Khali neq, ngadao nail haqbhoil laol bhiq-a nail Bhaqsaqkhaq yaol yaq pevq nail ngaol. 
1CO.5.8	Alheel ngel-i mail, bhaoqaiq lav sav-u phao, haqeiv nail phaq khi aqjiivq aqcavq bhai tavq nail deqtsiq aqlil thaq oil bhoel. Deqtsiq maq aol nail meeq nail haol nail khi maldil tsaq nail khaqmul jaq bhel.
1CO.5.9	Khaqmiq sev nail tsaol-aq nee aqtsaoq thaq tsaoq-o dai, ngal nuljuq bhai haoqgavq gevq bhiq-a nail ngaol. 
1CO.5.10	Ngal haoqgavq alhai gevq-ai lavq-a nail neq, yu nee mail bheeq nail juq bhai maqkhaiq, neekhaol jiav nail juq bhai maqkhaiq, yu nail yalkav khoiq khi kav jaq nail juq bhai maqkhaiq, thaoqphaoq aqma maolkhoel bhai uqhuq thaoq nail juq bhai maqkhaiq, alhai nl thailthaiq nail laolkivq yaq bhai aqtsaoq thaq tsaoq-o dai, ge movq nail maq ngel-ail. Alheel juq bhai aqtsaoq maq tsaoq haq neq, nuljuq miltsaq niil heeq nail lavqkhoel nee, ya dov ail nail ngaol. 
1CO.5.11	Ngal ge movq nail neq, “Ngal Yeiqsul bhai neema thaqtsaol nail ngaol” dai, ge nail bhai, yu nee mail bheeq nail, neekhaol jiav nail, thaoqphaoq aqma maolkhoel bhai uqhuq thaoq nail, khal ge movq-ail ge nail, khaq mao iqsanl jilpheeq daol bov nail, yu nail yalkav bhai khoiq khi kav jaq nail, alheel nail tsaol-aq bhai aqtsaoq thaq tsaoq. Aqyu juq nee mail aoq iqsanl thaq jaq tavq dai, ngal nuljuq bhai gevq bhiq-a nail ngaol.
1CO.5.12	Yeiqsul bhai neema thaqtsaol nail munl nail lavqniil phao khe jaol nail tsaol-aq bhai yalkhaq dal nail, ngaq bhai khalhai tavq nail-aiq. Nuljuq iqsanl, Yeiqsul bhai neema thaqtsaol nail munl lavqkhoel bhai jaol nail tsaol-aq bhai yalkhaq dal nail, maq ngel-ail laiq. 
1CO.5.13	Yeiqsul bhai neema thaqtsaol nail munl lavqniil phao jaol nail tsaol-aq bhai, Miqyail yalkhaq dal nail ngaol. Jalliq lavqkhoel bhai gevq-ai thaq nail khe-ai, “Haqeiv nail tsaol-aq bhai nuljuq nail lavqkhoel nee the ha yaoq.”
1CO.6.1	Nuljuq nail gaiqlaq yalkhaq ge nail phaq dov lal haq neq, Miqyail nail tsaol-aq jaol nail bha maq ail mail, nuljuq bhai dalceiv lavq dai, laolkivq yaq jaol nail bha ail tseq naol laiq. 
1CO.6.2	Miqyail nail tsaol-aq miltsaq yaq iqsanl bhai yaqhao yalkhaq ya dal nail ngaol dai, nuljuq maq heeq kivq ail laiq. Nuljuq miltsaq yaq bhai yalkhaq ya dal haq neq, nuljuq micil cil deel ganl juq bhai dal heeq phaq-ail maq geel-nvq ail laiq. 
1CO.6.3	Ngadao neq, nqtavq gaqkhoel bhai iqsanl, yalkhaq ya dal nail ngaol dai, nuljuq maq heeq kivq-ail laiq. Alheel ngel-i mail, miltsaq kovtavq khe ganl bhai iqsanl, ngadao maldil yalkhaq ya dal nail ngaol. 
1CO.6.4	Thailhai ngaol-aoq, dal heeq phaq-ail tsaq nail micil cil deel ganl dov lal haq neq, maivphaoq nal moel maq jiav-ail dai, Khali yaq munl-i mail saol-nvq-ai thaq nail juq bhai, nuljuq yalkhaq dal nail tsaol-aq bhi jiovq nail ngaol. 
1CO.6.5	Nuljuq bhi haqsil nail dai khi, ngal niailhai ge nail ngaol. Khali yaq nail gaiqlaq bhai, maq tsaq maq jil lai nail bhai dalceiv nia nail neenoeq neekha aol nail tsaol-aq, nuljuq nail lavqkhoel bhai teevq gaq-ail maq jaol-ail laiq. 
1CO.6.6	Khali yaq nail gaiqlaq yalkhaq ge nail nee ovqtavq, Yeiqsul bhai neema maq thaqtsaol nail tsaol-aq nail sivtavq bhai yalkhaq ge-ail nail laiq.
1CO.6.7	Nuljuq teevq gaq nee teevq gaq yalkhaq ge nail neq, teevq peivq-ail maq tsaq-ail. Khul khi mail aqivq jaqbheq-i mail lav laiq lavq nail bhai nuljuq maq ol nail-aiq. Khul khi mail aqivq jaqbheq juq nuljuq nail yalkav bhai khoiq lal-u phao, nuljuq maq ol nail-aiq. 
1CO.6.8	Nuljuq alhai maq ol nail nee ovqtavq, yu bhai lav laiq khi goiqbhaoq bhaoq jaq thailthaiq nail ngaol. Nuljuq yovqgavq nail aqivq jaqbheq bhai alhai nl thailthaiq nail ngaol.
1CO.6.9	Maq tsaq maq daol nail tsaol-aq, Miqyail Milkhaoq lavqkhoel-ai maq ya aol lai-ail dai, nuljuq maq heeq kivq-ail laiq. Thaq noeq bheeq dei-eiq. Khaqmiq sev nail, thaoqphaoq aqma maolkhoel bhai uqhuq thaoq nail, yu nail khaqma bhai bheeq nail leel nail, yaqyov-aq aqtsaoq gaiqlaq bhai maq nl khaoq nail phaq nl nail, 
1CO.6.10	yu nail yalkav khoiq nail, neekhaol jiav nail, khaq mao iqsanl jilpheeq daol bov nail, khal ge movq-ail ge nail, yu nail yalkav bhai khoiq khi kav jaq nail, alheel nail tsaol-aq Miqyail Milkhaoq lavqkhoel bhai maq ya aol lai-ail. 
1CO.6.11	Jel lal-u phao nuljuq teevq pav ganav juq alhai nl-a nail ngaol. Thailhai ngaol-aoq, niil aq-il Miqyail ngadao nail Heeqphaq Yeiqsul Khali nail aqmil khi ngadao nail Miqyail nail Aqhaqlal bhaqda nee nuljuq bhai tsiq haol-a nail nee ovqtavq, bhi meeq bhi haol lal-a nail ngaol. Tsaq nail daol nail tsaol-aq bhi pevq lal-a nail ngaol.
1CO.6.12	Nuljuq neq, “Ngadao yaoq phaq yaoq-ao nee nl kivq nail aqkhaoqanq jiav naol” dai ge nail ngaol. Nl kivq khi ngaol-aoq, yaoq phaq yaoq-ao nee ganl tsoiq nail maq ngel-ail. “Ngal yaoq phaq yaoq-ao nee nl kivq nail aqkhaoqanq jiav naol.” Thailhai ngaol-aoq, khul phaq nail kov-uvq bhai maqkhaiq, ngal yaqkav maq jiovq. 
1CO.6.13	Nuljuq neq, “Jaq nail phaq neq, ovqmav nail haqbhoil ngaol. Ovqmav neq, jaq nail phaq nail haqbhoil ngaol” dai, ge nail ngaol. Thailhai ngaol-aoq, Miqyail niil nvq phaq bhai lav peivq lav boev nail ngaol. Aqmaol neq, yu nee mail khaqmiq sev nail haqbhoil maq ngel-ail. Heeqphaq Yeiqsul nail haqbhoil ngaol. Heeqphaq Yeiqsul iqsanl aqmaol nail haqbhoil ngaol. 
1CO.6.14	Miqyail aivq nail bhaqaoq-i mail Yeiqsul bhai bhi doevq kovq lal-a nail khe-ai, ngadao bhai iqsanl bhi doevq kovq lal nail ngaol. 
1CO.6.15	Nuljuq nail aqmaol neq, Khali nail alsail juq ngaol dai, nuljuq maq heeq kivq-ail laiq. Alheel ngel-i mail, Khali nail alsail bhai oil khi, maimaqlal nail alsail bhi pevq lal nail laiq. Teevq peivq-ail maq pevq nia-ail. 
1CO.6.16	Maimaqlal nee mail bheeq nail tsaol-aq, aivq nee mail aqmaol teevq maol taivq-ail pevq lal nail ngaol dai, nuljuq maq heeq kivq-ail laiq. Khul khi mail dai ngal-aq neq, Jalliq lavqkhoel bhai khaqma yovjil nail ganl bhai gevq-ai thaq nail khe-ai, “Aqyu nvq gaq aqmaol teevq maol taivq-ail pevq lal nail ngaol” dai, ge-ai thaq nail ngaol. 
1CO.6.17	Alhai dul dai, Heeqphaq Yeiqsul nee tavq nail tsaol-aq, aqhaqlal phao aivq nee mail teevq gaq teevq-eel ngaol.
1CO.6.18	Yu nee mail bheeq nail phaq bhai gaoq ceiv ceiv-ail yaoq. Tsaol-aq-i mail nl nail oeqbal yaoq phaq yaoq iqsanl mail, yovqgavq nail aqmaol lavqniil phao nl nail ngaol. Thailhai ngaol-aoq, yu nee mail bheeq nail tsaol-aq, yovqgavq nail aqmaol bhai nl bheeq-a nail ngaol. 
1CO.6.19	Nuljuq nail aqmaol neq, Meeqnail Haolnail Aqhaqlal nail uqhuq thaoq nail ilkhaol il ma ngaol dai, nuljuq maq heeq kivq-ail laiq. Aivq neq, Miqyail nee mail dov lee khi, nuljuq nail lavqkhoel bhai jaol thailthaiq nail ngaol. Nuljuq nail aqmaol neq, nuljuq nail maq ngel-ail. 
1CO.6.20	Khul khi mail dai ngal-aq neq, Miqyail aqphoiq bivq khi, nuljuq bhai ul kovq-ai thaq nail ngaol. Alheel ngel-i mail, nuljuq nail aqmaol lavqkhoel Miqyail nail seiqleiq khaoqsail bhi dov lal yaoq.
1CO.7.1	Nuljuq-i mail ngal jaol nail bha haoqgavq gevq bhoel-ai leevq-a nail ganl juq, ngal nuljuq bhai gevq kovq-ai lavq bhiq naol dei-eiq. Yaqyov-aq neq, yaqmai-aq nee mail maq bheeq dai jaol kivq haq neq, meeq nail ngaol. 
1CO.7.2	Thailhai ngaol-aoq, yu nee mail bheeq nail maodai jiav nail ngel-i mail, yaqyov-aq yaoq gaq yaoq-ao nee khaqma hevq nail tsaq nail ngaol. Yaqmai-aq yaoq gaq yaoq-ao nee maol ail nail tsaq nail ngaol. 
1CO.7.3	Yaqyov-aq neq, yovqgavq nail khaqma bhai nl bhiq heeq phaq-ail tsaq nail aol jiav nail khe-ai nl bhiq yaoq. Alhai dul dai, yaqmai-aq juq iqsanl yovqgavq nail yaqyov-aq bhai nl bhiq heeq phaq-ail tsaq nail aol jiav nail khe-ai nl bhiq yaoq. 
1CO.7.4	Khaqma juq neq, yovqgavq nail aqmaol yovqgavq nail haqbhoil maq ngel-ail. Yovqgavq nail yaqyov-aq nail haqbhoil ngaol. Yaqyov-aq juq iqsanl, yovqgavq nail aqmaol yovqgavq nail haqbhoil maq ngel-ail. Yovqgavq nail khaqma nail haqbhoil ngaol. 
1CO.7.5	“Naoq-ai nee mail maq iqthaiq-ail” dai, miqyaq yovyaq nail gaiqlaq teevq gaq nee teevq gaq thaq ge. Geeqlaoq aqmeeq-ai hal kivq dai, nvq gaq nvq gaq-ail neema tsaq khi teevq yanq nail lavqkhoel bhai maq iqthaiq tavq nail maq ngel nail neq, maq iqthaiq-ail dai, teevq gaq nee teevq gaq thaq ge. Yovqgavq nail neema bhai yovqgavq maq oltsaol-ail, neivq Saqdaq nuljuq bhai jalmul maq ya mul ya nia dai, teevq yanq khi-aq teevq gaq khe-ai, gaoq iqthaiq tavq yaoq. 
1CO.7.6	Ngal niailhai ge nail neq, daoq bivq nail maq ngel-ail. Aqkhaoqanq bivq nail ngaol. 
1CO.7.7	Tsaol-aq iqsanl mail, ngaq-ai khe-ai maq hevq dai, bhi jaol movq-ail nial. Thailhai ngaol-aoq, teevq gaq nee teevq gaq Miqyail-i mail bivq-ai thaq nail kovpavq, teevq gaq teevq phaq ya-ai thaq nail ngaol.
1CO.7.8	Khaqma maq hevq, maq maol ail nail tsaol-aq khi miqtsiq miqma juq bhai ngal niailhai ge bhiq nail ngaol. Aqyu juq ngaq-ai khe-ai jaol nia haq neq, meeq nail ngaol. 
1CO.7.9	Thailhai ngaol-aoq, khaqma maq hevq, maq maol ail mail maq jaol kivq haq neq, khaqma hevq, maol ail nail tsaq nail ngaol. Khul khi mail dai ngal-aq neq, iqthaiq tavq jaol tavq movq deedee nail neema aol nail nee maqtsil khaqma hevq, maol ail nail neq, meeq jaiq nail ngaol.
1CO.7.10	Khaqma juq neq, yovqgavq nail yaqyov-aq nee maq jaol mail maq ya kovq-ail dai, miqyaq yovyaq bhai ngal daoq bivq nail ngaol. Daoq niil daoq neq, ngaq nail daoq maq ngel-ail. Yeiqsul nail daoq ngaol. 
1CO.7.11	Kovq haq neq, maq maol ail dai jaol nail tsaq nail ngaol. Maq ngel haq neq, yovqgavq nail yaqyov-aq nee tsaq lai jil lai dai, nl nail tsaq nail ngaol. Yaqyov-aq juq iqsanl khaqma maq ya kovq-ail.
1CO.7.12	Khali yaq teevq gaq, yovqgavq nail khaqma Khali yaq maq ngel khi ngaol-aoq, aivq nail khaqma aivq nee jaol movq haq neq, kovq nail maq tsaq-ail dai, yaoq juq yaoq bhai iqsanl ngal ge bhiq nail ngaol. Daoq niil daoq neq, Yeiqsul-i mail ge-a nail maq ngel ail. Ngal ge nail ngaol. 
1CO.7.13	Yaqmai-aq juq iqsanl, yovqgavq nail yaqyov-aq Khali yaq maq ngel khi ngaol-aoq, aivq nail yaqyov-aq aivq nee mail jaol movq haq neq, kovq nail maq tsaq-ail. 
1CO.7.14	Khul khi mail dai ngal-aq neq, Khali yaq maq ngel nail yaqyov-aq juq, yovqgavq nail khaqma bhaqda nee Miqyail nail tsaol-aq khe-ai dul lal nail ngaol. Khali yaq maq ngel nail khaqma juq iqsanl, yovqgavq nail yaqyov-aq bhaqda nee, Miqyail nail tsaol-aq khe-ai, dul lal nail ngaol. Alhai maq ngel haq neq, nuljuq nail yaqmiq yaqyov juq Miqyail nail tsaol-aq maq ngel-ail. Thailhai ngaol-aoq, niil aq-il aqyu juq Miqyail nail tsaol-aq ngaol.
1CO.7.15	Miqyaq yovyaq nail lavqkhoel, Khali yaq maq ngel nail gaq kovq movq haq neq, kovq dei-eiq. Alhai kovq haq neq, Khali yaq pevq nail yaqyov-aq gaq maq ngel haq neq, yaqmai-aq gaq, aivq-i mail kovq-a nail gaq nee mail leel thaiq-ai thaq nail maq ngel yaoq-aol. Khul khi mail dai ngal-aq neq, neesal bhi ovq nail haqbhoil Miqyail ngadao bhai khul-a nail ngaol. 
1CO.7.16	Yaqmai-aq juq-ol, nuljuq nail yaqyov-aq bhai hevqkovq kivq nail, maq hevqkovq kivq nail dai, nuljuq khalhai khi heeq kivq nail-aiq. Yaqyov-aq juq-ol, nuljuq nail yaqmai-aq bhai hevqkovq kivq nail maq hevqkovq kivq nail dai, nuljuq iqsanl khalhai khi heeq kivq nail-aiq.
1CO.7.17	Miqyail teevq gaq bhai teevq gaq aqdoevq bhi doevq khi teevq gaq nee teevq gaq bhai khul-a nail khe-ai, yaoq gaq yaoq-ao nee aqdoevq doevq khi nl-ail yaoq. Ngal Khali yaq munl yaoq munl yaoq-ao nee bhai niailhai cavq bhiq cov bhiq thailthaiq nail ngaol. 
1CO.7.18	Miqyail tsaol-aq teevq gaq ganav bhai khul-u phao, tsaol-aq al gaq bavkov uqjaq oev-ai thaq naol laiq. Oev-ai thaq nail phal-iq neq, maq oev-ai thaq nail khe-ai, thaq gaoq jaol. Tsaol-aq teevq gaq ganav bhai khul-u phao, bavkov uqjaq maq oev-ai thaq-al laiq. Maq oev-ai thaq nail phal-iq neq, thaq gaoq oev. 
1CO.7.19	Bavkov uqjaq oev nail maqkhaiq, maq oev nail maqkhaiq, khul nail ganl maq tsoiq-ail. Miqyail nail aoldaoq kovqdaoq bhai naldaiq nail phaq taivq-ail ganl tsoiq nail ngaol. 
1CO.7.20	Teevq gaq nee teevq gaq khul-u phao, aivq khal pevq nail khe-ai, pevq dei-eiq. 
1CO.7.21	Naoq bhai khul-u phao, naol yaqkav jiovq thailthaiq nail laiq. Jiovq nail phal-iq neq, al bhai khaoq thaq laol. Thailhai ngaol-aoq, naol yaqkav jiovq nail nee dov ail kivq haq neq, dov ail nail tsaq nail ngaol. 
1CO.7.22	Khul khi mail dai ngal-aq neq, yaqkav jiovq thailthaiq-u phao, Yeiqsul-i mail khul-a nail tsaol-aq, aivq-i mail bhi jel ail-a nail tsaol-aq pevq lal-a nail ngaol. Alhai dul dai, yaqkav maq ngel nail tsaol-aq bhai Khali-i mail khul-u phao, aivq nail yaqkav pevq lal-a nail ngaol. 
1CO.7.23	Miqyail-i mail aqphoiq maodai bivq khi nuljuq bhai ul kovq-ai thaq nail ngel-i mail, tsaol-aq nail yaqkav thaq gaoq jiovq. 
1CO.7.24	Aqivq jaqbheq juq-ol, Miqyail nuljuq bhai khul-u phao, teevq gaq nee teevq gaq khal pevq nail khe-ai, Miqyail nail sivtavq bhai alhai aqdoevq doevq yaoq.
1CO.7.25	Yaqmai-aq yaqnoil juq nail haqbhoil Yeiqsul-i mail bivq lavq nail daoq bhai ngal maq ya-al. Thailhai ngaol-aoq, ngal noeq nail khe-ai, nuljuq bhai ge lavq bhel dei-eiq. Yeiqsul nail geeqlaoq eeljaol bhaqda nee, nuljuq ngaq nail daoq niil daoq bhai neema thaqtsaol kivq nail ngaol. 
1CO.7.26	Niil aq-il neq, mao-ail suqsaq nail aqyanq kev lee-aoq nail ngel-i mail, tsaol-aq yaoq gaq yaoq-ao nee, yovqgavq khal pevq nail khe-ai, aqdoevq doevq nail neq, meeq deedee nail ngaol. 
1CO.7.27	Naol khaqma jaol naol laiq. Jaol haq neq, thaq kovq. Naol khaqma maq jaol-ail laiq. Maq jaol haq neq, thaq hevq. 
1CO.7.28	Naol khaqma hevq khi ngaol-aoq, oeqbal nl-a nail maq ngel-ail. Yaqmai-aq iqsanl maol ail khi ngaol-aoq, oeqbal nl-a nail maq ngel-ail. Thailhai ngaol-aoq, khaqma hevq, maol ail nail tsaol-aq, aqsivq haqjoil phao ya haq ya aoq nail ngaol. Haq nail aoq nail al nee, ngal nuljuq bhai bhi jel-ail movq-ail nial.
1CO.7.29	Aqivq jaqbheq juq-ol, aqyanq micil taivq-ail jiav nail ngaol dai, ngal ge movq-ail nial. Niil aq-il nee aqdoevq niailhai doevq yaoq. Khaqma jaol nail tsaol-aq, khaqma maq jaol nail khe-ai, aqdoevq doevq yaoq. 
1CO.7.30	Nioilkhaoq khaoq thailthaiq nail tsaol-aq, maq nioil nail khe-ai, doevq yaoq. Lavqkhiq tsail nail tsaol-aq, lavqkhiq maq tsail nail khe-ai, doevq yaoq. Yalkav ul nail tsaol-aq, yalkav maq jiav nail khe-ai, doevq yaoq. 
1CO.7.31	Miltsaq kovtavq khe ildaoq maoqgaiq bhai yuq nail juq, maq yuq nail khe-ai, doevq yaoq. Khul khi mail dai ngal-aq neq, miltsaq bhai jiav nail juq phal lal thailthaiq, peivq-ail thailthaiq nail ngaol.
1CO.7.32	Ngal nuljuq bhai khaoq maq bhi laol movq-il. Khaqma maq jaol nail tsaol-aq, Miqyail neema tsaq dai, aivq nail ganl bhai aqmeeq-ai saol-nvq nia nail ngaol. 
1CO.7.33	Thailhai ngaol-aoq, khaqma jaol nail tsaol-aq, yovqgavq nail khaqma neema tsaq dai, miltsaq khe ganl juq bhai khaoqlaol nail ngaol. 
1CO.7.34	Aivq nvq phaq nvq phaq-ail ya saol-nvq nail ngaol. Yaqyov-aq maq jaol nail yaqmai-aq khi yaqmai-aq yaqnoil juq neq, aqmaol phao khi aqhaqlal phao meeq lal haol lal dai, Miqyail nail ganl bhai aqmeeq-ai saol-nvq nia nail ngaol. Thailhai ngaol-aoq, yaqyov-aq jaol nail yaqmai-aq neq, yovqgavq nail yaqyov-aq neema tsaq dai, miltsaq khe ganl bhai khaoqlaol nail ngaol. 
1CO.7.35	Nuljuq nail haqbhoil ganl tsoiq dai, ngal niailhai ge nail ngaol. Nuljuq bhai khabal nail maq ngel-ail. Nuljuq neema pov pov lav lav dai, maq pevq mail nl heeq phaq-ail tsaq nail juq bhai, Miqyail nail haqbhoil aqmeeq-ai nl nia dai, ngal niailhai ge nail ngaol.
1CO.7.36	Yaqyov-aq teevq gaq, khaqma maq hevq nail neq, aqmeeq ngaol dai, noeq khi ngaol-aoq, aivq-i mail hevq naol dai, noeqceiv-ai thaq nail yaqmai-aq al gaq bhai gaiq-a deedee khi yaqmai-aq al gaq iqsanl, maol ail nail yanq jel ail-a nail ngaol. Alhai ngel haq neq, hevq kivq naol. Oeqbal maq ngel-ail. 
1CO.7.37	Thailhai ngaol-aoq, yaqyov-aq al gaq yovqgavq nail neema ivqdao dai thaq khi, yovqgavq nail neekhaol bhai yovqgavq gaq lai nia nail lavqkhoel nee, yaqmai-aq al gaq bhai maq hevq nail neq, tsaq nail ngaol. 
1CO.7.38	Alheel ngel-i mail, khaqma hevq nail tsaol-aq neq, tsaq nail phaq nl-a nail kheel ngaol. Thailhai ngaol-aoq, khaqma maq hevq nail tsaol-aq neq, a dai nee maqtsil tsaq nail phaq nl-a nail kheel ngaol.
1CO.7.39	Khaqma juq neq, yovqgavq nail yaqyov-aq maq sil-u kev dai, yovqgavq nail yaqyov-aq-i mail leel jaoq-ai thaq nail ngaol. Yovqgavq nail yaqyov-aq sil haq neq, maol ail movq nail gaq bhai maol ail kivq nail ngaol. Thailhai ngaol-aoq, Yeiqsul bhai juq nail lavqkhoel nee taivq-ail, ya maol ail nail ngaol. 
1CO.7.40	Maq maol ail dai jaol kivq haq neq, aivq nail haqbhoil meeq jaiq nail ngaol dai, ngal noeq nail ngaol. Ngal niailhai ge nail neq, Miqyail nail Aqhaqlal bhai juq khi ge nail ngaol dai, noeq nail ngaol.
1CO.8.1	Thaoqphaoq aqma maolkhoel bhai laol bhiq nail jaqjaq daoldaol nail ganl neq, niailhai ngaol. “Ngadao yaoq gaq yaoq-ao nee, neenoeq neekha aol naol” dai, heeq kivq nail ngaol. Thailhai ngaol-aoq, neenoeq neekha neq, tsaol-aq yaq bhai neema bhi eeq lal khi, goil nail gaiq-a nail phaq neq, tsaol-aq yaq bhai bhi eeq bhi heel lal nail ngaol. 
1CO.8.2	“Ngal neenoeq neekha aol naol” dai, teevq gaq ganav noeq haq neq, aivq heeq kivq heeq phaq-ail tsaq nail juq bhai, maq heeq nia heeq thaq-al. 
1CO.8.3	Thailhai ngaol-aoq, tsaol-aq teevq gaq ganav, Miqyail bhai gaiq-a haq neq, Miqyail aivq bhai heeq nia nail ngaol.
1CO.8.4	Alheel ngel-i mail, thaoqphaoq aqma maolkhoel bhai laol bhiq nail jaqjaq daoldaol jaq nail ganl neq, niailhai ngaol. Thaoqphaoq aqma maolkhoel neq, maq doevq-ail. Aqsil ngaol dai, ngadao heeq kivq nail ngaol. Miqyail teevq gaq maq ngel nail neq, Miqyail yaoq gaq yaoq maq jaol-ail dai iqsanl, ngadao heeq kivq nail ngaol. 
1CO.8.5	Nqtavq kovtavq bhai maqkhaiq, miltsaq kovtavq bhai maqkhaiq, miqyail dai khul nail maodai jaol khi, miqyail khi mail aqheel maodai gaq jaol nail ngaol. 
1CO.8.6	Thailhai ngaol-aoq, ngadao nail Miqyail neq, teevq gaq taivq-ail jaol nail ngaol. Aivq neq, ngadao nail Aqbhu ngaol. Aivq nail lavqkhoel nee yaoq phaq yaoq-ao nee pevq dov lal khi, ngadao iqsanl aivq nail haqbhoil ngaol. Ngadao nail Heeqphaq teevq gaq taivq-ail jaol nail ngaol. Aivq neq, Yeiqsul Khali ngaol. Aivq bhaqda nee yaoq phaq yaoq-ao nee pevq lal khi, aivq bhaqda nee ngadao aqdoevq ya doevq nail ngaol.
1CO.8.7	Thailhai ngaol-aoq, tsaol-aq iqsanl mail neenoeq neekha al bhai maq heeq nia-ail. Tsaol-aq teevq pav ganav juq jel lal-u phao, thaoqphaoq aqma maolkhoel bhai thaqeeq daiq-a nail ngel-i mail, yanqgaol kev dai, jaqjaq daoldaol niil neq, thaoqphaoq aqma maolkhoel bhai laol bhiq nail phaq ngaol dai, saol-nvq khi jaq-a nail ngaol. Aqyu juq-i mail heeq nia nail neema alhai gaq bhaq nail ngel-i mail, aqyu juq nail haqbhoil aqjiivq aqcavq phaq pevq nail ngaol. 
1CO.8.8	Jaqjaq daoldaol bhaqda nee, ngadao khi Miqyail nail gaiqlaq aqtsaoq tsaoq tavq nail bhai bhi meeq jaiq lal nail phaq maq ngel-ail. Ngadao maq jaq-a nail ngel-i mail, geeqlaoq theq ail-a nail iqsanl maq ngel-ail. Ngadao jaq-a nail ngel-i mail, geeqlaoq yaq jaiq nail iqsanl maq ngel-ail.
1CO.8.9	Alheel ngel-i mail, nuljuq nl kivq khi ngaol-aoq, gaq bhaq nail tsaol-aq nail haqbhoil phaqthiq thiq duq maq jiav dai, yaolphaol yaoq. 
1CO.8.10	Naol alheel nail neenoeq neekha aol nail tsaol-aq bhai thaoqphaoq aqma maolkhoel jiav nail ilkhaol lavqkhoel bhai jaoldeel khi jaq thailthaiq nail dai, ge yaoq. Heeq nia nail neema gaq bhaq nail teevq gaq naol jaq nail bhai moel haq neq, aivq neema eeq lal khi, thaoqphaoq aqma maolkhoel bhai laol bhiq-a nail jaqjaq daoldaol jaq nail ngaol laq. 
1CO.8.11	Naol alhai nl haq neq, naoq nail neenoeq neekha al bhaqda nee, gaq bhaq nail tsaol-aq teevq gaq cov-ail nail ngaol. Aqivq jaqbheq al gaq nail haqbhoil iqsanl Khali khanqsil-a nail ngaol. 
1CO.8.12	Nuljuq aqivq jaqbheq juq bhai alhai nl bheeq khi, aqyu juq nail gaq bhaq nail heeq nia nail neema bhai lavq nal bhiq-a nail ngel-i mail, nuljuq Khali bhai iqsanl nl bheeq-a nail ngaol. 
1CO.8.13	Thailhai phal-iq neq, jaqjaq daoldaol bhaqda nee ngal ngaq nail aqivq jaqbheq bhai bhi laiq bhi tsa-ail haq neq, ngaq nail aqivq jaqbheq maq ya laiq maq ya tsa-ail dai, ngal haqjoil maq jaq yaoq-aol.
1CO.9.1	Ngal neq, jel ail-a nail tsaol-aq maq ngel-ail laiq. Ngal gaqkhoel iqsanl, maq ngel ail laiq. Ngal ngadao nail Heeqphaq Yeiqsul Khali bhai ya moel-a nail maq ngel-ail laiq. Nuljuq neq, Yeiqsul nail lavqkhoel-ai ngaq-i mail nl-ai thaq nail ganl, maq ngel-ail laiq. 
1CO.9.2	Ngal neq, yu nail haqbhoil gaqkhoel maq ngel khi ngaol-aoq, nuljuq nail haqbhoil gaqkhoel ngaol. Khul khi mail dai ngal-aq neq, ngal Yeiqsul nail gaqkhoel pevq nail salkhil neq, nuljuq ngaol.
1CO.9.3	Yu ngaq bhai tsao tsel lal haq neq, ngal niailhai ge kovq bhiq nail ngaol. 
1CO.9.4	Nv-nvq gaq-i mail ganl nl-a nail aqphoiq, ngal jaq nail daol nail maq geel-nvq-ail laiq. 
1CO.9.5	Gaqkhoel yaoq juq yaoq khi Yeiqsul nail jaqbheq maqkhaiq, Bheiqtuvluv aqyu juq, yovqgavq nail khaqma yovqgavq hevq khi tsao nail aqkhaoqanq jiav nail ngaol. Nv-nvq gaq iqsanl aqyu juq khe-ai, neema thaqtsaol nail khaqma hevq khi tsao nail aqkhaoqanq maq jiav-ail laiq. 
1CO.9.6	Bhaqnaqbhal nv-nvq gaq taivq-ail yovqgavq nail aqlavq-i mail ganl ya nl jaq nail laiq.
1CO.9.7	Yovqgavq nail phul yuq khi genl dev nail tsaol-aq jiovq nail jaol naol laiq. Aqheeq tsilju nail gaoqkhail nl khi aqheeq tsilju aqheeq maq koevq jaq nail tsaol-aq jaol naol laiq. Yaol tsu khi yaol nail aqtsil maq nieivq daol nail tsaol-aq jaol naol laiq. 
1CO.9.8	Ngal niailhai ge nail niil neq, tsaol-aq yaq nail neenoeq ge nail ngel-ail laiq. Aoldaoq kovqdaoq nail lavqkhoel bhai iqsanl alhai gevq-ai thaq nail maq ngel-ail laiq. 
1CO.9.9	“Gov bhai bhi naoq thailthaiq nail niaoqnel bhai moeqkeivq thaq keivq” dai, Molseiq nail aoldaoq kovqdaoq lavqkhoel bhai gevq-ai thaq nail jiav nail ngaol. Miqyail alhai ge-ai thaq nail al, niaoqnel bhai ge movq-ail teevq-eel laiq. 
1CO.9.10	Ngadao juq bhai ge movq nail maq ngel-ail laiq. Ngel naol. Ngadao juq nail haqbhoil ge-ai thaq nail ngaol. Daiyal tseq nail gaq maqkhaiq, gov deeq nail gaq maqkhaiq, gov ya lal nail bhai noeqthunq khi nl nail ngaol. 
1CO.9.11	Nv-nvq gaq nuljuq nail lavqkhoel aqhaqlal phao khe aqiq haiq khi, aqsivq haqjoil phao khe gov ya gaiq haq neq, nvjuq nl bheeq-a nail ngaol dai, nuljuq noeq nail laiq. 
1CO.9.12	Tsaol-aq yaoq juq yaoq nuljuq nail aqsivq haqjoil phao khe gov gaiq nail aqkhaoqanq jiav haq neq, nvjuq neq, a dai nee maqtsil, aqkhaoqanq jiav nail, maq ngel-ail laiq. Nv-nvq gaq aqkhaoqanq jiav khi ngaol-aoq, alhai maq nl-ail. Khul khi mail dai ngal-aq neq, Khali nail lavqkhiq tsail nail geeqlaoq daoq bhai maq ya lav tsoiq dai, nv-nvq gaq iqsanl bhai ol nail ngaol. 
1CO.9.13	Uqhuq thaoq nail ilkhaol il ma bhai ganl nl nail tsaol-aq, uqhuq thaoq nail ilkhaol il ma bhai tavq nail jaqjaq daoldaol ya jaq khi, laol duq bhai ganl nl nail tsaol-aq iqsanl, laol bhiq-ai thaq nail teevq pav ganav juq bhai ya bhi jaq nail ngaol dai, nuljuq maq heeq kivq-ail laiq. 
1CO.9.14	Alhai dul dai, lavqkhiq tsail nail geeqlaoq daoq cavq nail juq iqsanl, geeqlaoq daoq al cavq nail ngel-i mail, ya jaq ya daol nail ngaol dai, Heeqphaq Yeiqsul daoq bivq-ai thaq nail ngaol.
1CO.9.15	Ngal alhai nl nail aqkhaoqanq jiav khi ngaol-aoq, maq nl. Nuljuq ngaq bhai alhai bhi nl bhiq movq nail ngel-i mail, ngal haoqgavq niil gevq bhoel-ai lavq-a nail maq ngel. Khul khi mail dai ngal-aq neq, ngaq-i mail neema eeq duq jiav nail niilniai tsaol-aq teevq gaq ganav lav peivq lav boev lal nail nee maqtsil, ngal sil nail neq, meeq nail ngaol. 
1CO.9.16	Ngal lavqkhiq tsail nail geeqlaoq daoq cavq nail neq, ngal neema eeq duq maq jiav-ail. Khul khi mail dai ngal-aq neq, Miqyail ngaq bhai bhi cavq lavq-a nail ngel-i mail, maq cavq mail khul maq khi kivq-ail. Maq ngel haq neq, ngaq bhai geeqlaoq aqdoil kev lee nail ngaol. 
1CO.9.17	Ngal nl movq nail phaq tsel khi nl haq neq, aqphoiq ya nail ngaol. Thailhai ngaol-aoq, ganl niil ganl Miqyail-i mail ngaq bhai av lavq-a nail ngel-i mail, ngal ya nl nail ngaol. 
1CO.9.18	Thailhai phal-iq neq, ngal khul nail aqphoiq ya nail-aiq. Lavqkhiq tsail nail geeqlaoq daoq cavq-u phao, aqphoiq oil nail aqkhaoqanq jiav khi ngaol-aoq maq oil-a nail al neq, ngal ya nail geeqlaoq ngaol.
1CO.9.19	Ngal tsaol-aq teevq gaq nail yaqkav maq ngel khi ngaol-aoq, tsaol-aq maodai gaq nail neema bhai gaq lai khi, Khali bhai neema thaqtsaol lal dai, tsaol-aq iqsanl nail yaqkav pevq lal-a nail ngaol. 
1CO.9.20	Yuldav nail tsaol-aq Khali bhai neema thaqtsaol lal dai, aqyu juq nail haqbhoil ngal Yuldav nail tsaol-aq khe-ai aqdoevq doevq nail ngaol. Ngal aoldaoq kovqdaoq nail kov-uvq bhai maq jaol khi ngaol-aoq, aoldaoq kovqdaoq nail kov-uvq bhai jaol nail tsaol-aq Khali bhai neema thaqtsaol lal dai, aqyu juq nail haqbhoil aoldaoq kovqdaoq nail kov-uvq bhai jaol nail tsaol-aq khe-ai, aqdoevq doevq nail ngaol. 
1CO.9.21	Aoldaoq kovqdaoq maq jiav nail tsaol-aq Khali bhai neema thaqtsaol lal dai, aqyu juq nail haqbhoil aoldaoq kovqdaoq maq jiav nail tsaol-aq khe-ai, pevq lal-a nail ngaol. Maldil dai, ge haq neq, Miqyail nail sivtavq bhai ngaq nail haqbhoil aoldaoq kovqdaoq maq jiav nail maq ngel-ail. Ngal Khali nail aoldaoq kovqdaoq nail kov-uvq bhai aqdoevq doevq nail ngaol. 
1CO.9.22	Gaq bhaq nail tsaol-aq Khali bhai neema thaqtsaol lal dai, ngal aqyu juq nail haqbhoil gaq bhaq nail tsaol-aq khe-ai, pevq lal-a nail ngaol. Khalhai khi mail tsaol-aq teevq pav ganav juq hevqkovq nail phaq ya nia dai, tsaol-aq iqsanl nail haqbhoil, ngal yaoq phaq yaoq-ao nee pevq daiq gil-aoq nail ngaol. 
1CO.9.23	Ngal iqsanl, lavqkhiq tsail nail geeqlaoq daoq nail geeqlaoq bhai ya dai, geeqlaoq daoq al nail haqbhoil, al juq iqsanl bhai nl thailthaiq nail ngaol.
1CO.9.24	Tsaoq doel pheeljaq-u phao, tsaoq doel pheeljaq nail tsaol-aq iqsanl mail tsaoq doel pheeljaq khi ngaol-aoq, teevq gaq taivq-ail kovpavq ya nail ngaol dai, nuljuq maq heeq kivq-ail laiq. Alheel ngel-i mail, nuljuq kovpavq ya dai, laijai khi tsaoq yaoq.
1CO.9.25	Tsaoq doel pheeljaq nail bhaoqaiq lavqkhoel-ai tsaoq doel pheeljaq nail tsaol-aq yaoq gaq yaoq-ao nee ol ol-ail ya tsaoq jao nail ngaol. Aqyu juq luq-ail seil-ail nia nail aqeiv nail uqtsaoq ya dai, laijai nail ngaol. Thailhai ngaol-aoq, ngadao neq, maq luq maq seil-ail nia nail uqtsaoq bhai ya dai, laijai thailthaiq nail ngaol. 
1CO.9.26	Alheel ngel-i mail, ngal gaq lai dai, noeq cov-ai khi tsaoq thailthaiq nail ngaol. Teevq gaq nee teevq gaq aqlavq-i mail thaoq pheeljaq nail bhaoqaiq lav sav-u phao, ngal aqnieivq-ail lilmoel bhai thaoq nail khe-ai maq thaoq-ail. 
1CO.9.27	Ngal yu bhai daoq cavq daoq cov cov gaq haq neq, khaonq ha-ai thaq nail tsaol-aq ngal maq ya pevq dai, ngaq nail aqmaol bhai ngal thaoq thaoq-ail khi, ngaq nail aqmaol niil ngaq nail yaqkav bhi jiovq nail ngaol.
1CO.10.1	Aqivq jaqbheq juq-ol, aq-u khe ganl, ngal nuljuq bhai niailhai bhi heeq kivq movq-ail nial. Molseiq nail haoqnao tsaothe nail ngadao nail aqphiq aqbhal juq nqdil nail kov-uvq bhai jaol khi, iqyaq iqma bhai ceiv-a nail ngaol. 
1CO.10.2	Molseiq nail yaqlaol jiovq nail haqbhoil aqyu juq iqsanl mail nqdil khi iqyaq iqma lavqkhoel bhai ulcuvq saol-a nail ngaol. 
1CO.10.3	Aqyu juq iqsanl aqhaqlal phao jaq nail phaq teevq phaq taivq-ail jaq-a nail ngaol. 
1CO.10.4	Aqyu juq aqhaqlal phao daol nail phaq teevq phaq taivq-ail daol-a nail ngaol. Khul khi mail dai ngal-aq neq, aqhaqlal nail lovphail aqyu juq nail haoqnao tsaothe khi, lovphail al nee dov lee-a nail ulcuvq aqyu juq daol-a nail ngaol. Lovphail al neq, Khali ngaol. 
1CO.10.5	Thailhai ngaol-aoq, Miqyail aqyu juq jemao bhai neekhaol maq sil-ail. Aqyu juq haqaiq mildai haqtsoiq haqyal bhai ya sil-a nail ngaol.
1CO.10.6	Niil neq, aqyu juq khe-ai haqeiv nail phaq bhai ngadao maq nl mail yaolphaol nia lal dai, saol oil duq pevq lal-a nail ngaol. 
1CO.10.7	Aqyu juq teevq pav ganav juq thaoqphaoq aqma maolkhoel bhai uqhuq thaoq nail tsaol-aq pevq nail khe-ai, nuljuq thaq pevq. Jalliq lavqkhoel-ai gevq-ai thaq nail khe-ai, “Tsaol-aq teevq pav ganav juq jaoldeel khi jaq tavq daol tavq nail ngaol. A bhai nee ngal-aq, thul khi bhoeloe nioi nioi-ail aoltavq tavq nail ngaol” dai, gevq-ai thaq nail ngaol. 
1CO.10.8	Aqyu juq teevq pav ganav juq khaqmiq sev nail ngaol. Ngadao alhai maq ya nl-ail. Aqyu juq alhai nl-a nail ngel-i mail, teevq n taivq-ail aqyu juq nail lavqkhoel-ai nvq meel-nvq hail hinl gaq ya sil-a nail ngaol. 
1CO.10.9	Aqyu juq teevq pav ganav juq Khali bhai laonqdaiq-a nail ngaol. Ngadao alhai maq ya nl-ail. Aqyu juq alhai nl-a nail ngel-i mail, eellel-i mail aqyu juq bhai tuv heivq-a nail ngaol. 
1CO.10.10	Aqyu juq teevq pav ganav juq Miqyail bhai daoq govq dov-a nail ngaol. Ngadao alhai maq ya nl-ail. Aqyu juq alhai nl-a nail ngel-i mail, sil nail phaq nail nqtavq gaqkhoel nail aqlavq lavqkhoel nee, ya luq ya seil ail-a nail ngaol.
1CO.10.11	Yu yaolphaol nia lal dai, aqyu juq nail lavqkhoel bhai al juq pevq lal khi, haoqnao naosaq khe aqn aqyanq lavqkhoel bhai jaol nail, ngadao bhai cavq lavq cov lavq nail dai khi, Jalliq lavqkhoel-ai gevq-ai thaq nail ngaol. 
1CO.10.12	“Ngal ivqdao dai thulphaol-nvq thaq nail ngaol” dai, tsaol-aq teevq gaq ganav noeq haq neq, aivq maq ya tsuq-ail dai, yaolphaol nail tsaq nail ngaol. 
1CO.10.13	Tsaol-aq yaq-i mail ya daq daiq-a nail jalmul mul nail juq taivq-ail, nuljuq ya daq nail ngaol. Miqyail saljial ivq nail ngel-i mail, nuljuq maq daq tsaol nail jalmul mul nail phaq nuljuq ya daq dai, aivq maq bhi kev lee-ail. Jalmul mul nail phaq ya daq-u phao, nuljuq daq tsaol dai, nuljuq ya jel-ail nail gailkhaol Miqyail lav sav-ai thaq nail ngaol.
1CO.10.14	Alheel ngel-i mail, ngal mao-ail gaiq-a nail tsaol-aq juq-ol, thaoqphaoq aqma maolkhoel bhai teevq peivq-ail uqhuq thaq thaoq. 
1CO.10.15	Nuljuq neenoeq neekha aol nail tsaol-aq ngaol dai, ngal saol-nvq khi ge bhiq nail ngaol. Ngaq-i mail ge nail tsaq maq tsaq dai, nuljuq saol-nvq daiq yaoq. 
1CO.10.16	Aqheeq tsilju nail ullul deq nail, geeqlaoq eeq nail khaoqanq nail haqbhoil ngadao Miqyail bhai tsiqeeq-u phao, ngadao Khali nail aqsivq bhai tavq nail ngaol dai, ge movq nail, maq ngel-ail laiq. Ngadao-i mail ngaoqpav nail khaqmul neq, Khali nail aqmaol lavqkhoel bhai ngadao teevq gaq khe-ai tavq nail ngaol dai, ge movq nail, maq ngel-ail laiq. 
1CO.10.17	Khaqmul teevq heeq taivq-ail jiav nail ngel-i mail, ngadao mee nia gaq bhee khi ngaol-aoq, aqmaol teevq maol taivq-ail pevq nail ngaol. Khul khi mail dai ngal-aq neq, ngadao yaoq gaq yaoq-ao nee khaqmul teevq heeq teevq-eel bhai teevq gaq khe-ai jaq nail ngaol.
1CO.10.18	Ilsaqleiqlal nail tsaol-aq bhai saol-nvq daiq yaoq. Laol bhiq nail phaq bhai jaq nail tsaol-aq, laol duq bhai tavq nail tsaol-aq ngaol laq. 
1CO.10.19	Ngal khul dai ge movq nail dai ngal-aq neq, thaoqphaoq aqma maolkhoel bhai laol bhiq nail phaq khi mail thaoqphaoq aqma maolkhoel neq, khul nail ganl tsoiq nail-aiq. Khul nail ganl maq tsoiq-ail. 
1CO.10.20	Thailhai ngaol-aoq, laolkivq yaq-i mail laol bhiq nail phaq neq, Miqyail bhai laol bhiq nail maq ngel-ail. Neivq bhai laol bhiq nail ngaol. Ngal nuljuq bhai neivq nee mail maq bhi tavq movq-ail. 
1CO.10.21	Nuljuq Heeqphaq Yeiqsul nail khaoqanq bhai daol haq neq, neivq nail khaoqanq bhai maq daol kivq-ail. Yeiqsul nail kovqkhail bhai jaoldeel haq neq, neivq nail kovqkhail bhai maq jaol deeq kivq-ail. 
1CO.10.22	Miqyail neema phail lal dai, ngadao nl naol laiq. Ngadao aivq nee maqtsil gaq kav nail laiq.
1CO.10.23	Nuljuq neq, “Ngadao yaoq phaq yaoq-ao nee nl kivq nail aqkhaoqanq jiav nail ngaol” dai, ge nail ngaol. Nl kivq khi ngaol-aoq, yaoq phaq yaoq-ao nee ganl tsoiq nail maq ngel-ail. “Ngadao yaoq phaq yaoq-ao nee nl kivq nail aqkhaoqanq jiav nail ngaol.” Thailhai ngaol-aoq, yaoq phaq yaoq-ao nee bhi eeq bhi heel lal nia nail maq ngel-ail. 
1CO.10.24	Khaq sil gaq maqkhaiq, yovqgavq bhai tavq nail phaq bhai taivq-ail thaq saol-nvq. Yu bhai tavq nail juq bhai iqsanl saol-nvq yaoq.
1CO.10.25	Nuljuq leiv bhai lai-u phao, heeq kivq nail neema bhaqda nee, maq naldaiq dai, a bhai gaoq nail haqjoil ul jaq yaoq. 
1CO.10.26	Khul khi mail dai ngal-aq neq, miltsaq khi miltsaq kovtavq-ai khal jaol khal jiav nail yaoq phaq yaoq-ao nee Heeqphaq Miqyail nail ngaol.
1CO.10.27	Yeiqsul bhai neema maq thaqtsaol nail tsaol-aq, aqbhee bhee nail lavqkhoel-ai naoq bhai khul lal-u phao, naol ail movq haq neq, khal tsiq dal lavq nail juq bhai jaq yaoq. Heeq kivq nail neema bhaqda nee khul teevq phaq-ail thaq naldaiq. 
1CO.10.28	Thailhai ngaol-aoq, “Niil neq, thaoqphaoq aqma maolkhoel bhai laol bhiq-a nail ngaol” dai, teevq gaq ganav naoq bhai ge lal haq neq, naoq bhai ge lal nail al gaq bhaqda nee maqkhaiq, heeq kivq nail neema bhaqda nee maqkhaiq, thaq jaq. 
1CO.10.29	Heeq kivq nail neema dai ge nail neq, naoq-i mail heeq kivq nail neema bhai ge movq nail maq ngel. Ge lal-a al gaq-i mail heeq nia nail neema bhai ge movq-ail nial. Ngal nl nail aqkhaoqanq jiav nail juq bhai yu-i mail heeq nia nail neema bhai khul khi mail lav tsoiq nail ngel-ail. 
1CO.10.30	Ngal Miqyail nail geeqlaoq bhai noeq kev khi jaq haq neq, aivq bhai tsiqeeq tsiqeeq-ail jaq khi ngaol-aoq, khul khi mail yu ngaq bhai khal ge movq-ail ge lal nail ngel-ail.
1CO.10.31	Alheel ngel-i mail, nuljuq jaq nail maqkhaiq, daol nail maqkhaiq, khul nl nail maqkhaiq, yaoq phaq yaoq-ao nee nail lavqkhoel yu Miqyail bhai tsiqeeq dai, nl yaoq. 
1CO.10.32	Yuldav nail tsaol-aq maqkhaiq, Heiqlaqsal tsaol-aq maqkhaiq, Miqyail nail Khali yaq munl maqkhaiq, nuljuq bhaqda nee phaqthiq thiq duq thaq bhi jiav. 
1CO.10.33	Ngal iqsanl, tsaol-aq maodai hevqkovq nail phaq ya dai, ngaq nail neekhaol teevq sil maq nl mail, yaoq phaq yaoq-ao nee nail lavqkhoel yu neekhaol sil dai, ngal laijai nail ngaol.
1CO.11.1	Ngal Khali bhai saol oil-a nail khe-ai, nuljuq iqsanl ngaq bhai saol oil yaoq.
1CO.11.2	Nuljuq ngaq bhai khaq mao iqsanl noeq kev khi, ngaq-i mail cavq bhiq cov bhiq-ail ceevq-a nail daoq juq iqsanl bhai tsaothe nail ngel-i mail, ngal nuljuq bhai tsiqeeq naol.
1CO.11.3	Thailhai ngaol-aoq, ngal nuljuq bhai niailhai bhi heeq kivq movq-ail nial. Yaqyov-aq nail uqhuq neq, Khali ngaol. Yaqmai-aq nail uqhuq neq, yaqyov-aq ngaol. Khali nail uqhuq neq, Miqyail ngaol. 
1CO.11.4	Yaqyov-aq teevq gaq, geeqlaoq hal-u phao maqkhaiq, Miqyail nail daoq gedan-u phao maqkhaiq, uqjeeq jeeq haq neq, yovqgavq nail uqhuq pevq nail Khali bhai khal nl movq-ail nl nail ngaol. 
1CO.11.5	Thailhai ngaol-aoq, yaqmai-aq teevq gaq, geeqlaoq hal-u phao maqkhaiq, Miqyail nail daoq gedan-u phao maqkhaiq, uqjeeq maq jeeq haq neq, yovqgavq nail uqhuq pevq nail aivq nail yovjil bhai khal nl movq-ail nl nail ngaol. Aivq uqjeeq maq jeeq haq neq, aivq uqhuq tsailkheel he ha-ai thaq nail khe-ai, dul nail ngaol. 
1CO.11.6	Yaqmai-aq uqjeeq maq jeeq haq neq, uqhuq tsailkheel thaiq nail tsaq nail ngaol. Thailhai ngaol-aoq, uqhuq tsailkheel thaiq nail maqkhaiq, uqhuq tsailkheel he ha nail maqkhaiq, yaqmai-aq nail haqbhoil haqsil nail phaq pevq haq neq, uqjeeq jeeq dei-eiq. 
1CO.11.7	Yaqyov-aq neq, Miqyail khe-ai dul nail phaq aol khi, Miqyail nail seiqleiq khaoqsail bhaq dov duq pevq nail ngel-i mail, uqjeeq jeeq nail maq tsaq-ail. Yaqmai-aq neq, yaqyov-aq nail seiqleiq khaoqsail bhaq dov duq pevq nail ngaol. 
1CO.11.8	Khul khi mail dai ngal-aq neq, Miqyail tsaol-aq bhai teivq-u phao, yaqmai-aq nee mail yaqyov-aq bhai teivq-ai thaq nail maq ngel-ail. Yaqyov-aq nee mail yaqmai-aq bhai teivq-ai thaq nail ngaol. 
1CO.11.9	Al ovqtavq, yaqmai-aq nail haqbhoil yaqyov-aq bhai teivq-ai thaq nail maq ngel-ail. Yaqyov-aq nail haqbhoil yaqmai-aq bhai teivq-ai thaq nail ngaol. 
1CO.11.10	Alheel ngel-i mail, nqtavq gaqkhoel bhai saol-nvq khi, yaqmai-aq juq uqjeeq jeeq nail tsaq nail ngaol.
1CO.11.11	Thailhai ngaol-aoq, Yeiqsul nail lavqkhoel-ai yaqmai-aq yaqyov-aq bhai loq nail khe-ai, yaqyov-aq iqsanl yaqmai-aq bhai loq nail ngaol. 
1CO.11.12	Yaqmai-aq neq, yaqyov-aq nee mail pevq dov lal-a nail khe-ai, yaqyov-aq iqsanl yaqmai-aq nee mail doevq lee-a nail ngaol. Thailhai ngaol-aoq, yaoq phaq yaoq-ao nee Miqyail nail lavqkhoel nee pevq dov lal-a nail ngaol. 
1CO.11.13	Yaqmai-aq uqjeeq maq jeeq dai, Miqyail bhai geeqlaoq hal heeq phaq-ail tsaq nail, maq tsaq nail, nuljuq nail gaiqlaq bhai nuljuq saol-nvq dai yaoq. 
1CO.11.14	Yaqyov-aq juq tsailkheel heelma neq, aivq nail haqbhoil haqsil nail phaq pevq nail ngaol dai, aqsivq haqjoil phao nuljuq heeq kivq nail maq ngel-ail laiq. 
1CO.11.15	Yaqmai-aq tsailkheel heelma neq, aivq nail khaoqsail pevq nail ngaol. Khul khi mail dai ngal-aq neq, aivq nail tsailkheel neq, aivq bhai bhi covq pheeq-ai thaq nail ngaol. 
1CO.11.16	Tsaol-aq teevq gaq ganav jil pheeljaq movq haq neq, nvjuq iqsanl, Miqyail nail Khali yaq munl juq iqsanl aol yaoq phaq yaoq maq jiav-ail dai, heeq kivq thaq-ai yaoq.
1CO.11.17	Aqivq jaqbheq juq-ol, pul-nvq phao cavq bhi cov bhiq-ai thaq nail ganl bhai tavq lai khi, ngal nuljuq bhai maq tsiqeeq-ail. Khul khi mail dai ngal-aq neq, nuljuq teevq dao bhai jil lai khi uqhuq thaoq nail al neq, aqmeeq phaq nee maqtsil aqdoil phaq bhi dov lal jaiq nail ngaol. 
1CO.11.18	Iqmoeq teevq phaq neq, nuljuq Khali yaq munl jil lai-u phao, munl bhoilpav nail ngaol dai, ngal ya gaiq-a nail ngaol. Ngaq-i mail ya gaiq-a nail khe-ai, tsaq nail ngaol dai, ngal heeq kivq nail ngaol. 
1CO.11.19	Khul khi mail dai ngal-aq neq, nuljuq nail lavqkhoel tsaol-aq aqmeeq juq dov lal nia dai, munl bhoilpav nail phaq ya jiav nail ngaol. 
1CO.11.20	Thailhai ngaol-aoq, nuljuq jil lai-u phao, Yeiqsul bhai noeq kev khi jaq nail bhaoqaiq lav sav nail khi jil lai nail, maq ngel-il. 
1CO.11.21	Khul khi mail dai ngal-aq neq, nuljuq alhai jaq-u phao, yaoq gaq yaoq-ao nee yovqgavq-i mail oil lavq-a nail phaq bhai jaq thailthaiq nail ngaol. Alheel ngel-i mail, teevq pav ganav juq neq, maq ya jaq bov-ail, teevq pav gaq nav juq neq, al jaiq jaq jel khi jaq bov daol bov nail ngaol. 
1CO.11.22	Nuljuq nail ilkhaol bhai jaq duq daol duq maq jiav nail laiq. Maq ngel haq neq, nuljuq Miqyail nail Khali yaq munl bhai khal nl movq-ail nl khi, haq nail aoq nail juq bhai bhi haqsil nail dai khi, nl movq nail laiq. Ngal nuljuq bhai khalhai ge bhi heeq. Nuljuq alhai nl-a nail ngel-i mail, ngal nuljuq bhai tsiqeeq kivq nail laiq. Maq tsiqeeq kivq-ail.
1CO.11.23+1CO.11.24	Ngaq-i mail nuljuq bhai cavq bhiq nail juq, Yeiqsul-i mail ngaq bhai bivq lavq-a nail ngaol. Heeqphaq Yeiqsul neq, yu aivq bhai gaoq jaq-u nqkiv, khaqmul oil khi, Miqyail bhai tsiqeeq-a nail ngaol. A bhai nee ngal-aq, khaqmul ngaoqpav khi ge nail: “Niil neq, nuljuq nail haqbhoil ngaq nail aqmaol ngaol. Ngaq bhai ya noeq kev dai, niailhai nl yaoq” dai, ge bhiq-a nail ngaol. 
1CO.11.25	Aqyu juq aoq kivq jaq gaq-u phao, alhai dul dai, aivq aqheeq tsilju nail ullul deq nail khaoqanq tsiq khi ge nail: “Khaoqanq niil neq, ngaq nail aqsivq lavqkhoel-ai daoqma saljial aqsivq ngaol. Nuljuq yaoq pov yaoq-ao nee daol-u phao, ngaq bhai noeq kev yaoq” dai, ge bhiq-a nail ngaol. 
1CO.11.26	Khul khi mail dai ngal-aq neq, nuljuq khaqmul niil jaq khi, aqheeq tsilju nail ullul niil daol-u phao, yaoq pov yaoq-ao nee, Yeiqsul yavq kha lee-u phao kev dai, aivq sil-a nail al, nuljuq salkhil khanqdaiq bhiq nail phaq pevq nail ngaol.
1CO.11.27	Alheel ngel-i mail, tsaol-aq khul gaq maqkhaiq, maq geel-nvq nail bhai khaqmul jaq khi Yeiqsul nail khaoqanq bhai daol haq neq, Yeiqsul nail aqmaol khi aivq nail aqsivq bhai nl bheeq-a nail ngaol. 
1CO.11.28	Tsaol-aq yaoq gaq yaoq-ao nee, yovqgavq bhai yovqgavq iqmoeq saol-nvq daiq khi pultavq, khaqmul jaq khi khaoqanq tsiq daol nail neq, tsaq nail ngaol. 
1CO.11.29	Khul khi mail dai ngal-aq neq, “Niil neq, Yeiqsul nail aqmaol ngaol” dai, maq noeq kev mail khaqmul jaq khi khaoqanq tsiq daol haq neq, alhai jaq daol-a nail bhaqda nee, yovqgavq nail kovtavq bhai yalkhaq dal nail phaq kev lee dai, nl nail khe-ai, dul nail ngaol. 
1CO.11.30	Alheel ngel-i mail, gaq bhaq nail juq khi mail nal nail juq nuljuq nail lavqkhoel bhai maodai gaq jaol nail ngaol. Sil-a nail juq iqsanl, teevq pav ganav juq jaol nail ngaol. 
1CO.11.31	Ngadao yovqgavq bhai yovqgavq iqmoeq tsao tseldaiq gaq haq neq, Miqyail-i mail yalkhaq dal nail phaq bhai maq ya daq-ail. 
1CO.11.32	Haoqnao naosaq n-gaol, Heeqphaq Miqyail ngadao bhai yalkhaq dal-u phao, miltsaq yaq nee mail teevq gaq khe-ai dal lavq nail bhai maq ya daq dai, niil aq-il aivq ngadao bhai cavq lavq cov lavq khi deeq lavq thailthaiq nail ngaol.
1CO.11.33	Alheel ngel-i mail, ngaq nail aqivq jaqbheq juq-ol, nuljuq Yeiqsul bhai noeq kev khi jaq nail daol nail haqbhoil jil lai-u phao, teevq gaq khe-ai daonq jil daonq ja yaoq. 
1CO.11.34	Tsaol-aq teevq pav ganav juq aoq moevq haq neq, aivq nail ilkhaol bhai jaq nail tsaq nail ngaol. Maq ngel haq neq, nuljuq-i mail jil lai nail al, nuljuq nail kovtavq bhai yalkhaq bhi dal nail dai khi, jil lai nail phaq pevq nail ngaol. Ganl yaoq juq yaoq neq, ngal nuljuq jaol nail bha lal-u phao, aqmeeq-ai ge bhiq naol dei-eiq.
1CO.12.1	Aqivq jaqbheq juq-ol, Meeqnail Haolnail Aqhaqlal-i mail bivq lavq-a nail kovpavq juq nail ganl nuljuq heeq nia lal dai, ngal oil movq-ail nial. 
1CO.12.2	Nuljuq laolkivq yaq pevq-u phao, yu nuljuq bhai hel-aivq nail khe-ai, nuljuq tsaothe khi, daoq maq ge nia nail thaoqphaoq aqma maolkhoel bhai uqhuq thaoq-a nail ngaol. 
1CO.12.3	Alheel ngel-i mail, ngal nuljuq bhai niailhai bhi heeq kivq movq-ail nial. Tsaol-aq teevq gaq-ail, Miqyail nail Aqhaqlal bhai juq juq-ail, Yeiqsul bhai iqkhail maq yavq-ail. Al ovqtavq, Meeqnail Haolnail Aqhaqlal bhai maq juq haq neq, “Yeiqsul neq, Heeqphaq ngaol” dai, tsaol-aq teevq gaq-ail maq ge nia-ail.
1CO.12.4	Kovpavq maodai phaq jiav khi ngaol-aoq, Aqhaqlal Miqyail teevq gaq teevq-eel ngaol. 
1CO.12.5	Miqyail nail ganl maodai phaq jiav khi ngaol-aoq, Heeqphaq teevq gaq teevq-eel ngaol. 
1CO.12.6	Nl dol lavq nail ganl maodai phaq jiav khi ngaol-aoq, tsaol-aq yaoq gaq yaoq-ao nee nail lavqkhoel-ai yaoq phaq yaoq-ao nee bhi nl dol lavq nail gaq, Miqyail teevq gaq teevq-eel ngaol.
1CO.12.7	Yu nail haqbhoil ganl tsoiq dai, Aqhaqlal Miqyail aivq nail tsaol-aq iqsanl bhai, teevq gaq bhai teevq phaq bhaqlaoq kheq dai, bivq-a nail ngaol. 
1CO.12.8	Aqhaqlal Miqyail neq, teevq gaq bhai neenoeq neekha aol nail daoq ge nia thail nia dai, bivq-a nail ngaol. Aqhaqlal Miqyail al, teevq gaq bhai maodai phaq heeq nia khi al juq bhai ge nia thail nia nail phaq bivq-a nail ngaol. 
1CO.12.9	Aqhaqlal Miqyail al, teevq gaq bhai neema thaqtsaol nail phaq ivq dai, bivq-a nail ngaol. Aqhaqlal Miqyail al, teevq gaq bhai nal nail goel nail tsaol-aq bhai lav meeq nia nail kovpavq bivq-a nail ngaol. 
1CO.12.10	Teevq pav ganav juq bhai neq, noeq-u maq dov nail phaq nl nia dai kovpavq bivq-a nail ngaol. Teevq pav ganav juq bhai neq, Miqyail nail haqbhoil gedan nia nail kovpavq bivq-a nail ngaol. Teevq pav ganav juq bhai neq, aqhaqlal juq bhai tsel pav nia nail kovpavq bivq-a nail ngaol. Teevq pav ganav juq bhai neq, daoq mee nia phaq ge nia dai kovpavq bivq-a nail ngaol. Teevq pav ganav juq bhai neq, daoq al juq nail daoqceevq oil dov nia dai kovpavq bivq-a nail ngaol. 
1CO.12.11	Kovpavq al juq iqsanl mail Aqhaqlal Miqyail teevq gaq nail lavqkhoel nee taivq-ail dov lee khi, aivq neema tsaq nail khe-ai, teevq gaq nee teevq gaq bhai bhi bivq-a nail ngaol.
1CO.12.12	Aqmaol teevq maol teevq-eel ngaol-aoq, alsail maodai covq nail ngaol. Alsail al juq mao khi ngaol-aoq, aqmaol teevq maol taivq-ail pevq nail khe-ai, Khali iqsanl alheel ngaol. 
1CO.12.13	Khul khi mail dai ngal-aq neq, Yuldav nail tsaol-aq khi Heiqlaqsal nail tsaol-aq maqkhaiq, yaqkav khi jel ail-a nail tsaol-aq maqkhaiq, ngadao iqsanl mail aqmaol teevq maol taivq-ail pevq dai, Aqhaqlal Miqyail teevq gaq teevq-eel nail lavqkhoel ulcuvq saol-a nail ngaol. Ngadao iqsanl nail neema lavqkhoel bhai, Aqhaqlal Miqyail teevq gaq taivq-ail jaol nail ngaol.
1CO.12.14	Aqmaol neq, alsail teevq sail teevq-eel maq ngel-ail. Maodai covq nail ngaol. 
1CO.12.15	“Ngal aqlavq maq ngel nail ngel-i mail, aqmaol bhai maq tavq-ail” dai, aqkhil ge khi ngaol-aoq, alhai ge nail ngel-i mail, aqmaol bhai maq tavq nail maq ngel-ail. 
1CO.12.16	“Ngal maivneev maq ngel nail ngel-i mail, aqmaol bhai maq tavq-ail” dai, naqkhaol ge khi ngaol-aoq, alhai ge nail ngel-i mail, aqmaol bhai maq tavq nail maq ngel-ail. 
1CO.12.17	Aqmaol maol lao-ail maivneev teevq-eel nul neq, khalhai khi gaiq nia nail-aiq. Aqmaol maol lao-ail naqkhaol teevq-eel nul neq, khalhai khi huq nil nia nail-aiq. 
1CO.12.18	Miqyail aivq neema tsaq nail khe-ai, aqmaol nail alsail juq bhai yovqgavq nail covq duq covq yal bhai bhi covq-a nail ngaol. 
1CO.12.19	Alsail iqsanl mail teevq phaq taivq-ail pevq haq neq, aqmaol khalhai pevq nia nail-aiq. 
1CO.12.20	Alsail mee nia phaq dai tselpav khi ngaol-aoq, aqmaol teevq maol teevq-eel ngaol.
1CO.12.21	“Ngal naoq bhai maq loq-ail” dai, maivneev aqlavq bhai maq ge nia-ail. “Ngal naoq bhai maq loq-ail” dai, uqhuq iqsanl aqkhil bhai maq ge nia-ail. 
1CO.12.22	Aqnuq ngaol dai, ngadao-i mail saol-nvq-ai thaq nail alsail juq iqsanl aqmaol bhai ya bhi covq nail ngaol. 
1CO.12.23	Khaoqsail maq jiav-ail dai, ngadao-i mail saol-nvq nail alsail juq bhai yaoq juq yaoq-ao nee maqtsil khaoqsail bhi jiav jaiq lal dai, ngadao lav sav nail ngaol. Yu bhai maq bhi moel khaoq nail alsail juq bhai yu nee maqtsil ya lav tsoiq nail ngaol. 
1CO.12.24+1CO.12.25	Heldaiq meeq nail alsail juq bhai alhai nl nail maq loq-ail. Miqyail aqmaol bhai bhi covq cavq-u phao, aqmaol khe alsail juq maq peiv maq leiv-ail dai, teevq phaq nee teevq phaq saol-nvq tsaq khi tsaojao-ai nia dai, aivq alsail aqnuq juq bhai khaoqsail bhi jiav jaiq-a nail ngaol. 
1CO.12.26	Alsail teevq sail ya daq haq neq, alsail iqsanl mail ya tsao daq nail ngaol. Alsail teevq sail khaoqsail ya haq neq, alsail iqsanl mail lavqkhiq tsao tsail nail ngaol.
1CO.12.27	Nuljuq neq, Khali nail aqmaol ngaol. Teevq gaq nee teevq gaq aqmaol al nail alsail juq ngaol. 
1CO.12.28	Miqyail neq, Khali yaq munl lavqkhoel bhai tsaol-aq niil juq bhi jaol-a nail ngaol. Iqmoeq khe juq neq, gaqkhoel juq ngaol. Nvq munl teevq munl neq, Miqyail nail haqbhoil gedan nail juq ngaol. Hail munl teevq munl neq, cavq bhiq cov bhiq nail juq ngaol. Al ovqtavq, noeq-u maq dov nail phaq nl nia nail juq, nal nail goel nail tsaol-aq bhai lav meeq bhiq nia nail juq, yu bhai tsaojao-ai bhiq nail juq, Khali yaq munl bhai heldaiq phail nail aqivq juq khi, daoq mee nia phaq ge nia nail juq, bhi jaol-a nail ngaol. 
1CO.12.29	Aqyu juq yaoq gaq yaoq-ao nee gaqkhoel maq ngel-ail. Yaoq gaq yaoq-ao nee Miqyail nail haqbhoil gedan nail tsaol-aq maq ngel-ail. Yaoq gaq yaoq-ao nee cavq bhiq cov bhiq nail tsaol-aq maq ngel-ail. Yaoq gaq yaoq-ao nee, noeq-u maq dov nail phaq nl nia nail tsaol-aq maq ngel-ail. 
1CO.12.30	Yaoq gaq yaoq-ao nee nalgoel lav meeq nia nail maq ngel-ail. Yaoq gaq yaoq-ao nee daoq mee nia phaq ge ge-ail tsiqeeq nia nail maq ngel-ail. Yaoq gaq yaoq-ao nee daoq al juq nail daoqceevq oil dov nia nail maq ngel-ail. 
1CO.12.31	Nuljuq eeq jaiq meeq jaiq nail kovpavq bhai oil movq deedee yaoq. A bhai nee ngal-aq, iqsanl nee mail maqtsil meeq nail gailkhaol ngal nuljuq bhai cavq naq lavq bhel.
1CO.13.1	Ngal neq, tsaol-aq nail daoq juq khi nqtavq gaqkhoel nail daoq juq ge kivq khi ngaol-aoq, goil nail gaiq-a nail phaq maq aol haq neq, bhoeloe deeq nail aqthel khi tsaillail tsiq nail aqthel khe-ai taivq-ail dul nail ngaol. 
1CO.13.2	Ngal neq, Miqyail nail haqbhoil gedan nail kovpavq ya nail gaq pevq nail maqkhaiq, Miqyail-i mail oil tsail-ai thaq nail iqsanl khi neenoeq neekha iqsanl bhai heeq nia nail maqkhaiq, gaoqjaoq bhai bhi jiiv-ail nia dai, neema thaqtsaol nail neema teevq bhee aol nail maqkhaiq, goil nail gaiq-a nail phaq maq aol haq neq, ngal khul nail ganl maq tsoiq-ail. 
1CO.13.3	Ngaq nail nlmaoq iqsanl yu bhai bivq gil khi, ngaq nail aqmaol miqjaq bhai bavq poiv khi laol bhiq khi ngaol-aoq, goil nail gaiq-a nail phaq maq aol haq neq, ngaq nail haqbhoil khul nail ganl maq tsoiq-ail.
1CO.13.4	Goil nail gaiq-a nail phaq neq, neenoeq heelma ma dai noeq khi, gaoqhaq gaiq-a nia nail ngaol. Goil nail gaiq-a nail phaq neq, yu bhai maivjeel maq jeel-ail. Yovqgavq bhai yovqgavq maq tsiqeeq-ail, eeq movq heel movq nail neema maq aol-ail. 
1CO.13.5	Goil nail gaiq-a nail phaq neq, khal nl movq-ail maq nl-ail. Yovqgavq nail neekhaol maq halpov-ail. Neema lavqtsail mail maq phail-ail. Yu-i mail nl lavq-a nail oeqbal bhai maq noeq thaq-ail. 
1CO.13.6	Goil nail gaiq-a nail phaq neq, haqeiv nail phaq bhai lavqkhiq maq tsail-ail. Aqtsaq aqdaol phaq bhai lavqkhiq tsail nail ngaol. 
1CO.13.7	Goil nail gaiq-a nail phaq neq, iqsanl bhai khanqtsaol khi iqsanl bhai neema thaqtsaol khi, iqsanl bhai noeqthunq khi, iqsanl bhai oltsaol nail ngaol.
1CO.13.8	Goil nail gaiq-a nail phaq neq, maq peivq-ail. Thailhai ngaol-aoq, Miqyail nail haqbhoil gedan nail phaq maqkhaiq, daoq mee nia phaq ge nail phaq maqkhaiq, maodai phaq heeq nia nail phaq maqkhaiq, peivq-ail boev-ail nia nail ngaol. 
1CO.13.9	Niil aq-il, ngadao juq-i mail heeq kivq nail juq neq, maq bhee-ai haq-al. Ngadao Miqyail nail haqbhoil gedan khi ngaol-aoq, maq bhee-ai haq-al. 
1CO.13.10	Thailhai ngaol-aoq, bhee lovq nail phaq kev lee-u phao, maq bhee lovq nail phaq peivq-ail nail ngaol. 
1CO.13.11	Ngal yaqnoil-ail jiav-u phao, yaqnoil khe-ai ge nail thail nail nee ovqtavq, yaqnoil nail neema aol khi yaqnoil khe-ai noeq-a nail ngaol. Thailhai ngaol-aoq, ngal yovkav eeq lal-u phao, yaqnoil bhai tavq nail juq khaonq ha-ail ceevq-a nail ngaol. 
1CO.13.12	Niil aq-il ngadao neq, maq moel haol lal nail phaoqdaiq bhai heldaiq nail khe-ai dul nail ngaol. Aqyanq al kev lee haq neq, ya moel duq nail ngaol. Niil aq-il ngaq-i mail heeq kivq nail niil neq, maq bhee lovq-ai haq-al. Thailhai ngaol-aoq, niil aq-il Miqyail ngaq bhai heeq nia nail khe-ai, aq-u n-gaol kev lee haq neq, ngal teevq bhee teevq lovq ya heeq kivq nail ngaol.
1CO.13.13	Niil aq-il neq, neema thaqtsaol nail, noeqthunq nail, goil nail gaiq-a nail, niil hail phaq ivq nail ngaol. Thailhai ngaol-aoq, niil hail phaq nail lavqkhoel, eeq jaiq nail phaq neq, goil nail gaiq-a nail phaq ngaol.
1CO.14.1	Goil nail gaiq-a nail haoqnao laijai laijai-ail tsaothe yaoq. Aqhaqlal phao khe kovpavq bhai oil movq deedee yaoq. Iqsanl nee maqtsil Miqyail nail haqbhoil gedan nail kovpavq bhai oil movq yaoq. 
1CO.14.2	Daoq mee nia phaq ge nia nail tsaol-aq neq, tsaol-aq bhai daoq ge tsaoq nail maq ngel-ail. Miqyail nee mail ge tsaoq nail ngaol. Tsaol-aq teevq gaq-ail aivq-i mail ge nail daoq bhai maq gov heeq nia-ail. Oil tsail-ai thaq nail juq bhai Aqhaqlal Miqyail bhaqda nee aivq ge nail thail nail ngaol. 
1CO.14.3	Miqyail nail haqbhoil gedan nail tsaol-aq neq, tsaol-aq yaq bhai daoq ge tsaoq nail ngel-i mail, aqyu juq bhai bhi eeq bhi heel lal nail ngaol. Daoq al juq neq, gaq bivq nail nee ovqtavq, neesal bhiq ovq nail ngaol. 
1CO.14.4	Daoq mee nia phaq ge nia nail tsaol-aq yovqgavq bhai yovqgavq bhi eeq bhi heel lal nail ngaol. Thailhai ngaol-aoq, Miqyail nail haqbhoil gedan nail tsaol-aq neq, Khali yaq munl bhai bhi eeq bhi heel lal nail ngaol. 
1CO.14.5	Nuljuq iqsanl mail daoq mee nia phaq ge nia nail bhai ngal oil movq-ail nial. A dai nee maqtsil, nuljuq Miqyail nail haqbhoil gedan nia dai, ngal oil movq jaiq-ail nial. Daoq meeq nia phaq ge nia nail tsaol-aq, Khali yaq munl eeq lal heel lal dai, daoqceevq maq oil dov bhiq kivq haq neq, Miqyail nail haqbhoil gedan nail gaq aivq nee maqtsil ganl tsoiq jaiq nail ngaol.
1CO.14.6	Aqivq jaqbheq juq-ol, ngal nuljuq jaol nail bha lal khi, daoq mee nia phaq ge nia haq neq, nuljuq nail haqbhoil ganl tsoiq naol laiq. Miqyail-i mail phaodaiq lavq-a nail daoq, maodai phaq heeq nia nail phaq, Miqyail nail haqbhoil gedan nail daoq, cavq bhiq cov bhiq nail daoq, niil heel nail daoq teevq daoq ganav ngal nuljuq bhai maq cavq bhiq haq neq, nuljuq nail haqbhoil ganl maq tsoiq-ail. 
1CO.14.7	Alhai dul dai, aqdoevq maq ngel nail tsil lil maqkhaiq, dil-nvq maqkhaiq, aqthel maljiaov dai maq dov lal haq neq, khul phaq nail aqthel bhi dov lal movq nail dai, khalhai khi heeq kivq heeq. 
1CO.14.8	Nqbho jiiv nail aqthel iqsanl maljiaov dai, maq jiiv dol lavq haq neq, genl dev ail nail dai, khaq sil gaq lainq nail-aiq. 
1CO.14.9	Alhai dul dai, nuljuq daoq ge-u phao, yu gov heeq nia dai maq ge haq neq, naol ge nail daoq bhai khaq sil ga heeq nia nail-aiq. Nuljuq aqnieivq bhai ge bhiq nail khe-ai dul nail ngaol. 
1CO.14.10	Miltsaq kovtavq bhai daoq mee nia phaq jiav nail ngaol. Daoq al juq nail lavqkhoel, daoqceevq maq bhao nail teevq daoq-ail maq jiav-ail. 
1CO.14.11	Thailhai ngaol-aoq, daoq al juq nail daoqceevq bhai ngal maq heeq kivq haq neq, daoq ge thailthaiq nail gaq nail sivtavq bhai ngal yaoq khaoq yaoq mil yaoq khe tsaol-aq pevq khi, daoq ge thailthaiq nail al gaq iqsanl, ngaq nail sivtavq bhai yaoq khaoq yaoq mil yaoq khe tsaol-aq pevq nail ngaol. 
1CO.14.12	Alhai dul dai, nuljuq iqsanl, aqhaqlal phao khe kovpavq bhai oil movq deedee nail tsaol-aq ngel-i mail, Khali yaq munl bhai bhi eeq bhi heel lal nail kovpavq juq bhai, laijai laijai-ail halpov yaoq.
1CO.14.13	Alheel ngel-i mail, daoq mee nia phaq ge nia nail tsaol-aq iqsanl, daoqceevq oil dov kivq dai, geeqlaoq hal nail tsaq nail ngaol. 
1CO.14.14	Khul khi mail dai ngal-aq, ngal daoq mee nia phaq ge ge-ail geeqlaoq hal haq neq, ngaq nail aqhaqlal geeqlaoq hal khi ngaol-aoq, ngal neema maq kev-ail. 
1CO.14.15	Thailhai phal-iq neq, khalhai khi heeq. Ngaq nail aqhaqlal geeqlaoq hal nail ngaol. Ngaq nail neema iqsanl, geeqlaoq hal nail ngaol. Ngaq nail aqhaqlal gul khi tsiqeeq nail ngaol. Ngaq nail neema iqsanl gul khi tsiqeeq nail ngaol. 
1CO.14.16	Naoq nail aqhaqlal taivq-ail Miqyail bhai tsiqeeq haq neq, aqhaqlal phao khe kovpavq maq ya-a nail tsaol-aq teevq gaq, naol tsiqeeq nail daoq bhai maq gov heeq nia nail ngel-i mail, Aqmiq dai, khalhai khi ge nia nail-aiq. 
1CO.14.17	Naol aqmeeq-ai tsiqeeq khi ngaol-aoq, tsaol-aq al gaq bhai maq bhi eeq maq bhiq heel lal nia-ail.
1CO.14.18	Ngal nuljuq iqsanl nee maqtsil daoq mee nia phaq ge kivq nail ngel-i mail, Miqyail bhai tsiqeeq naol. 
1CO.14.19	Thailhai ngaol-aoq, Khali yaq munl jil lai-u phao, daoq mee nia phaq ge nail lavqkhoel nee, daoq teevq meel-nvq daoq ge nail nee maqtsil ngal yu bhai cavq bhiq cov bhiq kivq dai, saol-nvq saol-nvq-ail daoq ngaq daoq taivq-ail ge movq-ail nial.
1CO.14.20	Aqivq jaqbheq juq-ol, nuljuq neenoeq noeq pov noeq phal nail phao neq, yaqnoil khe-ai thaq pevq. Haqeiv nail phao neq, yaqbeiv khe-ai pevq yaoq. Thailhai ngaol-aoq, neenoeq noeq pov noeq phal nail phaoq neq, yovkav juq khe-ai, pevq yaoq. 
1CO.14.21	Jalliq lavqkhoel bhai niailhai gevq-ai thaq nail ngaol:
1CO.14.21	“Heeqphaq Miqyail ge nail:
1CO.14.21	‘Yu nail daoq
1CO.14.21	ge nia nail tsaol-aq bhai
1CO.14.21	juq nail lavqkhoel,
1CO.14.21	ngaq nail tsaol-aq
1CO.14.21	niil juq bhai
1CO.14.21	ngal daoq ge tsao
1CO.14.21	lee nail ngaol.
1CO.14.21	Yaoq khaoq yaoq
1CO.14.21	mil yaoq bhai jaol nail
1CO.14.21	yu nail moeqthaoq
1CO.14.21	bhai juq khi
1CO.14.21	aqyu juq bhai ngal daoq
1CO.14.21	ge tsao khi ngaol-aoq,
1CO.14.21	ngaq nail daoq bhai
1CO.14.21	maq naldaiq-ail’ dai,
1CO.14.21	ge-ai thaq nail ngaol”.
1CO.14.22	Alheel ngel-i mail, daoq mee nia phaq ge nia nail phaq neq, Yeiqsul bhai neema thaqtsaol nail tsaol-aq nail haqbhoil bhi heeq bhi moel nail phaq pevq nail maq ngel-ail. Yeiqsul bhai neema maq thaqtsaol nail tsaol-aq juq nail haqbhoil bhi heeq bhi moel nail phaq pevq nail ngaol. Miqyail nail haqbhoil gedan nail phaq neq, Yeiqsul bhai neema maq thaqtsaol nail tsaol-aq nail haqbhoil maq ngel-ail. Yeiqsul bhai neema thaqtsaol nail tsaol-aq nail haqbhoil ngaol. 
1CO.14.23	Khali yaq munl munl lao-ail jil lai khi yaoq gaq yaoq-ao nee daoq mee nia phaq ge thailthaiq-u phao, maq heeq nia nail tsaol-aq khi Yeiqsul bhai neema maq thaqtsaol nail tsaol-aq aol lal-u phao, nuljuq bhai naiquq uq-ail gil-aoq thaq nail ngaol dai, maq ge lal-ail laiq. 
1CO.14.24	Thailhai ngaol-aoq, yaoq gaq yaoq-ao nee Miqyail nail haqbhoil gedan thailthaiq-u phao, Yeiqsul bhai neema maq thaqtsaol nail tsaol-aq juq khi maq heeq nia nail tsaol-aq aol lal khi ngaol-aoq, daoq al bhai ya gaiq-a nail bhaqda nee, aqyu juq nail oeqbal phaodaiq bhiq-a nail ngel-i mail, “Ngal oeqbal aol laoq thaq nail ngaol” dai, yovqgavq bhai yovqgavq noeq heeq noeq moel lal bhiq nail ngaol. 
1CO.14.25	Aqyu juq nail neema lavqkhoel bhai oil tsail-ai thaq nail juq iqsanl phaodaiq dol lavq nail lavqkhoel nee, peevqceevq kovdoiq doiq nail lavqkhoel nee gaolbeiv khi Miqyail bhai uqhuq thaoq nail ngaol. “Miqyail nuljuq nee mail maldil jaol-ail nial” dai, aqyu juq ge nail ngaol.
1CO.14.26	Thailhai phal-iq neq, aqivq jaqbheq juq-ol, nuljuq jil lai-u phao, gul gul-ail tsiqeeq nail, cavq bhiq cov bhiq nail, phaodaiq bhiq nail, daoq mee nia phaq ge nail, al nail daoqceevq oil dov nail, yaoq gaq yaoq-ao nee teevq gaq teevq phaq nl nail ngaol. Yu eeq lal heel lal dai, yaoq phaq yaoq-ao nee nl yaoq. 
1CO.14.27	Daoq mee nia phaq ge nia nail tsaol-aq jaol haq neq, nvq gaq hail gaq bhai taivq-ail bhi ge yaoq. Teevq gaq gil haq teevq gaq ge gaq haq neq, teevq gaq neq, daoqceevq bhi oil dov yaoq. 
1CO.14.28	Thailhai ngaol-aoq, daoqceevq oil dov nail tsaol-aq maq jaol haq neq, daoq mee nia phaq ge nail al gaq Khali yaq munl lavqkhoel bhai aqtsi tsu dai bhiq naq lai khi, Miqyail khi mail aivq nail gaiqlaq bhai taivq-ail, ge nail tsaq nail ngaol.
1CO.14.29	Miqyail nail haqbhoil gedan nail tsaol-aq nvq gaq hail gaq bhi ge khi, yaoq juq yaoq neq, daoq al bhai bhi saol-nvq daiq yaoq. 
1CO.14.30	A bhai jaoldeel-nvq thaq nail tsaol-aq teevq gaq ganav Miqyail-i mail phaodaiq bhiq nail teevq phaq ganav ya haq neq, daoq ge thailthaiq nail gaq bhai teevq yanq bhiq naq lai yaoq. 
1CO.14.31	Tsaol-aq iqsanl saol oil khi, gaq kav lal dai, nuljuq iqsanl teevq gaq khi-a teevq gaq, Miqyail nail haqbhoil gedan kivq nail ngaol. 
1CO.14.32	Miqyail nail haqbhoil gedan nail tsaol-aq aivq nail kovpavq yuq-u phao, yovqgavq bhai yovqgavq ya gaq lai nail ngaol. 
1CO.14.33+1CO.14.34	Khul khi mail dai ngal-aq neq, Miqyail neq, suqsaq nail phaq bhi dov lal nail gaq pevq nail maq ngel-ail. Aivq neq, neesal-ovq nail phaq bhi dov lal nail gaq pevq nail ngaol. Khali yaq munl lavqkhoel bhai aol jiav nail khe-ai, uqhuq thaoq-u phao, yaqmai-aq juq neq, daoq maq ge dai, aqtsi tsu dai jaol nail tsaq nail ngaol. Aoldaoq kovqdaoq nail lavqkhoel bhai gevq-ai thaq nail khe-ai, yu nail kov-uvq bhai ya jaol nail ngaol. 
1CO.14.35	Aqyu juq teevq phaq ganav heeq kivq movq haq neq, ilkhaol bha kovq ail khi, yovqgavq nail yaqyov-aq bhai naldaiq nail tsaq nail ngaol. Khul khi mail dai ngal-aq neq, uqhuq thaoq-u phao, daoq ge nail neq, haqsil heeq phaq-ail tsaq nail ngaol.
1CO.14.36	Miqyail nail daoq nuljuq nail lavqkhoel nee dov lal nail laiq. Maq ngel haq neq, nuljuq jaol nail bha taivq-ail kev lee nail laiq. 
1CO.14.37	Tsaol-aq teevq gaq ganav, “Ngal neq, Miqyail nail haqbhoil gedan nail gaq ngaol” dai, noeq nail maqkhaiq, “Ngal neq, Aqhaqlal phao khe kovpavq ya-a nail ngaol” dai, noeq nail maqkhaiq, ngaq-i mail nuljuq bhai gevq bhoel-ai lavq-a nail juq neq, Yeiqsul-i mail bivq-a nail daoq ngaol dai, aivq heeq nia nail tsaq nail ngaol. 
1CO.14.38	“Ngal maq heeq kivq-ail” dai, aivq ge haq neq, nvjuq iqsanl aivq bhai maq heeq kivq-ail.
1CO.14.39	Alheel ngel-i mail, ngaq nail aqivq jaqbheq juq-ol, Miqyail nail haqbhoil gedan nail kovpavq bhai oil movq deedee yaoq. Daoq meeq nia phaq ge nia nail bhai iqsanl thaq lav tsoiq. 
1CO.14.40	Thailhai ngaol-aoq, yaoq phaq yaoq-ao nee heldaiq meeq dai, aivq nail jaol duq bhai tsaq dai nl yaoq.
1CO.15.1	Aqivq jaqbheq juq-ol, ngaq-i mail nuljuq bhai cavq bhiq-a nail lavqkhiq tsail nail geeqlaoq daoq al bhai, niil aq-il gaoq ge noeq bhiq nail ngaol. Nuljuq geeqlaoq daoq al bhai hav bhoel khi al nail lavqkhoel-ai jaol ivq-ai thaq nail ngaol. 
1CO.15.2	Geeqlaoq daoq al bhaqda nee, nuljuq hevqkovq nail phaq ya nail ngaol. Thailhai ngaol-aoq, nuljuq ngaq-i mail cavq-a nail daoq bhai neema thaqtsaol nail phaq ivqdao dai, maq aol haq neq, nuljuq nail neema thaqtsaol nail phaq aqnieivq-ail pevq-ail nail ngaol.
1CO.15.3	Ngaq-i mail ya-ai thaq nail eeq deedee nail ganl, ngal nuljuq bhai bivq-a nail ngaol. Ganl al neq, Jalliq lavqkhoel bhai gevq-ai thaq nail khe-ai, Khali neq, ngadao nail oeqbal nail haqbhoil khanqsil-a nail ngaol. 
1CO.15.4	Luqdaol bhai duq pheeq-a nail ngaol. Jalliq lavqkhoel bhai gevq-ai thaq nail khe-ai, hail n kev lal-a ngal-aq neq, aivq doevq kovq lal-a nail ngaol. 
1CO.15.5	Aivq nail aqmaol Bheiqtuvluv bhai bivq moel gaq-al ngal-aq neq, gaqkhoel tsel-nvq gaq bhai bhi moel-a nail ngaol. 
1CO.15.6	A bhai nee ngal-aq, ngadao nail aqivq jaqbheq ngaq yal gaq jaiq dai bhai aivq nail aqmaol teevq pov bhi moel-a nail ngaol. Tsaol-aq al juq maodai teevq pav, niil aq-il kev dai, aqdoevq doevq-ai haq nail ngaol. Thailhai ngaol-aoq, teevq pav ganav juq neq, sil-aoq nail ngaol. 
1CO.15.7	A bhai nee ngal-aq, aivq nail aqmaol Yaqkov bhai bhi moel-a nail ngaol. Al nail haoqnao phao taivq-ail gaqkhoel iqsanl bhai, aivq nail aqmaol bhi moel-a nail ngaol. 
1CO.15.8	Ngal neq, bhala aqheeq maq lovq nail yaqbeiv khe-ai dul khi ngaol-aoq, haoqnao naosaq khe pov aivq nail aqmaol ngaq bhai iqsanl bhi moel lavq-a nail ngaol.
1CO.15.9	Ngal neq, gaqkhoel nail lavqkhoel yu nee maqtsil theq nail gaq ngaol. Miqyail nail Khali yaq munl bhai khoeq bhi jiovq bhiq daiq-a nail ngel-i mail, yu ngaq bhai gaqkhoel dai khul nail bhai, ngal maq geel-nvq-ail. 
1CO.15.10	Thailhai ngaol-aoq, ngal gaqkhoel jiovq thailthaiq nail neq, Miqyail nail geeqlaoq eeljaol bhaqda nee mail ngaol. Ngaq-i mail ya-a nail geeqlaoq niil aqnieivq-ail maq ngel-ail. Gaqkhoel yaoq juq yaoq nee maqtsil ngal ganl nl nail ngaol. Maldil dai, ge haq neq, ngaq-i mail nl-a nail maq ngel-ail. Miqyail nail geeqlaoq eeljaol ngaq nail lavqkhoel bhai aol khi nl nail ngaol. 
1CO.15.11	Ganl al bhai, ngal maqkhaiq, aqyu juq maqkhaiq, cavq nail cov nail ngaol. Nuljuq iqsanl ganl al bhai neema thaqtsaol lal-a nail ngaol.
1CO.15.12	Khali gaoq doevq kovq lal nail ngaol dai, nvjuq daoq cavq cavq haq neq, sil nail tsaol-aq maq doevq kovq lal-ail dai, nuljuq teevq pav ganav juq khul khi mail ge nail-aiq. 
1CO.15.13	Sil nail tsaol-aq maq doevq kovq lal haq neq, Khali iqsanl maq doevq kovq lal-ail. 
1CO.15.14	Khali maq doevq kovq lal-a nail nul neq, nvjuq-i mail daoq cavq daoq cov cov nail neq, aqnieivq ngaol. Nuljuq neema thaqtsaol nail iqsanl aqnieivq ngaol. 
1CO.15.15	Al taivq-ail maq ngel-ail haq-al. Nvjuq neq, Miqyail nail ganl maq tsaq nail salkhil khanq nail tsaol-aq ngaol. Khul khi mail dai ngal-aq neq, Miqyail Khali bhai bhi doevq kovq lal-a nail ngaol dai, nvjuq Miqyail nail ganl salkhil khanq nail ngaol. Thailhai ngaol-aoq, sil nail tsaol-aq bhai maldil maq bhi doevq kovq lal haq neq, Khali bhai iqsanl Miqyail maq bhi doevq kovq lal-ail. 
1CO.15.16	Sil nail tsaol-aq bhai maq bhi doevq kovq lal haq neq, Khali bhai iqsanl bhi doevq kovq lal-a nail maq ngel-ail. 
1CO.15.17	Khali maq doevq kovq lal-a nail kheel nul neq, nuljuq neema thaqtsaol nail phaq aqnieivq-ail pevq ail khi, nuljuq neq, nuljuq nail oeqbal nail kov-uvq bhai jaol-ai haq nail ngaol. 
1CO.15.18	Al ovqtavq, Khali bhai neema thaqtsaol khi sil-a nail tsaol-aq juq iqsanl, luq-ail seil-ail gil nail ngaol. 
1CO.15.19	Ngadao aqdoevq doevq-u phao taivq-ail, Khali nail lavqkhoel bhai noeqthunq nail phaq ya-ail teevq-eel phal-iq neq, ngadao neq, tsaol-aq iqsanl nee maqtsil gaoqhaq lal heeq phaq-ail pevq nail juq ngaol.
1CO.15.20	Thailhai ngaol-aoq, Khali neq, maldil doevq kovq lal-a nail ngaol. Aivq neq, sil-a nail tsaol-aq nail lavqkhoel khe iqmoeq ilmoeq doevq kovq lal-a nail gaq ngaol. 
1CO.15.21	Khul khi mail dai ngal-aq neq, tsaol-aq teevq gaq bhaqda nee, sil nail phaq kev lee-a nail khe-ai, tsaol-aq teevq gaq bhaqda nee doevq kovq lal nail phaq jiav lal-a nail ngaol. 
1CO.15.22	Tsaol-aq iqsanl mail, Aqdaq bhaqda nee sil-a nail ngaol. Alhai dul dai tsaol-aq iqsanl mail, Khali bhaqda nee doevq kovq lal nail ngaol. 
1CO.15.23	Tsaol-aq yaoq gaq yaoq-ao nee, yovqgavq nail aqyanq tsaq lal-u phao, doevq kovq lal nail ngaol. Khali neq, iqmoeq ilmoeq doevq kovq lal-a nail ngaol. Yaqhao Khali yavq kha lee-u phao, aivq nail tsaol-aq khal ngel nail juq doevq kovq lal nail ngaol. 
1CO.15.24	A bhai nee ngal-aq neq, haoqnao naosaq khe aqyanq kev lee nail ngaol. Aq-u phao Khali neq, maq moel kivq nail uvthaiq nail juq bhai maqkhaiq, niil yeel nail lavqkhoel aqnav-i mail uvthaiq nail juq bhai maqkhaiq, bhaqaoq eeq nail juq bhai maqkhaiq, gaq lai gaq haq neq, aivq-i mail uvthaiq nail aqkhaoqanq juq Aqbhu Miqyail bhai av bhiq nail ngaol. 
1CO.15.25	Aivq bhai neejiav jiav nail juq iqsanl bhai Miqyail aivq nail aqkhil kov-uvq bhai bhi jaol-u phao kev dai, Khali ya uvthaiq nail ngaol. 
1CO.15.26	Aivq bhai neejiav jiav nail juq nail lavqkhoel khe, sil nail phaq bhai aivq haoqnao naosaq lav cov nail ngaol. 
1CO.15.27	Khul khi mail dai ngal-aq neq, “Miqyail neq, iqsanl bhai aivq nail aqkhil phaqyal kov-uvq bhai bhi jaol bhi jiav nail ngaol” dai, Jalliq lavqkhoel bhai gevq-ai thaq nail ngaol. Iqsanl mail dai, ge nail daoq al daoq nail lavqkhoel bhai, Miqyail maq kheq-ail. Aivq neq, iqsanl bhai Khali nail aqkhil kov-uvq bhai bhi jaol bhi jiav dai, nl nail gaq ngaol. 
1CO.15.28	Yaoq phaq yaoq-ao nee, Yaqyov nail kov-uvq bhai bhi jiav gaq haq neq, yaoq phaq yaoq-ao nee aivq nail kov-uvq bhai bhi jaol bhi jiav-a nail Miqyail nail kov-uvq bhai Yaqyov iqsanl jaol lai nail ngaol. Alheel ngel-i mail, Miqyail yaoq phaq yaoq-ao nee bhai uvthaiq gil nail ngaol.
1CO.15.29	Sil nail tsaol-aq maldil maq doevq kovq lal haq neq, khul khi mail tsaol-aq teevq pav ganav juq sil-a nail tsaol-aq nail haqbhoil ulcuvq saol nail-aiq. Khul khi mail sil-a nail tsaol-aq nail haqbhoil ulcuvq ya saol nail-aiq. 
1CO.15.30	Khul khi mail nvjuq iqsanl naqli yaoq lavq yaoq-ao nee, geesil lal nail phaq bhai yaq daq nail ngel-ail. 
1CO.15.31	Aqivq jaqbheq juq-ol, ngadao nail Heeqphaq Yeiqsul Khali nail lavqkhoel nuljuq bhaqda nee, ngal neema eeq duq maldil ya nail khe-ai, yaoq n yaoq n nee sil nail phaq bhai iqsanl maldil thaoqphuq nail ngaol. 
1CO.15.32	Tsaol-aq nail neenoeq neelov nee ya ge haq neq, niil aq-il Eilpheilsu meenq lavqkhoel-ai haqeiv nail jaiqyaq juq khe-ai dul nail juq nee ngal deeq pheeljaq haq neq, ngaq nail haqbhoil khul nail geeqlaoq bhao nail-aiq. Sil nail tsaol-aq juq bhai maq bhi doevq kovq lal nia nail phal-iq neq,
1CO.15.32	“Niaohao ya sil nail bhaqda nee
1CO.15.32	jaq tavq daol tavq bhel” dai,
1CO.15.32	gevq-ai thaq nail daoq al daoq, tsaq nail ngaol.
1CO.15.33	Nuljuq thaq noeq laiq dei-eiq. Tsaol-aq aqmeeq teevq gaq, maq meeq nail tsaol-aq nee aqtsaoq tsaoq haq neq, maq meeq-ail pevq-ail nail ngaol. 
1CO.15.34	Noeq lal khi neema phal yaoq. Oeqbal thaq gaoq nl. Khul khi mail dai ngal-aq neq, nuljuq nail lavqkhoel bhai jaol nail tsaol-aq teevq pav ganav juq Miqyail bhai maq heeq nia-ail. Nuljuq bhi haqsil nail dai khi, ngal niailhai ge nail ngaol.
1CO.15.35	“Sil nail tsaol-aq khalhai khi doevq kovq lal nail-aiq. Doevq kovq lal-u phao, khalheel nail aqmaol” dai, nuljuq teevq gaq ganav naldaiq movq-ail jaol-aq. 
1CO.15.36	Maq noeq dov nia nail tsaol-aq-ol, naoq-i mail kha-a nail aqiq maq sil haq neq, maq doevq lal nia-ail. 
1CO.15.37	Gov gov iq maq ngel haq neq, yaoq phaq yaoq-ao nail aqiq naol haiq-u phao, nuljuq-i mail haiq-a nail al neq, aqneev teevq-eel ngaol. Doevq lal meeq lal thaq nail aqbhaol haiq-a nail maq ngel-ail. 
1CO.15.38	Miqyail neema tsaq nail khe-ai, aqiq bhai aqbhaol bhi bhaol lal nail ngaol. Aqiq yaoq phaq yaoq-ao nee bhai iqsanl, yovqgavq nail aqbhaol bhi bhaol lal nail ngaol. 
1CO.15.39	Haqjoil khal ngel nail juq, teevq phaq teevq-eel maq ngel-ail. Tsaol-aq nail haqjoil, jaiqyaq nail haqjoil, keivq-avq nail haqjoil, delgil nail haqjoil dai, alhai bhao nail ngaol. 
1CO.15.40	Nqtavq bhai tavq nail aqmaol juq jiav nail ngaol. Miltsaq bhai tavq nail aqmaol juq iqsanl jiav nail ngaol. Nqtavq bhai tavq nail aqmaol juq nail khaoqsail neq, teevq phaq ngaol. Miltsaq bhai tavq nail aqmaol nail khaoqsail iqsanl teevq phaq ngaol. 
1CO.15.41	Nlma nail aqbhaq teevq phaq, bhala nail aqbhaq teevq phaq, aqgil nail aqbhaq teevq heeq nee, teevq heeq aqbhaq bhaq nail bheeq-n nail ngaol.
1CO.15.42	Sil nail tsaol-aq doevq kovq lal nail neq, alhai dul nail ngaol. Duqpheeq-a nail aqmaol neq, buvq-ail tsiq-ail nail ngaol. Doevq kovq lal nail aqmaol neq, maq buvq maq tsiq-ail yaoq-aol. 
1CO.15.43	Duqpheeq nail aqmaol neq, seiqleiq khaoqsail maq jiav-ail. Doevq kovq lal nail aqmaol neq, seiqleiq khaoqsail jiav nail ngaol. Duqpheeq nail aqmaol neq, gaq teevq peivq-ail maq aol-ail. Doevq kovq lal nail aqmaol neq, gaq teevq bhee aol nail ngaol. 
1CO.15.44	Duqpheeq nail aqmaol neq, aqsivq haqjoil teevq-eel ngaol. Doevq kovq lal nail aqmaol neq, aqhaqlal nail aqmaol pevq lal nail ngaol. Aqsivq haqjoil nail aqmaol jiav haq neq, aqhaqlal nail aqmaol iqsanl jiav nail ngaol. 
1CO.15.45	Khul khi mail dai ngal-aq neq, “Tsaol-aq yaq pevq nail Aqdaq iqmoeq khe gaq bhai, aqdoevq bhi doevq nail haqbhoil teivq-ai thaq nail ngaol” dai, Jalliq lavqkhoel bhai gevq-ai thaq nail ngaol. Thailhai ngaol-aoq, haoqnao naosaq khe Aqdaq
1CO.15.46	Aqhaqlal bhai tavq nail doevq nail phaq iqmoeq jiav lee-a nail maq ngel-ail. Aqsivq haqjoil bhai tavq nail doevq nail phaq jiav lee khi pultavq, aqhaqlal bhai tavq nail doevq nail phaq jiav lee-a nail ngaol. 
1CO.15.47	Iqmoeq khe Aqdaq gaq neq, miltsaq nee teivq khi miltsaq nee pevq dov lal-a nail ngaol. Aqdaq nvq gaq teevq gaq neq, nqtavq kovtavq nee dov lee-a nail ngaol. 
1CO.15.48	Miltsaq bhai tavq nail tsaol-aq juq neq, miltsaq nee mail pevq dov lal-a nail gaq khe-ai dul nail ngaol. Nqtavq kovtavq bhai tavq nail tsaol-aq juq neq, nqtavq kovtavq nee dov lee-a nail gaq khe-ai dul nail ngaol. 
1CO.15.49	Ngadao neq, niil aq-il miltsaq nee pevq dov lal-a nail gaq nail aqmaol khe-ai dul nail aqmaol bhao nail khe-ai, yaqhao nqtavq kovtavq nee dov lee-a nail gaq nail aqmaol khe-ai dul dai, aqmaol bhao lal nail ngaol.
1CO.15.50	Aqivq jaqbheq juq-ol, ngal nuljuq bhai niailhai ge bhiq nail ngaol. Aqsivq haqjoil nail aqmaol neq, Miqyail Milkhaoq lavqkhoel bhai maq jaol lai nia-ail. Buvq-ail tsiq-ail nia nail phaq neq, maq buvq maq tsiq ail nia nail phaq nail lavqkhoel bhai maq aol lai nia-ail. 
1CO.15.51	Oil tsail-ai thaq nail daoq teevq daoq ngal nuljuq bhai ge lavq bhel dei-eiq. Ngadao iqsanl mail ya sil nail maq ngel-ail. Ngadao iqsanl mail phal lal nail ngaol. 
1CO.15.52	Haoqnao naosaq khe nqbho jiiv-u phao, teevq yanq nee taivq-ail, maivneev maiv tav teevq tav nail lavqkhoel bhai taivq-ail ngadao iqsanl mail phal lal nail ngaol. Nqbho al jiiv lal-u phao, sil thaq nail tsaol-aq maq buvq maq tsiq-ail nail lavqkhoel nee doevq kovq lal khi, ngadao iqsanl phal lal nail ngaol. 
1CO.15.53	Khul khi mail dai ngal-aq neq, buvq-ail tsiq-ail nia nail niilniai, maq buvq maq tsiq-ail nia nail phaq-i mail aqgaq aqdoi doi nail khe-ai, ya doi nail ngaol. Sil nail phaq iqsanl, maq sil nia nail phaq-i mail aqgaq aqdoi doi nail khe-ai, ya doi nail ngaol. 
1CO.15.54	Buvq-ail tsiq-ail nia nail niilniai, maq buvq maq tsiq-ail nia nail phaq-i mail aqgaq aqdoi doi nail khe-ai doi khi, sil nail phaq iqsanl, maq sil nia nail phaq-i mail aqgaq aqdoi doi nail khe-ai doi gaq-u phao, Jalliq lavqkhoel-ai gevq-ai thaq nail daoq niil daoq bheeq lal nail ngaol:
1CO.15.54	“Gaq lai nail phaq neq,
1CO.15.54	sil nail phaq bhai
1CO.15.54	moevq bhoel-aoq nail ngaol.
1CO.15.55	Sil nail phaq-ol,
1CO.15.55	naoq-i mail gaq lai-a nail
1CO.15.55	phaq neq, khaq.
1CO.15.55	Sil nail phaq-ol,
1CO.15.55	naoq nail
1CO.15.55	dovq neq, khaq” dai,
1CO.15.55	gevq-ai thaq nail ngaol.
1CO.15.56	Bhiq sil nia nail dovq neq, oeqbal ngaol. Oeqbal nail bhaqaoq neq, aoldaoq kovqdaoq ngaol. 
1CO.15.57	Thailhai ngaol-aoq, ngadao nail Heeqphaq Yeiqsul Khali bhaqda nee, ngadao bhai bhi gaq lai lavq-a nail Miqyail bhai tsiqeeq bhel. 
1CO.15.58	Alheel ngel-i mail, ngal mao-ail gaiq-a nail aqivq jaqbheq juq-ol, gaq maq bhaq mail, ivqdao dai thulphaol nail lavqkhoel nee, Miqyail nail ganl bhai laijai laijai-ail nl yaoq. Khul khi mail dai ngal-aq, nuljuq Miqyail nail haqbhoil nl nail hal nail neq, aqnieivq-ail maq ngel-ail dai, heeq kivq yaoq.
1CO.16.1	Miqyail nail tsaol-aq nail haqbhoil phul danq nail ganl neq, niailhai ngaol. Gaqlaqtil milkhaoq bhai jaol nail Khali yaq munl juq bhai ngaq-i mail ge bhiq-ai thaq nail khe-ai, nuljuq iqsanl danq yaoq. 
1CO.16.2	Ngal lal kev-u phao, nuljuq bhai phul maq ya tavq dai, niailhai nl yaoq. Jaol n teevq jao nail lavqkhoel iqmoeq khe n-gaol, nuljuq yaoq gaq yaoq-ao nee, yovqgavq-i mail ya-ai thaq nail khe-ai phul danq nail haqbhoil oil dov khi lainq thaq-ai yaoq. 
1CO.16.3	Ngal lal kev-u phao, nuljuq-i mail danq-ai thaq nail phul al, Yeiqlulsaqlaiq meenq bha bhi oil ha lai nail dai, nuljuq neema tsaq nail tsaol-aq bhai tsel khi, aqyu juq nail haqbhoil salkhil khanq nail haoqgavq gevq gaq haq neq, ngal aqyu juq bhai bhi oil ha lai nail ngaol. 
1CO.16.4	Ngal iqsanl lai heeq phaq-ail tsaq haq neq, aqyu juq ngaq-ai nee mail lai nia nail ngaol.
1CO.16.5	Ngal Maqgeiqdaolnil milkhaoq bhai tsao gaq haq neq, nuljuq jaol nail bha lee naol. Khul khi mail dai ngal-aq neq, ngal Maqgeiqdaolnil milkhaoq bhai lai heeq phaq-ail tsaq nail ngaol. 
1CO.16.6	Ngal kha phao ya ail khi ngaol-aoq, nuljuq ngal loq nail phaq bhai lainq lavq khi iqmoeq phao hevq ha-ail lavq dai, ngal nuljuq jaol nail bha micil tsaq dai jaol naol dai, noeq-ai thaq nail ngaol. Coevqjieiv jieiv nail yanq bhai nuljuq jaol nail bha jaol naol dai, noeq-ai thaq nail ngaol. 
1CO.16.7	Khul khi mail dai ngal-aq neq, niil aq-il nuljuq jaol nail bha teevq yanq taivq-ail nalga lal khi iqmoeq phao gaoq ail nail neq, ngaq bhai neekhaol maq sil lal-il. Miqyail neema tsaq haq neq, ngal nuljuq jaol nail bha micil tsaq dai jaol naol dai, noeqthunq-ai thaq nail ngaol. 
1CO.16.8	Bheiqdeiqgoldeiq bhaoqaiq
1CO.16.9	Khul khi mail dai ngal-aq neq, ngal ganl aqmeeq-ai nl kivq dai, gailkhaol phao-ai thaq nail ngaol. Lav tsoiq nail tsaol-aq iqsanl maodai jaol nail ngaol.
1CO.16.10	Tilmolseiq nuljuq jaol nail bha kev lal haq neq, aivq nuljuq nee mail jaol-u phao, khaoq maq ya laol dai, lav sav bhiq yaoq. Khul khi mail dai ngal-aq neq, aivq iqsanl ngaq-ai khe-ai, Miqyail nail ganl nl nail tsaol-aq ngaol. 
1CO.16.11	Alheel ngel-i mail, teevq gaq-ail aivq bhai maq ev dai, thaq nl bhiq. Aivq nvjuq jaol nail bhai aqmeeq-ai kovq kev lee nia dai, tsaojao-ai bhiq yaoq. Ngal khi aqivq jaqbheq Khali yaq juq, aivq bhai daonq thailthaiq nail ngaol.
1CO.16.12	Ngaq nail jaqbheq Aqpaolluv nail ganl neq, niailhai ngaol. Aqivq jaqbheq nee mail Gaolliqthu meenq bhai lai yaoq dai, ngal aivq bhai hal deedee khi ngaol-aoq, aivq niil aq-il nuljuq jaol nail bha lal movq nail neema teevq peivq-ail maq aol-il. Aqyanq tsaq lal haq neq, aivq nuljuq jaol nail bha lal nail ngaol.
1CO.16.13	Aqgeel geel dai, jaol yaoq. Neema thaqtsaol nail lavqkhoel ivqdao dai jaol yaoq. Geesil nail neema maq aol dai, doevq yaoq. Gaq teevq bhee bhi aol yaoq. 
1CO.16.14	Nuljuq-i mail khal nl nail yaoq phaq yaoq-ao nee goil nail gaiq-a nail lavqkhoel nee nl yaoq.
1CO.16.15	Aqivq jaqbheq juq-ol, nuljuq heeq nia nail khe-ai, Aqgaqyal milkhaoq lavqkhoel bhai iqmoeq ilmoeq Khali yaq pevq lal-a nail juq neq, Saqteiqphaq phaqyaq mayaq ngaol. Miqyail nail tsaol-aq nail haqbhoil ganl nl nail dai khi, aqyu juq nail aqmaol av bhiq-ai thaq nail bhai iqsanl, nuljuq heeq nia nail ngaol. 
1CO.16.16	Nuljuq alheel nail tsaol-aq nail kov-uvq bhai maqkhaiq, aqyu juq khe-ai ganl nl nail tsaol-aq nail kov-uvq bhai maqkhaiq, aqmeeq-ai jaol yaoq dai, ngal nuljuq bhai hal nail ngaol. 
1CO.16.17	Saqteiqphaq, Phaoqdulnav khi Aqgaqyaqgul aqyu juq ngal jaol nail bha kev lee-a nail ngel-i mail, ngal lavqkhiq tsail deedee-ail nial. Khul khi mail dai ngal-aq neq, ngal nuljuq bhai maq ya moel khi ngaol-aoq, aqyu juq bhai ya moel-a nail ngel-i mail, neema sal-ail nial. 
1CO.16.18	Aqyu juq neq, ngaq nail neema bhai iqsanl, nuljuq nail neema bhai iqsanl aqsal bhi sal lal nail ngaol. Niil heel nail tsaol-aq bhai ev yaoq.
1CO.16.19	Aqsil-aq milkhaoq bhai jaol nail Khali yaq munl juq nuljuq bhai noeq moel naol dai, daoq cavq cavq bhoel-ai lavq-a nail ngaol. Aqgullav, Bhilgillav aqyu nvq maolyaq khi aqyu nvq gaq nail ilkhaol bhai jil lai nail Khali yaq munl iqsanl, Yeiqsul nail lavqkhoel nee nuljuq bhai noeq moel deedee naol dai, daoq cavq cavq bhoel-ai lavq-a nail ngaol. 
1CO.16.20	Aqivq jaqbheq Khali yaq iqsanl mail nuljuq bhai noeq moel naol dai, daoq cavq cavq bhoel-ai lavq-a nail ngaol. Nuljuq teevq gaq nee teevq gaq meeq nail haol nail lavqkhoel aqlavq he yaoq.
1CO.16.21	Ngal neq, Paolluv ngaol. Nuljuq bhai noeq moel naol dai, ngaq nail aqlavq-i mail nuljuq bhai haoqgavq niil gevq bhoel-ai lavq-a nail ngaol.
1CO.16.22	Tsaol-aq teevq gaq ganav Yeiqsul bhai maq gaiq-a haq neq, geeqlaoq aqdoil ya dei-eiq. Heeqphaq-ol, lee yaoq dei-eiq.
1CO.16.23	Heeqphaq Yeiqsul nail geeqlaoq eeljaol nuljuq nail kovtavq bhai jiav dei-eiq.
1CO.16.24	Ngaq nail goil nail gaiq-a nail phaq Yeiqsul Khali nail lavqkhoel bhai nuljuq iqsanl nail kovtavq bhai jiav dei-eiq. Aqmiq.
2CO.1.1	Ngal neq, Paolluv ngaol. Miqyail neema tsaq nail ngel-i mail, Yeiqsul Khali nail gaqkhoel jiovq thailthaiq nail ngaol. Gaolliqthu meenq bhai jaol nail Miqyail nail tsaol-aq bhai maqkhaiq, Aqgaqyal milkhaoq doi dai jaol nail Khali yaq iqsanl bhai maqkhaiq, jaqbheq Tilmolseiq nv-nvq gaq haoqgavq niil gevq bhoel-ai leevq-a nail ngaol.
2CO.1.2	Ngadao nail Aqbhu Miqyail khi Heeqphaq Yeiqsul Khali nail geeqlaoq eeljaol khi neesal-ovq nail phaq nuljuq nail kovtavq bhai jiav dei-eiq.
2CO.1.3	Ngadao nail Heeqphaq Yeiqsul Khali nail Aqbhu Miqyail bhai tsiqeeq bhel. Aivq neq, gaoqhaq gaiq-a nia nail Aqbhu ngaol. Yaoq phaq yaoq-ao nee nail lavqkhoel ngadao bhai neesal bhi ovq nail Miqyail iqsanl ngel nail ngaol. 
2CO.1.4	Nvjuq ya daq nail iqsanl nail lavqkhoel bhai, aivq nvjuq bhai neesal bhi ovq lavq-a nail ngaol. Miqyail nvjuq bhai neesal bhi ovq lavq-a nail khe-ai, khoeq nail jiovq nail yaoq phaq yaoq-ao nee bhai ya daq nail tsaol-aq bhai nvjuq iqsanl neesal-ovq nail al phaq bivq kivq nail ngaol. 
2CO.1.5	Khul khi mail dai ngal-aq neq, Khali-i mail ya daq-a nail haq nail aoq nail juq nvjuq nail lavqkhoel-ai mao lal-a nail khe-ai, Khali bhaqda nee Miqyail-i mail neesal bhi ovq lavq-a nail phaq bhai iqsanl, nvjuq nail lavqkhoel bhai mao lal thailthaiq nail ngaol. 
2CO.1.6	Nvjuq haq nail aoq nail phaq bhai ya daq haq neq, nuljuq nail haqbhoil neesal-ovq nail phaq khi hevqkovq nail phaq pevq nail ngaol. Nvjuq neesal-ovq haq neq, nuljuq iqsanl nvjuq khe-ai, neesal-ovq nail ngaol. Alheel ngel-i mail, nvjuq-i mail ya daq-a nail juq nuljuq iqsanl ya daq-u phao, nuljuq oltsaol lal nail ngaol. 
2CO.1.7	Ngal nuljuq nail ganl saol-nvq daiq haq neq, noeqthunq nail phaq ivqdao dai, jiav-ail nial. Khul khi mail dai ngal neq, nvjuq-i mail ya daq-a nail juq nuljuq iqsanl ya daq-a nail khe-ai, nvjuq nail neesal-ovq nail phaq nuljuq iqsanl ya nail ngaol dai, nvjuq heeq kivq nail ngaol.
2CO.1.8	Aqivq jaqbheq juq-ol, nvjuq Aqsil-aq milkhaoq bhai jaol-u phao, ya daq-a nail juq nail ganl nuljuq bhai bhi heeq kivq movq-ail nial. Ya sil nail jaol-aq dai, nvjuq noeq-u phao kev dai, maq khanq tsaol nail khoeq nail jiovq nail juq ya daq-a nail ngaol. 
2CO.1.9	Nvjuq neq, ya sil naol dai, yalkhaq dal lavq-a nail bhai nvjuq ya daq-a nail khe-ai, dul nail ngaol. Nvjuq neq, yovqgavq nail aqmaol bhai yovqgavq maq juq mail, sil nail tsaol-aq bhai bhi doevq kovq lal nia nail Miqyail bhai taivq-ail juq dai, alhai pevq lal-a nail ngaol. 
2CO.1.10	Aivq neq, a dai eeq nail sil nail phaq nail lavqkhoel nvjuq bhai bhi jel-ail lavq-a nail nee ovqtavq, yaqhao iqsanl bhi jel-ail lavq nail ngaol. Aivq nvjuq bhai bhi jel-ail lavq dai, nvjuq aivq bhai noeqthunq nail ngaol. 
2CO.1.11	Nuljuq iqsanl geeqlaoq tsao hal lavq nail ngel-i mail, aivq nvjuq bhai bhi jel-ail lavq nail ngaol. Tsaol-aq maodai geeqlaoq hal lavq-a nail bhaqda nee, nvjuq-i mail ya-a nail geeqlaoq eeljaol nail haqbhoil, tsaol-aq maodai Miqyail bhai tsiqeeq nail ngaol.
2CO.1.12	Nvjuq niailhai neema eeq duq ya nail ngaol. Miltsaq yaq nail sivtavq bhai maqkhaiq, a dai nee maqtsil nuljuq nail sivtavq bhai maqkhaiq, Miqyail-i mail bivq-ai leevq-a nail meeq nail haol nail phaq khi maldil tsaq nail phaq nail lavqkhoel nee nvjuq nl nail hal nail ngaol dai, nvjuq-i mail heeq kivq nail neema salkhil khanq nail ngaol. Nvjuq miltsaq nail neenoeq neekha bhai juq juq-ail, alhai nl nail hal nail maq ngel-ail. Miqyail nail geeqlaoq eeljaol bhai juq nail ngaol. 
2CO.1.13	Nuljuq-i mail maq ge nia nail phaq maq heeq nia nail phaq bhai nvjuq nuljuq bhai gevq bhoel-ai lavq-a nail maq ngel-ail. 
2CO.1.14	Nuljuq maq gal dai heeq nia nail khe-ai, teevq bhee teevq lovq heeq nia lal dai, ngal noeqthunq nail ngaol. Nuljuq alhai heeq nia lal haq neq, ngadao nail Heeqphaq Yeiqsul nail aqn n-gaol nuljuq bhaqda nee nvjuq neema eeq duq ya nail khe-ai, nuljuq iqsanl nvjuq bhaqda nee neema eeq duq ya nail ngaol.
2CO.1.15	Ngal al bhai aqmeeq-ai neema thaqtsaol nail ngel-i mail, nuljuq nvq pov teevq pov geeqlaoq ya nia dai, ngal nuljuq jaol nail bha iqmoeq lal naol dai, noeq-ai thaq nail ngaol. 
2CO.1.16	Ngal Maqgeiqdaolnil milkhaoq bhai lai-u phao, nuljuq jaol nail bha nalga lal khi, a bhai nee mail kovq lee-u phao iqsanl, nuljuq jaol nail bha gaoq nalga lee naol dai, aq-u phao alhai noeq-a nail ngaol. A bhai nee ngal-aq, nuljuq ngal loq nail phaq bhai lainq lavq khi Yuldav milkhaoq bhai bhi hevq ha lai nail dai iqsanl, noeq-a nail ngaol. 
2CO.1.17	Ngal alhai noeq-a nail ngel-i mail, maq duq maq tsil dai pevq nail laiq. Maq ngel haq neq, miltsaq yaq juq nl nail khe-ai, ngel nail phaq iqsanl, maq ngel nail phaq iqsanl, oil kheq oil lel khi mail, ngal ge nail laiq.
2CO.1.18	Miqyail saljial ivq nail khe-ai, ngaq-i mail nuljuq bhai ge bhiq-a nail daoq neq, ngel nail phaq iqsanl, maq ngel nail phaq iqsanl, oil kheq oil lel khi ge nail, maq ngel-ail. 
2CO.1.19	Khul khi mail dai ngal-aq neq, Siqlav, Tilmolseiq nvjuq-i mail nuljuq bhai cav bhiq-a nail Miqyail nail Yaqyov Yeiqsul Khali neq, ngel nail phaq iqsanl maq ngel nail phaq iqsanl oil kheq oil lel-ai thaq nail phaq maq ngel-ail. Aivq nail lavqkhoel bhai neq, ngel nail phaq teevq-eel ngaol. 
2CO.1.20	Miqyail nail saljial iqsanl neq, aivq nail lavqkhoel-ai ngel nail phaq teevq-eel ngaol. Alheel ngel-i mail, ngadao nail Miqyail bhai tsiqeeq tsiqheel-u phao, Yeiqsul Khali bhaqda nee “Aqmiq” dai, ge nail ngaol. 
2CO.1.21	Nuljuq nee mail teevq gaq khe-ai, nvjuq bhai Khali nail lavqkhoel-ai bhi jaol ivq lavq-a nail gaq khi tsel dov lavq-a nail gaq neq, Miqyail ngaol. 
2CO.1.22	Aivq neq, ngadao bhai junq deeq-ai thaq nail ngaol. Yaqhao jaiqbhoil ovq nail ngaol dai, ngadao heeq kivq dai, niil aq-il nee mail ngadao nail neema lavqkhoel-ai, aivq nail Aqhaqlal bhi jaol lee-a nail ngaol.
2CO.1.23	Ngal nuljuq bhai maq bhi noeqhaq movq nail ngel-i mail, Gaolliqthu meenq bhai maq lal-a nail ganl, Miqyail heeq nia nail ngaol. 
2CO.1.24	Nvjuq niailhai ge nail neq, nvjuq nuljuq nail neema thaqtsaol nail phaq bhai uvthaiq nail maq ngel-ail. Nuljuq neema thaqtsaol nail phaq neq, ivq nail ngaol. Nuljuq lavqkhiq tsail dai, nvjuq nuljuq nee mail teevq gaq khe-ai, nl thailthaiq nail ngaol.
2CO.2.1	Alheel ngel-i mail, ngal nuljuq bhai maq bhi noeqhaq nail haqbhoil nuljuq jaol nail bha maq lee yaoq-aol dai, ngal noeqceiv-ai thaq nail ngaol. 
2CO.2.2	Ngal nuljuq bhai bhi noeqhaq haq neq, kha sil gaq ngaq bhai bhi noeqsal lal nia nail-aiq. Ngaq-i mail bhi noeqhaq-a nail tsaol-aq taivq-ail, ngaq bhai bhi noeqsal lal nia nail ngaol. 
2CO.2.3	Alheel ngel-i mail, ngal nuljuq bhai haoqgavq al gevq bhoel-ai leevq-a nail ngaol. Ngal kev lee-u phao, ngaq bhai lavqkhiq bhi tsail lal nail tsaol-aq juq, ngaq bhai maq ya bhi noeqhaq lavq dai, gevq bhoel-ai leevq-a nail ngaol. Ngal lavqkhiq tsail haq neq, nuljuq iqsanl mail lavqkhiq tsail nail ngaol dai, nuljuq iqsanl nail neema bhai ngal heeq kivq nail ngaol. 
2CO.2.4	Khul khi mail dai ngal-aq neq, noeqhaq deedee nail, khaoqlaol nail khi, maivbhil dov nail lavqkhoel nee, ngal nuljuq bhai haoqgavq al gevq bhoel-ai lavq-a nail ngaol. Nuljuq bhai bhi noeqhaq nail dai khi, gevq bhoel-ai lavq nail maq ngel-ail. Ngal nuljuq bhai khadai gaiq-a nail ngel-ail dai, nuljuq heeq nia dai, gevq bhoel-ai lavq-a nail ngaol.
2CO.2.5	Tsaol-aq teevq gaq ganav yu bhai bhi noeqhaq nail phaq nl haq neq, ngaq bhai bhi noeqhaq lavq nail nee maqtsil nuljuq bhai iqsanl bhi noeqhaq lavq nail ngaol. Ngal niailhai ge nail neq, nuljuq bhai al jaiq maq ge jel movq-il. 
2CO.2.6	Nuljuq jemao teevq pav aivq bhai alhai dal bhiq nail neq, gaq-ao nail ngaol. 
2CO.2.7	Thailhai ngaol-aoq, noeqhaq deedee nail ngel-i mail, aivq maq noeq maq mav-ail maq ya pevq-ail dai, aivq nail oeqbal phaiq bhiq khi, aivq bhai bhi noeqsal nail neq, tsaq nail ngaol. 
2CO.2.8	Alheel ngel-i mail, “Aqyu juq ngaq bhai maldil gaiq-a lao thaq nial” dai, aivq heeq nia dai, aivq bhai nl bhiq yaoq dai, ngal nuljuq bhai hal nail ngaol. 
2CO.2.9	Al ovqtavq, nuljuq ngaq nail daoq yaoq daoq yaoq-ao nee bhai naldaiq-ail laiq dai, ngal ya heeq kivq dai, nuljuq bhai laonqdaiq nail dai khi, ngal haoqgavq al gevq bhoel-ai lavq-a nail ngaol. 
2CO.2.10	Nuljuq tsaol-aq al gaq nail oeqbal bhai phaiq bhiq haq neq, ngal iqsanl aivq nail oeqbal bhai phaiq bhiq nail ngaol. Khul khi mail dai ngal-aq neq, ngal oeqbal teevq phaq ganav bhai phaiq bhiq haq neq, nuljuq nail haqbhoil Khali nail sivtavq bhai, ngal phaiq bhiq-a nail ngaol. 
2CO.2.11	Alhai maq ngel haq neq, neivq Saqdaq ngadao bhai gaq lal nail ngaol. Ngadao aivq nail neenoeq bhai heeq kivq nail ngaol.
2CO.2.12	Khali nail ganl lavqkhiq tsail nail geeqlaoq daoq cavq nail dai khi, ngal Daqlol meenq bhai kev lal-u phao, Miqyail ngaq nail haqbhoil gailkhaol phao daol lavq-a nail ngaol. 
2CO.2.13	Thailhai ngaol-aoq, ngal ngaq nail jaqbheq Tiltuv bhai Daqlol meenq bhai maq ya moel-a nail ngel-i mail, neema maq sal-il. Alheel ngel-i mail, ngal a bhai jaol nail tsaol-aq bhai daoq cavq cavq-ail ceevq khi, Maqgeiqdaolnil milkhaoq bha lal-a nail ngaol.
2CO.2.14	Miqyail bhai tsiqeeq bhel. Khul khi mail dai ngal neq, ngadao juq Yeiqsul Khali nee teevq gaq khe-ai khaq mao iqsanl gaq lai dai, Miqyail hevq daiq lavq nail ngaol. Yu Khali bhai ya heeq nia dai, huqbhiq nil nail phaq yaoq dao yaoq-ao nee nil kev-ail dai, aivq ngadao bhai yuq lavq-a nail ngaol. 
2CO.2.15	Khul khi mail dai ngal-aq neq, nvjuq neq, hevqkovq nail phaq ya-a nail tsaol-aq nail lavqkhoel bhai maqkhaiq, luq-ail seil-ail nail tsaol-aq nail lavqkhoel bhai maqkhaiq, Miqyail bhai laol bhiq nail Khali nail huqbhiq nil nail phaq pevq nail ngaol. 
2CO.2.16	Luq-ail seil-ail nail tsaol-aq nail haqbhoil neq, bhi sil nail aqbuvq aqnil nil nail phaq khe-ai dul khi hevqkovq nail phaq ya nail tsaol-aq nail haqbhoil neq, bhi doevq lal nail huqbhiq nil nail phaq khe-ai dul nail ngaol. Niil heel nail ganl nl nia nail khaq sil gaq jaol nail-aiq. 
2CO.2.17	Tsaol-aq maodai gaq Miqyail nail daoq cavq-u phao, jailjeq ya dai, cavq nail ngaol. Nvjuq neq, alheel nail tsaol-aq maq ngel-ail. Miqyail-i mail bhi cavq lavq nail khe-ai taivq-ail, Miqyail nail sivtavq bhai Khali nail yaqkav khe-ai, meeq nail haol nail lavqkhoel nee, cavq nail ngaol.
2CO.3.1	Nvjuq neq, yovqgavq nail salkhil yovqgavq khanq nail ngel-ail laiq. Maq ngel haq neq, tsaol-aq teevq pav ganav juq-i mail nl nail khe-ai, nuljuq nail haqbhoil salkhil khanq nail haoqgavq gevq bhoel-ai lavq nail maqkhaiq, nuljuq-i mail gevq bhoel-ai leevq a nail salkhil khanq nail haoqgavq bhai maqkhaiq, nvjuq loq nail laiq. 
2CO.3.2	Nuljuq neq, nvjuq nail haqbhoil salkhil khanq nail haoqgavq pevq nail ngaol. Haoqgavq al, nvjuq nail neema bhai gevq-ai thaq nail ngaol. Tsaol-aq iqsanl mail haoqgavq al bhai heeq nia khi ge daiq nia nail ngaol. 
2CO.3.3	Nuljuq neq, Khali-i mail gevq bhoel-ai leevq khi nvjuq-i mail oil ha lee-a nail haoqgavq teevq keiv pevq nail ngaol dai, bhaqlaoq kheq dai dov lal-a nail ngaol. Haoqgavq gevq nail dailkheq-i mail gevq-ai thaq nail haoqgavq maq ngel-ail. Lovmav nail dailpav kovtavq bhai gevq-ai thaq nail haoqgavq iqsanl maq ngel-ail. Aqdoevq doevq nail Miqyail nail Aqhaqlal-i mail tsaol-aq nail neema bhai gevq-ai thaq nail haoqgavq ngaol.
2CO.3.4	Khali bhai juq nail lavqkhoel nee Miqyail bhai neema eeq duq jiav nail ngel-i mail, nvjuq niailhai ge tseq nail ngaol. 
2CO.3.5	Thailhai ngaol-aoq, ganl niil nvjuq teevq phaq-ail maq nl kivq-ail. Nvjuq nl kivq nail neenoeq neekha khi gaq neq, Miqyail-i mail bivq lavq-a nail phaq pevq nail ngaol. 
2CO.3.6	Daoqma saljial aqsivq nail haqbhoil ganl nl kivq dai, Miqyail nvjuq bhai neenoeq neekha khi gaq bivq lavq-a nail ngaol. Daoqma saljial niil neq, gevq dov-ai thaq nail aoldaoq kovqdaoq bhai tavq nail maq ngel-ail. Aqhaqlal Miqyail bhai tavq nail ngaol. Khul khi mail dai ngal-aq neq, gevq dov-ai thaq nail aoldaoq kovqdaoq neq, lav heivq nail ngaol. Thailhai ngaol-aoq, Aqhaqlal Miqyail neq, lav doevq nail ngaol.
2CO.3.7	Lovmav nail dailpav kovtavq-ai gevq-ai thaq nail lav heivq nail aoldaoq kovqdaoq neq, seiqleiq khaoqsail kav deedee nail lavqkhoel nee, dov lal-a nail ngaol. Aq-u phao, Molseiq nail maivphaoq bhai bhaq dov lal-a nail seiqleiq khaoqsail peivq-ail thailthaiq khi ngaol-aoq, Ilsaqleiqlal nail tsaol-aq aivq nail maivphaoq bhai maq heldaiq nia-u phao kev dai, seiqleiq khaoqsail bhaq dov lal-a nail ngaol. 
2CO.3.8	Thailhai phal-iq neq, Aqhaqlal Miqyail bhai tavq nail ganl neq, a dai nee maqtsil seiqleiq khaoqsail khadai eeq jaiq nail-aiq. 
2CO.3.9	Khul khi mail dai ngal-aq neq, yalkhaq dal lavq nail aoldaoq kovqdaoq kev lee-u phao, seiqleiq khaoqsail aol haq neq, tsaq nail daol nail tsaol-aq bhi pevq lal dai, nl nail phaq neq, a dai nee maqtsil seiqleiq khaoqsail khadai eeq jaiq nail-aiq. 
2CO.3.10	Haoqnao khe dov lee-a nail seiqleiq khaoqsail neq, eeq dee meeq deedee nail ngel-i mail, iqmoeq khe jiav nail seiqleiq khaoqsail peivq-ai thaq nail khe-ai, dul nail ngaol. 
2CO.3.11	Khul khi mail dai ngal-aq neq, peivq-ai thaq nail khe-ai dul nail al phaq seiqleiq khaoqsail aol nail lavqkhoel kev lee haq neq, ivq nail phaq neq, a dai nee maqtsil seiqleiq khaoqsail aol nail ngaol.
2CO.3.12	Nvjuq niailhai noeqthunq duq ya nail ngel-i mail, geesil nail neema maq aol mail bhaqlaoq kheq dai, ge tseq nail ngaol. 
2CO.3.13	Nvjuq neq, Molseiq khe-ai, maq dul-ail. Molseiq neq, peivq-ail thailthaiq nail seiqleiq khaoqsail bhai haoqnao naosaq kev dai, Ilsaqleiqlal nail tsaol-aq bhai maq bhi heldaiq nail dai khi, aivq nail maivphaoq bhai haqphal he pheeq-ai thaq nail ngaol. 
2CO.3.14	Ilsaqleiqlal nail tsaol-aq al juq nail neema aqgaol gaol lal-a nail ngel-i mail, yanqgaol kev dai, daoqma saljial aqlil bhai ge-u phao, he pheeq-ai thaq nail haqphal al maq phao lal haq-al. Khul khi mail dai ngal-aq neq, Khali bhaqda nee taivq-ail haqphal al phao lal nia nail ngaol. 
2CO.3.15	Yanqgaol kev dai, Molseiq-i mail gevq-ai thaq nail haoqgavq bhai khal ge-u phao, aqyu juq nail neema bhai haqphal-i mail he pheeq-ai thaq nail ngaol. 
2CO.3.16	Thailhai ngaol-aoq, khul yanq bhai maqkhaiq, Heeqphaq Miqyail jaol nail phao kovq lal haq neq, he pheeq-ai thaq nail haqphal al bhai Miqyail phao bhiq nail ngaol. 
2CO.3.17	Miqyail neq, Aqhaqlal pevq khi, Miqyail nail Aqhaqlal khal jaol nail bhai, jel-ail nail phaq jiav nail ngaol. 
2CO.3.18	Ngadao juq iqsanl mail haqphal maq he pheeq-ai thaq nail phaoqdaiq bhai heldaiq nail khe-ai, Yeiqsul nail seiqleiq khaoqsail bhai heldaiq-u phao, ngadao iqsanl aivq khe-ai seiqleiq khaoqsail aol lal nail ngaol. Ngadao seiqleiq khaoqsail al teevq pov nee teevq pov bhaq jaiq lal dai, Aqhaqlal Miqyail nl lavq nail ngaol.
2CO.4.1	Miqyail nail geeqlaoq eeljaol bhaqda nee nvjuq bhai ganl niil bhi nl lavq-a nail ngel-i mail, nvjuq nail neema gaq maq bhaq-ail. 
2CO.4.2	Nvjuq ganl niil nl-u phao, haqsil heeq phaq-ail tsaq nail oil-uvq-ai thaq nail phaq, teevq thal-iq nl naol dai, maq noeq-ail. Goiqbhaoq bhaoq nail maqkhaiq, Miqyail nail daoq bhai aqdeq bhiq deq-ail dai maqkhaiq, nvjuq nl naol dai iqsanl, maq noeq-ail. Maldil tsaq nail phaq bhai bhaqlaoq kheq dai phaodaiq bhiq nail lavqkhoel nee, Miqyail nail sivtavq-ai tsaol-aq iqsanl nail heeq nia nail neema bhai tsaq dai, nl nail ngaol. 
2CO.4.3	Nvjuq-i mail cavq nail lavqkhiq tsail nail geeqlaoq daoq bhai he pheeq-ai thaq nail ngel haq neq, luq-ail seil-ail nail tsaol-aq nail haqbhoil taivq-ail he pheeq-ai thaq nail ngaol. 
2CO.4.4	Miqyail pevq nail Khali nail seiqleiq khaoqsail bhaq dov nail lavqkhiq tsail nail geeqlaoq daoq neq, neema maq thaqtsaol nail tsaol-aq bhai maq ya bhaq bhiq dai, miltsaq niilniai uvthaiq nail gaq pevq nail neivq Saqdaq aqyu juq nail neema bhai navtsee dai, bhi pevq ail-a nail ngaol. 
2CO.4.5	Nvjuq neq, yovqgavq nail ganl yovqgavq cavq nail cov nail maq ngel-ail. Yeiqsul Khali neq, Heeqphaq ngaol dai, cavq bhiq nail nee ovqtavq, Yeiqsul nail haqbhoil nvjuq nuljuq nail yaqkav pevq nail ganl cavq bhiq cov bhiq nail ngaol. 
2CO.4.6	“Aqnav nail lavqkhoel bhai aqbhaq bhaq dov lal nail ngaol dei-eiq” dai, ge-ai thaq nail Miqyail neq, ngadao nail neema bhai aqbhaq bhaq lavq-a nail ngaol. Alheel ngel-i mail, Khali nail maivphaoq nee mail bhaq dov lee-a nail Miqyail nail seiqleiq khaoqsail bhai ngadao ya moel khi ya heeq kivq dai, aqbhaq bhaq lavq thailthaiq nail ngaol.
2CO.4.7	Aqphoiq phoiq deedee nail nlmaoq pevq nail seiqleiq khaoqsail al, miltsaq iqlaoq nail lavqkhoel bhai aol nail khe-ai, ngadao juq neq, miltsaq iqlaoq kheel teevq-eel ngaol. Alheel ngel-i mail, eeq deedee nail bhaqaoq al neq, nvjuq nail lavqkhoel nee dov lal-a nail maq ngel-ail. Miqyail nee mail dov lal-a nail ngaol dai, yu ya heeq nia nail ngaol. 
2CO.4.8	Nvjuq yaoq phaq yaoq-ao nee lav tsoiq lal nail bhai ya daq khi ngaol-aoq, laol thaiq-ai lavq nail maq ngel-ail. Noeq-u maq dov khi ngaol-aoq, noeqthunq nail phaq ya-ai haq nail ngaol. 
2CO.4.9	Khoeq lavq jiovq lavq nail bhai ya daq khi ngaol-aoq, Miqyail maq khaonq ha lavq-ail. Deeq tsuq lavq nail bhai ya daq khi ngaol-aoq, sil nail bhai kev dai, ya daq-a nail maq ngel-ail. 
2CO.4.10	Yeiqsul nail aqdoevq doevq nail phaq nvjuq nail lavqkhoel bhai bhaqlaoq kheq dai dov lal dai, Yeiqsul nail sil nail phaq nvjuq nail aqmaol lavqkhoel bhai khaq mao iqsanl phi-nq thaq nail ngaol. 
2CO.4.11	Khul khi mail dai ngal-aq neq, Yeiqsul nail doevq nail phaq neq, sil nia nail nvjuq nail aqmaol lavqkhoel-ai bhaqlaoq kheq dai dov lal nia dai, nvjuq aqdoevq doevq-u phao, Yeiqsul nail haqbhoil sil dai khaq mao iqsanl av bhiq nail bhai ya daq nail ngaol. 
2CO.4.12	Alheel ngel-i mail, nvjuq nail lavqkhoel-ai sil nail phaq ganl nl nail ngaol. Thailhai ngaol-aoq, nuljuq nail lavqkhoel bhai neq, doevq nail phaq ganl nl nail ngaol.
2CO.4.13	“Ngal neema thaqtsaol nail ngel-i mail,
2CO.4.13	ge-ai thaq nail ngaol” dai,
2CO.4.13	Jalliq lavqkhoel bhai gevq-ai thaq nail khe-ai, nvjuq iqsanl alhai neema thaqtsaol khi ge nail ngaol. 
2CO.4.14	Heeqphaq Yeiqsul bhai bhi doevq kovq lal-a nail gaq, nvjuq bhai iqsanl Yeiqsul nee mail bhi doevq kovq lal khi, nuljuq nee mail teevq gaq khe-ai, aivq nail sivtavq bhai nvjuq bhai bhi jaol lavq nail ngaol dai, nvjuq heeq kivq nail ngaol. 
2CO.4.15	Al juq iqsanl mail nuljuq nail haqbhoil ngaol. Khul khi mail dai ngal-aq neq, Miqyail nail geeqlaoq eeljaol teevq n nee teevq n mao lal nail khe-ai, aivq bhai tsiqeeq nail tsaol-aq mao lal nail ngel-i mail, aivq seiqleiq khaoqsail ya nail ngaol.
2CO.4.16	Alheel ngel-i mail, nvjuq neema maq cov-ail. Nvjuq aqsivq haqjoil phao luq-ail seil-ail khi ngaol-aoq, aqhaqlal phao teevq n nee teevq n aqsivq pevq lal thailthaiq nail ngaol. 
2CO.4.17	Niil teevq yanq nail lavqkhoel nvjuq-i mail ya daq nail juq neq, mao-ail nil mao-ail phai nail ngaol. Niil juq neq, mao-ail eeq mao-ail bhaq nail nqmaq maqluv halyeel ivq nail seiqleiq khaoqsail nvjuq nail haqbhoil nl lavq nail ngaol. 
2CO.4.18	Nvjuq neq, moel lal nail juq bhai heldaiq nail maq ngel-ail. Maq moel lal nail juq bhai heldaiq nail ngaol. Moel kivq nail juq neq, teevq yanq taivq-ail jiav nail ngaol. Thailhai ngaol-aoq, maq moel kivq nail juq neq, nqmaq maqluv halyeel jiav nail ngaol.
2CO.5.1	Miltsaq kovtavq-ai aqdoevq doevq nail ngadao nail aqmaol niil neq, gaqnaq yavqtsoel khe-ai dul nail ngaol. Gaqnaq yavqtsoel niil cov-ail haq neq, Miqyail-i mail ngadao nail haqbhoil nqtavq kovtavq bhai cov-ai thaq nail ilkhaol jiav nail ngaol dai, nvjuq heeq kivq nail ngaol. Nqmaq maqluv halyeel ivq nail ilkhaol al neq, tsaol-aq nail aqlavq-i mail cov-a nail maq ngel-ail. 
2CO.5.2	Aqmaol niil nail lavqkhoel bhai ngadao jaol-u phao, nqtavq kovtavq-ai jiav nail ngadao nail ilkhaol al bhai kovq lai movq deedee-ai bhiq nail ngel-i mail, meel nail ngaol. 
2CO.5.3	Ya kovq kev lai haq neq, teevq thal-iq maq cov-ail nia nail jaol duq bhai ya jaol nail ngaol. 
2CO.5.4	Gaqnaq yavqtsoel khe-ai dul nail aqmaol niil nail lavqkhoel bhai ngadao jaol-u phao, yalkav aqliq phi khi, tev nail meel nail ngaol. Aqmaol aqlil niilniai maq loev ha movq nail ngel-i mail, tev nail meel nail maq ngel-ail. Aqdoevq doevq nail phaq neq sil nail phaq bhai ya moevq bhoel dai, ngadao aqmaol aqsivq bhai doi movq-ail nial. 
2CO.5.5	Alhai pevq lal dai, Miqyail ngadao bhai lav sav lavq-a nail ngaol. Yaqhao ngadao geeqlaoq al bhai ya nail ngaol dai, ya heeq kivq dai, niil aq-il nee mail aivq Aqhaqlal Miqyail ngadao nail neema lavqkhoel bhai bhi jaol lee-a nail ngaol.
2CO.5.6	Alheel ngel-i mail, nvjuq aqmaol niil nail lavqkhoel bhai jaol-u phao, Yeiqsul nee mail eq-ai haq nail ngaol dai, heeq kivq khi ngaol-aoq, nvjuq khaq mao iqsanl neema ivqdao dai, jiav nail ngaol. 
2CO.5.7	Nvjuq neq, maivneev moel moel-ail, aqdoevq doel-aivq nail maq ngel-ail. Neema thaqtsaol thaqtsaol-ail, aqdoevq doevq nail ngaol. 
2CO.5.8	Nvjuq neema ivqdao dai, aol nail ngaol. Aqmaol niil nee pav-ail khi Yeiqsul nee jaol lai movq jaiq-ail nial. 
2CO.5.9	Alheel ngel-i mail, nvjuq aqmaol niil nail lavqkhoel bhai jaol-u phao maqkhaiq, aqmaol niil nee pav ail-u phao maqkhaiq, Yeiqsul neema tsaq nail tsaol-aq pevq dai, laijai laijai-ail aqdoevq doevq nail ngaol. 
2CO.5.10	Khul khi mail dai ngal-aq neq, ngadao yaoq gaq yaoq-ao nee yovqgavq nail aqmaol lavqkhoel bhai jaol-u phao, aqdoevq doevq nail khe-ai, aqmeeq maqkhaiq, maq meeq nail maqkhaiq, ya dai, ngadao Khali nail yalkhaq dal nail doiqbev bev ma nail sivtavq bhai ya kev lai nail ngaol.
2CO.5.11	Nvjuq Miqyail bhai ev khi ya geesil nail ngaol dai, heeq kivq nail ngel-i mail, tsaol-aq yaq bhai cavq bhiq deedee nail ngaol. Nvjuq khalheel nail tsaol-aq pevq nail ngel-ail dai, Miqyail bhaqlaoq kheq dai heeq nia nail ngaol. Nuljuq iqsanl, neema lavqkhoel bhai alhai heeq nia nail ngaol dai, nvjuq noeq nail ngaol. 
2CO.5.12	Nvjuq niailhai ge nail neq, nuljuq nail sivtavq bhai yovqgavq nail salkhil yovqgavq khanq nail maq ngel-ail dei-eiq. Tsaol-aq teevq pav ganav juq neq, yovqgavq nail neema lavqkhoel bhai khalhai pevq nail bhai maq saol-nvq dai, lavqniil phao taivq-ail neema eeq nail ngaol. Nuljuq tsaol-aq al juq bhai khalhai ya ge kovq dai, nvjuq bhaqda nee nuljuq neema eeq duq jiav nail ngaol dai, nvjuq gevq bhoel-ai leevq-a nail teevq-eel ngaol. 
2CO.5.13	Nvjuq naiquq ngel haq neq, Miqyail nail haqbhoil uq ail-a nail ngaol. Nvjuq aqgeel ngel haq neq, nuljuq nail haqbhoil geel nail ngaol. 
2CO.5.14	Khali nail goil nail gaiq-a nail phaq nvjuq bhai uvthaiq-ai thaq nail ngaol. Khul khi mail dai ngal-aq neq, tsaol-aq teevq gaq tsaol-aq iqsanl nail haqbhoil khanqsil-a nail ngel-i mail, tsaol-aq iqsanl sil-aoq nail khe-ai, dul nail ngaol dai, nvjuq noeqceiv-ai thaq nail ngaol. 
2CO.5.15	Aqdoevq doevq nail tsaol-aq, yovqgavq nail haqbhoil yovqgavq maq doevq mail, aqyu juq nail haqbhoil khanq sil khi doevq kovq lal-a nail Khali nail haqbhoil aqdoevq doevq dai, tsaol-aq iqsanl nail haqbhoil aivq khanqsil-a nail ngaol.
2CO.5.16	Alheel ngel-i mail, yanqgaol nee ngal-aq neq, miltsaq yaq juq saol-nvq nail khe-ai, nvjuq tsaol-aq teevq gaq bhai iqsanl maq saol-nvq bhiq yaoq-aol. Jel lal-u phao, nvjuq Khali bhai miltsaq yaq juq khe-ai, saol-nvq bhiq khi ngaol-aoq, niil aq-il alhai maq saol-nvq bhiq yaoq-aol. 
2CO.5.17	Tsaol-aq teevq gaq Khali nail lavqkhoel bhai jaol lal haq neq, aivq tsaol-aq aqsivq pevq lal-a nail ngaol. Aqlil juq iqsanl mail peivq gil-ail khi, iqsanl mail aqsivq pevq lal-a nail ngaol. 
2CO.5.18	Al juq iqsanl mail, Miqyail nee mail pevq dov lee-a nail ngaol. Ngadao aivq bhai tsaq lai jil lai dai, Miqyail Khali bhai juq khi nl lavq-a nail ngaol. Al ovqtavq, yu aivq bhai tsaq lai jil lai dai, aivq nvjuq bhai bhi nl lavq-a nail ngaol. 
2CO.5.19	Miqyail neq, Khali nail lavqkhoel bhai jaol khi, miltsaq yaq aivq bhai tsaq lai jil lai dai, nl-a nail ngaol. Aivq aqyu juq nail oeqbal aqyu juq nail kovtavq bhai maq thaq-al. Alheel ngel-i mail, tsaol-aq yaq ngaq bhai tsaq lal jil lal dai nl yaoq dai, aivq nvjuq bhai khoel lavq-a nail ngaol. 
2CO.5.20	Nvjuq Khali nail gaqkhoel pevq nail ngaol. Miqyail nvjuq bhai juq juq-ail nuljuq bhai khul thailthaiq nail ngaol. Miqyail bhai tsaq lal jil lal yaoq dai, Khali nail gaqkhoel pevq khi nuljuq bhai hal nail ngaol. 
2CO.5.21	Khali neq, oeqbal teevq peivq-ail maq aol khi ngaol-aoq, aivq bhaqda nee, ngadao Miqyail nail tsaq nail daol nail phaq pevq lal dai, ngadao nail haqbhoil Miqyail aivq bhai oeqbal bhi pevq lal-a nail ngaol.
2CO.6.1	Nvjuq Miqyail nee mail teevq gaq khe-ai ganl nl nail ngaol. Alheel ngel-i mail, nvjuq nuljuq bhai niailhai hal nail ngaol. Nuljuq Miqyail nail geeqlaoq eeljaol bhai hav bhoel-a nail al aqnieivq-ail thaq bhi pevq-ail. 
2CO.6.2	Khul khi mail dai ngal-aq neq, aivq ge nail:
2CO.6.2	“Aqyanq tsaq-u phao,
2CO.6.2	ngal naoq nail daoq bhai
2CO.6.2	naldaiq-a nail ngaol.
2CO.6.2	Hevqkovq nail aqn al n bhai
2CO.6.2	ngal naoq bhai
2CO.6.2	tsaojao-ai bhiq naol” dai,
2CO.6.2	ge-ai thaq nail ngaol.
2CO.6.2	Niil aq-il neq, aqyanq tsaq nail ngaol. Yanqgaol neq, hevqkovq nail aqn kev lee-aoq nail ngaol.
2CO.6.3	Nvjuq ganl nl nail bhai yu oeqbal thaq duq maq jiav dai, nvjuq teevq gaq bhai iqsanl phaqthiq maq bhi thiq-ail. 
2CO.6.4	Yu nvjuq bhai maldil Miqyail nail ganl nl nail tsaol-aq nial dai, heeq nia dai, yaoq phaq yaoq-ao nee nail lavqkhoel-ai nvjuq nl nail ngaol. Ol deedee nail, ya daq deedee nail, noeq dee noeq deel nail, 
2CO.6.5	yu-i mail dee lavq nail, thaonq bhai laol lavq nail, yu lav suqsaq lal nail, ganl ya nl deedee nail, maq ya iqthaiq nail dai khi, moevq nail sivq nail, nvjuq niil juq bhai daq daq-ail nl-a nail ngaol. 
2CO.6.6	Meeq nail haol nail neema aol nail, neenoeq neekha aol nail, neenoeq heelma ma dai noeq nail, aqmeeq phaq aol nail, Meeqnail Haolnail Aqhaqlal bhai juq nail, neema lavqkhoel bhai kev dai gaiq-a nail, 
2CO.6.7	maldil tsaq nail daoq bhai cavq bhiq nail, Miqyail nail bhaqaoq bhai juq nail, tsaq nail daol nail khen kha-ao bhai lavqtsel lavqmal nieivq thaiq khi ganl nl nail ngaol. 
2CO.6.8	Khaoqsail ya nail maqkhaiq, yu-i mail khal nl movq-ail nl lavq nail maqkhaiq, yu-i mail tsiqeeq lavq nail maqkhaiq, yu-i mail ge doil lavq nail maqkhaiq, nvjuq nl nail ngaol. Yu bhai goiqbhaoq bhaoq jaq nail tsaol-aq ngaol dai, yu nvjuq bhai saol-nvq lavq khi ngaol-aoq, nvjuq maldil tsaq nail phaq nl nail ngaol. 
2CO.6.9	“Nuljuq bhai maq heeq kivq-ail” dai, yu nvjuq bhai saol-nvq lavq khi ngaol-aoq, tsaol-aq iqsanl mail nvjuq bhai heeq nia nail ngaol. Sil heeq phaq-ail pevq ail-a nail tsaol-aq ngaol dai, yu nvjuq bhai saol-nvq lavq khi ngaol-aoq, aqdoevq doevq nail tsaol-aq ngaol. Khoeq lavq jiovq lavq-a nail bhai ya daq nail tsaol-aq khe-ai pevq khi ngaol-aoq, heivq lavq nail bhai maq ya daq-ail. 
2CO.6.10	Noeqhaq nail tsaol-aq khe-ai pevq khi ngaol-aoq, khaq mao iqsanl lavqkhiq tsail nail ngaol. Haq nail aoq nail tsaol-aq khe-ai pevq khi ngaol-aoq, tsaol-aq maodai bhai hulmeeq bhiq meeq lal nail ngaol. Khul teevq phaq-ail maq jiav nail tsaol-aq khe-ai pevq khi ngaol-aoq, yaoq phaq yaoq-ao nee jiav nail tsaol-aq ngaol.
2CO.6.11	Gaolliqthu meenq bhai jaol nail juq-ol, nvjuq nuljuq bhai yaoq phaq yaoq-ao nee bhaqlaoq kheq dai cavq bhiq-a nail ngaol. Nvjuq nail neema lavqkhoel-ai nuljuq iqsanl bhai gaiq-a deedee naol. 
2CO.6.12	Nvjuq nail neema lavqkhoel-ai nuljuq bhai gaiq-a nail phaq micil teevq-eel maq ngel-ail. Thailhai ngaol-aoq, nuljuq nvjuq bhai gaiq-a nail neq, micil teevq-eel ngaol. 
2CO.6.13	Nuljuq iqsanl nvjuq bhai gaoq gaiq-a lavq yaoq. Niailhai ge nail neq, yovqgavq nail yaq bhai ge bhiq nail khe-ai, ge nail ngaol.
2CO.6.14	Khali bhai neema maq thaqtsaol nail tsaol-aq nee thaq tavq laiq. Khul khi mail dai ngal-aq neq, tsaq nail daol nail phaq neq, maq tsaq maq daol nail phaq bhai khalhai khi tavq lai nia nail-aiq. Aqbhaq khi mail aqnav khalhai khi aqtsaoq tsaoq nia nail-aiq. 
2CO.6.15	Khali neq, neivq heeqphaq bhai khalhai khi tsaq lai jil lai nia nail-aiq. Khali bhai neema thaqtsaol nail tsaol-aq, neema maq thaqtsaol nail tsaol-aq nee mail, neema teevq heeq taivq-ail khalhai khi tavq kivq nail-aiq. 
2CO.6.16	Miqyail nail uqhuq thaoq nail ilkhaol il ma khi thaoqphaoq aqma maolkhoel khalhai khi tsaq lai jil lai nia nail-aiq. Ngadao neq, aqdoevq doevq nail Miqyail nail uqhuq thaoq nail ilkhaol il ma ngaol. Miqyail niailhai ge-ai thaq nail ngaol:
2CO.6.16	“Ngal aqyu juq nail
2CO.6.16	lavqkhoel bhai jaol khi,
2CO.6.16	aqyu nail lavqkhoel bhai
2CO.6.16	tsao nail ngaol.
2CO.6.16	Ngal aqyu juq nail
2CO.6.16	Miqyail pevq khi,
2CO.6.16	aqyu juq ngaq nail tsaol-aq
2CO.6.16	pevq nail ngaol” dai,
2CO.6.16	ge-ai thaq nail ngaol.
2CO.6.17	Alheel ngel-i mail,
2CO.6.17	“ ‘Aqyu juq nail
2CO.6.17	lavqkhoel nee dov lal khi
2CO.6.17	aqyu juq bhai
2CO.6.17	gaoqceiv ceiv yaoq’ dai,
2CO.6.17	Heeqphaq Miqyail
2CO.6.17	ge nail ngaol.
2CO.6.17	‘Aqcavq phaq bhai
2CO.6.17	thaq thoiq.
2CO.6.17	Maq thoiq haq neq,
2CO.6.17	ngal nuljuq bhai
2CO.6.17	hav bhoel naol.
2CO.6.18	Ngal nuljuq nail
2CO.6.18	Aqbhu pevq khi,
2CO.6.18	nuljuq ngaq nail yaqmiq
2CO.6.18	yaqyov pevq lal nail ngaol’ dai,
2CO.6.18	iqsanl nail kovtavq bhai
2CO.6.18	uvthaiq nail bhaqaoq eeq nail
2CO.6.18	Heeqphaq Miqyail
2CO.6.18	ge nail ngaol.”
2CO.7.1	Ngal mao-ail gaiq-a nail aqtsaoq juq-ol, ngadao saljial al juq bhai ya-ai thaq nail ngel-i mail, ngadao nail aqmaol khi aqhaqlal bhai bhi jiivq bhiq cavq-ail nia nail yaoq phaq yaoq-ao nee bhai tsiqhaol khi, Miqyail bhai ev khi geesil nail lavqkhoel aqmeeq aqhaol haol nail phaq teevq bhee aol dai doevq bhel.
2CO.7.2	Neema lavqkhoel nee nvjuq bhai hav lavq yaoq. Nvjuq tsaol-aq teevq gaq bhai iqsanl maq nl laiq-al. Teevq gaq bhai iqsanl maq gaq jaq-al. Teevq gaq bhai iqsanl goiqbhaoq maq bhaoq daiq-al. 
2CO.7.3	Ngal nuljuq nail kovtavq bhai oeqbal thaq thaq-ail niailhai ge nail maq ngel-ail. Sil khi ngaol-aoq, teevq gaq khe-ai ya sil dai, doevq khi ngaol-aoq, teevq gaq khe-ai ya doevq dai, nvjuq nail neema lavqkhoel bhai nuljuq bhai gaiq-a-ail nial dai, aq-u phao iqsanl, ngal nuljuq bhai ge bhiq-a nail ngaol. 
2CO.7.4	Ngal nuljuq bhai aqmeeq-ai neema thaqtsaol nail ngaol. Nuljuq bhaqda nee ngal neekhaol sil duq jiav nail ngaol. Nuljuq bhaqda nee gaq eeq duq iqsanl jiav nail ngaol. Nvjuq ya daq deedee-u phao iqsanl, maq ge gil tsaol dai ngal lavqkhiq tsail-ail nial.
2CO.7.5	Nvjuq Maqgeiqdaolnil milkhaoq bhai lal kev-u phao, teevq thal-iq gaqnaq naq nail maq dan-ail. Nvjuq yaoq phaq yaoq-ao nee nail lavqkhoel, mao-ail suqsaq nail phaq ya daq nail ngaol. Jaoq jaoq-ai iqdaiq iqtsai dov lal thailthaiq khi, neema lavqkhoel bhai geesil nail phaq iqsanl aol-ail ceevq-a nail ngaol. 
2CO.7.6	Thailhai ngaol-aoq, neema cov nail tsaol-aq bhai bhi noeqsal lal nail Miqyail neq, Tiltuv lal kev-u phao, nvjuq bhai bhi noeqsal lal-a nail ngaol. 
2CO.7.7	Tiltuv lal kev-a nail ngel-i mail taivq-ail, noeqsal lal-a nail maq ngel-ail. Aivq nuljuq nee mail jaol-u phao, noeqsal-a nail ngel-i mail, nvjuq iqsanl noeqsal-a nail ngaol. Nuljuq ngaq bhai moel movq deedee nail bhai maqkhaiq, pevq jel-ail ceevq-a nail ganl bhai nuljuq khadai noeqhaq nail bhai maqkhaiq, nuljuq ngal jaol nail phao aol movq nail neema kev deedee nail bhai maqkhaiq, aivq ge daiq lavq-a nail ngel-i mail, ngal lavqkhiq tsail jaiq lal-a nail ngaol.
2CO.7.8	Ngaq-i mail nuljuq bhai gevq bhiq-a nail haoqgavq al keiv nuljuq bhai bhi noeqhaq-a nail ngel-i mail, iqmoeq-u phao ngal noeqhaq khi ngaol-aoq, niil aq-il neq, maq noeq haq yaoq-aol. Khul khi mail dai ngal-aq neq, haoqgavq al keiv nuljuq bhai teevq yanq taivq-ail bhi noeqhaq-a nail bhai, ngal ya moel-a nail ngaol. 
2CO.7.9	Ngal nuljuq bhai bhi noeqhaq-a nail ngel-i mail, lavqkhiq tsail nail maq ngel-ail. Nuljuq oeqbal noeq pov-u phao kev dai, noeqhaq nail ngel-i mail, lavqkhiq tsail-ail nial. Nvjuq bhaqda nee nuljuq geeqlaoq teevq peivq-ail maq ya sunq-ail dai, nuljuq Miqyail nee mail dov lee-a nail noeqhaq nail phaq bhai ya daq nail ngaol. 
2CO.7.10	Miqyail nee mail dov lee-a nail noeqhaq nail phaq neq, hevqkovq nail phaq ya-u phao kev dai, oeqbal noeq pov nail phaq bhi dov lal-a nail ngaol. Alhai bhi dov lal haq neq, noeqhaq noeqaoq nail phaq maq jiav yaoq-aol. Thailhai ngaol-aoq, miltsaq nee mail dov lal-a nail noeqhaq nail phaq neq, sil nail phaq pevq nail ngaol. 
2CO.7.11	Miqyail nee mail dov lee-a nail noeqhaq nail phaq neq, neema lavqkhoel bhai khul phaq bhi dov lal nail ngel-ail dai, saol-nvq daiq yaoq. Nuljuq laijai movq deedee nail neema aol lal-aoq nail ngaol laq. “Nvjuq daolcoev dai, nl nail hal nail ngaol” dai, nuljuq ge kovq lavq nail ngaol. Nuljuq neema phail nail phaq maqkhaiq, geesil nail phaq maqkhaiq, ngaq bhai moel movq deedee lal-a nail maqkhaiq, neema kev nail phaq aol lal-a nail maqkhaiq, dal lavq nail phaq maqkhaiq, niil juq nuljuq nail lavqkhoel bhai khadai kev dai, nl dol lavq nail-aiq. Ganl niilniai tavq nail yaoq phaq yaoq-ao nee nail lavqkhoel nuljuq oeqbal maq aol-ail dai, bhaqlaoq kheq dai bhi dov lal-a nail ngaol. 
2CO.7.12	Alheel ngel-i mail, ngal nuljuq bhai haoqgavq gevq bhiq-a nail neq, nl laiq-a nail tsaol-aq nail haqbhoil maq ngel-ail. Yu-i mail nl laiq nail bhai ya daq nail tsaol-aq nail haqbhoil iqsanl maq ngel-ail. Miqyail nail sivtavq bhai nuljuq nvjuq nail haqbhoil khadai laijai nail ngel-ail dai, nuljuq heeq nia dai, gevq bhoel-ai leevq-a nail ngaol. 
2CO.7.13	Alheel ngel-i mail, nvjuq bhai noeqsal lal-a nail ngaol. Nvjuq noeqsal lal-a nail nee ovqtavq, Tiltuv lavqkhiq tsail nail ngel-i mail, nvjuq a dai nee maqtsil lavqkhiq tsail lal-a nail ngaol. Nuljuq iqsanl mail, aivq bhai bhi noeqsal lal-a nail ngaol. 
2CO.7.14	Nuljuq bhai tsiqeeq-a nail daoq ngal Tiltuv bhai ge bhiq-ai thaq nail al, niil aq-il ngal maq ya haqsil-ail. Nvjuq nuljuq bhai yaoq daoq yaoq-ao nee daolcoev dai, ge bhiq-a nail khe-ai, Tiltuv nail sivtavq bhai ngal nuljuq bhai tsiqeeq-a nail al neq, tsaq deedee nail ngaol. 
2CO.7.15	Nuljuq iqsanl mail aivq nail daoq naldaiq nail nee ovqtavq, geesil khi aqjuq juq nail lavqkhoel nee aivq bhai hav bhiq-a nail bhai, aivq noeq dov lal-u phao, aivq nuljuq bhai gaiq-a jaiq lal thailthaiq nail ngaol. 
2CO.7.16	Yaoq phaq yaoq-ao nee nail lavqkhoel-ai ngal nuljuq bhai neema thaqtsaol kivq nail ngel-i mail, lavqkhiq tsail-ail nial.
2CO.8.1	Aqivq jaqbheq juq-ol, Maqgeiqdaolnil milkhaoq bhai jaol nail Khali yaq munl juq bhai Miqyail geeqlaoq eeljaol bivq nail ganl, nvjuq nuljuq bhai bhi heeq kivq movq-ail nial. 
2CO.8.2	Aqyu juq neq, khoeq nail jiovq nail phaq-i mail laonqdaiq nail phaq bhai ya daq khi ngaol-aoq, aqyu juq haq nail aoq nail bhai maq saol-nvq dai, lavqkhiq tsail nail ngel-i mail, maodai danq-a nail ngaol. 
2CO.8.3	Aqyu juq khal khi kivq nail khe-ai, danq nail nee ovqtavq, a dai nee maqtsil iqsanl lavqkhiq teevq tsail gaoq danq-a nail ngaol dai, ngal salkhil khanq nail ngaol. 
2CO.8.4	“Miqyail nail tsaol-aq bhai tsaojao-ai nia nail geeqlaoq al nvjuq bhai bhi nl lavq yaoq” dai, aqyu juq nvjuq bhai hal deedee nail ngaol. 
2CO.8.5	Nvjuq-i mail noeqthunq nail nee maqtsil, aqyu juq nl nail ngaol. Miqyail neema tsaq nail khe-ai, aqyu juq iqmoeq-u nee mail yovqgavq nail aqmaol yovqgavq Yeiqsul bhai av bhiq-a nail nee ovqtavq, nvjuq bhai iqsanl av lavq-a nail ngaol. 
2CO.8.6	Alheel ngel-i mail, “Naoq-i mail aqyu juq nail lavqkhoel bhai iqmoeq ilmoeq nl-ai thaq nail khe-ai, geeqlaoq eeq nail ganl al nl gil yaoq” dai, nvjuq Tiltuv bhai hal-a nail ngaol. 
2CO.8.7	Nuljuq neq, neema thaqtsaol nail phaq maqkhaiq, ge nail thail nail phaq maqkhaiq, neenoeq neekha maqkhaiq, laijai deedee nail phaq maqkhaiq, nvjuq bhai gaiq-a nail phaq maqkhaiq, mee nia phaq nl bhee thailthaiq nail khe-ai, geeqlaoq eeq nail ganl niilniai iqsanl nl bhee yaoq.
2CO.8.8	Ngal niailhai ge nail neq, daoq bivq nail maq ngel. Ngal yu laijai nail ganl ge-u phao, nuljuq goil nail gaiq-a nail phaq maldil aol nail ngaol dai, dov lal dai, ge nail ngaol. 
2CO.8.9	Nuljuq ngadao nail Heeqphaq Yeiqsul Khali nail geeqlaoq eeljaol bhai heeq nia nail ngaol. Aivq hulmeeq meeq khi ngaol-aoq, nuljuq nail haqbhoil haq nail phaq bhai daq-a nail ngaol. Aivq haq nail al bhai daq-a nail ngel-i mail, nuljuq hulmeeq meeq lal-a nail ngaol.
2CO.8.10+2CO.8.11	Ganl niil ngal noeq nail khe-ai, nuljuq bhai ge bhiq nail ngaol dei-eiq. Nuljuq milnee kovq nee nl-ai thaq nail al niil aq-il nl gaq yaoq. Niil neq, nuljuq nail haqbhoil meeq deedee nail ngaol. Aq-u phao neq, nuljuq yu nail iqmoeq-u nee, nl movq nail neema aol nail ngaol. Alhai dul dai, nuljuq khal khi kivq nail khe-ai, haoqnao naosaq bhai kev dai, nl yaoq. 
2CO.8.12	Danq movq nail neema aol khi danq haq neq, Miqyail hav bhoel nail ngaol. Maq jiav nail bhai bivq lavq yaoq dai, Miqyail maq ge-ail.
2CO.8.13	Ganl niil nl-u phao, yu nail haqbhoil maq haq khi ngaol-aoq, nuljuq nail haqbhoil haq dai, ngal nl movq nail maq ngel. Teevq gaq khe-ai di dai, nl movq-ail nial. 
2CO.8.14	Niil aq-il nuljuq al jaiq jiav nail lavqkhoel aqyu juq maq jiav lovq nail phaq bhai nuljuq tsaojao-ai bhiq nail ngaol. Yaqhao nuljuq maq jiav lovq nail phaq bhai, aqyu juq al jaiq jiav nail lavqkhoel nee nuljuq bhai tsaojao-ai lavq khi, teevq gaq khe-ai di lal nail ngaol. 
2CO.8.15	Jalliq lavqkhoel bhai gevq-ai thaq nail khe-ai,
2CO.8.15	“Maodai gov bhoel-a nail tsaol-aq, al jaiq maq jiav-ail. Micil taivq-ail gov bhoel-a nail tsaol-aq, lovq nail ngaol” dai, gevq-ai thaq nail ngaol.
2CO.8.16	Ngal nuljuq nail haqbhoil neema kev nail khe-ai, Tiltuv iqsanl neema kev lal dai, Miqyail nl bhiq-a nail ngel-i mail, ngal Miqyail bhai tsiqeeq nail ngaol. 
2CO.8.17	Tiltuv neq, nvjuq-i mail gaq bivq nail daoq bhai naldaiq nail nee ovqtavq, aivq neema kev deedee nail ngel-i mail, aivq bhai aivq noeq dov lal bhiq khi nuljuq jaol nail bha lee nail ngaol. 
2CO.8.18	Lavqkhiq tsail nail geeqlaoq daoq cavq nia deedee nail ngel-i mail, Khali yaq munl iqsanl mail tsiqeeq nail aqivq jaqbheq teevq gaq iqsanl nvjuq Tiltuv nee mail bhi lee nail ngaol. 
2CO.8.19	Aqivq jaqbheq niil gaq neq, “Paolluv nee mail tsaothe jaol nail juq nail haoqnao tsaothe tsaothe-ail geeqlaoq eeq nail phul danq nail ganl niil nl ail yaoq” dai, Khali yaq munl juq-i mail tsel dov khi khoel-ai thaq nail gaq ngaol. Miqyail nail seiqleiq khaoqsail dov lal khi, yu bhai tsaojao-ai bhiq movq nail neema bhaqlaoq kheq dai bhi dov lal nail dai khi, nvjuq ganl niil nl thailthaiq nail ngaol. 
2CO.8.20	Khali yaq juq-i mail danq-ai thaq nail, mao-ail mao nail phul al nvjuq oil khi bhoil bhiq ail-u phao, yu nvjuq nail kovtavq bhai oeqbal maq ya thaq dai, yaolphaol nail ngaol. 
2CO.8.21	Khul khi mail dai ngal-aq neq, Miqyail nail sivtavq bhai taivq-ail maq ngel nail. Tsaol-aq yaq nail sivtavq bhai iqsanl aqsee aqdaol daol-ai nl kivq dai, nvjuq noeqceiv khi nl thailthaiq nail ngaol.
2CO.8.22	Aqyu nvq gaq nee mail aqivq jaqbheq yaoq gaq yaoq iqsanl nuljuq jaol nail bha bhi lee nail ngaol. Aqivq jaqbheq al gaq bhai mee nia phaq nail lavqkhoel nee, mee nia pov laonqdaiq-a nail ngaol. Aivq neq, neema kev deedee nail teevq gaq ngaol dai, nvjuq ya heeq kivq-a nail ngaol. Aivq nuljuq bhai neema thaqtsaol deedee nail ngel-i mail, niil aq-il neema kev jaiq lal-a nail ngaol. 
2CO.8.23	Tiltuv khi mail aqivq jaqbheq niil nvq gaq nail ganl neq, niailhai ngaol. Tiltuv ngaq nail aqtsaoq pevq khi, nuljuq nail haqbhoil ngaq-ai nee mail ganl nl nail tsaol-aq ngaol. Khali yaq munl juq-i mail aqivq jaqbheq niil nvq gaq bhai khoel-ai leevq-a nail ngaol. Aqyu nvq gaq neq, Khali nail seiqleiq khaoqsail bhi dov lal nail tsaol-aq ngaol. 
2CO.8.24	Alheel ngel-i mail, nuljuq goil nail gaiq-a nail neema aol-ail nial dai, aqyu juq heeq nia dai, nl bhiq yaoq. Nvjuq-i mail nuljuq nail ganl tsaol-aq niil juq nail sivtavq bhai tsiqeeq-a nail daoq al daoq tsaq lao thaq nial dai, aqyu juq heeq nia dai iqsanl, Khali yaq munl nail sivtavq bhai nl yaoq.
2CO.9.1	Yuldav milkhaoq bhai jaol nail Miqyail nail tsaol-aq juq bhai tsaojao-ai bhiq nail ganl al ngal nuljuq bhai haoqgavq gevq bhoel-ai leevq nail maq loq-ail. 
2CO.9.2	Khul khi mail dai ngal-aq neq, nuljuq yu bhai tsaojao-ai movq nail neema aol nail ngaol dai, ngal heeq kivq naol. “Aqyu juq yu bhai tsaojao-ai movq nail neema aol nail ngaol” dai, ngal Maqgeiqdaolnil milkhaoq bhai jaol nail juq bhai ge bhiq-a nail nee ovqtavq, ngal nuljuq bhai tsiqeeq nail ngaol. “Aqgaqyal milkhaoq bhai jaol nail juq neq, milnee kovq nee mail lainq-ai thaq nail ngaol” dai, ngal aqyu juq bhai ge bhiq-a nail ngaol. Nuljuq-i mail laijai deedee nail phaq neq, aqyu juq jemao teevq pav nl movq nail neema aol lal dai, bhi noeq dov lal-a nail ngaol. 
2CO.9.3	Nuljuq-i mail nl nail ganl bhai ngal tsiqeeq thailthaiq nail niil, aqnieivq-ail maq ya pevq nail nee ovqtavq, ngaq-i mail ge nail khe-ai, nuljuq aqmeeq-ai lainq-ai thaq nia dai, aqivq jaqbheq niil juq bhai khoel-ai leevq nail khi ngaol. 
2CO.9.4	Alhai maq ngel haq neq, Maqgeiqdaolnil milkhaoq bhai jaol nail tsaol-aq teevq pav ganav juq ngaq-ai nee mail teevq gaq khe-ai lee-u phao, nuljuq maq lainq-ai thaq nail bhai ya moel haq neq, nvjuq nuljuq bhai neema thaqtsaol nail ngel-i mail, nuljuq taivq-ail ya haqsil nail maq ngel-ail. Nvjuq iqsanl ya haqsil nail ngaol. 
2CO.9.5	Alheel ngel-i mail, ngal maq kev lee-u nee mail, iqmoeq-u nee ge-ai thaq nail geeqlaoq eeq nail phul danq nail ganl al bhai aqmeeq-ai tsao nl gil yaoq dai, ngal aqivq jaqbheq niil hail gaq bhai khoel-ai leevq nail neq, tsaq nail ngaol dai, noeq nail ngaol. Nuljuq alhai danq-u phao, maq danq-ail maq khi kivq nail ngel-i mail danq nail maq ngel mail. Lavqkhiq teevq tsail danq movq nail neema aol khi danq nail bhai ngal oil movq-ail nial.
2CO.9.6	Micil taivq-ail haiq nail gaq, micil taivq-ail ya gaiq nail ngaol. Maodai haiq nail gaq maodai ya gaiq nail ngaol dai, ge nail daoq al daoq bhai thaq nioilpeivq. 
2CO.9.7	Yaoq gaq yaoq-ao nee, yovqgavq nail neema lavqkhoel-ai yovqgavq noeqceiv-ai thaq nail khe-ai danq yaoq. Neema maq kev dai, danq nail maqkhaiq, yu khoel nail ngel-i mail danq nail maqkhaiq, neema alhai aol aol-ail thaq danq. Khul khi mail dai ngal-aq neq, lavqkhiq teevq tsail danq nail tsaol-aq bhai Miqyail gaiq-a nail ngaol. 
2CO.9.8	Nuljuq khaq mao iqsanl yaoq phaq yaoq-ao nee jiav lovq nail nee ovqtavq, aqmeeq yaoq phaq yaoq-ao nee nl nia hal nia dai, Miqyail nuljuq bhai geeqlaoq yaoq phaq yaoq-ao nee teevq bhee bivq nia nail ngaol. 
2CO.9.9	Jalliq lavqkhoel bhai gevq-ai thaq nail khe-ai,
2CO.9.9	“Haq nail aoq nail
2CO.9.9	juq nail haqbhoil
2CO.9.9	maodai danq bhiq-a nail
2CO.9.9	tsaol-aq al gaq,
2CO.9.9	aivq nail tsaq nail daol nail
2CO.9.9	al phaq neq,
2CO.9.9	nqmaq maqluv halyeel
2CO.9.9	ivq nail ngaol” dai,
2CO.9.9	gevq-ai thaq nail ngaol.
2CO.9.10	Aqiq haiq nail gaq bhai aqiq iqsanl, jaqjaq daoldaol iqsanl, bivq nail Miqyail, nuljuq bhai aqiq bivq lavq nail ngaol. Nuljuq-i mail haiq-ai thaq nail aqiq al heeq lee lov lee khi, tsaq nail daol nail phaq maodai ya gaiq dai, aivq bhi mao lal nail ngaol. 
2CO.9.11	Yaoq phaq yaoq-ao nee nail haqbhoil nuljuq maodai bivq nia dai, iqsanl nail lavqkhoel-ai Miqyail nuljuq bhai hulmeeq bhi meeq lal nail ngaol. Alheel ngel-i mail, Yuldav milkhaoq bhai jaol nail Miqyail nail tsaol-aq juq, ngadao maodai bivq nail bhai heldaiq khi, Miqyail bhai tsiqeeq nail ngaol.
2CO.9.12	Khul khi mail dai ngal-aq neq, Miqyail nail tsaol-aq bhai tsaojao-ai bhiq nail ganl al neq, aqyu juq loq nail khe-ai, teevq bhee tsaojao-ai bhiq nail teevq-eel maq ngel-ail. Aqyu juq Miqyail bhai lavqkhiq teevq tsail tsiqeeq jaiq nia lal dai iqsanl nl nail ngaol. 
2CO.9.13	Nuljuq aqyu juq bhai tsaojao-ai bhiq nail bhai aqyu juq heldaiq khi, nuljuq khalheel nail tsaol-aq ngel-ail dai, aqyu juq heeq nia nail ngaol. Khul khi mail dai ngal-aq neq, nuljuq Khali nail lavqkhiq tsail nail geeqlaoq daoq bhai hav bhoel khi, al nail haoqnao tsaothe nail ngel-i mail maqkhaiq, aqyu juq bhai iqsanl, yu bhai iqsanl nuljuq maodai danq bhiq-a nail ngel-i mail maqkhaiq, aqyu juq Miqyail bhai thaqeeq thaqheel nail ngaol. 
2CO.9.14	Miqyail nuljuq bhai mao-ail meeq nail geeqlaoq bivq lavq-a nail ngel-i mail, aqyu juq nuljuq nail haqbhoil khaq mao iqsanl geeqlaoq hal-u phao, nuljuq bhai noeq kev deedee nail ngaol. 
2CO.9.15	Maq ge gil tsaol nail kovpavq Miqyail bivq lavq-a nail ngel-i mail, aivq bhai tsiqeeq bhel.
2CO.10.1	Ngal neq, Paolluv ngaol. Khali nail neenuq neebeiv khi mail aivq nail neema meeq deedee nail lavqkhoel nee, ngal nuljuq bhai hal nail ngaol. Nvjuq nee mail jaol-u phao, neema neenuq neebeiv aol khi, nvjuq nee mail maq jaol-u phao, geesil nail neema maq aol-ail dai, nuljuq-i mail ge nail al gaq ngal ngaol. 
2CO.10.2	“Aqyu juq neq, aqsivq haqjoil nail haoqnao taivq-ail tsaothe nail tsaol-aq ngaol” dai, nvjuq bhai saol-nvq lavq nail tsaol-aq bhai geesil nail neema maq aol dai, nl daiq bhiq naol dai, ngal noeqceiv-ai thaq nail ngaol. Thailhai ngaol-aoq, ngal nuljuq jaol nail bha kovq lal-u phao, niidai dai-ail geesil nail neema aol khi mail maq ya nl daiq bhiq dai, ngal nuljuq bhai hal nail ngaol. 
2CO.10.3	Nvjuq neq, miltsaq kovtavq-ai aqdoevq doevq khi ngaol-aoq, miltsaq bhai tavq nail genl dev nail tsaol-aq genl dev nail khe-ai, nvjuq genl dev nail maq ngel-ail. 
2CO.10.4	Nvjuq genl dev-u phao, yuq nail khen kha-ao neq, miltsaq bhai tavq nail maq ngel-ail. Tavq bhai lav cov nail haqbhoil, Miqyail nail bhaqaoq aol nail khen kha-ao ngaol. 
2CO.10.5	Nvjuq neq, jil pheeljaq nail phaq bhai maqkhaiq, Miqyail bhai maq ya heeq nia dai, lav tsoiq nail yaoq phaq yaoq-ao nee bhai maqkhaiq, khaonq ha thailthaiq nail ngaol. Tsaol-aq nail neenoeq iqsanl bhai pheethaiq khi Khali nail daoq bhai taivq-ail bhi naldaiq nail ngaol. 
2CO.10.6	Nuljuq ngaq nail daoq naldaiq khi ngal jaol nail phao aol lal gaq haq neq, maq naldaiq nail juq bhai geel-nvq nail khe-ai, yalkhaq dal bhiq nail ngaol dai, lainq-ai thaq nail ngaol.
2CO.10.7	Nuljuq neq, kovtavq phao taivq-ail heldaiq nail niil laq. Tsaol-aq teevq gaq ganav yovqgavq bhai yovqgavq, “Ngal neq, Khali nail tsaol-aq ngaol” dai, saol-nvq haq neq, aivq Khali nail tsaol-aq pevq nail khe-ai nvjuq iqsanl Khali nail tsaol-aq ngaol dai, aivq noeq kev heeq phaq-ail tsaq nail ngaol. 
2CO.10.8	Nuljuq bhai bhi eeq bhi heel lal nail dai khi, Heeqphaq Yeiqsul nvjuq bhai alyaq bivq lavq-a nail ngaol. Nuljuq bhai bhi lav cov nail dai khi, bivq lavq-a nail maq ngel-ail. Alheel ngel-i mail, alyaq niil nail ganl ngal neema eeq eeq-ail ge jel khi ngaol-aoq, ngal ya haqsil nail maq ngel-ail. 
2CO.10.9	Nuljuq bhai lav geesil movq nail niil dai, bhiq noeq movq nail ngel-i mail, ngal haoqgavq niil gevq bhoel-ai lavq-a nail, maq ngel-ail. 
2CO.10.10	“Paolluv-i mail gevq-a nail haoqgavq neq, bhaqaoq eeq deedee khi haq deedee khi ngaol-aoq, aivq nail aqmaol nvjuq nee mail jaol-ail nul neq, khul maq ge tseq nail tsaol-aq pevq khi, aivq neq, daoq mao-ail maq ge nia-il” dai, tsaol-aq teevq pav ganav juq ge nail ngaol. 
2CO.10.11	Nvjuq nuljuq nee mail maq jaol-u phao, nuljuq bhai haoqgavq gevq bhoel-ai leevq-a nail khe-ai, nvjuq nuljuq nee mail jaol-u phao iqsanl, alhai nl nail ngaol dai, tsaol-aq al juq bhai bhi heeq nia yaoq.
2CO.10.12	Yovqgavq nail salkhil yovqgavq khanq nail tsaol-aq nail munl lavqkhoel bhai saol-nvq bhoel nail maqkhaiq, aqyu juq bhai tsiqceiv daiq nail maqkhaiq, nvjuq maq nl tseq-ail. Aqyu juq neq, teevq gaq nee teevq gaq tsiqceiv daiq khi, yovqgavq bhai yovqgavq tsiqeeq nail ngel-i mail, neenoeq neekha maq aol nail tsaol-aq ngaol. 
2CO.10.13	Thailhai ngaol-aoq, nvjuq neq, neema eeq eeq-ail al jaiq maq ge-ail. Miqyail nvjuq bhai ganl bhoil lavq-a nail aqduq al juq bhai taivq-ail neema eeq khi, nvjuq nl thailthaiq nail ngaol. Nuljuq neq, aivq-i mail nvjuq bhai bhi nl lavq-a nail aqduq al juq nail lavqkhoel bhai jaol nail ngaol. 
2CO.10.14	Miqyail-i mail nvjuq bhai bhi nl lavq-a nail aqduq al juq nail lavqkhoel bhai nuljuq jaol nail ngel-i mail, nvjuq yaoq juq yaoq bhai nl bhoel-aivq-a nail maq ngel-ail. Khul khi mail dai ngal-aq neq, Khali nail lavqkhiq tsail nail geeqlaoq daoq nuljuq jaol nail bha kev lee dai, iqmoeq ilmoeq cavq lee-a nail juq neq, nvjuq ngaol. 
2CO.10.15	Yu-i mail nl-ai thaq nail ganl bhai nvjuq-i mail nl-ai thaq nail khe-ai tavq khi, neema eeq nail lavqkhoel nee ge nail maq ngel. Nuljuq neema thaqtsaol nail phaq eeq lal mao lal-a nail khe-ai, nuljuq nail lavqkhoel bhai, Miqyail nvjuq bhai bhoil lavq-a nail aqduq iqsanl eeq lal mao lal dai, nvjuq noeqthunq nail ngaol. 
2CO.10.16	Alhai pevq lal haq neq, nuljuq nail jaol duq a phao bal-nvq bhai kev dai, nvjuq lavqkhiq tsail nail geeqlaoq daoq cavq kivq nail ngaol. Aq-u phao, yu-i mail nl-ai thaq nail ganl bhai neema eeq eeq-ail nvjuq teevq peivq-ail maq ge-ail. 
2CO.10.17	Thailhai ngaol-aoq, “Neema eeq nail tsaol-aq, Heeqphaq Miqyail nail lavqkhoel bhai taivq-ail eeq dei-eiq.” 
2CO.10.18	Khul khi mail dai ngal-aq neq, yovqgavq nail ganl yovqgavq salkhil khanq nail tsaol-aq bhai, Miqyail neekhaol sil nail maq ngel-ail. Miqyail-i mail salkhil khanq nail tsaol-aq bhai taivq-ail, aivq neekhaol sil nail ngaol.
2CO.11.1	Ngal nuljuq bhai gevq bhoel-ai leevq-a nail yaqjaoq khaqlal miqthoi nail daoq bhai nuljuq micil bhi ol movq-ail nial. Teevq pov ol lavq dei-eiq. 
2CO.11.2	Miqyail nuljuq bhai gaiq-a deedee nail khe-ai, ngal iqsanl nuljuq bhai gaiq-a deedee-ail nial. Khul khi mail dai ngal-aq neq, meeq nail haol nail yaqmai-aq yaqnoil khe-ai pevq khi Khali bhai taivq-ail bhi maol ail nail dai khi, ngal nuljuq-ai aivq nail aqlavq lavqkhoel bhai av bhiq-a nail ngaol. 
2CO.11.3	Eellel neq, Eilbav bhai goiqbhaoq bhaoq khi jalmul mul ya-a nail khe-ai, nuljuq Khali bhai meeq nail haol nail lavqkhoel nee maldil gaiq-a nail phaq neema lavqkhoel nee peivq-ail nail khul-il dai, ngal khaoqlaol nail ngaol. 
2CO.11.4	Tsaol-aq teevq gaq ganav nuljuq jaol nail bha lal khi, ngaq-i mail cavq-a nail Yeiqsul al gaq nail ganl maq cavq mail, Yeiqsul yaoq gaq yaoq nail ganl cavq bhiq-u phao, nuljuq aqyu juq nail daoq bhai naldaiq nail ngaol. Al ovqtavq, nuljuq-i mail ya-a nail aqhaqlal maq ngel nail, aqhaqlal yaoq phaq yaoq bhai ya nail maqkhaiq, nuljuq-i mail hav bhoel-a nail lavqkhiq tsail nail geeqlaoq daoq maq ngel nail, geeqlaoq daoq yaoq daoq yaoq bhai nuljuq hav bhoel nail ngaol. 
2CO.11.5	Eeq jaiq heel jaiq nail gaqkhoel juq dai, nuljuq-i mail khul nail gaqkhoel al juq nee maqtsil ngal teevq peivq-ail maq theq jaiq-ail dai, ngal noeq nail ngaol. 
2CO.11.6	Ngal daoq ge nail maq nia khi ngaol-aoq, neenoeq neekha aol naol. Ngal niailhai aol nail ngaol dai, yaoq phaq yaoq-ao nee nail lavqkhoel nuljuq bhai bhaqlaoq kheq dai, phaodaiq bhiq-a nail ngaol.
2CO.11.7	Nuljuq bhai thaqeeq bhiq nail dai khi, ngaq nail aqmaol bhai thaqtheq khi, lavqkhiq tsail nail geeqlaoq daoq bhai aqphoiq maq oil dai, nuljuq bhai cavq bhiq-a nail ngel-i mail, ngal oeqbal nl-a nail laiq. 
2CO.11.8	Ngal nuljuq nail haqbhoil ganl nl kivq dai, Khali yaq yaoq munl yaoq juq nail phul oil nail neq, aqyu juq nail nlmaoq bhai tsai dov jaq nail khe-ai dul nail ngaol. 
2CO.11.9	Ngal nuljuq nee jaol-u phao, ngal teevq phaq ganav loq lal khi ngaol-aoq, nuljuq bhai teevq phaq iqsanl maq hal-al. Khul khi mail dai ngal-aq, Maqgeiqdaolnil milkhaoq nee lee-a nail aqivq jaqbheq Khali yaq juq ngal khal loq nail juq bhai bivq lavq-a nail ngaol. Nuljuq bhai khul teevq phaq gail maq bhi dal dai, ngal alhai nl-ai thaq nail khe-ai, iqmoeq phao iqsanl nl laivq nail ngaol. 
2CO.11.10	Khali nail maldil tsaq nail phaq ngaq nail lavqkhoel bhai aol nail khe-ai, Aqgaqyal milkhaoq bhai jaol nail tsaol-aq teevq gaq-ail ngal neema eeq duq jiav nail niilniai maq lav tsoiq nia-ail. 
2CO.11.11	Khul khi mail ngel-ail. Ngal nuljuq bhai maq gaiq-a nail ngel-i mail laiq. Ngal nuljuq bhai gaiq-a nail ngaol dai, Miqyail heeq nia nail ngaol. 
2CO.11.12	Ngal neq, jel lal-u phao nl lavq-a nail khe-ai, iqmoeq phao iqsanl nl laivq nail ngaol. Khul khi mail dai ngal-aq neq, “Nvjuq iqsanl nuljuq khe-ai dul dai ganl nl nail ngaol” dai, gaqkhoel al juq teevq gaq-ail maq ge nia dai, ngal niailhai nl thailthaiq nail ngaol. 
2CO.11.13	Al juq neq, maldil gaqkhoel maq ngel nail juq ngaol. Aqyu juq neq, Khali nail gaqkhoel juq khe-ai dul khi ngaol-aoq, goiqbhaoq bhaoq bhaoq-ail aqdoevq doevq nail juq ngaol. 
2CO.11.14	Aqyu juq alhai nl nail bhai noeq-u maq dov dai pevq-ail duq maq jiav-ail. Khul khi mail dai ngal-aq neq, neivq Saqdaq iqsanl aqbhaq bhaq nail nqtavq gaqkhoel khe-ai, pevq nia nail ngaol. 
2CO.11.15	Alhai dul dai, aivq nail ganl nl nail juq iqsanl, tsaq nail daol nail haqbhoil ganl nl nail juq khe-ai jiovq nail bhai, noeq-u maq dov dai, pevq-ail duq maq jiav-ail. Aqyu juq ganl nl nail khe-ai, haoqnao naosaq aqyu juq ya daq nail ngaol.
2CO.11.16	Ngal teevq pov gaoq ge la dei-eiq. Nuljuq teevq gaq iqsanl ngaq bhai yaqjaoq khaqlal miqthoi niil dai, thaq noeq. Nuljuq alhai noeq khi ngaol-aoq, neema eeq nail lavqkhoel nee ngal daoq micil ge kivq dai, ngaq bhai yaqjaoq khaqlal miqthoi niil dai, saol-nvq lavq yaoq. 
2CO.11.17	Ngal niailhai ge haq neq, Yeiqsul-i mail bhi ge lavq nail ngel-i mail ge nail maq ngel-ail. Yaqjaoq khaqlal miqthoi khe-ai neema eeq eeq-ail neekhaol teevq sil ge nail ngaol. 
2CO.11.18	Thailhai ngaol-aoq, tsaol-aq maodai gaq aqsivq haqjoil phao khe ganl nee neema eeq eeq-ail ge nail khe-ai, ngal iqsanl neema eeq eeq-ail ge lavq bhel. 
2CO.11.19	Nuljuq neq, neenoeq neekha aol nail tsaol-aq ngel-i mail, yaqjaoq khaqlal miqthoi juq bhai lavqkhiq teevq tsail dai, ol bhiq nail nial thoq laq. 
2CO.11.20	Khul khi mail dai ngal neq, tsaol-aq teevq gaq ganav nuljuq bhai yaqkav bhi jiovq lavq nail maqkhaiq, nuljuq nail nlmaoq bhai oil nail maqkhaiq, nuljuq bhai khoiqbhaoq goiqbhaoq bhaoq jaq lal nail maqkhaiq, aivq nail aqmaol bhai aivq tsiqeeq tsiq heel nail maqkhaiq, nuljuq bhai naqteiv teiv lal nail maqkhaiq, nuljuq ol ol-ail jaol-ail nial. 
2CO.11.21	Nvjuq neq, alhai nl bhiq nail phao, gaq bhaq-ail nial dai, haqsil nail lavqkhoel nee ngal ya ge nail nial thoq. Thailhai ngaol-aoq, tsaol-aq teevq gaq ganav neema eeq eeq-ail ge tseq haq neq, ngal iqsanl neema eeq eeq-ail ge tseq nail ngaol. (Ngal niailhai ge nail neq, yaqjaoq khaqlal miqthoi khe-ai ge nail ngaol.) 
2CO.11.22	Aqyu juq Heiqbhail nail tsaol-aq laiq. Ngal iqsanl Heiqbhail tsaol-aq ngaol. Aqyu juq Ilsaqleiqlal nail tsaol-aq laiq. Ngal iqsanl Ilsaqleiqlal nail tsaol-aq ngaol. Aqyu juq Aqbhaqlaqhaq nail jeq-e jaq-a laiq. Ngal iqsanl aivq nail jeq-e jaq-a ngaol. 
2CO.11.23	Aqyu juq Khali nail yaqkav laiq. Aqyu juq nee maqtsil ngal Khali nail yaqkav ngaol. (Ngal niailhai ge nail neq, naiquq khe-ai, ge thailthaiq nail ngaol.) Aqyu juq nee maqtsil ngal ganl nl thailthaiq nail ngaol. Aqyu juq nee maqtsil ngal thaonq bhai aol daiq-a nail ngaol. Maq ge gil tsaol dai, khoeq lavq jiovq lavq nail bhai ngal ya daq-a nail ngaol. Sil heeq phaq-ail tsaq dai iqsanl, mee nia pov daq-a nail ngaol. 
2CO.11.24	Yuldav nail tsaol-aq-i mail hail tsel goiq lavq bhee dai, jiivq lavq nail bhai, ngal ngaq pov ya daq-a nail ngaol. 
2CO.11.25	Neeqtsaq-i mail jiivq lavq nail bhai hail pov bhee dai, ya daq khi, lovmav-i mail liv lavq nail bhai iqsanl teevq pov ya daq-a nail ngaol. Laovq cov-ail nail bhai hail pov bhee dai, ya daq-a nail ngaol. Teevq n teevq kivq iqyaq iqma nail lavqkhoel bhai ya jaol-a nail ngaol. 
2CO.11.26	Ngal teevq yanq ngal-aq, teevq pov gailkhaol dov ail nail lavqkhoel nee, mee nia phaq bhai geesil duq jiav jiav-ail tsao-a nail ngaol. Laoljaol eeq lee nail bhai maqkhaiq, tsaol pheel deeq lal nail bhai maqkhaiq, Yuldav nail tsaol-aq khoeq lal nail bhai maqkhaiq, yu nail jeq-e jaq-a khoeq lal nail bhai maqkhaiq, geesil geesil-ail tsao-a nail ngaol. Meenq lavqkhoel bhai maqkhaiq, haqtsoiq haqyal bhai maqkhaiq, iqyaq iqma kovtavq bhai maqkhaiq, geesil lal nail phaq bhai ya thaoqphuq-a nail nee ovqtavq, maldil Khali yaq maq ngel nail juq-i mail khal nl movq-ail nl lal nail bhai geesil geesil-ail, haq daiq-a nail ngaol. 
2CO.11.27	Ganl nl deedee khi haq deedee nail lavqkhoel nee, mee nia pov maq ya iqthaiq-al. Aoq iqsanl ulcuvq iqsanl moevq daiq-a nail ngaol. Aoq iqsanl mee nia pov jeeq daiq-a nail ngaol. Aqcoevq coevq nail khi aqgaq aqdoi maq jiav nail, niil juq bhai iqsanl ya daq-a nail ngaol. 
2CO.11.28	Niil juq bhai ya daq nail nee ovqtavq, Khali yaq munl iqsanl nail haqbhoil khaoqlaol heeq phaq-ail tsaq nail juq iqsanl yaoq n yaoq n nee ngaq nail kovtavq bhai jiav nail ngaol. 
2CO.11.29	Tsaol-aq teevq gaq ganav gaq bhaq haq neq, ngal iqsanl gaq maq bhaq-ail laiq. Tsaol-aq teevq gaq ganav bhai bhi laiq bhi tsa-ail haq neq, ngal maq noeqhaq-ail laiq.
2CO.11.30	Ngal neema eeq eeq-ail, maldil daoq ya ge haq neq, ngaq nail gaq bhaq nail ganl juq taivq-ail neema eeq eeq-ail ge nail ngaol. 
2CO.11.31	Ngal goiqbhaoq bhaoq nail maq ngel-ail dai, nqmaq maqluv halyeel tsiqeeq heeq phaq-ail geel-nvq nail, Heeqphaq Yeiqsul nail Aqbhu Miqyail heeq nia nail ngaol. 
2CO.11.32	Ngal Daqmaqsail meenq bhai jaol-u phao, ngaq bhai nieivq nail dai khi, heeqphaq Aqleiqdal nail pul-nvq khe jaol nail aqivq gaq bhai Daqmaqsail meenq bhai bhi lovq-a nail ngaol. 
2CO.11.33	Thailhai ngaol-aoq, ngaq nail aqtsaoq ngaq bhai kavlaol nail lavqkhoel-ai bhi aol lai lavq khi, laolkhoeq bhai daol nail lolgov gov yaq nee phaiq kha gai-aivq lavq-a nail ngel-i mail, aqivq al gaq nail aqlavq lavqkhoel nee ya jel ail-a nail ngaol.
2CO.12.1	Ngal neema eeq eeq-ail gaoq ya ge nail ngaol. Niailhai ge nail neq, ganl maq tsoiq khi ngaol-aoq, Yeiqsul-i mail phaodaiq lavq-a nail juq khi aqhaqlal nail lavqkhoel bhai ya moel-a nail ganl juq nuljuq bhai ge lavq bhel dei-eiq. 
2CO.12.2	Jel lal-a nail tsel liq kovq bhai, nqtavq hail teiv-nvq bhai kev dai, tsiq dal laivq nail bhai yaq daq-a nail Khali yaq teevq gaq bhai, ngal heeq kivq nail ngaol. Aqmaol dav lai thaq-al meeq. Aqhaqlal dav lai thaq-al meeq. Miqyail taivq-ail heeq nia nail ngaol. 
2CO.12.3+2CO.12.4	Tsaol-aq al gaq Bhaqlaqdilsuv dai khul nail gaoqkhail bhai tsiq dal laivq nail bhai ya daq-a nail ngaol dai, ngal heeq kivq nail ngaol. A bhai, tsaol-aq yaq-i mail maq ge daiq bhiq kivq nail phaq khi maq ge dov tseq nail phaq bhai tsaol-aq al gaq ya gaiq-a nail ngaol. Aivq neq, aqmaol dav lai thaq-al meeq. Aqhaqlal dav lai thaq-al meeq. Miqyail taivq-ail heeq nia nail ngaol. 
2CO.12.5	Ngal tsaol-aq al gaq nail ganl neema eeq eeq-ail ge la dei-eiq. Thailhai ngaol-aoq, ngal gaq bhaq nail juq nail ganl maq ngel nail neq, ngaq nail ganl neema eeq eeq-ail khul teevq phaq-ail maq ge-ail. 
2CO.12.6	Ngal neema eeq eeq-ail ge movq khi ngaol-aoq, ngal yaqjaoq khaqlal miqthoi maq ngel-ail. Khul khi mail dai ngal-aq neq, ngal maldil tsaq nail phaq bhai ge nail ngaol. Thailhai ngaol-aoq, ngaq-i mail nl nail hal nail juq bhai yu moel khi, ngaq-i mail ge nail thail nail juq bhai ya gaiq-a nail, niil nvq phaq maq ngel nail neq, tsaol-aq teevq gaq-ail ngaq nail ganl maq ya saol-nvq dai, ngaq nail ganl ngal neema eeq eeq-ail khul teevq phaq-ail maq ge-ail.
2CO.12.7	Mao-ail eeq mao-ail heel nail juq phaodaiq lavq-a nail bhaqda nee, ngaq nail neema bhai ngal maq ya thaqeeq dai, aqsivq haqjoil phao ngaq bhai khaoltsoe coev lavq nail khe-ai dul nail ngaol. Khaoltsoe al neq, neivq Saqdaq nail gaqkhoel pevq khi, ngaq nail neema bhai ngal maq ya thaqeeq dai, ngaq bhai khoeq lavq jiovq lavq-a nail ngaol. 
2CO.12.8	“Khaoltsoe niil he dov lavq yaoq” dai, hail pov bhee dai, ngal Yeiqsul bhai hal-a nail ngaol. 
2CO.12.9	Thailhai ngaol-aoq aivq ge nail: “Ngaq nail geeqlaoq eeljaol naoq nail haqbhoil lovq nail ngaol. Gaq bhaq nail dao bhai ngaq nail bhaqaoq bhee lal nail ngaol” dai, ge lavq-a nail ngaol. Alheel ngel-i mail, Khali nail bhaqaoq ngaq bhai khaq mao iqsanl uvthaiq lavq dai, ngal gaq bhaq nail ganl juq bhai neema eeq eeq-ail lavqkhiq teevq tsail, ge movq-ail nial. 
2CO.12.10	Alheel ngel-i mail, Khali nail haqbhoil ya daq nail juq bhai ngal lavqkhiq teevq tsail daq nail ngaol. Ngaq-i mail ya daq thailthaiq nail juq neq, gaq bhaq nail, khal ge movq-ail ge lal nail, haq nail aoq nail, khoeq lavq jiovq lavq nail khi, mao-ail suqsaq nail, niil juq ngaol. Khul khi mail dai ngal-aq neq, ngal gaq bhaq thailthaiq-u phao, ngal gaq kav thailthaiq nail ngaol.
2CO.12.11	Ngal yaqjaoq khaqlal miqthoi pevq lal-a nail ngaol. Nuljuq ngaq bhai niailhai bhi pevq lal-a nail ngaol. Nuljuq ngaq bhai tsiqeeq nail tsaq nail ngaol. Ngal neq, khul teevq phaq-ail maq nl dov nail tsaol-aq pevq khi ngaol-aoq, eeq nail heel nail gaqkhoel al juq nail pul-nvq bhai teevq peivq-ail maq jaol-ail. 
2CO.12.12	Nuljuq ngaq bhai maldil gaqkhoel nial dai, ya heeq nia dai, ngal nl daiq bhiq-a nail ngaol. Bhi heeq bhi moel nail phaq maqkhaiq, noeq-u maq dov nail phaq maqkhaiq, bhaqaoq eeq nail juq maqkhaiq, ngal ol ol-ail, nuljuq bhai nl daiq bhiq-a nail ngaol. 
2CO.12.13	Phul heel tsaojao-ai lavq yaoq dai, nuljuq bhai ngal maq hal-a nail al teevq phaq maq ngel nail neq, Khali yaq yaoq juq yaoq bhai ngal thaqeeq khi nuljuq bhai maq thaqeeq nail, khul phaq jiav nail-aiq. Thailhai ngaol-aoq, ngaq nail laiq nail al phaq bhai khalhai khi ngaol-aoq, oeqbal teevq pov phaiq lavq yaoq dai, hal nail ngaol.
2CO.12.14	Hail pov teevq pov nuljuq jaol nail bha lee naol dai, niil aq-il iqsanl, ngal lainq-ai thaq nail ngaol. Niil thal khe pov iqsanl, nuljuq ngaq bhai maq ya tsaojao-ai lavq-ail. Khul khi mail dai ngal-aq neq, nuljuq nail phul heel bhai ngal oil movq nail maq ngel-ail. Nuljuq bhai taivq-ail ngal oil movq-ail nial. Yaq juq neq, aqbhu aqma nail haqbhoil phul heel ya halpov jil-ai nail maq ngel-ail. Aqbhu aqma juq yaq juq nail haqbhoil ya halpov jil thaq-ai nail ngaol. 
2CO.12.15	Ngal khal jiav nail phaq iqsanl khi mail ngaq nail aqmaol iqsanl mail nuljuq bhai tsaojao-ai nail haqbhoil lavqkhiq teevq tsail danq-a nail ngaol. Ngal nuljuq bhai gaiq-a deedee nail ngel-i mail, nuljuq ngaq bhai micil taivq-ail gaiq-a lavq nail laiq. 
2CO.12.16	Ngal nuljuq bhai yalgaq aqphoiq maq hal khi ngaol-aoq, “Paolluv nvjuq bhai jalmul mul ya-a nail ngaol” dai, nuljuq ge nail ngaol. 
2CO.12.17	Ngal tsaol-aq teevq gaq ganav bhai nuljuq jaol nail bha khoel-ai leevq khoel-ai leevq-ail, nuljuq nail phul heel bhai goiqbhaoq bhaoq jaq-a nail laiq. 
2CO.12.18	“Aqyu juq jaol nail bha ail yaoq” dai, ngal Tiltuv bhai hal khi, aqivq jaqbheq al gaq bhai iqsanl aivq nee mail nuljuq jaol nail bha khoel-ai leevq-a nail ngaol. Tiltuv nuljuq nail phul heel bhai goiqbhaoq bhaoq jaq-a nail laiq. Nv-nvq gaq neema teevq heeq taivq-ail tavq khi ganl nl thailthaiq nail, maq ngel-ail laiq. Nv-nvq gaq gailkhaol teevq khaol bhai taivq-ail tsao nail, maq ngel-ail laiq.
2CO.12.19	Nvjuq nuljuq nail sivtavq bhai nvjuq nail ganl ge kovq nail dai taivq-ail, nuljuq noeq thailthaiq-ai haq nail laiq. Maq ngel-ail dei-eiq. Nvjuq Khali yaq pevq nail khe-ai, Miqyail nail sivtavq-ai nuljuq bhai ge bhiq thailthaiq nail ngaol. Ngal mao-ail gaiq-a nail aqtsaoq juq-ol, niil juq iqsanl mail nvjuq nl-a nail neq, nuljuq bhai bhi eeq bhi heel lal nail dai khi, nl-a nail ngaol. 
2CO.12.20	Ngal nuljuq jaol nail bha kovq lal-u phao, ngaq-i mail noeqthunq-ai thaq nail khe-ai, nuljuq maq pevq lal-a nail nee ovqtavq, nuljuq-i mail noeqthunq-ai thaq nail khe-ai, ngal iqsanl maq pevq lal nail jaol-aq dai, khaoqlaol-ail nial. Iqdaiq iqtsai dov nail, maivjeel jeel nail, neejiav jiav nail, yovqgavq meeq lal dai taivq-ail nl nail, ge doil nail, haoqnaol phao nee khal ge movq-ail ge nail, neema eeq nail, suqsaq lal heeq phaq-ail nl nail, nuljuq niil juq nl thailthaiq nail khul-il dai, ngaq bhai khaoqlaol-ail nial. 
2CO.12.21	Niil thal khe pov ngal nuljuq jaol nail bha kovq lal-u phao, ngaq nail Miqyail nuljuq nail sivtavq-ai ngaq bhai thaqtheq lavq nail bhai iqsanl ngaq bhai khaoqlaol-ail nial. Jel lal-u phao, maq meeq maq haol nail phaq, maq tsaq maq daol nail phaq khi mail khaqmiq sev nail phaq nl nail tsaol-aq juq niil aq-il kev dai, oeqbal maq noeq pov nail ngel-i mail, ngal ya noeqhaq deedee nail ngel-ail jaol-aq dai, khaoqlaol-ail nial.
2CO.13.1	Niil thal khe pov, nuljuq jaol nail bha lal nail niil neq, hail pov teevq pov ngaol. Khul khi mail dai ngal-aq neq, Jalliq lavqkhoel bhai niailhai gevq-ai thaq nail ngaol: “Khal ge nail yaoq phaq yaoq-ao nee aqduq aqtsil bhao dai, salkhil khanq nail nvq gaq hail gaq ya jaol nail ngaol” dai, gevq-ai thaq nail ngaol. 
2CO.13.2	Ngal nuljuq jaol nail bha nvq pov teevq pov nalga lal-u phao, ge-ail ceevq-a nail khe-ai, niil aq-il nuljuq nee mail maq jaol khi ngaol-aoq, gaoq ge-ai leevq-a nail ngaol. Ngal nuljuq jaol nail bha kovq lal haq neq, jel lal-u phao, oeqbal nl nail tsaol-aq bhai maqkhaiq, yaoq juq yaoq bhai maqkhaiq, maq bhi jel-ail. 
2CO.13.3	Khali ngaq bhai juq khi daoq ge nail ngel-ail laiq dai, nuljuq heeq kivq movq nail ngel-i mail, ngal aqyu juq bhai maq bhi jel-ail. Nuljuq nail lavqkhoel bhai Khali ganl nl nail neq, gaq bhaq nail maq ngel-ail. Bhaqaoq eeq deedee nail ngaol. 
2CO.13.4	Khali neq, gaq bhaq nail lavqkhoel nee lavqyavq kovtavq bhai sil khi ngaol-aoq, Miqyail nail bhaqaoq bhaqda nee aivq niil aq-il aqdoevq doevq nail ngaol. Alhai dul dai, nvjuq Khali nail lavqkhoel bhai gaq bhaq khi ngaol-aoq, Miqyail nail bhaqaoq bhaqda nee, nvjuq Khali nee mail aqdoevq ya doevq nail ngaol dai, nuljuq ya moel nail ngaol.
2CO.13.5	“Ngal neema thaqtsaol nail phaq ivq ail laiq, maq ivq ail laiq” dai, yovqgavq bhai yovqgavq laonqdaiq yaoq. Aqmeeq-ai saol-nvq daiq yaoq. Nuljuq nail lavqkhoel Yeiqsul Khali jaol nail bhai, nuljuq maq heeq kivq-ail laiq. Maq ngel haq neq, nuljuq laonqdaiq nail phaq bhai maq khanqtsaol-ail. 
2CO.13.6	Nvjuq neq, laonqdaiq nail phaq bhai khanq tsaol nail tsaol-aq ngaol dai, ngal nuljuq bhai bhi heeq kivq movq-ail nial. 
2CO.13.7	Nuljuq laiq nail tsa nail phaq maq ya nl dai, nvjuq Miqyail bhai geeqlaoq hal nail ngaol. Nvjuq laonqdaiq nail phaq bhai khanqtsaol nail ngaol dai, bhi dov lal movq nail ngel-i mail, geeqlaoq hal nail maq ngel-ail. Nvjuq maq khanqtsaol nail tsaol-aq khe-ai dul khi ngaol-aoq, nuljuq aqmeeq phaq nl nia dai, nvjuq geeqlaoq hal nail ngaol. 
2CO.13.8	Khul khi mail dai ngal-aq neq, maldil tsaq nail phaq bhai lav tsoiq dai, nvjuq khul teevq phaq-ail maq nl kivq-ail. Maldil tsaq nail phaq nail haqbhoil taivq-ail nvjuq nl kivq nail ngaol. 
2CO.13.9	Nvjuq gaq bhaq khi ngaol-aoq, nuljuq gaq kav nail ngel-i mail, lavqkhiq tsail-ail nial. Nuljuq meeq lal bhee lal dai, nvjuq geeqlaoq hal nail ngaol. 
2CO.13.10	Ngal nuljuq jaol nail bha kovq lal-u phao, Heeqphaq Yeiqsul ngaq bhai aqyanq bivq lavq-a nail khe-ai, mao-ail maq ya khaq dai, ngal nuljuq nee mail maq jaol-u phao, ganl niil juq ngal haoqgavq niil keiv bhai gevq bhoel-ai leevq-a nail ngaol. Aivq-i mail bivq lavq-a nail aqyanq al neq, nuljuq bhai lav cov nail haqbhoil maq ngel-ail. Nuljuq bhai bhi eeq bhiq heel lal nail haqbhoil ngaol.
2CO.13.11	Aqivq jaqbheq juq-ol, haoqnao naosaq khe daoq neq, niailhai ngaol. Nuljuq lavqkhiq tsail yaoq. Doevq phal yaoq. Ngaq nail hal daoq bhai iqsanl, naldaiq lavq yaoq. Neema teevq heeq bhai taivq-ail tavq yaoq. Teevq gaq nee teevq gaq tsaq lai jil lai yaoq. Alhai nl haq neq, goil nail gaiq-a nail phaq khi neesal-ovq nail phaq bivq nail Miqyail nuljuq nee mail jaol nail ngaol. 
2CO.13.12	Nuljuq teevq gaq nee teevq gaq meeq nail haol nail lavqkhoel nee aqlavq he yaoq. Miqyail nail tsaol-aq-i mail nuljuq bhai noeq moel naol geiq dai, daoq cavq cavq bhoel-ai leevq-a nail ngaol. 
2CO.13.13	Heeqphaq Yeiqsul Khali nail geeqlaoq eeljaol, Miqyail nail goil nail gaiq-a nail phaq khi, Meeqnail Haolnail Aqhaqlal nail lavqkhoel nee aqtsaoq tsaoq nail phaq, nuljuq iqsanl nail kovtavq bhai jiav dei-eiq.
GAL.1.1	Gaqkhoel bhi jiovq nail haqbhoil tsaol-aq yaq-i mail khul-a nail maq ngel-ail, tsaol-aq yaq-i mail gaqkhoel kha lavq-a nail iqsanl maq ngel dai, Yeiqsul Khali khi aivq bhai bhi doevq kovq lal-a nail Aqbhu Miqyail-i mail khul-a nail gaq pevq nail, ngal Paolluv ngaol. 
GAL.1.2	Ngaq-ai nee mail jaol nail aqivq jaqbheq iqsanl nee mail, Gaqlaqtil milkhaoq bhai jaol nail Khali yaq munl juq bhai haoqgavq gevq bhoel-ai lavq-a nail ngaol.
GAL.1.3	Ngadao nail Aqbhu Miqyail khi Heeqphaq Yeiqsul Khali nail geeqlaoq eeljaol khi neesal-ovq nail phaq, nuljuq nail kovtavq bhai jiav dei-eiq. 
GAL.1.4	Yeiqsul Khali al gaq, ngadao nail Aqbhu Miqyail neema tsaq nail khe-ai, mao-ail haqeiv nail niil yeel nail lavqkhoel, ngadao bhai bhi jel-ail nail haqbhoil, ngadao nail oeqbal tsiqhaol nail khi, aivq nail aqmaol laol bhiq-a nail ngaol. 
GAL.1.5	Miqyail bhai nqmaq maqluv halyeel tsiqeeq bhel. Aqmiq.
GAL.1.6	Khali nail geeqlaoq eeljaol lavqkhoel, nuljuq bhai khul-a nail gaq bhai nuljuq lavqtsail mail khaonq khi, lavqkhiq tsail nail geeqlaoq daoq yaoq phaq yaoq-ao bhai, lavqtsail mail hav bhoel nail ngel-i mail, ngaq bhai noeq-u maq dov-ail pevq-il. 
GAL.1.7	Maldil dai, ge haq neq, lavqkhiq tsail nail geeqlaoq daoq yaoq phaq yaoq maq jiav-ail. Thailhai ngaol-aoq, nuljuq bhai lav suqsaq khi Khali nail lavqkhiq tsail nail geeqlaoq daoq bhai oil phal movq nail tsaol-aq teevq juq jaol nail ngel-i mail, ngal niailhai ge nail ngaol. 
GAL.1.8	Nvjuq maqkhaiq, nqtavq gaqkhoel maqkhaiq, nvjuq-i mail nuljuq bhai cavq bhiq-a nail lavqkhiq tsail nail geeqlaoq daoq niilniai nee bheeq-n nail, lavqkhiq tsail nail geeqlaoq daoq yaoq phaq yaoq cavq haq neq, khal cavq nail gaq nail kovtavq bhai iqkhail yavq nail phaq kev lee dei-eiq. 
GAL.1.9	Iqmoeq-u phao nvjuq-i mail ge jel-a nail daoq bhai niil aq-il ngal teevq pov gaoq ge pov nail ngaol. Tsaol-aq teevq gaq ganav, nuljuq-i mail hav bhoel jel-ai thaq nail lavqkhiq tsail nail geeqlaoq daoq bhai maq dul lai nail lavqkhiq tsail nail geeqlaoq daoq yaoq phaq yaoq cavq lal haq neq, aivq nail kovtavq bhai iqkhail yavq nail phaq kev lee dei-eiq.
GAL.1.10	Tsaol-aq yaq neema tsaq dai, nl nail maq ngel. Miqyail neema tsaq nail phaq bhai ngal nl movq nail ngaol. Tsaol-aq yaq neekhaol sil nail phaq bhai ngal laijai khi nl nail ngel-ail laiq. Alhai gaoq nl haq neq, ngal Khali nail yaqkav maq ngel yaoq-aol.
GAL.1.11	Aqivq jaqbheq juq-ol, ngaq-i mail cavq nail lavqkhiq tsail nail geeqlaoq daoq niil neq, tsaol-aq yaq jaol nail nee dov lee-a nail maq ngel-ail dai, nuljuq bhai bhi heeq kivq movq-ail nial. 
GAL.1.12	Tsaol-aq yaq-i mail cavq lavq cov lavq-a nail iqsanl maq ngel-ail. Yeiqsul Khali-i mail ngaq bhai phaodaiq lavq-a nail ngaol.
GAL.1.13	Ngal Yuldav nail tsaol-aq nail aolsaolkovq thaoq-u phao, ngal aqdoevq khalhai doevq-a nail ganl, nuljuq ya gaiq daiq-a nail ngaol. Aq-u phao, ngal Miqyail nail Khali yaq munl bhai mailma-ail khoeq khi, lav luq lav seil nail dai khi, laijai-a nail ngaol. 
GAL.1.14	Ngal ngaq nail aqphiq aqbhal-i mail thaoq khal leevq-a nail aolsaolkovq bhai, neema kev deedee nail ngel-i mail, ngaq nail jeq-e jaq-a nail lavqkhoel bhai, ngaq-ai khe-ai aqkovq jiav nail tsaol-aq nee maqtsil maodai, Yuldav nail tsaol-aq nail aolsaolkovq thaoq-a nail ngaol. 
GAL.1.15+GAL.1.16	Thailhai ngaol-aoq, ngal maq doevq lee-u nee mail, ngaq bhai tsel dov khi, aivq nail geeqlaoq eeljaol nee mail ngaq bhai khul lavq-a nail Miqyail neq, aivq nail Yaqyov nail ganl lavqkhiq tsail nail geeqlaoq daoq niil yu nail jeq-e jaq-a bhai cavq bhiq ail dai, aivq neema tsaq nail khe-ai, aivq nail Yaqyov ngaq bhai bhi moel lavq-a nail ngaol. Bhi moel lavq gaq-al ngal-aq neq, ngal tsaol-aq yaq bhai maoqbhaoq nl-a nail maq ngel. 
GAL.1.17	Ngal gaqkhoel maq pevq lal-u nee mail, gaqkhoel pevq thailthaiq nail, Yeiqlulsaqlaiq meenq bha jaol nail juq jaol nail bha ngal maq lai-al. Teevq pov taivq-ail Aqlal milkhaoq bhai ail-a nail ngaol. A bhai nee ngal-aq, Daqmaqsail meenq bhai kovq lai-a nail ngaol.
GAL.1.18	Hail kovq bhee lal-u phao, Geiqphal jaol nail bha nalga lai nail dai khi, Yeiqlulsaqlaiq meenq bha dav lai-a nail ngaol. Aivq nee mail tsel ngaq n jaol-a nail ngaol. 
GAL.1.19	Yeiqsul nail jaqbheq Yaqkov maq ngel nail neq, ngal gaqkhoel teevq gaq bhai iqsanl maq moel-al. 
GAL.1.20	Ngal nuljuq bhai niailhai gevq bhiq-a nail neq, goiqbhaoq bhaoq nail maq ngel-ail dai, Miqyail nail sivtavq bhai ngal ge nail ngaol. 
GAL.1.21	A bhai nee ngal-aq, ngal Sulliv milkhaoq khi Gillilciv milkhaoq bhai ail-a nail ngaol. 
GAL.1.22	Aq-u phao, Yuldav milkhaoq bhai jaol nail Khali yaq munl juq, ngaq bhai maq heeq nia-ail haq-al. 
GAL.1.23	“Jel lal-u phao, ngadao bhai khoeq lavq-a nail al gaq, aq-u phao aivq-i mail lav luq lav seil-ail daiq-a nail, neema thaqtsaol nail geeqlaoq daoq al daoq, niil aq-il cavq bhiq thailthaiq nail ngaol” dai, ge nail bhai taivq-ail aqyu juq ya gaiq-a nail ngaol. 
GAL.1.24	Ngal bhaqda nee aqyu juq Miqyail bhai tsiqeeq nail ngaol.
GAL.2.1	A bhai nee ngal-aq, tsel liq kovq bhee lal-u phao, ngal Tiltuv bhai hevq khi, Bhaqnaqbhal nee mail Yeiqlulsaqlaiq meenq bha gaoq lai-a nail ngaol. 
GAL.2.2	Miqyail ngaq bhai phaodaiq lavq-a nail ngel-i mail, lai-a nail ngaol. Aqivq aqtsu juq nee aqtsi tsu dai, thaoqphuq khi, Yuldav nail tsaol-aq maq ngel nail juq bhai, lavqkhiq tsail nail geeqlaoq daoq cavq ail-a nail ganl, ngal ge bhiq-a nail ngaol. Ngaq-i mail nl jel lavq-a nail phaq khi niil aq-il nl thailthaiq nail phaq bhai aqnieivq-ail maq bhiq pevq-ail movq-i mail, alhai ge bhiq-a nail ngaol. 
GAL.2.3	Ngaq-ai nee mail jaol nail Tiltuv neq, Heiqlaqsal tsaol-aq ngaol-aoq, aivq bhai bavkov uqjaq oev bhiq yaoq dai, yu maq ge-ail. 
GAL.2.4	Yeiqsul Khali bhaqda nee ngadao juq-i mail ya-a nail jel-ail nail phaq bhai khoiq heldaiq khi, ngadao juq bhai aoldaoq kovqdaoq bhai juq khi, aqyu juq nail kov-uvq bhai bhi jaol nail dai khi, tsaol-aq teevq pav ganav juq, nvjuq nail lavqkhoel bhai aqtsi tsu dai aol khoiq lal-a nail ngaol. “Nvjuq neq, nuljuq nail aqivq jaqbheq ngaol” dai, aqyu juq ge khi ngaol-aoq, maldil aqivq jaqbheq maq ngel-ail. 
GAL.2.5	Lavqkhiq tsail nail geeqlaoq daoq nail maldil tsaq nail phaq nuljuq nail lavqkhoel bhai ivq dai, nvjuq aqyu juq nail daoq bhai teevq peivq-ail maq hav bhoel-ail.
GAL.2.6	Aqivq aqtsu bhi jiovq-ai thaq nail tsaol-aq al juq iqsanl, ngaq nail haqbhoil teevq-eel nul neq, thoi dai dai-ail bheeq-n nail dai, maq noeq-ail. Khul khi mail dai ngal-aq neq, Miqyail neq, tsaol-aq yaq bhai, lavqniil phao taivq-ail heldaiq khi dal nail maq ngel-ail. Aqivq aqtsu al juq neq, ngal cavq nail juq nee maqtsil, aljaiq khul teevq phaq-ail maq ge laoq lavq-al. 
GAL.2.7	Al ovqtavq, Yuldav nail tsaol-aq bhai lavqkhiq tsail nail geeqlaoq daoq cavq bhiq yaoq dai, Miqyail Bheiqtuvluv bhai av bhiq-a nail khe-ai, yu nail jeq-e jaq-a bhai lavqkhiq tsail nail geeqlaoq daoq cavq bhiq yaoq dai, Miqyail ngaq bhai av lavq-a nail ngaol dai, aqyu juq heldaiq moel-a nail ngaol. 
GAL.2.8	Khul khi mail dai ngal-aq neq, “Yuldav nail tsaol-aq nail haqbhoil ganl nl yaoq” dai, Bheiqtuvluv bhai alyaq bivq-a nail Miqyail, “Yu nail jeq-e jaq-a nail haqbhoil ganl nl yaoq” dai, ngaq bhai iqsanl, alyaq bivq lavq-a nail ngaol.
GAL.2.9	Ngaq bhai bivq lavq-a nail geeqlaoq bhai aqyu juq ya moel-u phao, Yaqkov, Bheiqtuvluv khi Yaolhaq, aqyu juq Bhaqnaqbhal nv-nvq gaq bhai aqlavq cavq lavq-a nail ngaol. Alhai khi lavq-a nail al neq, aqtsaoq tsaoq nail dai, ge movq nail ngaol. Aqyu juq neq, yu nail sivtavq bhai neema ivqdao dai aol nail aqivq jiovq nail juq ngaol. Nv-nvq gaq yu nail jeq-e jaq-a jaol nail bha ail nail bhai maqkhaiq, aqyu juq neq, Yuldav nail tsaol-aq jaol nail bha ail nail bhai maqkhaiq, maoqbhaoq nl tsaq-a nail ngaol. 
GAL.2.10	Aqyu juq nail munl lavqkhoel khe, haq nail aoq nail tsaol-aq juq bhai thaq nioilpeivq lavq dei-eiq dai, aqyu juq nv-nvq gaq bhai hal-ail teevq-eel ngaol. Alhai nl nail neq, ngal iqsanl neema kev deedee nail ngaol.
GAL.2.11	Teevq pov, Bheiqtuvluv Aqdil-aoq meenq bhai kev lee-u phao, aivq-i mail nl nail teevq peivq-ail maq tsaq nail phaq bhaqlaoq kheq dai, dov lal-a nail ngel-i mail, ngal aivq bhai yu nail sivtavq nee khaq-a nail ngaol. 
GAL.2.12	Khul khi mail dai ngal-aq neq, Yaqkov nail tsaol-aq juq maq kev lee-u phao neq, Bheiqtuvluv yu nail jeq-e jaq-a nee mail kovqkhail aoq jaoq jaoq thailthaiq nail ngaol. Thailhai ngaol-aoq, tsaol-aq al juq kev lee-u phao, Yuldav nail tsaol-aq maq ngel nail juq bhai iqsanl, bavkov uqjaq bhiq oev movq nail juq bhai geesil nail ngel-i mail, yu nail jeq-e jaq-a nee pav ail khi, aqtsaoq iqsanl maq tsaoq-ail jaol nail ngaol. 
GAL.2.13	Yuldav nail tsaol-aq Khali yaq yaoq juq yaoq iqsanl, aivq khe-ai maq ngel nail phaq nl nail ngaol. Alheel ngel-i mail, Bhaqnaqbhal iqsanl aqyu juq khe-ai nl nail ngaol.
GAL.2.14	Aqyu juq lavqkhiq tsail nail geeqlaoq daoq maldil tsaq nail lavqkhoel bhai daolcoev dai, maq jaol nail bhai ngal ya moel-u phao, ngal aqyu juq iqsanl nail sivtavq bhai Bheiqtuvluv bhai niailhai ge bhiq-a nail ngaol: “Naol Yuldav nail tsaol-aq pevq khi ngaol-aoq, Yuldav nail tsaol-aq nail aol maq thaoq-ail, yu nail jeq-e jaq-a nail aol thaoq nail bhai, yu nail jeq-e jaq-a Yuldav nail tsaol-aq nail aol ya thaoq nail ngaol dai, khul khi mail aqyu juq bhai khoel nail-aiq” dai, ge bhiq-a nail ngaol.
GAL.2.15	Ngadao juq neq, doevq lee-u nee Yuldav nail tsaol-aq ngaol. Yu nail jeq-e jaq-a oeqbal yaq maq ngel-ail. 
GAL.2.16	Ngadao Yuldav nail tsaol-aq pevq khi ngaol-aoq, Aoldaoq Kovqdaoq bhi nl lavq nail khe-ai nl-a nail ngel-i mail, tsaq nail daol nail tsaol-aq pevq lal nail maq ngel-ail. Yeiqsul Khali bhai neema thaqtsaol nail ngel-i mail taivq-ail pevq lal-a nail ngaol dai, ngadao juq heeq kivq nail ngaol. Ngadao juq iqsanl Khali bhai neema thaqtsaol nail ngel-i mail, tsaq nail daol nail tsaol-aq pevq lal dai, Yeiqsul Khali bhai neema thaqtsaol nail ngaol. Khul khi mail dai ngal-aq neq, aoldaoq kovqdaoq bhi nl lavq nail khe-ai nl-a nail ngel-i mail, tsaol-aq teevq gaq iqsanl tsaq nail daol nail tsaol-aq maq pevq lal nia-ail.
GAL.2.17	Khali bhaqda nee tsaq nail daol nail tsaol-aq pevq lal dai, ngadao juq halpov thailthaiq-u phao, ngadao juq oeqbal yaq ngaol dai, dov lal haq neq, Khali neq, oeqbal nail haqbhoil ganl nl nail gaq laiq. Maq ngel-ail dei-eiq. 
GAL.2.18	Ngaq-i mail peiv ha-a nail aoldaoq kovqdaoq bhai ngal gaoq lav meeq-ail nul neq, ngal neq, aoldaoq kovqdaoq bhai nl bheeq-a nail tsaol-aq teevq gaq ngaol. 
GAL.2.19	Khul khi mail dai ngal-aq neq, ngal Miqyail phao aqdoevq doevq kivq dai, aoldaoq kovqdaoq bhai juq khi, aoldaoq kovqdaoq phao sil-a nail ngaol. 
GAL.2.20	Ngal Khali nee mail lavqyavq kovtavq bhai tavq heivq-a nail ngaol. Alheel ngel-i mail, niil aq-il ngal aqdoevq doevq nail neq, ngal doevq nail maq ngel-ail. Khali ngaq nail lavqkhoel bhai aqdoevq doevq nail ngaol. Niil aq-il ngal aqsivq haqjoil phao aqdoevq doevq nail neq, Miqyail nail Yaqyov bhai neema thaq tsaol khi doevq nail ngaol. Aivq neq, ngaq bhai gaiq-a khi, ngaq nail haqbhoil aivq nail aqmaol laol bhiq-a nail ngaol. 
GAL.2.21	Ngal Miqyail nail geeqlaoq eeljaol bhai aqnieivq-ail maq bhiq pevq-ail. Aoldaoq kovqdaoq bhaqda nee tsaq nail daol nail tsaol-aq pevq lal-ail nul neq, Khali sil-a nail neq, aqnieivq ngaol.
GAL.3.1	Gaqlaqtil milkhaoq bhai jaol nail tsaol-aq juq-ol, nuljuq neq, aqtheq aqniaov niaov deedee-il. Yeiqsul Khali lavqyavq kovtavq bhai tavq heivq-a nail ganl, nuljuq bhai aqmeeq-ai ge moel bhiq gaq khi ngaol-aoq, khaq sil gaq-i mail nuljuq bhai goiqbhaoq bhaoq nail daoq bhai, naldaiq yaoq dai, gaoq ge lavq-a nail-aiq. 
GAL.3.2	Ngal nuljuq bhai daoq niil daoq naldaiq movq-ail nial. Nuljuq Aqhaqlal Miqyail bhai ya-a nail neq, aoldaoq kovqdaoq bhi nl lavq nail khe-ai, nl-a nail ngel-i mail ya-a nail laiq. Maq ngel haq neq, lavqkhiq tsail nail geeqlaoq daoq bhai neema thaqtsaol-i mail ya-a nail laiq. 
GAL.3.3	Nuljuq thoi dai theq thoi dai niaov nail laiq. Nuljuq Aqhaqlal Miqyail bhai juq khi iqmoeq ilmoeq nl-ai thaq khi ngaol-aoq, niil aq-il aqsivq haqjoil bhai juq juq-ail khi nl gil nail khi laiq. 
GAL.3.4	Haq dee aoq deedee nail al juq nuljuq aqnieivq-ail daq nail laiq. Al juq aqnieivq ngaol dai, ngal maq noeq-ail. 
GAL.3.5	Al ovqtavq, Miqyail nuljuq nail lavqkhoel bhai Aqhaqlal Miqyail bhi jaol lee khi nuljuq nail lavqkhoel bhai bhaqaoq eeq deedee nail phaq nl dol lavq-a nail neq, nuljuq aoldaoq kovqdaoq bhi nl lavq nail khe-ai nl-a nail ngel-i mail laiq. Maq ngel haq neq, lavqkhiq tsail nail geeqlaoq daoq bhai neema thaqtsaol nail ngel-i mail laiq.
GAL.3.6	Alhai dul dai, Aqbhaqlaqhaq Miqyail bhai neema thaqtsaol nail ngel-i mail, Miqyail aivq bhai tsaq nail daol nail tsaol-aq ngaol dai, saol-nvq-ai thaq nail ngaol. 
GAL.3.7	Alheel ngel-i mail, neema thaqtsaol nail tsaol-aq juq neq, Aqbhaqlaqhaq nail aqjievq lilheel maldil ngaol dai, heeq kivq thaq-ai yaoq. 
GAL.3.8	Yu nail jeq-e jaq-a neema thaqtsaol nail ngel-i mail Miqyail aqyu juq bhai tsaq nail daol nail tsaol-aq bhi pevq lal nail ngaol dai, maq pevq lal-u nee mail Jalliq heeq nia moel nia-ai thaq nail ngaol. “Naol bhaqda nee, jeq-e jaq-a iqsanl mail geeqlaoq ya nail ngaol” dai, Miqyail Aqbhaqlaqhaq bhai iqmoeq ilmoeq lavqkhiq tsail nail geeqlaoq daoq cavq bhiq-a nail ngaol. 
GAL.3.9	Alheel ngel-i mail, neema khal thaqtsaol nail tsaol-aq, neema thaqtsaol nail Aqbhaqlaqhaq nee mail geeqlaoq ya naol.
GAL.3.10	Aoldaoq kovqdaoq bhi nl lavq nail khe-ai nl nail tsaol-aq, iqkhail yavq nail kov-uvq bhai jaol nail ngaol. Khul khi mail dai ngal-aq neq, aoldaoq kovqdaoq lavqkhoel bhai khal gevq-ai thaq nail yaoq phaq yaoq-ao nee bhai, khaq mao iqsanl maq nl nail tsaol-aq iqsanl mail, iqkhail yavq nail bhai ya daq nail ngaol dai, Jalliq bhai gevq-ai thaq nail ngaol. 
GAL.3.11	Aoldaoq kovqdaoq bhaqda nee tsaol-aq teevq gaq iqsanl, Miqyail nail sivtavq bhai tsaq nail daol nail tsaol-aq maq pevq lal nia-ail dai, bhaqlaoq kheq dai, dov lal-a nail ngaol. Khul khi mail dai ngal-aq neq, tsaq nail daol nail tsaol-aq neq, neema thaqtsaol nail bhaqda nee, aqdoevq ya doevq nail ngaol. 
GAL.3.12	Thailhai ngaol-aoq, aoldaoq kovqdaoq neq, neema thaqtsaol nail phaq bhai maq tavq-ail. Khul khi mail dai ngal-aq neq, “Aoldaoq kovqdaoq nail lavqkhoel bhai khal gevq-ai thaq nail yaoq phaq yaoq-ao nee bhai, nl bhee nail tsaol-aq, al bhaqda nee ya doevq nail ngaol” dai, Jalliq lavqkhoel bhai gevq-ai thaq nail ngaol. 
GAL.3.13	“Lavqyavq kovtavq bhai ya tavq heivq nail yaoq gaq yaoq-ao nee, iqkhail yavq nail bhai daq thailthaiq nail tsaol-aq ngaol” dai, Jalliq lavqkhoel bhai gevq-ai thaq nail ngaol. Alhai dul dai, Khali neq, ngadao juq nail haqbhoil iqkhail yavq nail bhai ya daq-a nail ngel-i mail, aoldaoq kovqdaoq neq, ngadao nail kovtavq bhai bhi kev lee nail iqkhail yavq nail phaq nail lavqkhoel, aivq ngadao bhai ul kovq lavq-a nail ngaol. 
GAL.3.14	Alheel ngel-i mail, Aqbhaqlaqhaq bhai bivq-ai thaq nail geeqlaoq, Yeiqsul Khali lavqkhoel nee yu nail jeq-e jaq-a nail kovtavq bhai kev ail khi, “Ngal bivq naol” dai, Miqyail-i mail ge-ai thaq nail Aqhaqlal Miqyail bhai ngadao ya-a nail ngaol. Neema thaq tsaol nail bhaqda nee ya-a nail ngaol.
GAL.3.15	Aqivq jaqbheq juq-ol, aivq nail nv aivq yuq nail daoqma uqhuq daoq teevq daoq ge daiq lavq bhel. Tsaol-aq nail gaiqlaq bhai daoqma saljial ge ceiv-ail khi haoqgavq aqmeeq-ai gevq ceiv-ai thaq haq neq, tsaol-aq-i mail ge ceiv-ai thaq nail daoqma saljial pevq-ail teevq-eel ngaol-aoq, teevq gaq iqsanl maq lav phal nia-ail. Aljaiq ge jaiq movq khi ngaol-aoq, maq ge jaiq nia-ail. 
GAL.3.16	Aqbhaqlaqhaq khi aivq nail aqjievq bhai saljial al juq Miqyail-i mail ge bhiq-a nail ngaol. Aqjievq dai, ge nail neq, maodai gaq bhai ge nail maq ngel-ail. Naoq nail aqjievq dai, ge nail neq, teevq gaq bhai ge-ail teevq-eel ngaol. Al gaq neq, Khali ngaol. 
GAL.3.17	Ngal ge movq nail neq, niailhai ngaol. Aqbhaqlaqhaq nee mail, Miqyail daoqma saljial jaq-a nail ngaol. A bhai nee pultavq liq yal hail tsel kovq bhee lal khi pultavq bivq-ai lee-a nail aoldaoq kovqdaoq al neq, Miqyail-i mail ge-ai thaq nail saljial al bhai, aqnieivq-ail maq bhi pevq-ail nia-ail. 
GAL.3.18	Jaiqbhoil al bivq-a nail neq, aoldaoq kovqdaoq bhai tavq-ail nul neq, saljial bhai maq tavq-ail. Thailhai ngaol-aoq, Miqyail saljial bhai juq khi, Aqbhaqlaqhaq bhai jaiqbhoil aqnieivq-ail bivq-a nail ngaol.
GAL.3.19	Alheel ngel-i mail, aoldaoq kovqdaoq neq, khul nail ganl tsoiq nail-aiq. Yaqhao khe saljial ya nail aqjievq al gaq maq kev lee nail gaiqlaq bhai, laiq nail tsa nail phaq bhi dov lal nail dai khi, Aoldaoq Kovqdaoq bivq-a nail ngaol. Aoldaoq Kovqdaoq al bivq-u phao, Miqyail neq, nqtavq gaqkhoel bhai juq khi, gaiqlaq bhai jaol nail gaq bhai bivq-a nail ngaol. 
GAL.3.20	Thailhai ngaol-aoq, teevq gaq bhai taivq-ail tavq nail phaq neq, gaiqlaq bhai jaol nail gaq maq loq-ail. Miqyail neq, teevq gaq teevq-eel ngaol.
GAL.3.21	Thailhai phal-iq, aoldaoq kovqdaoq neq, Miqyail-i mail ge-ai thaq nail daoqma saljial bhai lav luq lav seil nail laiq. Teevq peivq-ail maq lav luq maq lav seil-ail. Bivq-ai thaq nail aoldaoq kovqdaoq al, aqdoevq bhi doevq lal nia-ail nul neq, aoldaoq kovqdaoq bhaqda nee tsaq nail daol nail phaq maldil ya nail ngaol. 
GAL.3.22	Thailhai ngaol-aoq, Jalliq neq, yaoq gaq yaoq-ao nee bhai oeqbal nail thaonq lavqkhoel bhai laol thaiq-ai thaq nail ngaol. Yeiqsul Khali bhai neema thaqtsaol nail ngel-i mail, Miqyail-i mail saljial jaq-ai thaq nail phaq ya nail haqbhoil, alhai laolthaiq-ai thaq nail ngaol.
GAL.3.23	Thailhai ngaol-aoq, Yeiqsul bhai neema thaqtsaol nail phaq maq kev lee nail gaiqlaq bhai, kev lee thailthaiq nail neema thaqtsaol nail al phaq bhai maq phaodaiq lavq-u kev dai, aoldaoq kovqdaoq-i mail ngadao bhai laolthaiq-ai thaq nail ngaol. 
GAL.3.24	Neema thaqtsaol nail ngel-i mail, ngadao tsaq nail daol nail tsaol-aq pevq lal dai, aoldaoq kovqdaoq neq, Khali lee-u phao kev dai, ngadao bhai heldaiq phail lavq nail gaq khe-ai dul nail ngaol. 
GAL.3.25	Niil aq-il neema thaqtsaol nail phaq kev lee-aoq nail ngel-i mail, ngadao bhai heldaiq phail lavq nail al gaq nail pul-nvq bhai maq jaol yaoq-aol.
GAL.3.26	Nuljuq iqsanl mail, Yeiqsul Khali bhai neema thaqtsaol nail ngel-i mail, Miqyail nail yaq juq pevq nail ngaol. 
GAL.3.27	Nuljuq Khali nail lavqkhoel bhai ulcuvq saol-a nail juq neq, aqgaq aqdoi doi-nq thaq nail khe-ai, Khali bhai doi-nq thaq nail ngaol. 
GAL.3.28	Nuljuq iqsanl mail, Yeiqsul Khali nail lavqkhoel bhai teevq munl taivq-ail pevq nail ngel-i mail, Yuldav nail tsaol-aq khi yu nail jeq-e jaq-a dai, maq tselpav yaoq-aol. Yaqkav khi jel ail-a nail tsaol-aq dai, maq tselpav yaoq-aol. Yaqyov-aq khi yaqmai-aq dai iqsanl, maq tselpav yaoq-aol. 
GAL.3.29	Nuljuq Khali nail tsaol-aq ngel-i mail, Aqbhaqlaqhaq nail aqjievq lilheel iqsanl pevq khi, saljial jaq-ai thaq nail khe-ai, jaiqbhoil ovq nail tsaol-aq ngaol.
GAL.4.1	Ngal niailhai ge movq-ail nial. Jaiqbhoil ovq nail gaq, jaiqbhoil iqsanl aivq nail pevq khi ngaol-aoq, aivq yaqnoil-ail jiav-u phao neq, yaqkav teevq gaq khe-ai ya jaol nail ngaol. 
GAL.4.2	Aivq nail aqbhu-i mail ge ceiv-ai thaq nail al yanq maq kev lal-u phao kev dai, yaq al gaq aivq bhai heldaiq phail nail juq khi yalkav bhai heldaiq phail nail juq nail kov-uvq bhai jaol nail ngaol. 
GAL.4.3	Alhai dul dai, ngadao yaqnoil-ail jiav-u phao neq, miltsaq bhai tavq nail aol juq nail kov-uvq bhai yaqkav ya jiovq-a nail ngaol. 
GAL.4.4+GAL.4.5	Thailhai ngaol-aoq, aoldaoq kovqdaoq nail kov-uvq bhai laolthaiq-ai thaq nail ngadao bhai ul kovq khi, Miqyail nail yaq pevq lal dai, aqyanq kev lal-u phao, Miqyail aivq nail Yaqyov bhai khoel-ai leevq-a nail ngaol. Yaqyov al gaq, yaqmai-aq nee mail doevq lee-a nail ngaol. Aoldaoq kovqdaoq nail kov-uvq bhai doevq lee-a nail ngaol. 
GAL.4.6	Nuljuq Miqyail nail yaq pevq nail ngel-i mail, “Aqbhu-ol, ngaq nail Aqbhu-ol” dai, bhiq gul nail dai khi, aivq nail Yaqyov nail Aqhaqlal, ngadao nail neema lavqkhoel bhai bhi jaol lee-a nail neq, Miqyail-i mail khoel-ai leevq-a nail ngaol. 
GAL.4.7	Alheel ngel-i mail, naol miltsaq bhai tavq nail aol nail yaqkav maq ngel yaoq-aol. Naol Miqyail nail yaq ngaol. Miqyail nail yaq ngel-i mail, Miqyail bhaqda nee jaiqbhoil iqsanl ovq naol.
GAL.4.8	Jel lal-u, nuljuq Miqyail bhai maq heeq nia-u phao, miqyail maldil maq ngel nail juq nail kov-uvq bhai yaqkav jiovq-a nail ngaol. 
GAL.4.9	Thailhai ngaol-aoq, niil aq-il neq, Miqyail bhai heeq nia nail nee ovqtavq, maldil dai, ge haq neq, Miqyail nuljuq bhai heeq nia nail ngaol. Khul khi mail, gaq bhaq deedee khi khul teevq phaq iqsanl, maq nl nia nail miltsaq bhai tavq nail aol juq, gaoq nl kovq ail nail-aiq. Nuljuq al juq nail yaqkav gaoq jiovq movq nail laiq. 
GAL.4.10	Nuljuq neq, nv lao lao-ai haq nail ngaol. Lav lov lav ceiv iqsanl, aqkovq aqlav iqsanl lao-ai haq nail ngaol. 
GAL.4.11	Ngaq-i mail nuljuq nail haqbhoil khal nl khal hal-a nail juq, aqnieivq-ail pevq-ail nail khul-il dai, ngaq bhai khaoqlaol-ail nial.
GAL.4.12	Aqivq jaqbheq juq-ol, ngal nuljuq khe-ai pevq lal-a nail ngel-i mail, nuljuq iqsanl, ngaq-ai khe-ai pevq lal yaoq dai, hal nail ngaol. Nuljuq-i mail ngaq bhai nl laiq lavq-a nail teevq phaq iqsanl, maq jiav-ail. 
GAL.4.13	Ngal nal nail ngel-i mail, nuljuq bhai iqmoeq khe pov lavqkhiq tsail nail geeqlaoq daoq ya cavq bhiq-a nail ngaol dai, nuljuq heeq nia nail ngaol. 
GAL.4.14	Ngal alhai nal kav khoeq-u phao, nuljuq nail haqbhoil haq khi ngaol-aoq, nuljuq ngaq bhai khal nl movq-ail maq nl lavq-al. Khaonq iqsanl, maq khaonq lavq-al. Nqtavq gaqkhoel bhai hav nail khe-ai, hav lavq khi, Yeiqsul Khali bhai hav nail khe-ai iqsanl, hav lavq-a nail ngaol. 
GAL.4.15	Aq-u khe nuljuq nail lavqkhiq tsail nail al, niil aq-il khaq bha bhi peivq ail-aoq nail-aiq. Khul khi mail dai ngal-aq neq, nuljuq nail maivneev kevq dov khi ngaq bhai oil covq lavq nia nail kheel nul neq, oil covq lavq nail ngaol dai, nuljuq nail ganl ngal salkhil khanq kivq naol. 
GAL.4.16	Niil aq-il ngal nuljuq bhai maldil tsaq nail phaq ge bhiq-a nail ngel-i mail, ngal nuljuq bhai neejiav jiav nail tsaol-aq pevq lal-a nail laiq.
GAL.4.17	Tsaol-aq al juq nuljuq nail haqbhoil neema kev deedee nail khe-ai, dul nail ngaol. Thailhai ngaol-aoq, aqmeeq phaq noeq khi neema kev nail maq ngel-ail. Nuljuq khi aqyu juq teevq dao bhai tavq lai nia dai, nuljuq ngaq-ai nee pav-ail nail bhai, aqyu juq oil movq nail ngaol. 
GAL.4.18	Aqyu juq aqmeeq phaq noeq khi neema kev nail neq, aqmeeq ngaol. Ngal nuljuq nee mail jaol-u phao taivq-ail maq ngel nail, khaq mao iqsanl alhai nl nail neq, aqmeeq ngaol. 
GAL.4.19	Ngaq nail yaq juq-ol, nuljuq Khali nail lavqkhoel bhai eeq lal heel lal-u kev dai, yaq tsiq-u phao nal nail khe-ai, ngal nuljuq nail haqbhoil teevq pov gaoq nal thailthaiq nail ngaol. 
GAL.4.20	Ngal nuljuq bhai noeq-u maq dov-il. Alheel ngel-i mail, niil aq-il nuljuq nee mail jaol khi, aqthel lav phal khi mail cavq bhiq movq-ail nial.
GAL.4.21	Aoldaoq kovqdaoq nail pul-nvq bhai jaol movq nail juq-ol, nuljuq aoldaoq kovqdaoq ge nail bhai gaiq lal-ail laiq. Ngaq bhai ge daiq lavq yaoq. 
GAL.4.22	Jalliq lavqkhoel bhai niailhai gevq-ai thaq nail ngaol: Aqbhaqlaqhaq nail yaqyov nvq gaq jaol nail ngaol. Teevq gaq neq, yaqkav jiovq nail yaqmai-aq gaq nail ovq nee doevq lee-a nail ngaol. Teevq gaq neq, jel ail-a nail yaqmai-aq gaq nail ovq nee doevq lee-a nail ngaol. 
GAL.4.23	Yaqkav jiovq thailthaiq nail yaqmai-aq gaq nail ovq nee doevq lee-a nail gaq neq, aqsivq haqjoil nail neenoeq bhaqda nee doevq lee-a nail ngaol. Bhuq-ail laoq ail-a nail yaqmai-aq gaq nail ovq nee doevq lee-a nail gaq neq, Miqyail-i mail saljial jaq-ai thaq nail khe-ai, doevq lee-a nail ngaol.
GAL.4.24	Ganl niil ganl nee tsiqceiv daiq haq neq, saol oil nail phaq aol nail ngaol. Yaqmai-aq al nvq gaq neq, daoqma saljial nvq phaq ngaol. Teevq gaq neq, Silnaq gaoqjaoq khe daoqma saljial bhai tavq nail Haqgaqlal ngaol. Aivq yaq tsiq-a nail neq, aoldaoq kovqdaoq nail yaqkav bhi jiovq nail dai khi, tsiq-a nail ngaol. 
GAL.4.25	Haqgaqlal neq, Aqlal milkhaoq bhai jiav nail Silnaq gaoqjaoq ngaol. Niil aq-il jiav nail Yeiqlulsaqlaiq meenq bha ge movq nail ngaol. Khul khi mail dai ngal-aq neq, aivq iqsanl, aivq nail yaq juq iqsanl, aoldaoq kovqdaoq nail yaqkav jiovq nail ngaol. 
GAL.4.26	Thailhai ngaol-aoq, nqtavq kovtavq bhai jiav nail Yeiqlulsaqlaiq meenq neq, jel ail-a nail yaqmai-aq gaq pevq nail ngaol. Aivq neq, ngadao nail aqma ngaol. 
GAL.4.27	Jalliq lavqkhoel bhai niailhai gevq-ai thaq nail ngaol:
GAL.4.27	“Yaq maq jaol daiq-a nail
GAL.4.27	maq bhao aqma-ol,
GAL.4.27	lavqkhiq tsail yaoq.
GAL.4.27	Yaq tsiq nail bhai
GAL.4.27	maq ya daq daiq-a nail
GAL.4.27	yaqmai-aq juq-ol,
GAL.4.27	lavqkhiq tsail deedee yaoq.
GAL.4.27	Khul khi mail dai
GAL.4.27	ngal-aq neq,
GAL.4.27	yovjil maq bhao nail
GAL.4.27	yaqmai-aq neq,
GAL.4.27	yovjil bhao nail
GAL.4.27	yaqmai-aq nee maq tsil
GAL.4.27	yaq
GAL.4.27	gevq-ai thaq nail ngaol.
GAL.4.28	Aqivq jaqbheq juq-ol, Ilcav neq, Miqyail-i mail saljial jaq-ai thaq nail khe-ai doevq lee-a nail ngaol. Ngadao iqsanl alhai doevq lee-a nail ngaol. 
GAL.4.29	Aqsivq haqjoil nail neenoeq bhaqda nee doevq lee-a nail yaqyov al gaq, Aqhaqlal Miqyail bhaqda nee doevq lee-a nail yaqyov al gaq bhai khoeq bhiq jiovq bhiq nail khe-ai, niil aq-il iqsanl, khoeq bhiq jiovq bhiq nail ngaol.
GAL.4.30	Jalliq lavqkhoel bhai khalhai gevq-ai thaq nail-aiq.
GAL.4.30	“Yaqkav jiovq nail aqyu nvq mayaq bhai the ha yaoq. Khul khi mail dai ngal-aq neq, yaqkav jiovq nail yaqmai-aq al gaq nail yaqyov neq, bhuq-ail lao ail-a nail yaqmai-aq al gaq nail yaqyov nee mail jaiqbhoil teevq peivq-ail maq ya-ail” dai,
GAL.4.30	gevq-ai thaq nail ngaol.
GAL.4.31	Aqivq jaqbheq juq-ol, ngadao neq, yaqkav jiovq nail yaqmai-aq al gaq nail yaq maq ngel. Jel ail-a nail yaqmai-aq al gaq nail yaq ngaol.
GAL.5.1	Ngadao bhuq ail-a nail tsaol-aq pevq lal dai, Khali ngadao bhai bhi bhuq-ail lavq-a nail ngaol. Alheel ngel-i mail, ivqdao dai jaol yaoq. Aoldaoq kovqdaoq nail Yaqkav thaq gaoq jiovq.
GAL.5.2	Ngal neq, Paolluv ngaol. Ngal nuljuq bhai ge lavq bhel. Nuljuq bavkov uqjaq oev nail Yuldav nail tsaol-aq nail aol thaoq haq neq, Khali nuljuq nail haqbhoil ganl maq tsoiq-ail. 
GAL.5.3	Bavkov uqjaq oev nail aol khal thaoq nail tsaol-aq bhai ngal teevq pov gaoq ge lavq bhel. Aol al thaoq nail tsaol-aq Yuldav nail tsaol-aq nail Aoldaoq Kovqdaoq iqsanl bhai, ya nl bhee nail ngaol. 
GAL.5.4	Aoldaoq kovqdaoq bhaqda nee, tsaq nail daol nail tsaol-aq pevq lal naol dai, nuljuq khal noeq nail juq, Khali bhai gaoq ceiv ceiv-aoq nail ngaol. Nuljuq neq, Khali nail geeqlaoq eeljaol nail lavqniil phao jiiv dol-aivq khi jaol nail tsaol-aq pevq nail ngaol. 
GAL.5.5	Ngadao juq Yeiqsul bhai neema thaqtsaol nail bhaqda nee, tsaq nail daol nail tsaol-aq pevq lal dai, noeqthunq khi, Aqhaqlal Miqyail bhai juq nail lavqkhoel nee daonq thailthaiq nail ngaol. 
GAL.5.6	Khul khi mail dai ngal-aq neq, Yeiqsul Khali nail lavqkhoel bhai jaol nail tsaol-aq juq nail haqbhoil neq, bavkov uqjaq oev khi ngaol-aoq, maq oev khi ngaol-aoq, teevq phaq-ail ganl maq tsoiq-ail. Goil nail gaiq-a nail phaq nl dol hal dol lavq nia dai, neema thaqtsaol nail al phaq taivq-ail ganl tsoiq nail phaq pevq nail ngaol.
GAL.5.7	Iqmoeq-u neq, nuljuq aqmeeq-ai tsaol-aivq-a nail ngaol. Maldil tsaq nail haoqnao bhai maq ya tsaothel-aivq dai, khaq sil gaq nuljuq bhai lav tsoiq nail-aiq. 
GAL.5.8	Nuljuq bhai jalmul mul nail al neq, nuljuq bhai khul-a nail, Miqyail nail lavqkhoel nee dov lee-a nail, maq ngel-ail. 
GAL.5.9	Daoqma uqhuq daoq teevq dao ge-ai thaq nail khe-ai, deqtsiq micil cil teevq-eel ngaol-aoq, khaqmul teevq heeq heeq lao bhai bhi bhaonq lal nia nail ngaol. 
GAL.5.10	Ngal noeq nail khe-ai nuljuq iqsanl mail noeq dai, ngal Yeiqsul bhai juq juq-ail, neema thaqtsaol naol. Thailhai ngaol-aoq, nuljuq nail neema bhai lav suqsaq lal nail khul gaq maqkhaiq, Miqyail-i mail yalkhaq dal nail bhai ya daq naol. 
GAL.5.11	Aqivq jaqbheq juq-ol, bavkov uqjaq oev nail aol thaoq yaoq dai, ngal cavq nail cov nail ngel haq neq, khul khi mail khoeq nail jiovq nail bhai ngal ya daq thailthaiq ngel-ail. Ngal alhai cavq nail cov nail ngel haq neq, lavqyavq nail ganl ngal cavq thailthaiq nail daoq al juq neq, yu nail haqbhoil phaqthiq thiq nail daoq juq maq ngel yaoq-aol. 
GAL.5.12	Nuljuq nail neema bhai lav suqsaq lal nail tsaol-aq al juq bhai, yovqgavq bhai yovqgavq bhi oev ha gil movq-ail nial.
GAL.5.13	Aqivq jaqbheq juq-ol, nuljuq bhuq-ail lao ail-a nail tsaol-aq ya pevq dai, Miqyail nuljuq bhai khul-a nail ngaol. Thailhai ngaol-aoq, bhuq-ail lao ail-a nail al bhai yovqgavq nail aqsivq haqjoil khal pevq movq nail khe-ai, thaq yuq. Goil nail gaiq-a nail lavqkhoel teevq gaq nail yaqkav teevq gaq jiovq yaoq. 
GAL.5.14	Khul khi mail dai ngal-aq neq, “Naoq nail aqmaol bhai gaiq-a nail khe-ai, naoq nail aqjail bhai jaol nail tsaol-aq bhai gaiq-a yaoq” dai, bivq-ai thaq nail daoq al daoq nail lavqkhoel bhai, aoldaoq kovqdaoq iqsanl mail bhee lal-a nail ngaol. 
GAL.5.15	Thailhai ngaol-aoq, nuljuq khaq pheeljaq khi, teevq gaq nee teevq gaq keivq heivq jaq haq neq, nuljuq pav-ail sav-ail khi cov-ail nail bhai yaolphaol yaoq.
GAL.5.16	Aqhaqlal Miqyail hel-aivq lavq nail khe-ai, ail yaoq dai, ngal ge movq-ail nial. Alhai ail haq neq, nuljuq aqsivq haqjoil nail neenoeq neekhaol haoqnao maq ail yaoq-aol. 
GAL.5.17	Khul khi mail dai ngal-aq neq, aqsivq haqjoil nail neekhaol neq, Aqhaqlal Miqyail bhai lav tsoiq khi, Aqhaqlal Miqyail iqsanl aqsivq haqjoil nail neekhaol bhai lav tsoiq nail ngaol. Nuljuq nl movq nail khe-ai maq ya nl dai, al nvq gaq teevq gaq nee teevq gaq genl dev nail ngaol. 
GAL.5.18	Aqhaqlal Miqyail hel-aivq lavq nail bhai nuljuq ail haq neq, nuljuq aoldaoq kovqdaoq nail kov-uvq bhai, maq jaol yaoq-aol.
GAL.5.19	Aqsivq haqjoil nail neekhaol bhaqda nee nl-a nail ganl juq neq, niailhai bhaqlaoq kheq dai, moel lal-a nail ngaol. Khaqmiq sev nail, maq meeq maq haol nail phaq nl nail, maq tsaq maq daol nail lavqkhoel nee iqthaiq tavq jaol tavq nail. 
GAL.5.20	Thaoqphaoq aqma maolkhoel bhai uqhuq thaoq nail, laol nail sail nail, teevq gaq nee teevq gaq neejiav jiav nail, khaq pheeljaq nail, yu bhai neekhaol maq sil nail, neema phail deedee nail, yovqgavq nail haqbhoil taivq-ail saol-nvq nail, gaoq ail gail ail nail munl bhoilpav nail. 
GAL.5.21	Yu bhai maivjeel jeel nail, jilpheeq daol bov nail, maq tsaq maq daol nail bhaoqaiq lav sav nail, alhai nl nail juq ngaol. Alheel phaq nl nail tsaol-aq, Miqyail Milkhaoq bhai maq ya aol lai-ail dai, iqmoeq-u khe pov ngal nuljuq bhai ge bhiq-a nail khe-ai, niil aq-il thal khe pov iqsanl ge lavq bhel.
GAL.5.22	Thailhai ngaol-aoq, Aqhaqlal Miqyail nail aqheeq neq, goil nail gaiq-a nail, lavqkhiq tsail nail, neesal-ovq nail, neenoeq heelma ma dai noeq nail, gaoqhaq gaiq-a nail, aqmeeq phaq aol nail, saljial ivq nail. 
GAL.5.23	Neema neenuq neebeiv aol nail, yovqgavq nail neema bhai gaq lai nail, niil juq ngaol. Niil juq thaq nl dai, gevq-ai thaq nail aoldaoq kovqdaoq teevq daoq iqsanl maq jiav-ail. 
GAL.5.24	Yeiqsul Khali bhai khal tavq nail tsaol-aq, yovqgavq nail aqsivq haqjoil phao maqkhaiq, aqsivq haqjoil nail neenoeq neekhaol khi maivjeel jeel nail juq bhai maqkhaiq, lavqyavq kovtavq bhai tavq heivq-ao nail ngaol. 
GAL.5.25	Ngadao Aqhaqlal Miqyail bhai juq juq-ail aqdoevq doevq nail ngel haq neq, Aqhaqlal Miqyail-i mail hevq daiq lavq nail phao, ail bhel. 
GAL.5.26	Neema eeq nail maqkhaiq, iqdaiq iqtsai dov lal dai nl nail maqkhaiq, teevq gaq nee teevq gaq maivjeel jeel nail maqkhaiq niil juq bhai khaonq ha bhel.
GAL.6.1	Aqivq jaqbheq juq-ol, tsaol-aq teevq gaq ganav nl laiq haq neq, aivq meeq lal jaq lal dai, nuljuq nail lavqkhoel khe, aqhaqlal phao gaq kav nail juq, neema neenuq neebeiv aol nail lavqkhoel nee, aivq bhai tsaojao-ai bhiq yaoq. Thailhai ngaol-aoq, naol iqsanl jalmul mul nail haoqnao maq ya tsaothel-aivq dai, yaolphaol yaoq. 
GAL.6.2	Nuljuq teevq gaq nail yalkav teevq gaq tsao phi yaoq. Tsao phi haq neq, nuljuq Khali nail aoldaoq kovqdaoq bhai nl bhee thailthaiq nail ngaol. 
GAL.6.3	Tsaol-aq teevq gaq ganav, teevq phaq-ail maq nl nia khi ngaol-aoq, “Ngal nl kivq deedee naol” dai, noeq haq neq, aivq bhai aivq goiqbhaoq bhaoq nail ngaol. 
GAL.6.4	Tsaol-aq yaoq gaq yaoq-ao nee, yovqgavq-i mail nl-ai thaq nail juq bhai saol-nvq yaoq. Alhai saol-nvq haq neq, yu-i mail nl-a nail bhai neekhaol maq sil mail, yovqgavq-i mail nl-a nail bhai neekhaol sil nail ngaol. 
GAL.6.5	Khul khi mail dai ngal-aq neq, yaoq gaq yaoq-ao nee mail yovqgavq bhai dal nail ganl yovqgavq nl nail ngaol.
GAL.6.6	Miqyail nail daoq ya saol-a nail gaq, aivq bhai cavq bhiq cov bhiq-a nail gaq bhai, aivq jiav nail aqmeeq phaq yaoq phaq yaoq-ao nee bivq nail tsaq naol.
GAL.6.7	Thaq noeq bheeq dei-eiq. Tsaol-aq teevq gaq iqsanl, Miqyail bhai khal nl movq-ail maq nl nia-ail. Yovqgavq-i mail aqiq haiq-a nail khe-ai, yovqgavq ya gaiq nail ngaol. 
GAL.6.8	Aqsivq haqjoil bhai tavq nail phaq, haiq haq neq, aqsivq haqjoil buvq-ail tsiq-ail nail phaq ya gaiq naol. Thailhai ngaol-aoq, Aqhaqlal Miqyail bhai tavq nail phaq haiq haq neq, Aqhaqlal Miqyail bhaqda nee nqmaq maqluv halyeel doevq nail phaq ya gaiq nail ngaol. 
GAL.6.9	Alheel ngel-i mail gaq maq bhaq dai, aqmeeq phaq nl bhel. Ngadao neema maq cov haq neq, yanq kev lal-u phao, ya gaiq nail ngaol. 
GAL.6.10	Khal eivq lal-u phao, tsaol-aq iqsanl nail haqbhoil aqmeeq phaq nl bhel. Yeiqsul bhai neema thaqtsaol nail lavqkhoel aqivq jaqbheq pevq nail tsaol-aq juq nail haqbhoil, a dai nee maqtsil nl bhel.
GAL.6.11	Ngaq nail aqlavq-i mail nuljuq bhai gevq bhiq thailthaiq nail haoqgavq aqgevq niil juq, khadai eeq nail-aiq dai, heldaiq daiq.
GAL.6.12	Aqsivq haqjoil phao khe aol juq bhai heldaiq meeq lal dai, nl movq nail tsaol-aq juq neq, nuljuq bhai bavkov uqjaq oev nail aol thaoq yaoq dai, nuljuq bhai khoel deedee nail ngaol. Aqyu juq alhai nl nail neq, Khali nail lavqyavq bhaqda nee hevqkovq nail phaq ya naol dai, cavq bhiq cov bhiq haq neq, khoeq nail jiovq nail phaq aqyu juq ya daq nail bhai, geesil nail ngaol. 
GAL.6.13	Bavkov uqjaq oev nail tsaol-aq al juq iqsanl mail, aoldaoq kovqdaoq nail haoqnao maq tsaothe-ail, bavkov uqjaq oev nail aol niil phaq bhai nuljuq nl dai, aqyu juq nl kivq naol dai, khaoqsail he movq nail ngel-i mail, nuljuq bhai bavkov uqjaq bhi oev movq-ail teevq-eel ngaol. 
GAL.6.14	Thailhai ngaol-aoq, ngal neq, ngadao nail Heeqphaq Yeiqsul Khali nail lavqyavq bhai taivq-ail, neekhaol sil duq jiav nail ngaol. Yaoq phaq yaoq bhaqda nee, neekhaol sil duq maq jiav-ail. Lavqyavq al bhaqda nee, miltsaq bhai tavq nail phaq, ngaq nail haqbhoil sil gil-aoq nail ngaol. Ngal iqsanl miltsaq bhai tavq nail phaq nee sil-ail ceevq-ao nail ngaol. 
GAL.6.15	Bavkov uqjaq oev nail maqkhaiq, maq oev nail maqkhaiq, khul teevq phaq-ail, ganl maq tsoiq-ail. Tsaol-aq aqsivq pevq lal nail taivq-ail ganl tsoiq nail ngaol. 
GAL.6.16	Gaiq jel lavq-a nail daoq niil juq nail haoqnao tsaothe nail tsaol-aq iqsanl nail kovtavq bhai maqkhaiq, Miqyail Ilsaqleiqlal nail tsaol-aq nail kovtavq bhai maqkhaiq, neesal-ovq nail phaq khi mail gaoqhaq gaiq-a nail phaq jiav dei-eiq.
GAL.6.17	Yanqgaol nee pultavq, tsaol-aq teevq gaq iqsanl ngaq bhai thaq gaoq suqsaq lal. Khul khi mail dai ngal-aq neq, ngal Yeiqsul nail haqbhoil khoeq nail jiovq nail phaq bhai ya daq-a nail malbavq jiav nail ngaol.
GAL.6.18	Aqivq jaqbheq juq-ol, ngadao nail Heeqphaq Yeiqsul Khali nail geeqlaoq eeljaol nuljuq nail neema lavqkhoel bhai aol dei-eiq. Aqmiq.
EPH.1.1	Ngal neq, Miqyail neema tsaq nail ngel-i mail, Yeiqsul Khali nail gaqkhoel ya jiovq-a nail Paolluv ngaol. Eilpheilsu meenq bhai jaol nail Khali yaq juq bhai, haoqgavq niil gevq bhoel-ai leevq-a nail ngaol. Nuljuq neq, Yeiqsul Khali bhai neema thaqtsaol nail meeq nail haol nail juq ngaol.
EPH.1.2	Ngadao nail Aqbhu Miqyail khi mail Heeqphaq Yeiqsul Khali nail geeqlaoq eeljaol khi mail neesal-ovq nail phaq, nuljuq nail kovtavq bhai jiav dei-eiq.
EPH.1.3	Ngadao nail Heeqphaq Yeiqsul Khali nail Aqbhu Miqyail bhai tsiqeeq bhel. Aivq neq, Khali bhai juq khi, aqhaqlal phao tavq nail nqtavq khe geeqlaoq yaoq phaq yaoq-ao nee, ngadao juq bhai bivq lavq-a nail ngaol. 
EPH.1.4	Miltsaq maq teivq-u nee, Miqyail ngadao juq bhai gaiq-a nail ngel-i mail, Khali bhai juq khi ngadao bhai tsel dov lavq-a nail ngaol. Ngadao aivq nail sivtavq bhai tsaolmeeq tsaolhaol khi mail oeqbal thaq nail phaq maq jiav nail tsaol-aq pevq lal dai, Miqyail ngadao juq bhai tsel dov lavq-a nail ngaol. 
EPH.1.5	Miqyail Yeiqsul Khali bhaqda nee ngadao bhai iqmoeq-u nee mail aivq nail yaq bhi pevq lal nail haqbhoil noeqceiv-ai thaq nail ngaol. Alhai pevq lal dai, aivq neema tsaq nail ngaol. 
EPH.1.6	Ngadao Miqyail nail geeqlaoq eeljaol nee tavq nail seiqleiq khaoqsail bhai tsiqeeq bhel. Khul khi mail dai ngal neq, Miqyail aivq mailma-ail gaiq-a nail aivq nail Yaqyov ngadao nail haqbhoil bivq lavq-a nail ngaol.
EPH.1.7	Yaqyov nail aqsivq bhaqda nee, Miqyail ngadao bhai hevqkovq lavq khi oeqbal phaiq lavq-a nail ngaol. Aivq nail geeqlaoq eeljaol eeq dee heel deedee nail ngel-i mail, alhai nl-a nail ngaol. 
EPH.1.8	Neenoeq neekha khi mail noeqheeq noeq dov nail lavqkhoel, Miqyail nail geeqlaoq eeljaol al, ngadao nail kovtavq bhai teevq pov nee teevq pov mao lal dai, aivq nl lavq thailthaiq nail ngaol. 
EPH.1.9	Khul khi mail dai ngal-aq neq, aq-u Miqyail aivq nail neenoeq oil-uvq-ai thaq khi ngaol-aoq, niil aq-il ngadao juq bhai phaodaiq lavq-a nail ngaol. Khali bhaqda nee aivq alhai nl nail, neema tsaq nail ngaol. 
EPH.1.10	Phaodaiq lavq-a nail al neq, yanq kev lal-u phao, nqtavq kovtavq bhai khal jaol khal jiav nail yaoq phaq yaoq-ao nee maqkhaiq, miltsaq kovtavq bhai khal jaol khal jiav nail yaoq phaq yaoq-ao nee maqkhaiq, Khali bhai bhi tsaq bhi jil lai nail ngaol.
EPH.1.11	Ngadao iqsanl Khali bhaqda nee, aivq nail tsaol-aq pevq lal dai, iqmoeq-u nee mail Miqyail ngadao bhai tselpav-ai thaq nail ngaol. Miqyail neq, yaoq phaq yaoq-ao nee nail lavqkhoel aivq neema tsaq khi bhi bhee lal dai, noeqceiv-ai thaq nail ngaol. 
EPH.1.12	Aivq nail seiqleiq khaoqsail bhai bhi tsiqeeq nail dai khi, Khali bhai iqmoeq-u nee mail, noeqthunq-a nail ngadao bhai, Miqyail tselpav-ai thaq nail ngaol.
EPH.1.13	Nuljuq iqsanl, nuljuq jaol nail bhai hevqkovq nail phaq bhi kev lee-a nail, lavqkhiq tsail nail geeqlaoq daoq pevq nail, maldil tsaq nail daoq ya gaiq khi, Miqyail nail tsaol-aq pevq lal-a nail ngaol. Nuljuq Khali bhai neema thaqtsaol nail ngel-i mail, Miqyail-i mail saljial jaq-ai thaq nail khe-ai, Meeqnail Haolnail Aqhaqlal bhai juq khi, aivq nail tsaol-aq bhi pevq ceiv nail haqbhoil, nuljuq bhai junq deeq-ai thaq nail ngaol. 
EPH.1.14	Aqhaqlal Miqyail neq, ngadao Miqyail nail jaiqbhoil teevq bhee ya naol dai, ya heeq kivq nail haqbhoil bivq lavq-a nail ngaol. Ngadao aivq nail seiqleiq khaoqsail bhai tsiqeeq nia dai, Miqyail alhai nl lavq-a nail ngaol.
EPH.1.15	Nuljuq Heeqphaq Yeiqsul bhai neema thaqtsaol nail ganl maqkhaiq, Khali yaq iqsanl bhai gaiq-a nail ganl maqkhaiq, ngal ya gaiq-a nail ngaol. 
EPH.1.16	Alheel ngel-i mail, ngal Miqyail bhai khaq mao iqsanl, geeqlaoq hal-u phao, nuljuq nail haqbhoil iqsanl, tsiqeeq tsiqeeq-ail Miqyail bhai geeqlaoq hal nail ngaol. 
EPH.1.17	Ngal geeqlaoq hal-u phao, ngadao nail Heeqphaq Yeiqsul Khali nail Miqyail bhai niailhai hal nail ngaol: “Seiqleiq khaoqsail eeq deedee nail Aqbhu-ol, aqyu juq naoq nail ganl heeq nia lal dai, noeq heeq noeq moel nia nail neema khi, noeq heeq noeq dov nia nail neema aqyu juq bhai bivq yaoq” dai, hal nail ngaol. 
EPH.1.18	Ngal nuljuq nail haqbhoil geeqlaoq hal-u phaoq, Khali yaq juq ya nail jaiqbhoil bhai tavq nail seiqleiq khaoqsail khadai eeq nail bhai maqkhaiq, Miqyail nuljuq bhai khul nail ngel-i mail, noeqthunq nail phaq khalhai jiav nail bhai maqkhaiq, nuljuq nail neema lavqkhoel bhai noeq moel nia lal nail haqbhoil, ngal geeqlaoq hal nail ngaol. 
EPH.1.19	Neema thaqtsaol nail tsaol-aq pevq nail ngadao nail lavqkhoel bhai ganl nl thailthaiq nail aivq nail bhaqaoq, khadai eeq nail ganl juq nuljuq heeq nia lal dai iqsanl, hal nail ngaol. Ngadao nail lavqkhoel bhai ganl nl nail bhaqaoq al neq, gaq kav deedee nail bhaqaoq pevq nail ngaol. 
EPH.1.20	Miqyail bhaqaoq al bhai juq khi, Khali bhai bhi doevq kovq lal nail ngaol. A bhai nee ngal-aq, Miqyail nqtavq kovtavq bhai aivq nail lavqmal phao bhi jaoldeel-a nail ngaol. 
EPH.1.21	Miqyail nail lavqmal phao jaol nail Khali neq, uvthaiq nail juq nail kovtavq bhai maqkhaiq, bhaqaoq eeq nail juq nail kovtavq bhai maqkhaiq, gaq kav nail juq nail kovtavq bhai maqkhaiq, heeqphaq iqsanl nail kovtavq bhai maqkhaiq, aqmil khal mil-ai thaq nail iqsanl nail kovtavq bhai maqkhaiq, niil yeel nail lavqkhoel bhai maqkhaiq, yaqhao khe yeel nail lavqkhoel bhai maqkhaiq, eeq dee heel deedee nail ngaol. 
EPH.1.22	Miqyail-i mail yaoq phaq yaoq-ao nee bhai Khali nail kov-uvq bhai bhi jaol bhi jiav-a nail ngaol. Al ovqtavq, Khali yaq munl nail haqbhoil aivq iqsanl nail kovtavq bhai uqhuq bhi jiovq-a nail ngaol. 
EPH.1.23	Khali yaq munl neq, Khali nail aqmaol ngaol. Aivq aqmaol al nail lavqkhoel bhai teevq bhee jaol nail khe-ai, yaoq phaq yaoq-ao nee bhee lal dai iqsanl, aivq nl nail ngaol.
EPH.2.1	Nuljuq Miqyail nail daoq maq naldaiq mail oeqbal nail lavqkhoel bhai sil-u phao, Miqyail nuljuq bhai bhi doevq kovq lal-a nail ngaol. 
EPH.2.2	Jel lal-u phao, nuljuq niil yeel nail aol haqeiv nail haoqnao tsaothe-a nail ngaol. Aq-u phao, nqtavq khi miltsaq nail gaiqlaq bhai jaol nail juq bhai uvthaiq nail neivq Saqdaq nail haoqnao iqsanl, tsaothe-a nail ngaol. Aivq neq, Miqyail nail daoq maq naldaiq nail tsaol-aq juq nail neema lavqkhoel bhai ganl nl nail aqheel ngaol. 
EPH.2.3	Jel lal-u phao, ngadao juq iqsanl Miqyail nail daoq maq naldaiq nail tsaol-aq al juq nail lavqkhoel bhai aol-a nail ngaol. Aq-u phao, ngadao juq aqsivq haqjoil nail neekhaol nl movq nail ngel-i mail, aqsivq haqjoil phao nl movq nail khe-ai maqkhaiq, neenoeq neelov nl movq hal movq nail khe-ai maqkhaiq, nl-a hal-a nail ngaol. Alheel ngel-i mail, ngadao juq iqsanl, yu khe-ai dul dai, Miqyail neema phail nail phaq bhai daq heeq phaq-ail tsaq nail tsaol-aq ngaol.
EPH.2.4+EPH.2.5	Thailhai ngaol-aoq, gaoqhaq gaiq-a nia deedee nail Miqyail neq, aivq nail goil nail gaiq-a nail phaq ngadao nail kovtavq bhai eeq deedee nail ngel-i mail, ngadao oeqbal lavqkhoel bhai sil-ai thaq khi ngaol-aoq, aivq ngadao bhai Khali nee mail aqdoevq bhi doevq lal-a nail ngaol. Miqyail nail geeqlaoq eeljaol bhaqda nee nuljuq hevqkovq nail phaq ya-a nail ngaol. 
EPH.2.6	Miqyail neq, ngadao bhai Yeiqsul Khali nee mail teevq gaq khe-ai bhi doevq kovq lal khi, aivq nee mail teevq gaq khe-ai, nqtavq kovtavq khe jaol duq lavqkhoel bhai bhi jaol lavq-a nail ngaol. 
EPH.2.7	Khul khi mail dai ngal-aq neq, Miqyail nail aqmeeq phaq ngadao bhai, Yeiqsul Khali nail lavqkhoel bhai bhi moel lavq khi, aivq nail geeqlaoq eeljaol khadai eeq nail ngel-ail dai, yaqhao khe aqyanq lavqkhoel bhai phaodaiq lavq nail dai khi, aivq alhai nl lavq-a nail ngaol. 
EPH.2.8	Nuljuq neema thaqtsaol nail lavqkhoel Miqyail nail geeqlaoq eeljaol bhaqda nee, hevqkovq nail phaq ya-a nail ngaol. Yovqgavq bhai yovqgavq nl-a hal-a nail bhaqda nee ya-a nail maq ngel-ail. Miqyail-i mail bivq lavq-a nail kovpavq ngaol. 
EPH.2.9	Nl nail hal nail bhaqda nee ya-a nail maq ngel-ail. Alheel ngel-i mail, tsaol-aq teevq gaq iqsanl neema eeq duq maq jiav-ail. 
EPH.2.10	Khul khi mail dai ngal-aq neq, Miqyail ngadao bhai teivq-ai thaq nail ngaol. Ngadao aqmeeq phaq nl dai, aivq Yeiqsul Khali nail lavqkhoel-ai ngadao bhai teivq-ai thaq nail ngaol. Miqyail iqmoeq-u nee mail lainq-ai thaq nail khe-ai, ngadao aqmeeq al juq nl dai, bhi doevq bhi jaol lavq-a nail ngaol.
EPH.2.11	Jel lal-u phao, nuljuq aqsivq haqjoil phao yu nail jeq-e jaq-a pevq nail bhai, thaq nioilpeivq dei-eiq. Aq-u phao, bavkov uqjaq oev nail yuldav tsaol-aq juq nuljuq bhai, bavkov uqjaq maq oev nail tsaol-aq dai, khul-a nail ngaol. Thailhai ngaol-aoq, bavkov uqjaq oev-a nail al neq, aqsivq haqjoil phao oev-a nail teevq-eel ngaol. 
EPH.2.12	Nuljuq neq, aqyanq al yanq lavqkhoel, Khali nee mail teevq peivq-ail maq jil lai nia-ail. Ilsaqleiqlal munl lavqkhoel bhai iqsanl, maq aol-ail. Geeqlaoq ya naol dai, ge-ai thaq nail daoqma saljial juq bhai iqsanl, maq tavq-ail. Nuljuq neq, miltsaq kovtavq bhai jaol-u phao, noeqthunq duq maq jiav nail nee ovqtavq, Miqyail maq bhao nail bhai iqsanl, thaq nioilpeivq dei-eiq. 
EPH.2.13	Jel lal-u phao, nuljuq eqyal bha jaol khi ngaol-aoq, Yeiqsul Khali nail lavqkhoel-ai, aivq nail aqsivq bhaqda nee, Miqyail niil aq-il aqjail bhi jail lal-aoq nail ngaol.
EPH.2.14	Khul khi mail dai ngal-aq neq, Khali bhaqda nee ngadao juq nail gaiqlaq bhai tsaq lai jil lai-a nail ngaol. Aivq neq, ngadao tsaoljeq-e nvq jeq-e bhai teevq jeq-e taivq-ail bhi pevq lal khi, tsaol jeq-e al nvq jeq-e nail gaiqlaq bhai thao pav-ai thaq nail ilphail khe-ai dul nail neejiav jiav nail phaq bhai peiv ha-a nail ngaol. 
EPH.2.15	Aivq nail aqmaol laol bhiq-a nail lavqkhoel nee, aoldaoq kovqdaoq nail aol juq khi bivq-ai thaq nail daoq al juq bhai, aivq phi ha-a nail ngaol. Aivq alhai nl-a nail neq, tsaol jeq-e nvq jeq-e pevq nail bhai aivq nail lavqkhoel nee tsaol jeq-e aqsivq teevq jeq-e taivq-ail bhi pevq lal khi, bhi tsaq bhi jil lai nail dai, nl lavq-a nail ngaol. 
EPH.2.16	Yeiqsul lavqyavq kovtavq bhai sildan-a nail bhaqda nee, ngadao tsaol jeq-e nvq jeq-e bhai teevq jeq-e taivq-ail bhi pevq lal-a nail nee ovqtavq, Miqyail bhai tsaq lai jil lai dai iqsanl, aivq nl lavq-a nail ngaol. Lavqyavq bhaqda nee, teevq gaq nee teevq gaq neejiav jiav nail phaq bhai bhi peivq ail-a nail ngaol. 
EPH.2.17	Khali lee khi, eqyal bhai jaol nail nuljuq bhai maqkhaiq, aqjail bhai jaol nail nvjuq bhai maqkhaiq, neesal-ovq dei-eiq dai, Khali lavqkhiq tsail nail geeqlaoq daoq cavq lavq-a nail ngaol. 
EPH.2.18	Aivq bhaqda nee ngadao tsaol jeq-e nvq jeq-e nvq jeq-e-ail, Aqhaqlal Miqyail teevq gaq teevq-eel nail lavqkhoel nee, Aqbhu Miqyail jaol nail bha lai nail gailkhaol daol lal-a nail ngaol.
EPH.2.19	Alheel ngel-i mail, nuljuq yaoq khaoq yaoq mil yaoq khe tsaol-aq maq ngel-ail. Daq-i iqsanl maq ngel-ail. Meeq nail haol nail tsaol-aq juq nee milkhaoq teevq khaoq bhai jaol khi, Miqyail nail ilkhaol lavqkhoel khe yaq juq ngaol. 
EPH.2.20	Ilkhaol al il bhai iqmoeq ilmoeq kaovq-ai thaq nail phaq neq, gaqkhoel juq khi Miqyail nail haqbhoil gedan nail juq ngaol. Miqyail nuljuq bhai al nail kovtavq bhai kaovq-ai thaq nail ngaol. Yeiqsul Khali neq, ilkhaol nail jioivqloiv bhai kaovq-ai thaq nail lovmav heeq ma ngaol. 
EPH.2.21	Aivq nail lavqkhoel nee ilkhaol il lao lao-ail teevq phaq nee teevq phaq tsaq lai thailthaiq nail ngaol. Yeiqsul nail lavqkhoel meeq nail haol nail uqhuq thaoq nail ilkhaol il ma pevq lal dai, ilkhaol al il eeq lal thailthaiq nail ngaol. 
EPH.2.22	Miqyail jaol nail ilkhaol pevq lal dai, aivq neq, Aqhaqlal Miqyail bhai juq juq-ail nuljuq bhai iqsanl ilkhaol al il nail lavqkhoel bhai kaovq bhoel thailthaiq nail ngaol.
EPH.3.1	Ngal neq, Paolluv ngaol. Yeiqsul Khali nail ganl bhaqda nee ngal thaonq bhai aol thailthaiq nail ngaol. Ganl al neq, yu nail jeq-e jaq-a pevq nail nuljuq bhai lavqkhiq tsail nail geeqlaoq daoq cavq-a nail al ngaol.
EPH.3.2	Nuljuq ya gaiq-a nail khe-ai, nuljuq bhai bhiq tsaojao-ai nail haqbhoil, Miqyail aivq nail geeqlaoq eeljaol ngaq bhai bivq lavq-a nail ngaol. 
EPH.3.3	Miqyail neq, aivq-i mail oil tsail-ai thaq nail phaq, ngaq bhai phaodaiq lavq-a nail ngaol. Ganl niil ngal davqnil nil dai, gevq-ai thaq nail ngaol. 
EPH.3.4	Nuljuq haoqgavq al keiv ge daiq-u phao, Khali bhai tavq nail oil tsail-ai thaq nail phaq bhai, ngal heeq nia-ail nial dai, nuljuq ya heeq kivq nail ngaol. 
EPH.3.5	Oil tsail-ai thaq nail al phaq nail ganl, milnee uqnee khe tsaol-aq juq bhai maq bhi heeq nia khi ngaol-aoq, aqyanq niil nail lavqkhoel Aqhaqlal Miqyail neq, Miqyail nail meeq nail haol nail gaqkhoel juq khi aivq nail haqbhoil gedan nail juq bhai, phaodaiq bhiq-a nail ngaol. 
EPH.3.6	Oil tsail-ai thaq nail al neq, niailhai ngaol. Lavqkhiq tsail nail geeqlaoq daoq bhaqda nee yu nail jeq-e jaq-a Yeiqsul Khali nail lavqkhoel, Yuldav nail tsaol-aq nee jaiqbhoil ya khi, aqyu juq nee mail teevq maol taivq-ail pevq lal nail nee ovqtavq, jaq-ai thaq nail saljial bhai iqsanl teevq gaq khe-ai ya-a nail ngaol.
EPH.3.7	Miqyail nail geeqlaoq eeljaol ngaq bhai bivq lavq-a nail khe-ai, lavqkhiq tsail nail geeqlaoq daoq niil, yu bhai cavq bhiq-ail yaoq dai, aivq ngaq bhai khoel lavq-a nail ngaol. Aivq aivq nail bhaqaoq lavqkhoel bhai nl lavq-a nail ngel-i mail, ngal aivq nail kovpavq niil ya-a nail ngaol. 
EPH.3.8	Khali nail lavqkhoel bhai aol nail, mao dee bhee deedee khi aqphoiq phoiq nail ganl juq, yu nail jeq-e jaq-a bhai cavq bhiq ail dai, Khali yaq iqsanl nail lavqkhoel khe, yu nee maqtsil theq nail gaq pevq nail ngaq bhai, Miqyail geeqlaoq eeljaol al bivq lavq-a nail ngaol. 
EPH.3.9	Al ovqtavq, iqsanl bhai teivq-a nail Miqyail aivq nail neema lavqkhoel-ai, milnee uqnee nee oil tsail-ai thaq nail al phaq, khalhai bhee lal thailthaiq nail ganl tsaol-aq iqsanl bhai bhaqlaoq kheq dai, phaodaiq bhiq dai, aivq ngaq bhai geeqlaoq eeljaol bivq lavq-a nail ngaol. 
EPH.3.10	Khul khi mail oil tsail-ai thaq nail dai ge haq neq, Miqyail neenoeq neekha khadai eeq khadai heel nail ganl, Khali yaq munl bhaqda nee nqtavq khi mail miltsaq nail gaiqlaq bhai uvthaiq nail juq khi bhaqaoq eeq nail juq bhai niil aq-il bhi heeq nia nail dai khi, milnee uqnee nee oil tsail-ai thaq nail ngaol. 
EPH.3.11	Miltsaq maq teivq-u nee mail, aivq-i mail noeqceiv-ai thaq nail khe-ai, ngadao nail Heeqphaq Yeiqsul Khali nail lavqkhoel niil aq-il bhee lal dai, aivq alhai nl-a nail ngaol. 
EPH.3.12	Ngadao juq Yeiqsul nail lavqkhoel bhai jaol khi, aivq bhai neema thaqtsaol nail ngel-i mail, geesil nail neema maq aol dai, Miqyail nail sivtavq bhai aol lai kivq nail ngaol. 
EPH.3.13	Alheel ngel-i mail, ngal nuljuq nail haqbhoil haq dee aoq deedee nail juq ya daq thailthaiq nail bhaqda nee, neema thaq cov dei-eiq dai, ngal nuljuq bhai hal nail ngaol. Ngal ya daq thailthaiq nail niil neq, nuljuq nail haqbhoil seiqleiq khaoqsail ngaol.
EPH.3.14	Ganl niil bhaqda nee, Aqbhu Miqyail nail sivtavq bhai ngal peevqceevq kovdoiq doiq khi geeqlaoq hal nail ngaol. 
EPH.3.15	Aivq neq, nqtavq kovtavq bhai jaol nail nqtavq gaqkhoel juq bhai maqkhaiq, miltsaq kovtavq bhai jaol nail tsaol jeq-e iqsanl bhai maqkhaiq, maldil Aqbhu gaq ngaol. 
EPH.3.16	Ngal niailhai geeqlaoq hal nail ngaol. Miqyail nail seiqleiq khaoqsail eeq dee mao deedee nail khe-ai, aivq nail Aqhaqlal Miqyail bhaqda nee nuljuq nail neema lavqkhoel bhai bhaqaoq khi gaq teevq bhee aol lal dai, ngal geeqlaoq hal nail ngaol. 
EPH.3.17+EPH.3.18	Al ovqtavq, nuljuq neema thaqtsaol nail ngel-i mail, Khali nuljuq nail neema lavqkhoel bhai jaol ivq lal dai, geeqlaoq hal nail ngaol. Nuljuq goil nail gaiq-a nail lavqkhoel nee, daoqtsail kha-ail khi daoqthaoq ivq nail ngel-i mail, Khali yaq iqsanl nee mail Khali nail goil nail gaiq-a nail al, khadai eeq khadai heel, khadai moe khi, khadai navq nail bhai heeq nia lal dai iqsanl, ngal geeqlaoq hal nail ngaol. 
EPH.3.19	Tsaol-aq yaq-i mail teevq bhee teevq lovq maq heeq kivq-a nail, Khali nail goil nail gaiq-a nail phaq bhai nuljuq heeq nia lal dai iqsanl, ngal geeqlaoq hal nail ngaol. Aivq nail goil nail gaiq-a nail al phaq bhai heeq nia lal-u phao, Miqyail nail lavqkhoel bhai bhee nail yaoq phaq yaoq-ao nee nuljuq nail lavqkhoel bhai bhee lal nail ngaol.
EPH.3.20	Miqyail nail bhaqaoq ngadao nail lavqkhoel bhai nl nail hal nail ngel-i mail, ngadao hal nail khi noeq nail dul nail nee maqtsil, aivq maodai nl lavq hal lavq nail ngaol. 
EPH.3.21	Khali yaq munl nail lavqkhoel bhai maqkhaiq, Yeiqsul Khali nail lavqkhoel bhai maqkhaiq, nqmaq maqluv halyeel Miqyail bhai tsiqeeq bhel.
EPH.4.1	Yeiqsul bhaqda nee thaonq bhai aol thailthaiq nail ngal, nuljuq bhai niailhai hal nail ngaol. Miqyail nuljuq bhai khul khi aqdoevq bhi doevq-a nail ngaol. A bhai geel-nvq dai, aqdoevq doevq yaoq. 
EPH.4.2	Khaq mao iqsanl yovqgavq bhai yovqgavq thaqtheq khi, neema neenuq neebeiv aol yaoq. Al ovqtavq, neema heelma ma dai thaq khi, goil nail gaiq-a nail lavqkhoel nee teevq gaq nee teevq gaq ol yaoq. 
EPH.4.3	Tsaq lai jil lai nail phaq-i mail nuljuq bhai leel jaoq-ai thaq nail lavqkhoel, Aqhaqlal Miqyail bhaqda nee khaq mao iqsanl neema teevq heeq taivq-ail tavq kivq lal dai, laijai deedee yaoq. 
EPH.4.4	Miqyail nuljuq bhai khul-u phao, nuljuq nail haqbhoil noeqthunq duq teevq phaq taivq-ail bivq lavq-a nail khe-ai, nuljuq aqmaol teevq maol taivq-ail bhao khi, Aqhaqlal Miqyail teevq gaq taivq-ail nuljuq nail lavqkhoel bhai jaol nail ngaol.
EPH.4.5	Heeqphaq teevq gaq taivq-ail jaol khi, neema thaqtsaol nail teevq phaq taivq-ail, ulcuvq saol nail iqsanl teevq phaq jiav-ail teevq-eel ngaol. 
EPH.4.6	Ngadao juq iqsanl nail Aqbhu Miqyail teevq gaq teevq-eel ngaol. Aivq neq, iqsanl nail kovtavq bhai jaol khi iqsanl nail kovtavq bhai ganl nl nail khi, iqsanl nail lavqkhoel bhai jaol nail ngaol.
EPH.4.7	Khali aivq-i mail ngadao bhai kovpavq khal bivq lavq-a nail khe-ai, ngadao teevq gaq nee teevq gaq geeqlaoq al ya nail ngaol. 
EPH.4.8	Alheel ngel-i mail, Jalliq lavqkhoel bhai niailhai gevq-ai thaq nail ngaol:
EPH.4.8	“Aivq daqmoe bhai
EPH.4.8	dav lai-u phao,
EPH.4.8	aivq bhai neejiav
EPH.4.8	jiav nail juq bhai
EPH.4.8	phee dal laivq-a nail ngaol.
EPH.4.8	A bhai nee ngal-aq,
EPH.4.8	aivq tsaol-aq yaq bhai
EPH.4.8	kovpavq bivq nail ngaol” dai,
EPH.4.8	gevq-ai thaq nail ngaol.
EPH.4.9	Aivq dav lai-a nail dai ge nail al neq, iqmoeq-u phao miltsaq daoqthaoq bhai yavq kha ail-a nail bhai ge nail, maq ngel-ail laiq. 
EPH.4.10	Yavq kha ail-a nail al gaq, yaoq phaq yaoq-ao nee bhee lal dai, nqtavq kovtavq bhai iqsanl dav lai-a nail al gaq ngaol. 
EPH.4.11	Aivq-i mail bivq lavq-a nail kovpavq al juq neq, niil juq ngaol. Tsaol-aq teevq pav ganav juq bhai gaqkhoel bhi jiovq-a nail ngaol. Teevq pav ganav juq bhai Miqyail nail haqbhoil gedan nail juq bhi jiovq-a nail ngaol. Teevq pav ganav juq bhai, lavqkhiq tsail nail geeqlaoq daoq cavq nail juq bhi jiovq-a nail ngaol. Teevq pav ganav juq bhai Khali yaq munl bhai heldaiq phail khi cavq bhiq cov bhiq nail juq bhi jiovq-a nail ngaol. 
EPH.4.12	Khali nail aqmaol eeq lal heel lal nia dai, Miqyail nail haqbhoil ganl bhi nl nail dai khi, aivq nail tsaol-aq iqsanl bhai kovpavq al bivq-a nail ngaol. 
EPH.4.13	Alhai nl haq neq, ngadao juq iqsanl mail, neema thaqtsaol nail lavqkhoel nee maqkhaiq, Miqyail nail Yaqyov bhai heeq nia nail lavqkhoel bhai maqkhaiq, neema teevq heeq taivq-ail tavq nia lal nail ngaol. Al ovqtavq, ngadao iqsanl Khali bhee nail khe-ai bhee lal khi, yovkav eeq lal nail ngaol.
EPH.4.14	Yovkav eeq lal haq neq, ngadao yaq maq ngel nail ngel-i mail, jalmul mul nail tsaol-aq juq, neenoeq neekha yuq khi goiqbhaoq bhaoq bhaoq-ail mee nia phaq cavq lal-u phao, lilmoel-i mail bhoe ha nail khe-ai, ngadao bhai maq bhoe pov maq bhoe lav nia-ail. 
EPH.4.15	Al ovqtavq, ngadao goil nail gaiq-a nail lavqkhoel nee tsaq nail daoq taivq-ail ge khi, ngadao nail uqhuq pevq nail Khali nail lavqkhoel bhai yaoq phaq yaoq-ao nee, ya bhiq eeq ya bhiq heel lal nail ngaol. 
EPH.4.16	Aivq bhaqda nee, aqmaol neq, uqhuq bhai covq cavq lai khi, aqmaol maol lao-ail eeq lal khi, goil nail gaiq-a nail lavqkhoel bhai eeq lal thailthaiq nail ngaol. Aqmaol al neq, khil ceevq lavq ceevq bhaqda nee, teevq khaoq nee teevq khaoq covq cavq khi, alsail yaoq sail yaoq-ao nee yovqgavq nail ganl yovqgavq nl nail ngel-i mail, aqmaol maol lao-ail eeq lal nail ngaol.
EPH.4.17	Alheel ngel-i mail, Yeiqsul nail lavqkhoel nee ngal nuljuq bhai niailhai aqduq aqtsil tsil dai, ge lavq bhel. Laolkivq yaq aqdoevq doevq nail khe-ai, nuljuq thaq doevq. Aqyu juq nail neenoeq neq, khul teevq phaq iqsanl ganl maq tsoiq-ail. 
EPH.4.18	Aqyu juq nail neema neq, navtsee deel ngaol. Aqyu juq khul teevq phaq iqsanl maq heeq nia nail nee ovqtavq, neema aqgaol ngel-i mail, Miqyail-i mail bivq-a nail aqdoevq doevq nail phaq bhai teevq peivq-ail maq tavq-ail. 
EPH.4.19	Aqyu juq khul teevq phaq bhai iqsanl haqsil nail maq bhaoq dai, aqjiivq aqcavq khaqmiq sev nail phaq nl nail haqbhoil aqmaol av bhiq gaq khi, aqjiivq aqcavq phaq iqsanl bhai, neekhaol teevq sil nl nail ngaol.
EPH.4.20	Thailhai ngaol-aoq, nuljuq Khali bhai saol oil-a nail neq, alhai nl nail haqbhoil maq ngel-ail. 
EPH.4.21	Nuljuq Yeiqsul nail ganl ya gaiq-a nail ngel haq neq, aivq nail lavqkhoel maldil tsaq nail phaq aol nail bhai, ya saol-a nail ngaol. 
EPH.4.22	Nuljuq-i mail ya saol-a nail al neq, neema aqlil loev ha-ail ceevq yaoq dai, ya saol-a nail ngaol. Neema aqlil al neq, jel lal-u phao, nuljuq-i mail nl nail hal nail aol juq bhai tavq khi, bhi laiq-ail nia nail jalmul mul nail juq bhaqda nee, luq-ail seil-ail thailthaiq nail ngaol. 
EPH.4.23	Nuljuq nail neema aqsivq bhi phal lal yaoq. 
EPH.4.24	Maldil tsaq nail phaq pevq nail, tsaq nail daol nail khi mail meeq nail haol nail lavqkhoel, Miqyail khe-ai dul lai dai, teivq-ai thaq nail aqdoevq doevq nail aqsivq phaq doi yaoq.
EPH.4.25	Alheel ngel-i mail, goiqbhaoq bhaoq nail phaq bhai khaonq ha-ail ceevq khi, teevq gaq nee teevq gaq maldil tsaq nail daoq taivq-ail ge tsaoq yaoq. Khul khi mail dai ngal-aq, ngadao neq, aqmaol teevq maol bhai taivq-ail covq nail alsail juq ngaol. 
EPH.4.26	Nuljuq neema phail khi ngaol-aoq, oeqbal thaq nl. Nlma maq ga bhoel ail-u nee mail neema phail nail phaq bhi sivq ail yaoq. 
EPH.4.27	Neivq heeqphaq nail haqbhoil jaol duq thaq bhi ya. 
EPH.4.28	Khoiqbhaoq bhaoq nail tsaol-aq juq neq, maq bhaoq daiq khaonq khi, yovqgavq doevq nia jaol nia nail nee ovqtavq, haq yaq aoq yaq juq bhai tsaojao-ai kivq dai, aqsee aqdaol daol dai, ganl nl jaq keivq daol yaoq.
EPH.4.29	Nuljuq nail moeqthaoq lavqkhoel nee maq meeq nail daoq teevq daoq-ail thaq bhi dov lal. Ya gaiq nail tsaol-aq nail haqbhoil ganl tsoiq dai, yu loq nail bhai tsaq lai nail daoq taivq-ail ge khi, yu bhai bhi eeq bhi heel lal nail daoq aqmeeq taivq-ail ge yaoq. 
EPH.4.30	Miqyail nail Meeqnail Haolnail Aqhaqlal bhai thaq bhi noeqhaq. Hevqkovq nail aqn bhai kev dai, Miqyail nuljuq bhai Aqhaqlal Miqyail nail lavqkhoel nee aqtsaq cov-ai thaq nail ngaol. 
EPH.4.31	Yu bhai neema nal nail, yu bhai neema bhao nail, yu bhai neema phail nail, yu nee mail iqdaiq iqtsai dov nail, yu bhai khal ge movq-ail ge nail, niil juq iqsanl bhai khaonq ha yaoq. Yu bhai khoeq lai dai nl movq nail yaoq phaq yaoq-ao nee iqsanl, khaonq ha-ail ceevq yaoq. 
EPH.4.32	Nuljuq teevq gaq nail gaiqlaq teevq gaq aqmeeq phaq nl khi, teevq gaq nail gaiqlaq teevq gaq gaoqhaq gaiq-a nail neema aol yaoq. Miqyail Khali bhai juq khi nuljuq nail oeqbal bhai phaiq-a nail khe-ai, nuljuq iqsanl teevq gaq nee teevq gaq oeqbal phaiq bhiq yaoq.
EPH.5.1	Nuljuq neq, Miqyail gaiq-a nail aivq nail yaq pevq nail ngel-i mail, aivq khe-ai dul lal dai, aqdoevq doevq yaoq. 
EPH.5.2	Khali ngadao juq bhai gaiq-a nail khe-ai, goil nail gaiq-a nail lavqkhoel aqdoevq doevq yaoq. Khali ngadao nail haqbhoil laol bhiq nail dai khi, aivq nail aqmaol Miqyail bhai av bhiq-a nail ngaol. Laol bhiq-a nail al neq, Miqyail neekhaol sil nail huqbhiq nil nail phaq ngaol.
EPH.5.3	Nuljuq neq, Miqyail nail tsaol-aq pevq nail ngel-i mail, khaqmiq sev nail, aqjiivq aqcavq yaoq phaq yaoq-ao nee nl nail, neekhaol jiav nail, niil heel nail ganl juq bhai maq ya nl-ail. Nuljuq nail gaiqlaq bhai al juq ge-ail taivq-ail ge khi ngaol-aoq, maq tsaq-ail. 
EPH.5.4	Aqjiivq aqcavq cavq nail daoq, ganl maq tsoiq nail daoq khi mail, ceivqleivq kha nail daoq, daoq niil juq bhai nuljuq teevq peivq-ail thaq ge thaq thail. Miqyail bhai tsiqeeq nail daoq taivq-ail ge yaoq thail yaoq. 
EPH.5.5	Khul khi mail dai ngal-aq neq, khaqmiq sev nail tsaol-aq, aqjiivq aqcavq phaq nl nail tsaol-aq, neekhaol jiav nail tsaol-aq khul gaq maqkhaiq, Khali khi mail Miqyail Milkhaoq lavqkhoel bhai maq ya aol lai-ail dai, nuljuq heeq kivq yaoq. Neekhaol jiav nail tsaol-aq, thaoqphaoq aqma maolkhoel bhai uqhuq thaoq nail tsaol-aq khe-ai dul nail ngaol.
EPH.5.6	Tsaol-aq teevq gaq-ail ganl maq tsoiq nail daoq ge ge-ail, nuljuq bhai jalmul maq ya mul ya dai, yaolphaol yaoq. Al juq bhaqda nee Miqyail neema phail nail phaq, aivq nail daoq maq naldaiq nail tsaol-aq nail kovtavq bhai kev lee nail ngaol. 
EPH.5.7	Alheel ngel-i mail, aqyu juq bhai gaoqceiv ceiv yaoq.
EPH.5.8	Jel lal-u phao, nuljuq iqsanl, aqnav nail lavqkhoel bhai doevq daiq-a nail tsaol-aq juq ngaol. Thailhai ngaol-aoq, niil aq-il neq, Yeiqsul bhaqda nee aqbhaq nail lavqkhoel bhai jaol lal-aoq nail ngaol. Alheel ngel-i mail aqbhaq nail yaq khe-ai aqdoevq doevq yaoq. 
EPH.5.9	Aqbhaq al neq, maldil tsaq nail phaq, aqmeeq phaq khi mail tsaq nail daol nail phaq, bhi dov lal nail ngaol. 
EPH.5.10	Nuljuq Miqyail neema tsaq nail phaq bhai halpov moel kivq dai, laijai yaoq. 
EPH.5.11	Aqnav phaq bhai tavq nail ganl maq tsoiq nail nl nail hal nail juq bhai teevq peivq-ail thaq nl thaq hal. Ganl al juq khadai haqeiv nail ngel-ail dai, bhi dov lal yaoq. 
EPH.5.12	Miqyail nail daoq maq naldaiq nail juq-i mail, bhallal bhai nl-a nail ganl juq bhai, ngadao ge-ail taivq-ail ge khi ngaol-aoq, haqsil duq jiav nail ngaol. 
EPH.5.13	Khul phaq ngaol-aoq, aqbhaq bhaq nail lavqkhoel bhai, oil dov gil lavq-u phao, aqyu juq khalheel nail tsaol-aq pevq nail bhai, bhaqlaoq kheq dai, moel duq lal nail ngaol. 
EPH.5.14	Alheel ngel-i mail:
EPH.5.14	“Iqthaiq kov-ai thaq nail
EPH.5.14	tsaol-aq juq-ol,
EPH.5.14	noeq lal yaoq.
EPH.5.14	Sil nail phaq nee
EPH.5.14	gaoq doevq kovq lal yaoq.
EPH.5.14	Khali naoq bhai
EPH.5.14	aqbhaq bhaq lavq naol” dai,
EPH.5.14	ge-ai thaq nail ngaol.
EPH.5.15	Alheel ngel-i mail, nuljuq aqdoevq doevq nail aqmeeq-ai yaolphaol yaoq. Neenoeq neekha maq aol nail tsaol-aq khe-ai thaq doevq. Neenoeq neekha aol nail tsaol-aq khe-ai doevq yaoq. 
EPH.5.16	Niil yeel neq, haqeiv nail yeel ngel-i mail, yanq khal ya-u phao teevq peivq-ail maq bhi sunq-ail dai, nl thailthaiq yaoq. 
EPH.5.17	Neenoeq neekha maq aol nail tsaol-aq thaq bhi pevq. Miqyail neema khalhai tsaq nail ngel-ail dai, heeq nia nail tsaol-aq pevq yaoq. 
EPH.5.18	Jilpheeq thaq daol bov. Al neq, nuljuq bhai bhi cov-ail nail teevq-eel ngaol. Thailhai ngaol-aoq, nuljuq nail lavqkhoel bhai Meeqnail Haolnail Aqhaqlal teevq bhee bhi jaol yaoq. 
EPH.5.19	Miqyail bhai tsiqeeq nail daoq yaoq phaq yaoq-ao nee, daoqsel gul khi, teevq gaq nee teevq gaq tsiq eeq yaoq. Nuljuq nail neema lavqkhoel bhai kev dai, gul gul-ail Miqyail bhai tsiqeeq yaoq. 
EPH.5.20	Ngadao nail Heeqphaq Yeiqsul Khali nail aqmil bhai juq juq-ail, yaoq phaq yaoq-ao nee nail haqbhoil, Aqbhu Miqyail bhai khaq mao iqsanl tsiqeeq yaoq.
EPH.5.21	Khali bhai ev nail lavqkhoel, teevq gaq nail kov-uvq teevq gaq aqmeeq-ail jaol yaoq.
EPH.5.22	Khaqma juq-ol, Yeiqsul nail kov-uvq bhai jaol nail khe-ai, yovqgavq nail yovjil nail kov-uvq bhai jaol yaoq. 
EPH.5.23	Khul khi mail dai ngal-aq neq, Khali neq, Khali yaq munl nail uqhuq pevq nail khe-ai, yovjil iqsanl yovqgavq nail khaqma nail uqhuq ngaol. Khali neq, aivq nail aqmaol pevq nail Khali yaq munl bhai Hevqkovq nail gaq pevq nail ngaol. 
EPH.5.24	Alheel ngel-i mail, Khali yaq munl juq Khali nail kov-uvq bhai jaol nail khe-ai, khaqma juq iqsanl, yovqgavq nail yovjil nail kov-uvq bhai ya jaol nail ngaol.
EPH.5.25	Yovjil juq-ol, Khali yaq munl bhai Khali gaiq-a nail ngel-i mail, aqmaol laol bhiq-a nail khe-ai, nuljuq iqsanl yovqgavq nail khaqma bhai gaiq-a yaoq. 
EPH.5.26	Aivq nail aqmaol laol bhiq-a nail al neq, Khali yaq nail munl meeq lal haol lal nail haqbhoil ngaol. Khali neq, ulcuvq khi geeqlaoq daoq-i mail, aqyu juq bhai tsiq haol-a nail ngaol. 
EPH.5.27	Khul khi mail tsiq haol-a nail dai ngal-aq, malbavq malyal maq bhao-ail ge duq maq jiav nail nee ovqtavq, meeq nail haol nail, oeqbal thaq duq maq jiav nail Khali yaq munl pevq lal khi, seiqleiq khaoqsail teevq bhee aol nail lavqkhoel, munl al munl aivq nail sivtavq bhai jaol nia dai, Yeiqsul tsiq haol-a nail ngaol. 
EPH.5.28	Alhai dul dai, yovjil juq iqsanl yovqgavq nail aqmaol bhai gaiq-a nail khe-ai, yovqgavq nail khaqma bhai ya gaiq-a naol. Yovqgavq nail khaqma bhai gaiq-a nail tsaol-aq neq, yovqgavq nail aqmaol bhai gaiq-a nail ngaol. 
EPH.5.29	Tsaol-aq teevq gaq iqsanl, yovqgavq nail aqmaol bhai yovqgavq maq bhe-ail. Yovqgavq nail aqmaol bhai yovqgavq bhi jaq bhi daol khi heldaiq phail nail ngaol. Khali iqsanl alhai dul dai, Khali yaq munl bhai heldaiq phail nail ngaol. 
EPH.5.30	Ngadao neq, Khali nail aqmaol bhai covq nail alsail juq pevq nail ngaol.
EPH.5.31	“Alheel ngel-i mail, yovjil juq neq, yovqgavq nail aqbhu aqma nee pavq-ail khi, yovqgavq nail khaqma nee ya doevq tavq nail lavqkhoel, nvq gaq teevq gaq taivq-ail pevq lal nail ngaol” dai,
EPH.5.31	Jalliq lavqkhoel bhai gevq-ai thaq nail ngaol.
EPH.5.32	Ganl niil neq, daoqceevq navq deedee nail ngaol. Ngal niailhai ge nail neq, Khali khi aivq nail munl nail ganl ge nail ngaol. 
EPH.5.33	Alheel ngel-i mail, yovjil juq-ol, yovqgavq nail aqmaol bhai gaiq-a nail khe-ai, yovqgavq nail khaqma bhai gaiq-a yaoq. Khaqma juq iqsanl, yovqgavq nail yovjil bhai ev yaoq.
EPH.6.1	Yaq juq-ol, Miqyail neema tsaq nail khe-ai, yovqgavq nail aqbhu aqma nail daoq naldaiq yaoq. Nuljuq alhai nl nail tsaq nail ngaol. 
EPH.6.2	“Naoq nail aqbhu aqma bhai ev yaoq” dai, ge nail aoldaoq kovqdaoq niil daoq bhai naldaiq nail tsaol-aq juq bhai, Miqyail nail geeqlaoq bivq nail haqbhoil saljial jaq-ai thaq nail Aoldaoq Kovqdaoq iqmoeq khe daoq ngaol. 
EPH.6.3	“Alhai ev haq neq, naol yaoq phaq yaoq-ao nee nail lavqkhoel bhai bhao lee ya lee khi, miltsaq kovtavq bhai aqdoevq doevq-u phao, yeel bhao yeel ya nail ngaol” dai, ge-ai thaq nail ngaol. 
EPH.6.4	Aqbhu juq-ol, naoq nail yaq juq neema phail lal dai, thaq nl bhiq. Miqyail neema tsaq nail khe-ai, cavq bhiq cov bhiq khi, tsu eeq bhiq yaoq.
EPH.6.5	Yaqkav juq-ol, Khali nail daoq naldaiq nail khe-ai, miltsaq kovtavq bhai jaol nail yovqgavq nail ilheel nail daoq bhai neema daolcoev dai, geesil khi ev nail lavqkhoel nee naldaiq yaoq. 
EPH.6.6	Ilheel ya moel dai taivq-ail nl hal khi, tsaol-aq neekhaol sil dai taivq-ail nl nail hal nail phaq thaq bhi pevq. Khali nail yaqkav pevq nail ngel-i mail neema kev nail lavqkhoel nee Miqyail neema tsaq dai nl yaoq hal yaoq. 
EPH.6.7	Nuljuq yaqkav jiovq khi, ya nl thailthaiq nail ganl juq bhai, tsaol-aq yaq nail ganl nl bhiq nail khe-ai maq ngel nail, Miqyail nail ganl nl bhiq nail khe-ai lavqkhiq tsail tav dai, nl bhiq yaoq. 
EPH.6.8	Yaqkav maqkhaiq, yaqkav maq ngel nail juq maqkhaiq, yovqgavq-i mail aqmeeq phaq nl-ai thaq nail khe-ai, Yeiqsul kovpavq bivq lavq naol dai, heeq kivq duq yaoq.
EPH.6.9	Ilheel juq-ol, alhai dul dai, nuljuq iqsanl yaqkav juq nail haqbhoil aqmeeq phaq nl bhiq yaoq. Aqyu juq bhai geesil lal heeq phaq-ail thaq nl bhiq. Nuljuq maqkhaiq, nuljuq nail yaqkav juq maqkhaiq, iqsanl mail teevq gaq khe-ai, nqtavq kovtavq khe jaol nail al gaq nail yaqkav pevq nail ngaol dai, heeq kivq yaoq. Aivq neq, yaoq gaq yaoq-ao nee bhai maivphaoq eeq nail nil nail maq tsel pav-ail.
EPH.6.10	Haoqnao naosaq khe daoq neq, niailhai ngaol. Heeqphaq Yeiqsul nail lavqkhoel nee maqkhaiq, aivq nail gaq kav deedee nail bhaqaoq lavqkhoel nee maqkhaiq, gaq kav lal yaoq. 
EPH.6.11	Neivq heeqphaq jalmul mul lal nail phaq bhai nuljuq gaq lai kivq dai, Miqyail-i mail bivq lavq-a nail khen kha-ao iqsanl mail doi yaoq. 
EPH.6.12	Khul khi mail dai ngal-aq neq, ngadao neq, tsaol-aq yaq bhai genl dev nail maq ngel-ail. Maq moel kivq nail, uvthaiq nail juq nee maqkhaiq, bhaqaoq eeq nail juq nee maqkhaiq, niil yeel nail lavqkhoel aqnav-i mail uvthaiq nail juq bhai maqkhaiq, nqtavq miltsaq nail gaiqlaq bhai jaol nail neivq juq bhai maqkhaiq, genl dev nail ngaol. 
EPH.6.13	Alheel ngel-i mail, haqeiv nail aqn aqyanq kev lee-u phao, nuljuq jaol ivq kivq khi, iqsanl mail nl gil khi ivqdao dai thulphaol kivq dai, Miqyail-i mail bivq lavq-a nail khen kha-ao iqsanl mail doi-nq thaq yaoq. 
EPH.6.14	Maldil tsaq nail phaq jiovqpavq pavq nail khe-ai pavq khi, tsaq nail daol nail phaq doeqdaq duq khe-ai doi yaoq. 
EPH.6.15	Neesal-ovq nail lavqkhiq tsail nail geeqlaoq daoq bhai, saiqnaov tsaoq nail khe-ai tsaoq-nq khi jaol yaoq. 
EPH.6.16	Al ovqtavq, neivq Saqdaq-i mail bev-aivq lavq nail miqjaq tovq nail heeqnav maqtsoe bhai lav miv kivq dai, doeqdaq duq aqlavq bhai khaq mao iqsanl nieivq thaiq-ai thaq nail khe-ai, neema thaqtsaol nail phaq bhai khaq mao iqsanl nieivq thaiq-ai thaq yaoq. 
EPH.6.17	Hevqkovq nail phaq pevq nail hail nail uqtsaoq tsaoq khi, Aqhaqlal Miqyail-i mail bivq lavq-a nail thaoma pevq nail Miqyail nail daoq bhai tuv thaiq-ai thaq yaoq.
EPH.6.18	Al juq iqsanl, Miqyail tsaojao-ai lavq dai, geeqlaoq hal nail lavqkhoel nee doi yaoq. Aqhaqlal Miqyail nail lavqkhoel khaq mao iqsanl geeqlaoq hal yaoq. Al ovqtavq, gaq maq bhaq mail aqgeel geel dai jaol khi, geeqlaoq hal yaoq. Miqyail nail tsaol-aq juq nail haqbhoil khaq mao iqsanl, geeqlaoq hal yaoq.
EPH.6.19	Ngal geesil nail neema maq aol dai, lavqkhiq tsail nail geeqlaoq daoq bhai tavq lai nail oil-uvq-ai thaq nail phaq, bhaqlaoq kheq dai cavq bhiq kivq dai, ngaq nail haqbhoil iqsanl geeqlaoq hal tsao yaoq. 
EPH.6.20	Ngal geeqlaoq daoq al daoq nail haqbhoil jiqdan pevq nail ngel-i mail, thaonq bhai aol thailthaiq nail ngaol. Ngal geeqlaoq daoq al daoq cavq bhiq heeq phaq-ail tsaq nail khe-ai, geesil nail neema maq aol dai, cavq bhiq kivq dai iqsanl, ngaq nail haqbhoil geeqlaoq hal tsao yaoq.
EPH.6.21	Ngal khalhai nl thail hal thailthaiq nail ganl, nuljuq ya heeq kivq dai, ngal gaiq-a nail jaqbheq Duljil, nuljuq jaol nail bha lal kev-u phao, yaoq phaq yaoq-ao nee ge lavq naol. Aivq neq, Miqyail nail ganl nl nail lavqkhoel-ai, saljial ivq nail teevq gaq ngaol. 
EPH.6.22	Nvjuq khalhai pevq nail bhai nuljuq ya heeq nia dai maqkhaiq, aivq nuljuq nail neema bhai gaq bhi kav lal dai maqkhaiq, ngal aivq bhai nuljuq jaol nail bha bhi lee naol.
EPH.6.23	Aqivq jaqbheq Khali yaq juq nail kovtavq bhai neesal-ovq nail phaq jiav dei-eiq. Al ovqtavq, Aqbhu Miqyail khi mail Heeqphaq Yeiqsul Khali-i mail bivq lavq-a nail goil nail gaiq-a nail phaq khi mail neema thaqtsaol nail phaq iqsanl jiav dei-eiq. 
EPH.6.24	Ngadao nail Heeqphaq Yeiqsul Khali bhai khaq mao iqsanl, maq peivq maq boev-ail dai, gaiq-a nail tsaol-aq iqsanl nail kovtavq bhai geeqlaoq eeljaol jiav dei-eiq.
PHP.1.1	Yeiqsul Khali nail yaqkav pevq nail Paolluv khi Tilmolseiq nv-nvq gaq, Pillilpiv meenq bhai jaol nail Yeiqsul Khali bhai neema thaqtsaol nail Miqyail nail tsaol-aq juq bhai maqkhaiq, Khali yaq munl bhai heldaiq phail nail juq khi tsaojao-ai nail juq bhai maqkhaiq, haoqgavq niil gevq bhoel-ai leevq-a nail ngaol.
PHP.1.2	Ngadao nail Aqbhu Miqyail khi Heeqphaq Yeiqsul Khali nail geeqlaoq eeljaol khi neesal-ovq nail phaq nuljuq nail kovtavq bhai jiav dei-eiq.
PHP.1.3	Ngal nuljuq bhai khal noeq dov lal-u phao, ngal ngaq nail Miqyail bhai tsiqeeq naol. 
PHP.1.4	Nuljuq iqsanl nail haqbhoil ngal geeqlaoq hal-u phao, yaoq pov yaoq-ao nee lavqkhiq tsail lal nail ngaol. 
PHP.1.5	Khul khi mail dai ngal-aq neq, lavqkhiq tsail nail geeqlaoq daoq nuljuq jaol nail bha iqmoeq ilmoeq cavq lavq-u n-gaol nee yanqgaol kev dai, nuljuq ngaq bhai tsaojao-ai lavq-a nail ngaol. 
PHP.1.6	Nuljuq nail lavqkhoel iqmoeq ilmoeq aqmeeq phaq nl-a nail Miqyail neq, Yeiqsul Khali yavq kha lee nail aqn bhai kev dai ganl al juq nl gil nail ngaol dai, ngal maldil neema thaqtsaol nail ngaol.
PHP.1.7	Ngal nuljuq bhai khaq mao iqsanl gaiq-a nail ngel-i mail, nuljuq nail haqbhoil alhai noeq nail neq, tsaq nail ngaol. Ngal thaonq bhai aol-u phao maqkhaiq, lavqkhiq tsail nail geeqlaoq daoq ivqdao dai pevq lal dai maqkhaiq, yalkhaq dal nail juq nail sivtavq bhai geeqlaoq daoq al ge lai-u phao maqkhaiq, nuljuq Miqyail nail geeqlaoq eeljaol bhaqda nee, ngaq bhai tsaojao-ai lavq-a nail ngaol. 
PHP.1.8	Yeiqsul Khali nail gaiq-a deedee nail phaq-i mail ngal nuljuq iqsanl bhai khadai noeq moel khi, khadai gaiq-a nail ngel-ail dai, Miqyail heeq nia nail ngaol.
PHP.1.9	Nuljuq nail lavqkhoel bhai goil nail gaiq-a nail phaq teevq pov nee teevq pov mao lal dai, ngal geeqlaoq hal nail ngaol. Goil nail gaiq-a nail al bhaqda nee nuljuq maodai phaq bhai aqduq aqtsil tsil dai heeq nia lal dai maqkhaiq, tselpav bhoilpav nia nail phaq nuljuq nail lavqkhoel bhai mao lal dai maqkhaiq, geeqlaoq hal nail ngaol. 
PHP.1.10	Alhai pevq lal haq neq, iqsanl nail lavqkhoel-ai meeq jaiq nail phaq bhai nuljuq tselpav nia lal nail ngaol. Al ovqtavq, Khali yavq kha lee nail aqn bhai kev dai, nuljuq nail lavqkhoel bhai maq meeq nail phaq maq aol dai, oeqbal thaq duq maq jiav dai pevq lal nail ngaol. 
PHP.1.11	Aq-u phao, Miqyail nail seiqleiq khaoqsail bhi dov lal khi, yu Miqyail bhai tsiqeeq lal dai, Yeiqsul Khali taivq-ail nl nia nail tsaq nail daol nail al phaq, nuljuq aqdoevq doevq nail lavqkhoel bhai bhee lal nail ngaol.
PHP.1.12	Aqivq jaqbheq juq-ol, ngal ya daq thailthaiq nail niil neq, lavqkhiq tsail nail geeqlaoq daoq bhi gaiq-ail nail ngel lao thaq nail niil dai, nuljuq bhai bhi heeq kivq movq nail ngaol. 
PHP.1.13	Khali nail haqbhoil nee ngal thaonq bhai ya aol thailthaiq nail ngaol dai, heeqphaq nail ilkhaol bhai heldaiq phail nail genl dev nail juq khi yaoq juq yaoq iqsanl ya heeq nia-a nail ngaol. 
PHP.1.14	Ngal thaonq bhai ya aol-a nail bhaqda nee, aqivq jaqbheq maodai teevq pav, Yeiqsul nail lavqkhoel neema ivq lal-a nail ngaol. Al ovqtavq, geesil nail neema maq aol dai, Miqyail nail daoq cavq bhiq tseq lal-a nail ngaol.
PHP.1.15	Tsaol-aq teevq pav ganav juq neq, neekhaol maq sil dai, jil pheeljaq movq nail lavqkhoel nee Khali nail ganl cavq bhiq nail ngaol, ngal heeq kivq nail ngaol. Thailhai ngaol-aoq, teevq pav ganav juq neq, aqmeeq phaq dov lal dai noeqthunq khi cavq bhiq nail ngaol. 
PHP.1.16	Al juq neq, goil nail gaiq-a nail lavqkhoel nee nl nail ngaol. Khul khi mail dai ngal-aq neq, lavqkhiq tsail nail geeqlaoq daoq cavq nail bhai lovqphail nail haqbhoil, Miqyail ngaq bhai khoel-ai thaq nail ngaol dai, aqyu juq heeq nia nail ngaol. 
PHP.1.17	Yaoq juq yaoq neq, neema daolcoev dai thaq khi, Khali nail ganl cavq nail maq ngel-ail. Yovqgavq nail haqbhoil saol-nvq khi nl-ail teevq-eel ngaol. Thaonq bhai aol nail ngaq bhai iqmoeq-u nee maqtsil bhi daq naol dai noeq khi, cavq bhiq-ail teevq-eel ngaol. 
PHP.1.18	Thailhai ngaol-aoq, khul maq khi-ail. Neema daolcoev dai thaq khi, cavq nail maqkhaiq, neema maq daol mail cavq nail maqkhaiq, Khali nail ganl khal cavq kivq nail khe-ai cavq haq neq, ngal lavqkhiq tsail nail nee ovqtavq, iqmoeq phao iqsanl, lavqkhiq ya tsail nail ngaol. 
PHP.1.19	Khul khi mail dai ngal neq, nuljuq geeqlaoq hal nail ngel-i mail maqkhaiq, Yeiqsul Khali nail Aqhaqlal tsaojao-ai lavq nail ngel-i mail maqkhaiq, ngaq-i mail ya daq thailthaiq nail niil nail lavqkhoel nee ngal ya jel-ail nail ngaol dai, heeq kivq naol. 
PHP.1.20	Ngal noeqthunq khi oil movq deedee nail phaq neq, niailhai ngaol. Yaoq phaq yaoq-ao nee nail lavqkhoel bhai ngal maq ya haqsil dai, jel lal-u phao khe-ai niil aq-il iqsanl, ngal geesil nail neema maq aol dai, doevq nail maqkhaiq, sil nail maqkhaiq, ngal ngaq nail aqmaol lavqkhoel bhai Khali bhai thaqeeq thaqheel naol. 
PHP.1.21	Ngal aqdoevq doevq nail neq, Khali ngaol. Ngal sil haq neq, ngaq nail haqbhoil jailjeq pevq nail ngaol. 
PHP.1.22	Ngaq nail aqmaol aqdoevq doevq haq neq, ngal Miqyail nail ganl nl nail haqbhoil ganl tsoiq nail ngaol. Alheel ngel-i mail, sil nail phaq khi doevq nail phaq, niil nvq phaq nail lavqkhoel ngal khul phaq bhai tsel heeq dai, maq heeq lal-il. 
PHP.1.23	Ngal al nvq phaq nail gaiqlaq bhai thulphaol-nvq thaq nail ngel-i mail, noeq-u maq dov-il. Ngal oil movq nail phaq neq, kovq lai khi Khali nee mail jaol movq-ail nial. Niil neq, ngaq nail haqbhoil meeq jaiq nail ngaol. 
PHP.1.24	Thailhai ngaol-aoq, ngal ngaq nail aqmaol lavqkhoel-ai aqdoevq doevq haq neq, nuljuq nail haqbhoil ganl tsoiq jaiq nail ngaol. 
PHP.1.25	Ngal ya doevq nail ngaol dai, aqduq bhao nail ngaol. Nuljuq eeq lal heel lal khi neema thaqtsaol nail lavqkhoel lavqkhiq bhi tsail nail haqbhoil ngal nuljuq iqsanl nee mail jaol nail ngaol. 
PHP.1.26	Alheel ngel-i mail, ngal nuljuq jaol nail bha gaoq kovq lee-u phao, ngal bhaqda nee nuljuq Yeiqsul Khali nail lavqkhoel bhai, iqmoeq-u nee maqtsil lavqkhiq tsail nia jaiq lal nail ngaol.
PHP.1.27	Khalhai pevq lal gaoq Khali nail lavqkhiq tsail nail geeqlaoq daoq bhai geel-nvq dai, aqdoevq doevq yaoq. Alhai doevq haq neq, ngal kev lee khi nuljuq bhai ya moel-u phao maqkhaiq, nuljuq nee mail maq jaol-u phao maqkhaiq, nuljuq neema teevq heeq taivq-ail tavq khi ivqdao dai jaol nail nee ovqtavq, neenoeq noeq nail phaq teevq phaq taivq-ail noeq nail lavqkhoel nee lavqkhiq tsail nail geeqlaoq daoq bhai tavq nail neema thaqtsaol nail phaq nail haqbhoil laijai deedee nail ganl ngal ya gaiq nail gal duq ngaol. 
PHP.1.28	Nvjuq bhai neejiav jiav nail tsaol-aq bhai teevq peivq-ail thaq geesil. Maq geesil haq neq, aqyu juq bhai niil nvq phaq bhi moel nail ngaol. Aqyu juq neq, ya luq ya seil-ail khi, nuljuq neq, Miqyail nee mail dov lee-a nail hevqkovq nail phaq ya thaq nail nial dai, aqyu juq ya heeq ya moel nail ngaol. 
PHP.1.29	Khul khi mail dai ngal-aq neq, Khali-i mail nuljuq bhai bivq-ai thaq nail meeq deedee nail geeqlaoq al neq, aivq bhai neema thaqtsaol nail phaq taivq-ail maq ngel-ail. Aivq nail haqbhoil khoeq nail jiovq nail bhai ya daq nail phaq iqsanl aol nail ngaol. 
PHP.1.30	Nuljuq khi ngal neq, teevq phaq bhai taivq-ail dev pheeljaq thailthaiq nail ngaol. Genl dev pheeljaq nail niil phaq bhai jel lal-u phao iqsanl mail, ngal dev pheeljaq nail bhai nuljuq ya moel khi, niil aq-il iqsanl ngal dev pheeljaq thailthaiq nail ganl nuljuq ya gaiq thailthaiq nail ngaol.
PHP.2.1+PHP.2.2	Alheel ngel-i mail, Khali bhaqda nee gaq kav lal nail phaq maqkhaiq, aivq goil nail gaiq-a nail bhaqda nee neema sal lal nail phaq maqkhaiq, Aqhaqlal Miqyail nail lavqkhoel aqtsaoq tsaoq nail phaq maqkhaiq, yu nail haqbhoil saol-nvq khi gaoqhaq nail phaq maqkhaiq, niil juq nuljuq nail lavqkhoel bhai aol haq neq, ngal lavqkhiq tsail deedee lal nia dai, niailhai nl yaoq. Nuljuq neema teevq heeq taivq-ail, goil nail gaiq-a nail teevq phaq taivq-ail, neenoeq needul iqsanl teevq phaq taivq-ail noeq yaoq. 
PHP.2.3	Jil pheeljaq khi neema eeq nail heel nail lavqkhoel nee khul teevq phaq iqsanl thaq nl. Thaqtheq nail neema aol nail lavqkhoel, teevq gaq nee teevq gaq yovqgavq nail aqmaol nee maqtsil yu bhai thaqeeq yaoq. 
PHP.2.4	Yovqgavq bhai tavq nail phaq bhai taivq-ail thaq saol-nvq. Yu bhai tavq nail juq bhai iqsanl saol-nvq yaoq.
PHP.2.5	Yeiqsul Khali neema thaq nail khe-ai, nuljuq iqsanl thaq yaoq.
PHP.2.6	Aivq neq,
PHP.2.6	Miqyail pevq nail phaq
PHP.2.6	teevq bhee
PHP.2.6	teevq lovq aol nail ngaol.
PHP.2.6	Thailhai ngaol-aoq,
PHP.2.6	Miqyail khe-ai
PHP.2.6	pevq nail phaq bhai
PHP.2.6	ivqdao dai nieivq thaiq-ai
PHP.2.6	thaq nail neq,
PHP.2.6	tsaq nail ngaol dai,
PHP.2.6	maq noeq-ail.
PHP.2.7	Aivq nail seiqleiq khaoqsail
PHP.2.7	loev ha-ail ceevq khi,
PHP.2.7	yaqkav pevq nail bhai
PHP.2.7	daq khi mail
PHP.2.7	tsaol-aq khe-ai
PHP.2.7	doevq lee-a nail ngaol.
PHP.2.7	Al ovqtavq,
PHP.2.7	aivq maldil tsaol-aq ngaol dai,
PHP.2.7	yu ya moel-a nail ngaol.
PHP.2.8	Aivq neq,
PHP.2.8	aivq nail aqmaol bhai
PHP.2.8	thaqtheq khi,
PHP.2.8	sil-u phao kev dai,
PHP.2.8	Miqyail nail daoq
PHP.2.8	naldaiq-a nail ngaol.
PHP.2.8	Sil-a nail al neq,
PHP.2.8	lavqyavq kovtavq-ai
PHP.2.8	khanq sil-a nail ngaol.
PHP.2.9	Alheel ngel-i mail,
PHP.2.9	Miqyail aivq bhai
PHP.2.9	iqsanl nail kovtavq bhai
PHP.2.9	thaqeeq thaqheel khi,
PHP.2.9	aqmil iqsanl
PHP.2.9	nee mail maqtsil
PHP.2.9	eeq dee moe
PHP.2.9	deedee nail aqmil
PHP.2.9	aivq bhai
PHP.2.9	mil bhiq-a nail ngaol.
PHP.2.10	Nqtavq kovtavq bhai
PHP.2.10	jaol nail maqkhaiq,
PHP.2.10	miltsaq kovtavq bhai
PHP.2.10	jaol nail maqkhaiq,
PHP.2.10	miltsaq nail daoqthaoq bhai
PHP.2.10	jaol nail maqkhaiq,
PHP.2.10	khal jaol nail
PHP.2.10	yaoq phaq yaoq-ao nee,
PHP.2.10	Yeiqsul nail aqmil
PHP.2.10	kov-uvq bhai
PHP.2.10	peevqceevq kovdoiq
PHP.2.10	ya doiq nail ngaol.
PHP.2.11	Al ovqtavq,
PHP.2.11	Aqbhu Miqyail
PHP.2.11	seiqleiq khaoqsail ya dai,
PHP.2.11	moeqthaoq yaoq
PHP.2.11	thaoq yaoq-ao nee,
PHP.2.11	“Yeiqsul Khali neq,
PHP.2.11	Heeqphaq ngaol” dai,
PHP.2.11	salkhil ya khanq nail ngaol.
PHP.2.12	Ngal mao-ail gaiq-a nail aqtsaoq juq-ol, nuljuq khaq mao iqsanl ngaq nail daoq naldaiq nail ngaol. Ngal nuljuq nee mail jaol-u nee maqtsil ngal nuljuq nee mail maq jaol-u phao iqsanl, ngaq nail daoq aqmeeq-ai naldaiq yaoq. Nuljuq yovqgavq nail hevqkovq nail phaq ya kivq dai, geesil khi aqjuq juq nail lavqkhoel nee laijai deedee yaoq. 
PHP.2.13	Khul khi mail dai ngal-aq neq, Miqyail neema tsaq nail khe-ai, nuljuq nl movq nail neema aol lal khi nl nia dai, aivq nuljuq nail lavqkhoel bhai nl thailthaiq nail ngaol.
PHP.2.14	Nuljuq khal nl khal hal nail yaoq phaq yaoq-ao nee nail lavqkhoel bhai, khul nail daoqgovq maq dov, maq jil pheeljaq dai, nl yaoq. 
PHP.2.15	Alhai nl haq neq, oeqbal thaq duq maq jiav nail tsaol-aq khi, neema haol nail tsaol-aq pevq nail ngaol. Neema neegovq aol khi neema pov pov lav lav-ail pevq nail niil yeel nail tsaol-aq nail lavqkhoel bhai jaol-u phao, nuljuq neq, laiq nail tsa nail phaq maq aol nail Miqyail nail yaq pevq nail ngaol. Al ovqtavq nuljuq neq, niil yeel nail lavqkhoel khe jaol nail tsaol-aq bhai aqbhaq bhaq bhiq nail ngaol. 
PHP.2.16	Aqbhaq bhaq bhiq nail al neq, aqdoevq bhi doevq lal nail daoq cavq cavq nail phaq pevq nail ngaol. Alheel ngel-i mail, Khali kovq lee haq neq, ngal neema eeq duq niailhai ya nail ngaol. Ngaq-i mail tsaoq-a nail neq, aqnieivq-ail maq ngel-ail. Ngaq-i mail nl doil hal doil-a nail iqsanl, aqnieivq-ail maq ngel-ail. 
PHP.2.17	Nuljuq-i mail neema thaqtsaol nail phaq neq, Miqyail bhai laol bhiq nail phaq khe-ai, dul nail ngaol. Laol bhiq nail al nail kovtavq bhai ngaq nail aqsivq ya hoeldav khi ngaol-aoq, ngal lavqkhiq tsail deedee nail ngaol. Nuljuq nee mail iqsanl lavqkhiq tsao tsail naol. 
PHP.2.18	Alhai dul dai, nuljuq iqsanl lavqkhiq tsail yaoq. Ngaq-ai nee mail iqsanl lavqkhiq tsao tsail yaoq.
PHP.2.19	Mao-ail maq maoq lal mail, ngal Tilmolseiq bhai nuljuq jaol nail bha bhi lee naol dai, Heeqphaq Yeiqsul nail lavqkhoel bhai noeqthunq-ai thaq nail ngaol. Ngal nuljuq nail ganl ya heeq kivq haq neq, gaq aol lal nail ngaol. 
PHP.2.20	Khul khi dai ngal-aq neq, aivq khe-ai dul dai, neema thaqtsaol nail tsaol-aq teevq gaq-ail ngaq-ai nee maq jaol-ail. Aivq neq, nuljuq nail haqbhoil maldil aqmeeq phaq saol-nvq bhi nia nail gaq ngaol. 
PHP.2.21	Yaoq juq yaoq neq, Yeiqsul Khali nail haqbhoil aqmeeq phaq maq halpov mail, yovqgavq nail haqbhoil meeq lal dai taivq-ail, halpov nail ngaol. 
PHP.2.22	Thailhai ngaol-aoq, nuljuq Tilmolseiq nail neema bhai heeq nia nail ngaol. Yaqyov teevq gaq yovqgavq nail aqbhu nee mail ganl nl nail khe-ai lavqkhiq tsail nail geeqlaoq daoq gaiq doi-ail dai, aivq ngaq-ai nee mail ganl nl-a nail ngaol. 
PHP.2.23	Alheel ngel-i mail, yu ngaq bhai khalhai khi lavq nail ganl bhai ngal yaq heeq kivq-u phao, teevq pov taivq-ail aivq bhai nuljuq jaol nail bha bhi lee naol dai, ngal noeq nail ngaol. 
PHP.2.24	Ngal iqsanl mao-ail maq mao lal mail nuljuq jaol nail bha lee naol dai, Yeiqsul nail lavqkhoel bhai neema thaqtsaol naol.
PHP.2.25	Thailhai ngaol-aoq, niil aq-il, ngaq nail jaqbheq Ilbhaqphaoqdil bhai nuljuq jaol nail bha iqmoeq bhi kovq lee nail neq, tsaq-ail ngel jaol-aq dai, ngal noeq nail ngaol. Aivq neq, ngaq-ai nee mail teevq gaq khe-ai ganl nl nail nee ovqtavq, ngaq-ai nee mail teevq gaq khe-ai aqhaqlal phao khe genl dev nail gaq ngaol. Ngal loq nail phaq bhai bhi tsaojao-ai nail dai khi, nuljuq-i mail khoel-ai thaq nail gaqkhoel iqsanl ngel naol. 
PHP.2.26	Aivq nuljuq iqsanl bhai noeq moel-ai bhiq nail ngaol. Aivq nal nail ganl nuljuq ya gaiq-a nail ngel-i mail, aivq noeqhaq deedee-ai bhiq nail ngaol. Alheel ngel-i mail, ngal aivq bhai bhi kovq lee nail ngaol. 
PHP.2.27	Aivq sil heeq phaq-ail nal deedee-a nail ngaol. Thailhai ngaol-aoq, Miqyail aivq bhai gaoqhaq-a nail ngaol. Aivq bhai taivq-ail gaoqhaq nail maq ngel-ail. Ngal noeqhaq deedee nail bhai maq bhi noeq haq jaiq lal dai, ngaq bhai iqsanl gaoqhaq lavq-a nail ngaol. 
PHP.2.28	Nuljuq aivq bhai ya moel-u phao, lavqkhiq tsail lal dai maqkhaiq, ngal khaoqlaol nail micil maq gal lal dai maqkhaiq, ngal aivq bhai lavqtsail mail bhi kovq lee naol. 
PHP.2.29	Yeiqsul bhaqda nee, lavqkhiq teevq tsail aivq bhai hav yaoq. Aivq khe-ai dul nail tsaol-aq juq bhai ev yaoq. 
PHP.2.30	Khul khi mail dai ngal-aq neq, nuljuq-i mail ngaq bhai tsaojao-ai lavq-a nail, maq bhee nail juq bhee lal dai, aivq nail aqmaol av bhiq khi Khali nail ganl nl nail ngel-i mail, micil maq ngel-ail nul neq, sil lao-aoq nail ngaol.
PHP.3.1	Aqivq jaqbheq juq-ol, haoqnao naosaq khe daoq neq, niailhai ngaol. Yeiqsul nail lavqkhoel bhai lavqkhiq tsail yaoq. Ganl niil nuljuq bhai teevq yanq ngal-aq teevq pov gevq bhoel-ai lavq nail neq, gaq doil maq doil. Khul khi mail dai ngal-aq neq, nuljuq jaol ivq nia dai, ganl tsoiq nail ngaol.
PHP.3.2	Kheeq khe-ai dul nail tsaol-aq bhai yaolphaol yaoq. Aqyu juq neq, haqeiv nail phaq nl nail nee ovqtavq, bavkov uqjaq ya oev naol dai, ge nail ngaol. 
PHP.3.3	Maldil bavkov uqjaq oev nail juq neq, ngadao juq ngaol. Khul khi mail dai ngal-aq neq, ngadao juq Miqyail nail Aqhaqlal nail lavqkhoel nee Miqyail bhai uqhuq thaoq nail tsaol-aq ngaol. Al ovqtavq, Yeiqsul Khali nail lavqkhoel neema eeq duq jiav khi, aqsivq haqjoil bhai maq juq nail tsaol-aq iqsanl ngel nail ngaol. 
PHP.3.4	Maldil dai, ge haq neq, ngal aqsivq haqjoil bhai juq movq haq neq, juq kivq naol. Ngal aqsivq haqjoil bhai juq kivq naol dai, yu teevq gaq ganav noeq haq neq, ngal aivq nee maqtsil juq kivq naol. 
PHP.3.5	Ngal neq, doevq lee khi eivq n bhee lal-al ngal-aq neq, bavkov uqjaq oev-a nail ngaol. Ngal neq, Ilsaqleiqlal nail jeq-e jaq-a nail lavqkhoel khe, Bheiqyaqmiq nail jeq-e jaq-a ngaol. Heiqbhail nail tsaol-aq lavqkhoel nee doevq lee-a nail, Heiqbhail nail tsaol-aq maldil ngaol. Aoldaoq kovqdaoq phao nee ge haq neq, Phaqliqsail ngaol. 
PHP.3.6	Ngaq-i mail laijai deedee-a nail ganl bhai ge haq neq, Khali yaq munl bhai khoeq bhiq jiovq bhiq daiq-a nail teevq gaq ngaol. Aoldaoq kovqdaoq bhai tavq nail tsaq nail daol nail phaq bhai ge haq neq, oeqbal maq aol nail tsaol-aq ngaol.
PHP.3.7	Thailhai ngaol-aoq, ngaq nail haqbhoil jailjeq aol naol dai, ngaq-i mail khal saol-nvq-ai thaq nail al juq iqsanl bhai, Khali nail haqbhoil sunq-ail nail phaq pevq lao thaq nail niil dai, niil aq-il saol-nvq-ai thaq nail ngaol. 
PHP.3.8+PHP.3.9	Maldil dai, ge haq neq, ngal ngaq nail Heeqphaq Yeiqsul Khali bhai heeq kivq-a nail neq, iqsanl nee maqtsil meeq jaiq nail ngel-i mail, yaoq juq yaoq iqsanl bhai sunq-ail nail juq ngaol dai, saol-nvq-ai thaq nail ngaol. Ngal aivq nail haqbhoil yaoq phaq yaoq-ao nee bhi sunq-ail gil-a nail ngaol. Ngal Khali bhai ya khi aivq nail lavqkhoel bhai jaol kivq dai, al juq iqsanl bhai yav ha-ai thaq nail pavqkhuq pavq leivq ngaol dai, saol-nvq-ai thaq nail ngaol. Ngal neq, aoldaoq kovqdaoq bhai tavq nail tsaq nail daol nail phaq maq jiav. Khali bhai neema thaqtsaol nail bhai tavq nail tsaq nail daol nail phaq jiav nail ngaol. Tsaq nail daol nail niil phaq neq, Miqyail nee mail dov lee-a nail ngaol. Neema thaqtsaol nail ngel-i mail taivq-ail tsaq nail daol nail niil phaq bhai ya nia nail ngaol. 
PHP.3.10	Niil aq-il neq, Khali bhai iqsanl, aivq doevq kovq lal-a nail bhaqaoq bhai iqsanl, ngal heeq kivq movq-ail nial. Al ovqtavq, Khali-i mail daq-a nail haq nail aoq nail juq bhai aivq nee mail teevq gaq khe-ai daq daq-ail, aivq sil-a nail khe-ai dul lal dai iqsanl, doevq movq-ail nial. 
PHP.3.11	Alheel ngel-i mail, ngal iqsanl sil khi doevq kovq lal nail phaq bhai ya kivq-ail jaol-aq dai, noeqthunq deedee nail ngaol.
PHP.3.12	Ngal niailhai ge nail neq, niil aq-il ya gaq-ao naol dai, ge nail maq ngel-ail. Bheeq lal gaq-ao naol dai, ge nail iqsanl maq ngel. Yeiqsul Khali-i mail ngaq bhai aivq nail tsaol-aq bhi pevq lal-a nail khe-ai, kovpavq al bhai ngal ya dai, laijai thailthaiq nail ngaol. 
PHP.3.13	Aqivq jaqbheq juq-ol, kovpavq al bhai ya gaq-ao naol dai ngal maq noeq-ail. Thailhai ngaol-aoq, ngal khaq mao iqsanl nl nail teevq phaq neq, haoqnaol phao khe nl jel-ail ceevq-a nail juq bhai nioilpeivq-ail ceevq khi, sivtavq phao nl heeq phaq-ail jiav nail phaq bhai the kheel lai dai, laijai nail ngaol. 
PHP.3.14	Ngal kovpavq al bhai ngal the kheel lai dai, laijai nail ngaol. Kovpavq al neq, Miqyail Yeiqsul Khali bhai juq khi nqtavq kovtavq bhai aqdoevq ya doevq dai, ngaq bhai khul lavq-a nail phaq pevq nail ngaol.
PHP.3.15	Neema thaqtsaol nail phao yovkav eeq lal-a nail ngadao juq neq, neema alhai thaq bhel. Niil nail lavqkhoel bhai nuljuq-i mail noeq nail teevq phaq ganav maq dul lai haq neq, ganl al juq Miqyail nuljuq bhai phaodaiq lavq nail ngaol. 
PHP.3.16	Ngadao juq-i mail khal the kheel-ai thaq nail juq bhai nieivq thaiq-ai thaq khi, daolcoev dai nl dal laivq bhel.
PHP.3.17	Aqivq jaqbheq juq-ol, ngal aqdoevq doevq nail khe-ai, nuljuq iqsanl doevq yaoq. Ngaq bhai saol oil khi aqdoevq doevq nail tsaol-aq juq bhai heldaiq yaoq. 
PHP.3.18	Khul khi mail dai ngal-aq neq, jel lal-u phao, ngal nuljuq bhai mee nia pov ge bhiq-a nail khe-ai, niil aq-il iqsanl maivbhil dov dov-ail gaoq ge lavq bhel. Khali nail lavqyavq bhai neejiav jiav nail tsaol-aq maodai jaol nail ngaol. 
PHP.3.19	Tsaol-aq al juq neq, haoqnao naosaq n-gaol luq-ail seil-ail nail ngaol. Aqyu juq nail ovqmav neq, aqyu juq nail miqyail ngaol. Aqyu juq neq, haqsil heeq phaq-ail tsaq nail phaq bhai maq haqsil mail, neema eeq nail ngaol. Aqyu juq neq, miltsaq bhai tavq lai nail juq bhai taivq-ail saol-nvq nail ngaol. 
PHP.3.20	Ngadao neq, nqtavq bha tavq lai nail tsaol-aq ngaol. Hevqkovq nail gaq Heeqphaq Yeiqsul Khali al dao nee mail dov lee nail bhai, ngadao noeqthunq nail ngaol. 
PHP.3.21	Aivq neq, yaoq phaq yaoq-ao nee bhai aivq nail kov-uvq bhai bhi jaol bhi jiav-a nail bhaqaoq bhai juq khi, seiqleiq khaoqsail eeq deedee nail aivq nail aqmaol khe-ai pevq lal dai, luq-ail seil-ail nia nail ngadao nail aqmaol bhai aqsivq lav phal lavq-a nail ngaol.
PHP.4.1	Alheel ngel-i mail, ngal mao-ail gaiq-a khi moel movq deedee nail aqivq jaqbheq juq-ol, nuljuq neq, ngaq nail lavqkhiq tsail duq khi ngaq nail heel uqtsaoq ngaol. Ngal mao-ail gaiq-a nail aqtsaoq juq-ol, nuljuq Yeiqsul nail lavqkhoel bhai ivqdao dai, doevq yaoq.
PHP.4.2	Nul-nq nvq gaq Yeiqsul nail lavqkhoel-ai tsaq lai jil lai yaoq dai, ngal Ilbhaoldil khi Sultuv bhai hal nail ngaol. 
PHP.4.3	Ngaq-ai nee mail teevq gaq khe-ai, ganl nl daiq-a nail gaq-ol, naol iqsanl yaqmai-aq al nvq gaq bhai tsaojao-ai bhiq yaoq dai, ngal naoq bhai hal nail ngaol. Khul khi mail dai ngal-aq neq, lavqkhiq tsail nail geeqlaoq daoq gaiq doi ail dai, aqyu nvq gaq ngaq-ai nee mail tsao nl lavq-a nail ngaol. Gaqleiqmeiq khi aqdoevq bhi doevq nail haoqgavq phaldoiq lavqkhoel bhai aqmil gevq bhoel-ai thaq nail yaoq juq yaoq iqsanl, ngaq-ai nee mail tsao nl lavq-a nail ngaol.
PHP.4.4	Khaq mao iqsanl, Yeiqsul nail lavqkhoel bhai lavqkhiq tsail yaoq. Ngal teevq pov gaoq ge lavq bhel. Lavqkhiq tsail yaoq. 
PHP.4.5	Neema neenuq neebeiv aol nail tsaol-aq niil dai, tsaol-aq iqsanl mail naoq bhai heeq nia dai, doevq yaoq. Yeiqsul kev lee-aiq nail ngaol. 
PHP.4.6	Khul teevq phaq bhai iqsanl khaoq thaq laol. Nuljuq loq nail phaq bhai khaq mao iqsanl, geeqlaoq hal-u phao, khal hal movq nail khe-ai, Miqyail bhai tsiqeeq tsiqeeq-ail hal yaoq. 
PHP.4.7	Alhai hal haq neq, Miqyail nee mail dov lee-a nail tsaol-aq-i mail maq noeq dov tsaol nail neesal-ovq nail phaq nuljuq nail neema khi nuljuq nail neenoeq needul bhai Yeiqsul Khali nail lavqkhoel nee heldaiq phail lavq nail ngaol.
PHP.4.8	Aqivq jaqbheq juq-ol, haoqnao naosaq khe daoq neq, niailhai ngaol. Maldil tsaq nail phaq, yu ev heeq phaq-ail pevq nail phaq, tsaq nail phaq, meeq nail haol nail phaq, yu heldaiq-u phao, gaiq-a lal bhiq nail phaq, heldaiq meeq nail phaq, aqmeeq phaq khi tsiqeeq heeq phaq-ail pevq nail phaq, niil juq bhai nuljuq khaq mao iqsanl, saol-nvq saol-nvq-ail jaol yaoq. 
PHP.4.9	Nuljuq ngaq nail lavqkhoel bhai ya saol oil, ya hav bhoel, ya gaiq ya moel-a nail juq bhai nl dal laivq yaoq. Alhai nl haq neq, neesal bhi ovq lavq nail Miqyail nuljuq nee mail jaol nail ngaol.
PHP.4.10	Niil aq-il iqsanl teevq pov, nuljuq ngaq bhai noeq kev lavq nail ngel-i mail, ngal Yeiqsul nail lavqkhoel-ai lavqkhiq tsail deedee-ail nial. Jel lal-u phao, nuljuq ngaq bhai noeq kev khi ngaol-aoq, ngaq bhai ya tsaojao-ai dai, gailkhaol maq daol lal haq-al. 
PHP.4.11	Ngal teevq phaq ganav loq nail ngel-i mail, niailhai ge nail maq ngel. Ngal khul phaq bhai ya thaoqphuq khi ngaol-aoq, al nail lavqkhoel bhai neekhaol sil dai heeq kivq lal-aoq nail ngaol. 
PHP.4.12	Haq deedee nail phaq bhai maqkhaiq, hulmeeq hulbhao bhao nail phaq bhai maqkhaiq, ngal khanqtsaol lal-aoq nail ngaol. Jaq lovq daol lovq nail phaq bhai maqkhaiq, moevq nail sivq nail phaq bhai maqkhaiq, bhao lee ya lee nail phaq bhai maqkhaiq, haq nail aoq nail phaq bhai maqkhaiq, ngal niil juq bhai khalhai khi daq tsaol nail ganl, yaoq phaq yaoq-ao nee bhai heeq kivq lal-aoq nail ngaol. 
PHP.4.13	Ngaq bhai gaq bivq lavq nail gaq bhai juq juq-ail, ngal iqsanl bhai nl kivq hal kivq nail ngaol.
PHP.4.14	Thailhai ngaol-aoq, ngal haq dee aoq deedee nail phaq bhai ya daq thailthaiq-u phao, nuljuq tsaojao-ai lavq-a nail ngel-i mail, meeq deedee-ail nial.
PHP.4.15	Pillilpiv meenq bhai jaol nail tsaol-aq juq-ol, ngal lavqkhiq tsail nail geeqlaoq daoq iqmoeq ilmoeq cavq lal khi, Maqgeiqdaolnil milkhaoq nee mail dov ail-u phao, bivq lavq khi tsaojao-ai lavq-a nail lavqkhoel nee aqtsaoq tsaoq lavq-a nail neq, nuljuq teevq-eel ngaol. Khali yaq munl yaoq juq yaoq neq, alhai teevq munl iqsanl maq nl lavq-a dai nuljuq heeq nia nail ngaol. 
PHP.4.16	Khul khi mail dai ngal-aq neq, ngal Theilsaqlolni meenq bhai jaol-u phao, ngal loq nail juq bhai nuljuq mee nia pov oil bhoel-ai leevq-a nail ngaol. 
PHP.4.17	Ngal kovpavq bhai oil movq nail ngel-i mail, niailhai ge nail maq ngel-ail dei-eiq. Nuljuq geeqlaoq teevq bhee ya dai ngal movq nail ngaol. 
PHP.4.18	Niil aq-il neq, ngal yaoq phaq yaoq-ao nee jiav lovq-ao nail nee ovqtavq, al jaiq iqsanl jiav nail ngaol. Nuljuq Ilbhaqphaoqdil bhai khoel khi bhi oil ha lee-a nail kovpavq al juq bhaqda nee ngal teevq bhee jiav nail ngaol. Kovpavq al juq neq, Miqyail neema tsaq nail tovq khi danq nail huqbhiq nil nail phaq khi laol bhiq nail phaq iqsanl ngel naol. Miqyail al juq bhai hav bhoel nail ngaol. 
PHP.4.19	Ngaq nail Miqyail neq, aivq nail mao-ail phoiq mao-ail laoq nail seiqleiq khaoqsail lavqkhoel nee, nuljuq khal loq nail yaoq phaq yaoq-ao nee, Yeiqsul Khali bhai juq juq-ail khi nuljuq bhai teevq bhee teevq lov bivq lavq nail ngaol.
PHP.4.20	Ngadao nail Aqbhu Miqyail bhai nqmaq maqluv halyeel tsiqeeq bhel. Aqmiq.
PHP.4.21	Yeiqsul Khali bhai neema thaqtsaol nail Miqyail nail tsaol-aq iqsanl bhai ngal noeq moel naol geiq dai, ge bhiq-ail dei-eiq. Ngaq-ai nee mail jaol nail aqivq jaqbheq Khali yaq juq, nuljuq bhai noeq moel naol dai, daoq cavq cavq bhoel-ai leevq-a nail ngaol. 
PHP.4.22	Niilniai jaol nail Khali yaq iqsanl mail, nuljuq bhai noeq moel naol dai, daoq cavq cavq bhoel-ai leevq-a nail ngaol. Yu nee maqtsil, heeqphaq Gailsaq nail haol bhai ganl nl nail Khali yaq juq nuljuq bhai noeq moel-ai bhiq nail ngaol.
PHP.4.23	Ngadao nail Heeqphaq Yeiqsul Khali nail geeqlaoq eeljaol nuljuq nail neema lavqkhoel bhai aol dei-eiq.
COL.1.1+COL.1.2	Ngal neq, Miqyail neema tsaq nail ngel-i mail, Yeiqsul Khali nail yaqkav jiovq thailthaiq nail Paolluv ngaol. Jaqbheq Tilmolseiq nv-nvq gaq Gaollaolsail meenq bhai jaol nail Miqyail nail tsaol-aq juq bhai haoqgavq niil gevq bhoel-ai leevq-a nail ngaol. Nuljuq neq, Khali bhai saljial ivq nail aqivq jaqbheq juq ngaol. Ngadao nail Aqbhu Miqyail nail geeqlaoq eeljaol khi neesal-ovq nail phaq nuljuq nail kovtavq bhai jiav dei-eiq.
COL.1.3	Nvjuq nuljuq nail haqbhoil geeqlaoq hal-u phao, ngadao nail Heeqphaq Yeiqsul Khali nail Aqbhu Miqyail bhai khaq mao iqsanl tsiqeeq nail ngaol. 
COL.1.4	Khul khi mail dai ngal-aq neq, nuljuq Yeiqsul Khali bhai neema thaqtsaol nail ganl maqkhaiq, nuljuq Miqyail nail tsaol-aq iqsanl bhai gaiq-a nail ganl maqkhaiq, nvjuq ya gaiq-a nail ngaol. 
COL.1.5	Nuljuq nqtavq kovtavq bhai jiav nail geeqlaoq bhai noeqthunq nail ngel-i mail, alhai neema thaqtsaol khi gaiq-a nail ngaol. Noeqthunq nail al phaq neq, maldil tsaq nail lavqkhiq tsail nail geeqlaoq daoq cavq nail bhai, nuljuq aq-u nee ya gaiq-a nail ngaol. 
COL.1.6	Lavqkhiq tsail nail geeqlaoq daoq niil neq, nuljuq jaol nail bha kev lee-a nail nee ovqtavq, miltsaq kovtavq bhai doi dai aqheeq heeq lee khi eeq lal nail khe-ai, nuljuq ya gaiq khi Miqyail nail geeqlaoq eeljaol maldil tsaq nail lavqkhoel bhai ya heeq nia-u n-gaol nee mail, nuljuq nail lavqkhoel bhai iqsanl aqheeq heeq lee khi eeq lal thailthaiq nail ngaol. 
COL.1.7	Nvjuq nee mail teevq gaq khe-ai ganl nl nail, nvjuq mao-ail gaiq-a nail Ilbhaqphaqlal bhaqda nee nuljuq lavqkhiq tsail nail geeqlaoq daoq al ya gaiq-a nail ngaol. Aivq neq, nvjuq nail haqbhoil saljial ivq nail lavqkhoel nee Khali nail ganl nl nail gaq ngaol. 
COL.1.8	Aqhaqlal Miqyail bhaqda nee nuljuq-i mail ya-a nail goil nail gaiq-a nail ganl al, niil aq-il, aivq nvjuq bhai ge lavq-a nail ngaol.
COL.1.9	Alheel ngel-i mail, nuljuq nail ganl bhai nvjuq ya gaiq-u n-gaol nee, nvjuq nuljuq nail haqbhoil maq naq lai dai, geeqlaoq hal nail ngaol. Aqhaqlal Miqyail phao khe neenoeq neekha khi noeqheeq noeq dov nia nail iqsanl nail lavqkhoel nuljuq Miqyail neema tsaq nail phaq bhai teevq bhee teevq lovq heeq nia lal dai iqsanl, nvjuq geeqlaoq hal nail ngaol. 
COL.1.10	Nuljuq alhai heeq nia lal haq neq, Heeqphaq Yeiqsul bhai geel-nvq nail khe-ai, aqdoevq doevq khi, yaoq phaq yaoq-ao nee nail lavqkhoel aivq nuljuq bhai neekhaol sil nail ngaol. Al ovqtavq, nuljuq aqmeeq yaoq phaq yaoq-ao nee nl nail hal nail lavqkhoel nee aqheeq heeq lee khi Miqyail bhai teevq pov nee teevq pov heeq nia jaiq lal nail ngaol. 
COL.1.11	Bhaqaoq mao-ail eeq nail Miqyail nail seiqleiq khaoqsail bhaqda nee, nuljuq lavqkhiq teevq tsail neema ivq nail lavqkhoel yaoq phaq yaoq-ao nail lavqkhoel bhai ol nia dai, Miqyail nuljuq bhai bhaqaoq bivq yaoq dai iqsanl, nvjuq nuljuq nail haqbhoil geeqlaoq hal thailthaiq nail ngaol. 
COL.1.12	Aqbhaq nail milkhaoq lavqkhoel aivq nail tsaol-aq juq nail haqbhoil, lainq-ai thaq nail geeqlaoq bhai ya nail geel-nvq dai, nl lavq-a nail Aqbhu Miqyail bhai, nuljuq lavqkhiq teevq tsail tsiqeeq yaoq.
COL.1.13	Aqbhu Miqyail neq, aqnav nail bhaqaoq lavqkhoel nee ngadao bhai bhi jel-ail lavq khi, aivq mao-ail gaiq-a nail aivq nail Yaqyov nail milkhaoq lavqkhoel bhai bhi aol lai lavq-a nail ngaol. 
COL.1.14	Yaqyov al gaq ngadao bhai hevqkovq lavq khi, oeqbal iqsanl mail phaiq lavq-a nail ngaol.
COL.1.15	Tsaol-aq yaq Miqyail bhai maq moel nia-ail. Yeiqsul bhai moel haq neq, Miqyail bhai moel-a nail khe-ai dul nail ngaol. Khal teivq-ai thaq nail yaoq phaq yaoq-ao nee nail kovtavq bhai Yeiqsul neq, aqivq ivqsaq gaq ngaol. 
COL.1.16	Nqtavq kovtavq khi mail miltsaq kovtavq bhai khal jaol khal jiav nail juq maqkhaiq, moel lal nail juq khi maq moel lal nail juq maqkhaiq, nqtavq khi miltsaq nail gaiqlaq bhai uvthaiq nail juq maqkhaiq, bhaqaoq eeq nail juq maqkhaiq, eeq nail heel nail juq maqkhaiq, heeqphaq juq iqsanl bhai maqkhaiq, Yeiqsul bhai juq khi Miqyail-i mail teivq-ai thaq nail ngaol. Yaoq phaq yaoq-ao nee aivq nail lavqkhoel-ai teivq-ai thaq nail ngaol. Yaoq phaq yaoq-ao nee aivq nail haqbhoil teivq-ai thaq nail ngaol. 
COL.1.17	Khul teevq phaq iqsanl maq doevq maq jaol lal-u nee mail, Yeiqsul aqdoevq doevq khi jaol thailthaiq nail ngaol. Yaoq phaq yaoq-ao nee aivq nail lavqkhoel bhai ivq khi doevq thailthaiq nail ngaol. 
COL.1.18	Aivq neq, Khali yaq munl nail uqhuq ngaol. Khali yaq munl neq, aivq nail aqmaol ngaol. Aivq neq, iqmoeq ilmoeq khe gaq ngaol. Aivq neq, yaoq phaq yaoq-ao nee nail lavqkhoel meeq jaiq bhee jaiq nail iqmoeq khe gaq pevq lal dai, iqmoeq ilmoeq doevq kovq lal-a nail gaq ngaol. 
COL.1.19+COL.1.20	Miqyail nail bhee lovq nail phaq iqsanl mail Yeiqsul nail lavqkhoel-ai aol lal khi, lavqyavq kovtavq bhai il lee-a nail aivq nail aqsivq bhaqda nee, miltsaq kovtavq-ai khal jaol khal jiav nail juq maqkhaiq, nqtavq kovtavq bhai khal jaol khal jiav nail juq maqkhaiq, yaoq phaq yaoq-ao nee Miqyail bhai tsaq lal jil lal dai, Miqyail neekhaol sil nail ngaol.
COL.1.21	Jel lal-u phao, nuljuq Miqyail nee gaoqceiv ceiv ail-a nail ngaol. Nuljuq haqeiv nail phaq nl-a nail ngel-i mail, nuljuq nail neema lavqkhoel nee aivq bhai neejiav jiav nail ngaol. 
COL.1.22	Thailhai ngaol-aoq, aqsivq haqjoil bhao nail Yeiqsul nail aqmaol khanq sil-a nail ngel-i mail, niil aq-il nuljuq Miqyail bhai bhi tsaq bhi jil lal dai, Miqyail nl-a nail ngaol. Aivq alhai nl nail neq, nuljuq bhai tsaolmeeq tsaolhaol, oeqbal thaq duq maq jiav nail tsaol-aq khi, yu khul dai ge duq maq jiav nail tsaol-aq bhi pevq lal khi, aivq nail sivtavq bhai ya aol kev lai nail dai khi, nl lavq-a nail ngaol. 
COL.1.23	Alhai pevq lal dai, nuljuq-i mail neema thaqtsaol-a nail phaq ivqdao dai, nieivq thaiq dal laivq yaoq. Nuljuq-i mail ya gaiq-a nail lavqkhiq tsail nail geeqlaoq daoq bhai tavq nail noeqthunq nail phaq bhai thaq khaonq ha. Nqtavq nail kov-uvq bhai khal teivq-ai thaq nail yaoq phaq yaoq-ao nee bhai, lavqkhiq tsail nail geeqlaoq daoq al yu cavq bhiq nail ngaol. Ngal iqsanl, geeqlaoq daoq al cavq bhiq thailthaiq nail gaq pevq lal-a nail ngaol.
COL.1.24	Niil aq-il, ngal nuljuq nail haqbhoil haq dee aoq deedee nail bhai ya daq nail neq, ngaq-ai lavqkhiq tsail-ail nial. Khali-i mail maq ya daq gil-a nail haq dee aoq deedee nail juq bhee lal dai, aivq nail aqmaol nail haqbhoil ngaq nail aqmaol lavqkhoel bhai ngal daq thailthaiq nail ngaol. Aivq nail aqmaol dai ge nail neq, Khali yaq munl bhai ge nail ngaol. 
COL.1.25	Miqyail nail daoq teevq bhee bhi heeq bhi gaiq-ail nia dai, Miqyail ngaq bhai tsel dov-ai thaq nail khe-ai, ngal neq, nuljuq nail haqbhoil ganl niil nl yaoq dai, aivq ngaq bhai khoel-ai thaq nail ngaol. 
COL.1.26	Milnee uqnee Miqyail-i mail teevq yeel nee teevq yeel oiltsail-ai thaq nail aivq nail daoq al, niil aq-il, aivq aivq nail tsaol-aq juq bhai phaodaiq bhiq nail ngaol. 
COL.1.27	Yu nail jeq-e jaq-a nail haqbhoil Miqyail-i mail oiltsail-ai thaq nail daoq al neq, seiqleiq khaoqsail khadai eeq khadai meeq nail ganl, aivq aivq nail tsaol-aq bhai bhi heeq nia movq nail ngaol. Nuljuq iqsanl yu nail jeq-e jaq-a nail lavqkhoel bhai aol nail ngaol. Oiltsail-ai thaq nail daoq al neq, Khali nuljuq nail lavqkhoel bhai jaol nail ngel-i mail, nuljuq seiqleiq khaoqsail al bhai ya dai, noeqthunq nail phaq jiav nail ngaol.
COL.1.28	Nvjuq aivq nail ganl daoq cavq cavq nail ngaol. Khalhai khi ngaol-aoq, tsaol-aq yaoq gaq yaoq-ao nee Khali nail lavqkhoel bhai bhee lal khi, nvjuq aqyu juq bhai Miqyail nail sivtavq-ai av bhiq kivq dai, “Yaolphaol yaoq dei-eiq” dai, nvjuq tsaol-aq yaoq gaq yaoq-ao nee bhai ge bhi nail nee ovqtavq, neenoeq neekha iqsanl mail yuq yuq-ail, cavq bhiq cov bhiq thailthaiq nail ngaol. 
COL.1.29	Al nail haqbhoil ngal laijai deedee nail ngaol. Khali ngaq bhai bhaqaoq bivq lavq khi, aivq ngaq nail lavqkhoel bhai ganl nl thailthaiq nail khe-ai, ngal iqsanl laijai deedee nail ngaol.
COL.2.1	Nuljuq nail haqbhoil maqkhaiq, Laoldilciv meenq bha jaol nail juq nail haqbhoil maqkhaiq, ngaq bhai maq moel daiq-a nail juq nail haqbhoil maqkhaiq, ngal khadai laijai nail ngel-ail dai, nuljuq bhai bhi heeq kivq movq-ail nial. 
COL.2.2	Goil nail gaiq-a nail lavqkhoel neema teevq heeq bhai tavq lal dai maqkhaiq, neema gaq kav lal dai maqkhaiq, ngal nl thailthaiq nail ngaol. Al bhaqda nee, Miqyail-i mail oil tsail-ai thaq nail Khali bhai tavq nail phaq bhai aqyu juq gov heeq nia lal khi, heeq nia nail neenoeq neekha teevq bhee aol lal nail ngaol. 
COL.2.3	Khali nail lavqkhoel bhai, aqphoiq phoiq deedee nail neenoeq neekha khi noeqheeq noeqmoel nia nail yaoq phaq yaoq-ao nee, oiltsail-ai thaq nail ngaol. 
COL.2.4	Khaq sil gaq maqkhaiq, naldaiq meeq nail daoq ge ge-ail, nuljuq bhai maq ya hevq bheel-aivq dai, ngal niailhai ge nail ngaol. 
COL.2.5	Khul khi mail dai ngal-aq neq, ngal nuljuq nee maq jaol khi ngaol-aoq neq, ngaq nail neema nuljuq nee mail jiav nail ngaol. Nuljuq teevq phaq gil haq teevq phaq aqduq aqtsil tsil dai, nl nail bhai maqkhaiq, Khali nail lavqkhoel neema thaqtsaol nail phaq ivq deedee nail bhai maqkhaiq, ngal ya moel-a nail ngel-i mail, lavqkhiq tsail-ail nial.
COL.2.6	Nuljuq Heeqphaq Yeiqsul Khali bhai hav bhoel-a nail khe-ai, aivq bhai juq juq-ail aqdoevq doevq yaoq. 
COL.2.7	Daoqtsail kha-ail nail khe-ai, nuljuq aivq nail lavqkhoel bhai kha-ail khi, eeq lal meeq lal yaoq. Nuljuq-i mail ya saol oil-a nail khe-ai, neema thaqtsaol nail phaq nail lavqkhoel ivqdao dai jaol khi, dee lai nail maq bhao dai, Miqyail bhai tsiqeeq yaoq.
COL.2.8	Neenoeq neekha maq aol nail daoq khi daoqceevq maq jiav nail goiqbhaoq bhaoq nail daoq ge ge-ail, tsaol-aq teevq gaq-ail, nuljuq bhai maq ya nieil-aivq dai, yaolphaol yaoq dei-eiq. Daoq al juq neq, Khali bhai tavq nail maq ngel-ail. Teevq yeel nee teevq yeel cavq khal leevq thaq nail daoq khi miltsaq bhai tavq nail aol juq teevq-eel ngaol.
COL.2.9	Khali nail lavqkhoel-ai Miqyail-i mail pevq nail phaq teevq bhee aol nail ngaol. 
COL.2.10	Nuljuq aivq nail lavqkhoel bhai bhee lal-aoq nail ngaol. Aivq neq, uvthaiq nail juq khi bhaqaoq eeq nail juq iqsanl nail kovtavq bhai uqhuq ngaol. 
COL.2.11	Nuljuq aivq nail lavqkhoel bhai bavkov uqjaq oev-a nail ngaol. Aqmaol bhai tavq nail phaq oev-a nail bhai ge nail maq ngel-ail. Khali bhai tavq nail bavkov uqjaq oev nail dai ge nail neq, aqsivq haqjoil nail neenoeq neelov khaonq ha-ail ceevq nail bhai ge nail ngaol 
COL.2.12	Nuljuq ulcuvq saol-u phao, aivq nee mail duqpheeq-ai thaq nail ngaol. Aivq bhai bhi doevq kovq lal-a nail Miqyail ganl nl thailthaiq nail bhaqaoq bhai neema thaqtsaol nail ngel-i mail, nuljuq aivq nee mail doevq kovq lal-a nail ngaol.
COL.2.13	Nuljuq neq, oeqbal nl-a nail bhaqda nee maqkhaiq, aoldaoq kovqdaoq maq jiav nail bhaqda nee maqkhaiq, sil-ai thaq nail tsaol-aq pevq khi ngaol-aoq, niil aq-il aivq nuljuq bhai Khali nee mail aqdoevq bhi doevq lal khi, ngadao nail oeqbal iqsanl bhai phaiq lavq-a nail ngaol. 
COL.2.14	Aoldaoq kovqdaoq bhai juq khi ngadao nail kovtavq bhai oeqbal thaq nail haoqgavq bhai aivq-i mail siv peivq-a nail ngaol. Aivq haoqgavq al keiv bhai lavqyavq kovtavq-ai tavq thaiq nail lavqkhoel nee oil ha-a nail ngaol. 
COL.2.15	Lavqyavq al nail kovtavq-ai, nqtavq khi miltsaq nail gaiqlaq bhai uvthaiq nail juq khi bhaqaoq eeq nail juq nail khen kha-ao tsai dov khi, tsaol-aq iqsanl nail sivtavq-ai aqyu juq bhai bhi haqsil-a nail ngaol. Lavqyavq bhaqda nee aivq al juq bhai gaq lai-a nail ngaol.
COL.2.16	Alheel ngel-i mail, jaq nail daol nail ganl nee maqkhaiq, bhaoqaiq lav sav nail ganl nee maqkhaiq, lav lov lav ceiv lao nail ganl nee maqkhaiq, jaol n n-gaol lao nail ganl nee maqkhaiq, al juq bhaqda nee yu nuljuq nail kovtavq-ai oeqbal thaq lal nail bhai thaq naldaiq. 
COL.2.17	Al juq neq, yaqhao khe kev lee nail juq nail maolkhoel teevq-eel ngaol. Thailhai ngaol-aoq, maolkhoel nail aqmaol neq, Khali ngaol. 
COL.2.18	Tsaol-aq teevq pav ganav juq, maq tsaq nail lavqkhoel nee, yovqgavq nail aqmaol bhai thaqtheq khi, nqtavq gaqkhoel bhai uqhuq thaoq nail ngaol. Aqyu juq neq, aqyu juq-i mail aqhaqlal nail lavqkhoel bhai ya moel-a nail juq bhai juq juq-ail, neema eeq nail ngaol. Thailhai ngaol-aoq, aqyu juq neq, aqsivq haqjoil phao taivq-ail saol-nvq nia nail ngel-i mail, aqyu juq-i mail nl nail hal nail juq neq, khul nail ganl maq tsoiq-ail. Alheel nail tsaol-aq juq-i mail, nuljuq bhai yalkhaq thaq bhi dal. 
COL.2.19	Alheel nail tsaol-aq juq neq, uqhuq pevq nail Khali bhai aqmeeq-ai maq covq cavq-ail. Miqyail neema tsaq nail khe-ai, uqhuq al bhaqda nee aqmaol maol lao-ail eeq lal nail ngaol. Khil ceevq lavq ceevq khi haqguq haqlao juq covq cavq nail ngel-i mail, aqmaol maol lao-ail gaq aol lal eeq lal thailthaiq nail ngaol.
COL.2.20	Nuljuq neq, Khali nee mail miltsaq bhai tavq nail aol juq bhai sil jel-ail ceevq-ao nail ngaol. Thailhai phal-iq neq, miltsaq bhai tavq nail aol nail kov-uvq bhai khul khi mail aqdoevq gaoq doevq nail-aiq. 
COL.2.21	“Thaq nieivq thaiq, thaq mevqdaiq, thaq thoiqtsi” dai, ge-ai thaq nail aol juq bhai khul khi mail nuljuq gaoq thaoq nail-aiq. 
COL.2.22	Nuljuq al juq bhai thaoq-u phao, aol al juq neq, luq-ail seil ail-a nail ngaol. Khul khi mail dai ngal-aq neq, aol al juq neq, tsaol-aq-i mail thaoq khal leevq khi cavq bhi cov bhi nail aol juq teevq-eel ngaol. 
COL.2.23	Yovqgavq bhai yovqgavq noeq dov khi uqhuq thaoq nail maqkhaiq, maq tsaq nail lavqkhoel nee neema thaqtheq nail maqkhaiq, yovqgavq nail aqmaol bhai khoeq bhiq jiovq bhiq nail maqkhaiq, alhai nl nail juq neq, neenoeq neekha aol nail khe-ai dul khi ngaol-aoq, aqsivq haqjoil phao neekhaol jiav nail juq bhai gaq lai dai, khul teevq phaq iqsanl ganl maq tsoiq-ail.
COL.3.1	Nuljuq Khali nee mail doevq kovq lal-a nail ngaol. Thailhai phal-iq neq, nqtavq kovtavq bhai jiav nail juq bhai halpov yaoq. Khali neq, al bhai Miqyail nail lavqmal phao jaoldeel-nvq thaq nail ngaol. 
COL.3.2	Miltsaq kovtavq khe jiav nail juq bhai thaq noeqcov-ai thaq. Nqtavq kovtavq khe jiav nail juq bhai noeqcov-ai thaq yaoq. 
COL.3.3	Khul khi mail dai ngal-aq neq, nuljuq neq sil nail tsaol-aq pevq khi, nuljuq nail aqdoevq doevq nail phaq neq, Khali nee mail Miqyail nail lavqkhoel bhai oil tsail-ai thaq nail ngaol. 
COL.3.4	Ngadao nail aqdoevq doevq nail phaq neq, Khali ngaol. Aivq dov lee-u phao, nuljuq iqsanl aivq nee mail seiqleiq khaoqsail nail lavqkhoel nee dov lee nail ngaol.
COL.3.5	Nuljuq nail lavqkhoel khe aol nail, miltsaq bhai tavq nail juq bhai lav heivq yaoq. Al juq neq, khaqmiq sev nail, aqjiivq aqcavq phaq nl nail, yovqgavq nail neekhaol teevq sil doevq tavq jaol tavq movq nail, aqsivq haqjoil nail neekhaol nee nl movq nail, phul heel bhai neekhaol jiav nail, niil juq ngaol. Phul heel bhai neekhaol jiav nail phaq neq, thaoqphaoq aqma maolkhoel bhai uqhuq thaoq nail phaq pevq nail ngaol. 
COL.3.6	Al juq bhaqda nee, Miqyail neema phail nail phaq kev lee thailthaiq nail ngaol. 
COL.3.7	Jel lal-u phao, nuljuq iqsanl al juq nail haoqnao aqdoevq doevq khi, al juq bhai nl daiq hal daiq-a nail ngaol. 
COL.3.8	Thailhai ngaol-aoq, niil aq-il neq, nuljuq niil juq bhai khaonq ha yaoq. Neema phail nail phaq, neema bhao nail phaq, yu bhai neejiav jiav nail phaq, yu nail haoqnaol phao nee khal ge movq-ail ge nail phaq khi, aqjiivq aqcavq phaq nail daoq ge nail, niil juq ngaol. 
COL.3.9	Teevq gaq nail gaiqlaq bhai teevq gaq goiqbhaoq thaq bhaoq. Khul khi mail dai ngal-aq neq, nuljuq neq, neema aqlil bhai iqsanl, neema aqlil nail aol juq bhai iqsanl, loev ha-ail ceevq khi, 
COL.3.10	neema aqsivq bhai doi-a nail ngaol. Neema aqsivq al neq, aivq bhai teivq-a nail Miqyail khe-ai dul lal nia dai, heeq nia moel nia nail phao, aqsivq pevq lal thailthaiq nail ngaol. 
COL.3.11	Neema aqsivq pevq lal-a nail lavqkhoel, Heiqlaqsal nail tsaol-aq khi Yuldav nail tsaol-aq dai, maq tselpav yaoq-aol. Bavkov uqjaq oev nail tsaol-aq khi bavkov uqjaq maq oev nail tsaol-aq dai, maq tselpav yaoq-aol. Yaoqkhaoq yaoq mil yaoq khe tsaol-aq khi aolsaolkovq ma bhao nail tsaol-aq dai, maq tselpav yaoq-aol. Yaqkav khi yaqkav maq ngel nail juq dai, maq tselpav yaoq-aol. Khali neq, iqsanl mail pevq khi, iqsanl nail lavqkhoel bhai jaol nail ngaol.
COL.3.12	Nuljuq neq, Miqyail mao-ail gaiq-a nail aivq-i mail tsel dov-ai thaq nail tsaolmeeq tsaolhaol ngaol. Alheel ngel-i mail, yu bhai gaoqhaq gaiq-a nia deedee nail, yu nail haqbhoil aqmeeq phaq nl nail, yovqgavq nail aqmaol bhai thaqtheq nail, neema neenuq neebeiv aol khi, neenoeq heelma ma dai noeq nail, nuljuq aqgaq aqdoi doi nail khe-ai doi yaoq. 
COL.3.13	Teevq gaq nee teevq gaq ol ol-ail doevq yaoq. Teevq gaq nail kovtavq-ai teevq gaq oeqbal thaq nail phaq jiav haq neq, teevq gaq nee teevq gaq oeqbal phaiq yaoq. Heeqphaq Yeiqsul nuljuq nail oeqbal bhai phaiq-a nail khe-ai, nuljuq iqsanl teevq gaq nee teevq gaq oeqbal phaiq yaoq. 
COL.3.14	Al juq iqsanl nail kovtavq bhai, goil nail gaiq-a nail phaq doi dav gai yaoq. Goil nail gaiq-a nail phaq neq, iqsanl bhai bhee lal dai, leel jaoq-ai thaq nail ngaol.
COL.3.15	Khali nail neesal-ovq nail phaq nuljuq nail neema bhai bhi uvthaiq yaoq. Alhai bhi uvthaiq nail dai khi, aqmaol teevq maol teevq-eel nail lavqkhoel, Miqyail nuljuq bhai khul-ai thaq nail ngaol. Aivq bhai tsiqeeq nail neema aol aol-ail doevq yaoq. 
COL.3.16	Khali nail daoq nuljuq nail lavqkhoel bhai bhi bhao bhi ya lee yaoq. Neenoeq neekha teevq bhee aol nail lavqkhoel tsiqeeq nail daoq, tsiqeeq khi aqthel gul nail daoq khi, aqhaqlal phao tavq lai nail daoqdaq daq nail daoq juq bhai juq juq-ail, teevq gaq nee teevq gaq cavq bhiq cov bhiq khi gaq bivq yaoq. Nuljuq nail neema lavqkhoel-ai, Miqyail bhai gul gul-ail tsiqeeq yaoq. 
COL.3.17	Nuljuq daoq ge nail maqkhaiq, nl nail hal nail maqkhaiq, khul phaq nl khi ngaol-aoq, Heeqphaq Yeiqsul nail aqmil kov-uvq nee nl yaoq. Aivq bhai juq juq-ail, Aqbhu Miqyail bhai tsiqeeq yaoq.
COL.3.18	Khaqma juq-ol, yovqgavq nail yovjil nail kov-uvq bhai aqmeeq-ai jaol yaoq. Niil neq, Khali yaq nl heeq phaq-ail tsaq nail ganl ngaol.
COL.3.19	Yaqyov-aq juq-ol, yovqgavq nail khaqma bhai gaiq-a yaoq. Aivq bhai neema thaq nal.
COL.3.20	Yaq juq-ol, yaoq phaq yaoq-ao nee nail lavqkhoel yovqgavq nail aqbhu aqma nail daoq bhai naldaiq yaoq. Khul khi mail dai ngal-aq neq, nuljuq alhai naldaiq nail bhai Miqyail neema tsaq nail ngaol.
COL.3.21	Aqbhu juq-ol, nuljuq nail yaq neema phail lal heeq phaq-ail thaq nl bhiq. Nl bhiq haq neq, neema cov-ail la geiq.
COL.3.22	Yaqkav juq-ol, yaoq phaq yaoq-ao nee nail lavqkhoel, nuljuq nail ilheel nail daoq naldaiq yaoq. Aqyu juq ya moel dai taivq-ail, maivphaoq ya dai, nl nail hal nail phaq thaq bhi pevq. Neema daolcoev dai thaq thaq-ail, Heeqphaq Yeiqsul bhai ev nail lavqkhoel nee nl yaoq. 
COL.3.23	Nuljuq-i mail khal nl khal hal nail khul phaq maqkhaiq, tsaol-aq nail haqbhoil nl nail ngaol dai, thaq saol-nvq. Yeiqsul nail haqbhoil nl thailthaiq nail ngaol dai, saol-nvq khi, aqmaol neema kev nail lavqkhoel nee nl yaoq hal yaoq. 
COL.3.24	Yaqhao khe nvjuq-i mail ya nail geeqlaoq neq, Yeiqsul-i mail bivq lavq nail jaiqbhoil ngaol dai, nuljuq heeq nia nail ngaol. Khul khi mail dai ngal-aq neq, nuljuq neq Heeqphaq Khali nail yaqkav ngaol. 
COL.3.25	Nl laiq-a nail tsaol-aq, al nail haqbhoil yalkhaq dal nail bhai ya daq nail ngaol. Miqyail neq, maivphaoq eeq nil maq tsel-ail.
COL.4.1	Ilheel juq-ol, nuljuq nail yaqkav juq bhai aqtsaq aqdaol daol dai, teevq di dai, nl bhiq yaoq. Nuljuq nail ilheel gaq iqsanl, nqtavq kovtavq-ai jaol nail bhai, thaq nioilpeivq dei-eiq.
COL.4.2	Khaq mao iqsanl gaq maq bhaq dai, geeqlaoq hal hal-ail jaol yaoq. Geeqlaoq hal-u phao, aqgeel geel dai, Miqyail bhai tsiqeeq tsiqeeq-ail, hal yaoq. 
COL.4.3	Khali nail ganl oiltsail-ai thaq nail phaq bhai tavq nail Miqyail nail daoq bhai nvjuq cavq bhiq kivq dai, Miqyail gailkhaol phao lavq nail haqbhoil geeqlaoq hal tsao lavq yaoq. Khul khi mail dai ngal-aq neq, ngal Miqyail nail daoq cavq nail ngel-i mail, niil aq-il thaonq bhai ya aol thailthaiq nail ngaol. 
COL.4.4	Alheel ngel-i mail, ngal ya ge heeq phaq-ail tsaq nail daoq al juq bhai, yu gov heeq nia dai, cavq bhiq kivq nail haqbhoil iqsanl geeqlaoq hal tsao lavq yaoq. 
COL.4.5	Yeiqsul bhai neema maq thaqtsaol nail juq nail sivtavq bhai neenoeq neekha aol nail tsaol-aq pevq yaoq. Aqyanq khal ya-u phao, teevq peivq-ail maq bhi sunq-ail dai, nl thailthaiq yaoq. 
COL.4.6	Tsaol-aq yaoq gaq yaoq-ao nee bhai khalhai ya ge kovq bhiq nail dai heeq nia lal dai, nuljuq daoq ge-u phao, khaq mao iqsanl yu loq nail bhai tsaq lai nail daoq khi naldaiq meeq nail daoq taivq-ail ge yaoq.
COL.4.7	Ngal mailma-ail gaiq-a nail jaqbheq Duljil neq, ngaq nail ganl iqsanl mail nuljuq bhai ge lavq nail ngaol. Aivq neq, ngaq-ai nee mail Miqyail nail ganl nl nail lavqkhoel, saljial ivq nail ganl nl nail gaq ngaol. 
COL.4.8	Nvjuq khalhai pevq thailthaiq nail dai, nuljuq ya heeq kivq dai maqkhaiq, aivq nuljuq nail neema bhai gaq bhi kav lal dai maqkhaiq, ngal aivq bhai nuljuq jaol nail bha bhi lal naol. 
COL.4.9	Al ovqtavq, nuljuq nail munl lavqkhoel khe teevq gaq pevq nail, ngadao mao-ail gaiq-a nail saljial ivq nail jaqbheq Aolneiqsiqmul bhai iqsanl, aivq nee mail bhi lee naol. Niai khal pevq lal thailthaiq nail yaoq phaq yaoq-ao nee aqyu nvq gaq nuljuq bhai ge lavq nail ngaol.
COL.4.10	Ngaq-ai nee mail teevq gaq khe-ai thaonq bhai aol thailthaiq nail Aqliqdaqgul neq, nuljuq bhai noeq moel naol dai, daoq cavq cavq bhoel-ai lavq-a nail ngaol. Bhaqnaqbhal nail jaqbheq Maqkul iqsanl, nuljuq bhai noeq moel naol dai, daoq cavq cavq bhoel-ai leevq-a nail ngaol. Maqkul nail ganl ngal nuljuq bhai daoq cavq cavq bhoel-ai leevq-a nail ngaol. Aivq nuljuq jaol nail bha lee haq neq, aivq bhai hav yaoq. 
COL.4.11	Yulthul dai khul nail Yeiqsul iqsanl, nuljuq bhai noeq moel naol dai, daoq cavq cavq bhoel-ai leevq-a nail ngaol. Yuldav nail tsaol-aq nail lavqkhoel khe, Miqyail Milkhaoq nail haqbhoil niil aq-il ngaq-ai nee ganl nl thailthaiq nail juq neq, niil juq teevq-eel ngaol. Aqyu juq bhaqda nee ngal neesal ya deedee-ail nial. 
COL.4.12	Nuljuq nail munl bhai tavq nail, Yeiqsul Khali nail yaqkav Ilbhaqphaqlal iqsanl, nuljuq bhai noeq moel naol dai, daoq cavq cavq bhoel-ai leevq-a nail ngaol. Miqyail neema tsaq nail yaoq phaq yaoq-ao nee nail lavqkhoel nuljuq yovkav eeq lal khi, ivq lal bhee lal dai, aivq nuljuq nail haqbhoil khaq mao iqsanl laijai laijai-ail, geeqlaoq hal nail ngaol. 
COL.4.13	Aivq neq, nuljuq nail haqbhoil maqkhaiq, Laoldilciv meenq khi Heiqlaqbhaollil meenq bhai jaol nail tsaol-aq nail haqbhoil maqkhaiq, khadai laijai nail ganl, ngal salkhil khanq kivq nail ngaol. 
COL.4.14	Nvjuq mao-ail gaiq-a nail jagaq coev nail saqlaq Lulkavq khi Deiqmav iqsanl, nuljuq bhai noeq moel naol dai daoq cavq cavq bhoel-ai leevq-a nail ngaol. 
COL.4.15	Laoldilciv meenq bhai jaol nail aqivq jaqbheq Khali yaq juq bhai maqkhaiq, Noqphal khi aivq nail ilkhaol bhai jil lai nail Khali yaq munl bhai maqkhaiq, ngal noeq moel naol dai, ge bhiq ail dei-eiq.
COL.4.16	Haoqgavq niil nuljuq ge gaq haq neq, Laoldilciv meenq bhai jaol nail Khali yaq munl bhai iqsanl bhi ge daiq dei-eiq. Aqyu juq-i mail ya-a nail haoqgavq al iqsanl, nuljuq ge daiq dei-eiq.
COL.4.17	“Yeiqsul-i mail naoq bhai bhi nl lavq-a nail ganl bhai nl gil-u phao kev dai, aqmeeq-ai nl-ail yaoq” dai, Aqgilpuv bhai iqsanl ge bhiq-ail dei-eiq.
COL.4.18	Ngal neq, Paolluv ngaol. Nuljuq bhai noeq moel naol dai, ngaq nail aqlavq-i mail gevq bhoel-ai leevq-a nail ngaol. Ngal thaonq bhai aol thailthaiq nail bhai thaq nioilpeivq dei-eiq. Miqyail nail geeqlaoq eeljaol nuljuq nail kovtavq bhai jiav dei-eiq.
1TH.1.1	Ngal Paolluv, Siqlav khi Tilmolseiq nvjuq hail gaq, Aqbhu Miqyail khi mail Heeqphaq Yeiqsul Khali nail lavqkhoel bhai jaol nail, Theilsaqlolni meenq khe Khali yaq munl juq bhai haoqgavq niil gevq bhoel-ai leevq-a nail ngaol. Geeqlaoq eeljaol khi mail neesal-ovq nail phaq nuljuq nail kovtavq bhai jiav dei-eiq.
1TH.1.2	Nvjuq Miqyail bhai khaq mao iqsanl geeqlaoq hal-u phao, nuljuq iqsanl nail haqbhoil tsiqeeq tsiqeeq-ail, Miqyail bhai geeqlaoq hal nail ngaol. 
1TH.1.3	Ngadao nail Aqbhu Miqyail nail sivtavq bhai, nuljuq neema thaqtsaol nail bhaqda nee, khalhai nl dol hal dol lavq-a nail ganl bhai maqkhaiq, goil nail gaiq-a nail bhaqda nee, khadai laijai khi nl thailthaiq nail ganl bhai maqkhaiq, nuljuq Heeqphaq Yeiqsul Khali bhai noeqthunq nail bhaqda nee neema ivq nail bhai maqkhaiq, Miqyail bhai khaq mao iqsanl geeqlaoq hal-u phao, nvjuq noeq kev nail ngaol.
1TH.1.4	Miqyail gaiq-a nail aqivq jaqbheq juq-ol, Miqyail nuljuq bhai tsel dov-ai thaq nail, nvjuq heeq kivq nail ngaol. 
1TH.1.5	Khul khi mail dai ngal-aq neq, nvjuq-i mail cavq-a nail lavqkhiq tsail nail geeqlaoq daoq neq, daoq taivq-ail nuljuq jaol nail bha ge bhiq lee-a nail maq ngel-ail. Meeqnail Haolnail Aqhaqlal nail bhaqaoq lavqkhoel nee maqkhaiq, lavqkhiq tsail nail geeqlaoq daoq al maldil tsaq naol dai, neema thaqtsaol nail lavqkhoel nee maqkhaiq, nuljuq jaol nail bha kev lee-a nail ngaol. Nvjuq nuljuq nee mail jaol-u phao, nuljuq nail haqbhoil ganl tsoiq dai, nvjuq aqdoevq khalhai doevq-a nail bhai, nuljuq heeq nia nail ngaol. 
1TH.1.6	Nuljuq nvjuq bhai maqkhaiq, Yeiqsul bhai maqkhaiq, saol oil-a nail ngaol. Khul khi mail dai ngal-aq neq, geeqlaoq daoq bhaqda nee, haq nail aoq nail phaq bhai nuljuq ya daq deedee khi ngaol-aoq, Meeqnail Haolnail Aqhaqlal-i mail bivq-a nail lavqkhiq tsail nail phaq teevq bheeq aol nail lavqkhoel, geeqlaoq daoq al bhai nuljuq hav bhoel-a nail ngaol. 
1TH.1.7	Alheel ngel-i mail, nuljuq neq, Maqgeiqdaolnil milkhaoq khi, Aqgaqyal milkhaoq bhai jaol nail, neema thaqtsaol nail tsaol-aq iqsanl nail haqbhoil, saol oil duq pevq lal-a nail ngaol.
1TH.1.8	Khul khi mail dai ngal-aq neq, nuljuq bhaqda nee Miqyail nail daoq neq, Maqgeiqdaolnil milkhaoq khi Aqgaqyal milkhaoq bhai gaiq doi ail-a nail ngaol. Al ovqtavq, nuljuq Miqyail bhai neema thaqtsaol nail ganl yaoq dao yaoq-ao nee gaiq doi ail-a nail ngel-i mail, nuljuq nail ganl al nvjuq teevq pov gaoq ge bhiq nail, maq loq yaoq-aol. 
1TH.1.9	Nvjuq nuljuq jaol nail bha lee-u phao, nuljuq nvjuq bhai khalhai hav lavq-a nail ganl khi mail, maldil tsaq khi maldil doevq nail Miqyail bhai uqhuq thaoq nail haqbhoil, nuljuq thaoqphaoq aqma maolkhoel bhai khalhai khaonq-ail ceevq khi, Miqyail jaol nail phao kovq lal-a nail ganl bhai, yu iqsanl mail ge thailthaiq nail ngaol. 
1TH.1.10	Al ovqtavq, Miqyail-i mail bhi doevq kovq lal-a nail aivq nail Yaqyov nqtavq kovtavq nee yavq kha lee nail bhai, nuljuq noeqthunq khi daonq nail bhai iqsanl, yu ge thailthaiq nail ngaol. Yaqyov al gaq neq, yaqhao khe kev lee nail Miqyail neema phail nail phaq nee ngadao bhai bhi jel-ail lavq nail, Yeiqsul ngaol.
1TH.2.1	Aqivq jaqbheq juq-ol, nvjuq nuljuq jaol nail bha lal-a nail neq, aqnieivq maq ngel-ail dai, nuljuq iqsanl heeq nia nail ngaol. 
1TH.2.2	Nuljuq heeq nia nail khe-ai, nvjuq neq, nuljuq jaol nail Theilsaqlolni meenq bhai maq lee kev-u nee mail, Pillilpiv meenq lavqkhoel bhai khoeq nail jiovq nail phaq khi, khal nl movq-ail nl lavq-a nail phaq bhai ya daq-a nail ngaol. Nuljuq bhai Miqyail nail lavqkhiq tsail nail geeqlaoq daoq cavq lal-u phao, lav tsoiq nail maodai phaq jiav khi ngaol-aoq, ngadao nail Miqyail bhaqda nee nvjuq geesil nail neema maq aol dai, cavq lal-a nail ngaol. 
1TH.2.3	Nvjuq khaq mao iqsanl cavq bhiq cov bhiq-u phao, noeq bheeq noeq leel-ai thaq nail lavqkhoel nee cavq bhiq cov bhiq-a nail maq ngel-ail. Al ovqtavq, neema maq haol nail lavqkhoel nee maqkhaiq, goiqbhaoq bhaoq nail lavqkhoel nee maqkhaiq, cavq nail cov nail iqsanl maq ngel-ail. 
1TH.2.4	Nvjuq lavqkhiq tsail nail geeqlaoq daoq cavq nail neq, Miqyail neema tsaq nail nee ovqtavq, aivq bhi cavq lavq-a nail khe-ai taivq-ail nvjuq cavq nail ngaol. Alheel ngel-i mail, tsaol-aq neekhaol sil dai cavq nail maq ngel. Nvjuq nail neema bhai tsao tsel daiq nail Miqyail neekhaol sil dai, cavq nail ngaol.
1TH.2.5	Nuljuq heeq nia nail khe-ai, nuljuq bhai nvjuq tsiqphoiq khi cavq bhiq-a nail maq ngel-ail. Yu nail nlmaoq bhai maivjeel jeel nail ngel-i mail cavq bhiq-a nail iqsanl maq ngel-ail. Miqyail neq, nvjuq nail haqbhoil salkhil pevq nail ngaol. 
1TH.2.6	Maldil dai, ge haq neq, nvjuq Khali nail gaqkhoel pevq nail ngel-i mail, nvjuq bhai bhi ev movq haq neq, bhi ev kivq nail ngaol. Thailhai ngaol-aoq, tsaol-aq-i mail bivq lavq nail seiqleiq khaoqsail bhai maqkhaiq, nuljuq-i mail bivq lavq nail seiqleiq khaoqsail bhai maqkhaiq nvjuq maq halpov-ail. 
1TH.2.7	Nvjuq nuljuq nee mail jaol-u phao, neema neenuq neebeiv aol nail lavqkhoel nee aqtsil cuvq yaq aqma aivq nail yaq bhai heldaiq phail nail khe-ai, nvjuq heldaiq phail-a nail ngaol. 
1TH.2.8	Nvjuq nuljuq bhai gaiq-a deedee nail ngel-i mail, Miqyail nail lavqkhiq tsail nail geeqlaoq daoq taivq-ail nuljuq bhai cavq bhiq nail maq ngel dai, nvjuq nail aqmaol iqsanl nuljuq nail haqbhoil bivq movq nail neema jiav nail ngaol. Khul khi mail dai ngal-aq, nuljuq neq, nvjuq mailma-ail gaiq-a nail tsaol-aq pevq lal-a nail ngaol. 
1TH.2.9	Alheel ngel-i mail, aqivq jaqbheq juq-ol, nvjuq khadai haq haq-ail laijai khi ganl nl-a nail bhai nuljuq heeq nia nail ngaol. Nuljuq bhai Miqyail nail lavqkhiq tsail nail geeqlaoq daoq cavq-u phao, nvjuq nail haqbhoil nuljuq bhai khul nail ganl iqsanl maq bhi dal dai, nvjuq nqkiv n-gaol maqkhaiq, ganl nl-a nail ngaol.
1TH.2.10	Neema thaqtsaol nail nuljuq bhai, nvjuq-i mail khal nl khal hal bhiq-a nail phaq neq, meeq nail haol nail phaq, tsaq nail daol nail phaq khi mail oeqbal thaq duq maq jiav nail phaq pevq nail ngaol dai, nuljuq iqsanl, Miqyail iqsanl salkhil pevq nail ngaol. 
1TH.2.11	Al ovqtavq, aqbhu teevq gaq yovqgavq nail yaq juq bhai heldaiq phail nail khe-ai, nuljuq yaoq gaq yaoq-ao nee bhai nvjuq cavq bhiq cov bhiq khi gaq bivq-a nail ngaol dai iqsanl, nuljuq heeq nia nail ngaol. 
1TH.2.12	Aivq nail milkhaoq khi seiqleiq khaoqsail nail lavqkhoel bhai aol lal yaoq dai, nuljuq bhai khul thailthaiq nail Miqyail neema tsaq dai, aqdoevq doevq nia nail haqbhoil, nvjuq nuljuq bhai gaq bivq khi hal nail ngaol.
1TH.2.13	Miqyail bhai nvjuq maq ceiv lai dai tsiqeeq nail ganl yaoq phaq yaoq neq, niailhai jiav nail ngaol. Nvjuq nuljuq jaol nail bha Miqyail nail daoq cavq lee-u phao, tsaol-aq nail daoq dai, saol-nvq khi nuljuq hav bhoel-a nail maq ngel-ail. Maldil Miqyail nail daoq nial dai, saol-nvq khi hav bhoel-a nail ngaol. Daoq al daoq neq, neema thaqtsaol nail tsaol-aq pevq nail nuljuq nail lavqkhoel bhai ganl nl thailthaiq nail ngaol. 
1TH.2.14	Aqivq jaqbheq juq-ol, Yuldav milkhaoq bhai jaol nail Miqyail nail munl pevq nail Yeiqsul Khali bhai neema thaqtsaol nail juq bhai nuljuq saol oil-a nail ngaol. Yuldav nail tsaol-aq aqyu juq bhai khoeq bhiq jiovq bhiq-a nail khe-ai, nuljuq nail milkhaoq bhai jaol nail tsaol-aq nuljuq bhai iqsanl, alhai khoeq lavq jiovq lavq nail ngaol. 
1TH.2.15	Yuldav nail tsaol-aq al juq neq, Heeqphaq Yeiqsul bhai tavq heivq-a nail ngaol. Al ovqtavq, Miqyail nail haqbhoil gedan nail juq bhai iqsanl deeq heivq khi nvjuq bhai iqsanl khoeq lavq jiovq lavq khi the dov lavq-a nail ngaol. Aqyu juq neq, Miqyail neema tsaq dai maq nl nail nee ovqtavq, tsaol-aq iqsanl bhai neejiav jiav nail ngaol. 
1TH.2.16	Yu nail jeq-e jaq-a hevqkovq nail phaq ya nia dai, nvjuq cavq bhiq nail bhai, Yuldav nail tsaol-aq al juq lav tsoiq nail ngaol. Aqyu juq khaq mao iqsanl nl nail oeqbal bhee lal dai, niailhai nl-a nail ngaol. Thailhai ngaol, haoqnao naosaq neq, Miqyail nail neema phail nail phaq, aqyu juq nail kovtavq bhai kev lee nail ngaol.
1TH.2.17	Aqivq jaqbheq juq-ol, nvjuq nail aqmaol nuljuq nee teevq yanq ya pav-ail khi ngaol-aoq, neema neq, nuljuq nee mail jiav nail ngaol. Alheel ngel-i mail, nuljuq nail maivphaoq bhai moel movq deedee lal khi, laijai-a nail ngaol. 
1TH.2.18	Nvjuq nuljuq jaol nail bha kovq lal movq nail ngaol. Ngal iqsanl nuljuq jaol nail bha mee nia pov bhee dai lal movq nail ngaol. Thailhai ngaol-aoq, neivq Saqdaq neq, nvjuq bhai lav tsoiq nail ngaol. 
1TH.2.19	Ngadao nail Heeqphaq Yeiqsul yavq kha lee khi mail, ngadao aivq nail sivtavq bhai ya jaol-u phao, nvjuq nail noeqthunq duq, lavqkhiq tsail duq khi mail, nvjuq nail neema eeq duq heel uqtsaoq neq, nuljuq ngaol. 
1TH.2.20	Khul khi mail dai ngal-aq nuljuq neq, maldil nvjuq nail lavqkhiq tsail duq khi neema eeq duq pevq nail ngaol.
1TH.3.1	Alheel ngel-i mail, nvjuq nuljuq nail ganl maq ya heeq maq ya gaiq mail maq jaol thaiq tsaol dai, pevq lal-a nail ngel-i mail, nv-nvq gaq taivq-ail Aqtheiq meenq bhai jaol-ail ceevq nail haqbhoil noeqceiv-a nail ngaol. 
1TH.3.2	Aq-u phao, nvjuq nee mail teevq gaq khe-ai, Khali nail lavqkhiq tsail nail geeqlaoq daoq cavq nail Miqyail nail ganl nl thailthaiq nail nvjuq nail jaqbheq Tilmolseiq bhai nuljuq neema thaq tsaol nail phaq ivq lal dai, gaq bhi bivq nail haqbhoil nvjuq khoel-ai leevq-a nail ngaol. 
1TH.3.3	Khoeq nail jiovq nail phaq bhaqda nee neema thaqtsaol nail phaq bhai nuljuq maq ya khaonq-ail ceevq nail haqbhoil khoel-ai leevq-a nail ngaol. Khoeq nail jiovq nail phaq bhai ngadao Khali yaq juq ya daq nail ngaol dai, nuljuq heeq nia nail ngaol. 
1TH.3.4	Alheel ngel-i mail, nvjuq nuljuq nee mail jaol-u phao, “Ngadao khoeq nail jiovq nail phaq bhai ya daq nail ngaol” dai, nuljuq bhai ge bhiq-ai thaq nail ngaol. Khal ge-ai thaq nail khe-ai bheeq lal thailthaiq nail ngaol dai, nuljuq heeq nia nail ngaol. 
1TH.3.5	Ngal nuljuq nail ganl maq ya heeq maq ya gaiq dai maq jaol tsaol lal-u phao, nuljuq neema thaqtsaol nail phaq khalhai pevq nail bhai ya heeq kivq dai, Tilmolseiq bhai khoel-ai leevq-a nail ngaol. Neivq heeqphaq nuljuq bhai jalmul mul ya khi, nvjuq-i mail nl doil hal doil-a nail phaq aqnieivq-ail pevq-ail nail khul-il dai, ngal khaoqlaol deedee nail ngaol.
1TH.3.6	Thailhai ngaol-aoq, niil aq-il Tilmolseiq kovq kev lee khi, nuljuq Yeiqsul bhai neema thaqtsaol nail bhai maqkhaiq, teevq gaq nee teevq gaq goil nail gaiq-a nail bhai maqkhaiq, aivq nvjuq bhai lavqkhiq tsail nail daoq ge lavq-a nail ngaol. Nuljuq khaq mao iqsanl nvjuq bhai noeq kev nail bhai maqkhaiq nvjuq khaq mao iqsanl nuljuq bhai moel movq nail khe-ai, nuljuq iqsanl nvjuq bhai moel movq deedee nail ngaol dai, aivq ge lavq-a nail ngaol. 
1TH.3.7	Alheel ngel-i mail, aqivq jaqbheq juq-ol. Nvjuq haq nail aoq nail khoeq nail jiovq nail phaq bhai ya daq khi ngaol-aoq, nuljuq neema thaqtsaol nail ganl bhai ya gaiq-a nail ngel-i mail, nvjuq nail neema gaq teevq teiv-nvq gaoq aol lal-a nail ngaol. 
1TH.3.8	Nuljuq Yeiqsul nail lavqkhoel bhai jaol ivq dal laivq haq neq, nvjuq aqdoevq doevq dal laivq maol tsaol khi, neesal ya nail ngaol. 
1TH.3.9	Nuljuq nail haqbhoil Miqyail bhai niil aq-il nvjuq tsiqeeq deedee nail ngaol. Khul khi mail dai ngal-aq neq, nuljuq bhaqda nee aivq nail sivtavq bhai nvjuq lavqkhiq ya tsail-a nail ngel-i mail ngaol. 
1TH.3.10	Nvjuq nuljuq bhai gaoq ya moel khi, nuljuq nail neema thaqtsaol nail maq bhee nail juq bhai bhee lal dai, nqkiv n-gaol maqkhaiq, nvjuq geeqlaoq hal deedee nail ngaol.
1TH.3.11	Nvjuq nuljuq jaol nail bha lal kivq dai, ngadao nail Aqbhu Miqyail khi mail ngadao nail Heeqphaq Yeiqsul nvjuq nail haqbhoil gailkhaol lav daol lavq dei-eiq. 
1TH.3.12	Nvjuq nuljuq bhai gaiq-a nail khe-ai, nuljuq iqsanl teevq gaq nee teevq gaq gaiq-a nia jaiq lal khi bhee lal dai maqkhaiq, tsaol-aq iqsanl bhai gaiq-a nia jaiq lal dai maqkhaiq, Yeiqsul nuljuq nail neema lavqkhoel bhai goil nail gaiq-a nail phaq bhi mao lal dei-eiq. 
1TH.3.13	Ngadao nail Heeqphaq Yeiqsul, aivq nail tsaol-aq iqsanl nee mail teevq gaq khe-ai yavq kha lee-u phao, ngadao nail Aqbhu Miqyail nail sivtavq bhai, nuljuq nail neema aqhaol haol dai aol khi, oeqbal thaq duq maq jiav dai, aivq nuljuq nail neema bhai bhi ivq lal dei-eiq.
1TH.4.1	Aqivq jaqbheq juq-ol, nvjuq Heeqphaq Yeiqsul bhai juq khi, nuljuq bhai niailhai hal hal-ail, gaq bivq movq-ail haq nail ngaol. Nuljuq Miqyail neekhaol sil dai, aqdoevq khalhai ya doevq nail ganl nvjuq nuljuq bhai cavq bhiq cov bhiq-a nail ngaol. Niil aq-il nuljuq tsaothe thailthaiq nail khe-ai, iqmoeq phao iqsanl a dai nee maq tsil tsaothe dav laivq yaoq. 
1TH.4.2	Nvjuq Heeqphaq Yeiqsul nail bhaqaoq bhai juq khi, khalhai ya doevq ya jaol nail ganl cavq bhiq cov bhiq-a nail bhai nuljuq heeq nia nail ngaol.
1TH.4.3	Nuljuq aqhaol haol dai doevq khi khaqmiq maq sev dai doevq haq neq, Miqyail neema tsaq nail ngaol. 
1TH.4.4	Nuljuq yaoq gaq yaoq-ao nee yovqgavq nail aqmaol bhai yovqgavq gaq lai nail lavqkhoel nee aqhaol haol dai jaol khi yovqgavq nail khaqma bhai ev khi aqmeeq-ai doevq tavq jaol tavq yaoq. 
1TH.4.5	Miqyail bhai maq heeq nia nail yu nail jeq-e jaq-a yovqgavq nail neekhaol teevq sil doevq tavq jaol tavq nail khe-ai, nuljuq maq ya doevq-ail. 
1TH.4.6	Tsaol-aq teevq gaq-ail yovqgavq nail aqivq jaqbheq Khali yaq juq-i mail aqtsaoq hal bhao-ai thaq nail bhai maq ya bheeq maq ya leel-ail, maq ya kav jaq-ail dai, jel lal-u phao nvjuq nuljuq bhai aqmeeq-ai cavq bhiq-a nail khe-ai, Heeqphaq Yeiqsul neq, alhai nl nail tsaol-aq bhai yalkhaq dal bhiq nail ngaol. 
1TH.4.7	Khul khi mail dai ngal-aq neq, aqjiivq aqcavq nail haoqnao bhi doevq nail dai khi, Miqyail ngadao juq bhai khul-a nail maq ngel-ail. Aqmeeq aqhaol haol dai bhi doevq nail haqbhoil Miqyail ngadao bhai khul lavq-a nail ngaol. 
1TH.4.8	Alheel ngel-i mail, daoq al juq bhai khaonq nail tsaol-aq neq, tsaol-aq nail daoq bhai khaonq nail maq ngel-ail. Nuljuq nail lavqkhoel bhai Meeqnail Haolnail Aqhaqlal bhi jaol lee-a nail Miqyail al gaq nail daoq bhai, khaonq nail ngaol.
1TH.4.9	Aqivq jaqbheq Khali yaq nail gaiqlaq bhai khalhai ya goil ya gaiq-a nail ganl nvjuq nuljuq bhai haoqgavq gevq bhiq nail maq loq yaoq-aol. Khul khi mail dai ngal-aq neq, teevq gaq nee teevq gaq gaiq-a yaoq dai, Miqyail nuljuq bhai cavq bhiq cov bhiq gaq-ao nail ngaol. 
1TH.4.10	Maldil dai, ge haq neq, nuljuq jaol nail Maqgeiqdaolnil milkhaoq khaoq lao bhai jaol nail aqivq jaqbheq Khali yaq iqsanl bhai gaiq-a nail ngaol. Thailhai ngaol-aoq, aqivq jaqbheq juq-ol, a dai nee maqtsil aqyu juq bhai gaiq-a jaiq lal yaoq dai, nvjuq nuljuq bhai gaq bivq nail ngaol.
1TH.4.11	Nvjuq nuljuq bhai ge bhiq-ail ceevq-a nail khe-ai, laijai nail lavqkhoel nee, neema ivqdao dai jaol khi, yu nail ganl bhai maq suqsaq-ail mail, yovqgavq nail ganl nl nl-ail doevq dal laiq yaoq. 
1TH.4.12	Alhai doevq haq neq, Yeiqsul bhai neema maq thaqtsaol nail juq, nuljuq bhai ev khi yovqgavq loq nail phaq, yu bhai maq ya juq mail aqdoevq doevq kivq lal nail ngaol.
1TH.4.13	Aqivq jaqbheq juq-ol, khul teevq phaq-ail noeqthunq nail phaq maq jiav nail tsaol-aq noeqhaq nail khe-ai, nuljuq maq ya noeqhaq dai, sil jel-a nail tsaol-aq nail ganl nvjuq nuljuq bhai bhi heeq kivq movq-ail nial. 
1TH.4.14	Yeiqsul sil khi gaoq doevq kovq lal-a nail ngaol dai, ngadao neema thaqtsaol nail ngaol. Alheel ngel-i mail, Yeiqsul bhai neema thaqtsaol khi sil-a nail juq bhai Yeiqsul nee mail teevq gaq khe-ai, Miqyail hevqkovq lavq naol dai, ngadao neema thaqtsaol nail ngaol. 
1TH.4.15	Nvjuq Yeiqsul-i mail cavq-a nail daoq bhai juq khi nuljuq bhai niailhai ge lavq bhel. Yeiqsul yavq kha lee-u kev dai, aqdoevq doevq thailthaiq nail ngadao juq neq, sil jel-a nail tsaol-aq juq nail iqmoeq nee ya kev lai nail maq ngel-ail. 
1TH.4.16	Yeiqsul nqtavq kovtavq nee yavq kha lee-u phao, daoq bivq nail aqthel bhai maqkhaiq, eeq jaiq nail nqtavq gaqkhoel gaq nail aqthel bhai maqkhaiq, Miqyail nail nqbho jiiv nail aqthel bhai maqkhaiq, ya gaiq nail ngaol. Aq-u phao, Yeiqsul bhai neema thaqtsaol khi sil jel-a nail juq iqmoeq gaoq doevq kovq lal nail ngaol. 
1TH.4.17	A bhai nee ngal-aq, aqdoevq doevq nail ngadao juq iqsanl aqyu juq nee mail teevq gaq khe-ai, nqdil jiav duq bha tsiq dal lai lavq khi daqmoe bha Yeiqsul nee mail ya thaoqphuq lai nail ngaol. Alheel ngel-i mail, ngadao juq Yeiqsul nee khaq mao iqsanl ya jaol nail ngaol. 
1TH.4.18	Alheel ngel-i mail, nuljuq teevq gaq nee teevq gaq ganl niil ge ge-ail gaq bivq yaoq.
1TH.5.1	Aqivq jaqbheq juq-ol, Yeiqsul yavq kha lee nail yanq yanq lao khi aqkovq aqlav nail ganl, nvjuq nuljuq bhai gevq bhiq nail maq loq yaoq-aol. 
1TH.5.2	Khul khi mail dai ngal-aq neq, hul-iq tsilma khoiqbhaoq bhaoq lee nail khe-ai, Yeiqsul yavq kha lee nail aqn kev lee nail ngaol dai, nuljuq heeq nia nail ngaol. 
1TH.5.3	Milkhaoq sal lal khi, geesil nail maq jiav yaoq-aol dai, yu ge thailthaiq-u phao, luq-ail seil-ail nail phaq aqyu juq nail kovtavq bhai kev lee nail ngaol. Yaq tsiq nail aqyanq tsaq lal-a nail aqma teevq gaq ovqmav nal dov lal-a nail khe-ai, thaiqphuq dai kev lee khi, aqyu juq maq jel-ail nia-ail.
1TH.5.4	Thailhai ngaol-aoq, aqivq jaqbheq juq-ol, nuljuq neq aqnav nail lavqkhoel bhai jaol nail tsaol-aq maq ngel nail ngel-i mail, Yeiqsul lee nail aqn aqyanq al khoiqbhaoq bhaoq lee nail khe-ai thaiqphuq dai, nuljuq nail kovtavq bhai maq kev lee-ail. 
1TH.5.5	Khul khi mail dai ngal-aq neq, nuljuq iqsanl aqbhaq nail lavqkhoel bhai jaol nail yaq khi, n-gaol nail yaq ngaol. Neema thaqtsaol nail ngadao juq neq, nqkiv nail yaq khi, aqnav nail lavqkhoel bhai jaol nail yaq maq ngel-ail. 
1TH.5.6	Alheel ngel-i mail, yu iqthaiq kovq-ai thaq nail khe-ai, ngadao iqthaiq iqthaiq-ail maq ya jaol-ail. Ngadao aqmeeq-ai yovqgavq nail neema bhai yovqgavq gaq lai khi aqgeel geel dai, ya jaol nail ngaol. 
1TH.5.7	Khul khi mail dai ngal-aq neq, tsaol-aq yaq neq nqkiv phao iqthaiq nail ngaol. Jilpheeq daol bov nail tsaol-aq juq iqsanl, nqkiv phaoq daol bov nail ngaol. 
1TH.5.8	Ngadao neq, n-gaol nail yaq ngel-i mail, yovqgavq nail neema bhai yovqgavq gaq lai bhel. Neema thaqtsaol nail phaq khi mail goil nail gaiq-a nail phaq bhai, doeq daq duq khe-ai doi khi, hevqkovq nail phaq ya dai, noeqthunq nail phaq bhai hail uqtsaoq khe-ai tsaoq khi jaol bhel. 
1TH.5.9	Khul khi mail dai ngal-aq neq, Miqyail aivq yalkhaq dal nail phaq bhai bhi daq nail dai khi, ngadao bhai tsel dov lavq-a nail maq ngel-ail. Ngadao nail Heeqphaq Yeiqsul Khali bhaqda nee hevqkovq nail phaq ya dai, aivq ngadao bhai tsel dov lavq-a nail ngaol. 
1TH.5.10	Yeiqsul yavq kha lee-u phao, ngadao doevq khi ngaol-aoq, sil khi ngaol-aoq, aivq nee mail teevq gaq khe-ai ya jaol dai, Yeiqsul neq, ngadao juq nail haqbhoil sildan-a nail ngaol. 
1TH.5.11	Alheel ngel-i mail, niil aq-il nuljuq teevq gaq nee teevq gaq gaq bivq khi, eeq lal heel lal thailthaiq nail khe-ai, iqmoeq phao iqsanl nl dal laivq yaoq.
1TH.5.12	Aqivq jaqbheq juq-ol, nvjuq nuljuq bhai niailhai hal nail ngaol. Nuljuq nail lavqkhoel bhai Miqyail nail ganl nl nail juq bhai ev yaoq. Aqyu juq neq, Yeiqsul nail aqmil kov-uvq nee nuljuq bhai heldaiq phail khi, aqmeeq-ai cavq lavq cov lavq nail ngaol. 
1TH.5.13	Aqyu juq alhai nl-a nail bhaqda nee nuljuq nail neema lavqkhoel nee aqyu juq bhai gaiq-a khi mailma-ail ev yaoq. Alhai dul dai, nuljuq nail gaiqlaq bhai iqsanl tsaq lai jil lai yaoq. 
1TH.5.14	Aqivq jaqbheq juq-ol, nvjuq nuljuq bhai gaq niailhai bivq nail ngaol. Khul teevq phaq iqsanl maq nl maq hal nul nail tsaol-aq bhai aqmeeq-ai cavq bhiq cov bhiq yaoq. Al ovqtavq, geesil nia nail tsaol-aq juq khi gaq bhaq nail juq bhai iqsanl gaq bivq yaoq. Tsaol-aq iqsanl nail kovtavq bhai neema heelma ma dai, thaq yaoq. 
1TH.5.15	Yu aqdoil phaq nl lal khi ngaol-aoq, aqdoil phaq teevq gaq bhai iqsanl thaq nl kovq bhiq. Nuljuq nail gaiqlaq bhai maqkhaiq, tsaol-aq iqsanl bhai maqkhaiq, khaq mao iqsanl aqmeeq phaq taivq-ail ya nl bhiq dai, laijai yaoq.
1TH.5.16	Khaq mao iqsanl lavqkhiq tsail yaoq. 
1TH.5.17	Maq ceiv lai dai, geeqlaoq hal yaoq. 
1TH.5.18	Khalheel phaq bhai ya thaoqphuq khi ngaol-aoq, Miqyail bhai tsiqeeq yaoq. Nuljuq Yeiqsul Khali nail lavqkhoel-ai aqdoevq alhai doevq nail bhai Miqyail neema tsaq nail ngaol. 
1TH.5.19	Aqhaqlal Miqyail nl nail hal nail bhai thaq lav tsoiq. 
1TH.5.20	Miqyail nail haqbhoil gedan nail juq nail daoq bhai khal ge movq-ail thaq ge. 
1TH.5.21	Thailhai ngaol-aoq, yaoq phaq yaoq-ao nee aqmeeq-ai tsaotsel daiq khi aqmeeq phaq bhai nieivq thaiq-ai thaq yaoq. 
1TH.5.22	Maq meeq nail yaoq phaq yaoq-ao nee bhai, gail jao jao yaoq.
1TH.5.23	Ngadao bhai neesal-ovq nail phaq bivq lavq nail Miqyail nuljuq bhai teevq bhee teevq lovq bhi meeq bhi haol lal khi, ngadao nail Heeqphaq Yeiqsul Khali yavq kha lee-u phao, nuljuq nail neema, aqmaol, aqhaqlal iqsanl bhai, oeqbal thaq duq maq jiav dai, Miqyail heldaiq phail dei-eiq. 
1TH.5.24	Nuljuq bhai khul-a nail Miqyail neq, nuljuq bhai alhai heldaiq phail lavq nail ngaol. Khul khi mail dai ngal-aq, aivq neq, saljial ivq nail ngaol.
1TH.5.25	Aqivq jaqbheq juq-ol, nvjuq nail haqbhoil iqsanl geeqlaoq hal tsao lavq yaoq. 
1TH.5.26	Aqivq jaqbheq Khali yaq juq iqsanl bhai meeq nail haol nail lavqkhoel nee, aqlavq he yaoq. 
1TH.5.27	Haoqgavq niil aqivq jaqbheq Khali yaq juq iqsanl bhai ge daiq bhiq yaoq dai, ngal Yeiqsul bhai juq khi nuljuq bhai hal nail ngaol.
1TH.5.28	Nuljuq nail kovtavq bhai ngadao nail Heeqphaq Yeiqsul Khali nail geeqlaoq eeljaol jiav dei-eiq.
2TH.1.1	Paolluv, Siqlav khi Tilmolseiq, nvjuq hail gaq, ngadao nail Aqbhu Miqyail khi Heeqphaq Yeiqsul Khali nail lavqkhoel bhai jaol nail, Theilsaqlolni meenq khe jaol nail Khali yaq munl bhai haoqgavq niil gevq bhoel-ai lavq-a nail ngaol.
2TH.1.2	Ngadao nail Aqbhu Miqyail khi Heeqphaq Yeiqsul Khali nail geeqlaoq eeljaol khi neesal-ovq nail phaq nuljuq nail kovtavq bhai jiav dei-eiq.
2TH.1.3	Aqivq jaqbheq juq-ol, nvjuq nuljuq nail haqbhoil khaq mao iqsanl, Miqyail bhai tsiqeeq heeq phaq-ail tsaq nail ngaol. Khul khi mail dai ngal-aq neq, nuljuq neema thaqtsaol nail phaq eeq lal mao lal thailthaiq khi, nvjuq iqsanl teevq gaq nee teevq gaq goil nail gaiq-a nail phaq mao lal thailthaiq nail ngel-i mail, nvjuq alhai tsiqeeq heeq phaq-ail tsaq nail ngaol. 
2TH.1.4	Miqyail nail Khali yaq munl juq nail sivtavq bhai nvjuq nuljuq bhai tsiqeeq naol. Khul khi mail dai ngal-aq neq, nuljuq khoeq nail jiovq nail khi, haq dee aoq deedee nail iqsanl bhai ya daq khi ngaol-aoq, ol ol-ail neema thaqtsaol nail ngaol.
2TH.1.5	Nuljuq alheel nail neema aol nail ngel-i mail, Miqyail tsaq nail daol nail lavqkhoel nee yalkhaq dal nail bhai bhaqlaoq kheq dai, bhi dov lal-a nail ngaol. Khul khi mail dai ngal-aq neq, nuljuq aivq nail Milkhaoq bhai geel-nvq lal dai, aivq nl thailthaiq nail ngaol. Milkhaoq al nail haqbhoil nuljuq daq thailthaiq nail ngaol. 
2TH.1.6	Miqyail neq, tsaq nail daol nail lavqkhoel nee yalkhaq dal nail gaq pevq nail ngaol. Alheel ngel-i mail, nuljuq bhai khoeq lavq jiovq lavq nail tsaol-aq juq bhai khoeq nail jiovq nail phaq bhi kev lee nail ngaol.
2TH.1.7	Heeqphaq Yeiqsul nqtavq nee mail, bhaqaoq teevq bhee aol nail aivq nail nqtavq gaqkhoel nee mail teevq gaq khe-ai, miqjaq nail aqbhaq lavqkhoel nee dov lee-u phao, khoeq nail jiovq nail bhai ya daq-a nail nuljuq bhai nvjuq nee mail teevq gaq khe-ai gaqnaq bhi naq lavq nail ngaol. 
2TH.1.8	Aq-u phao, Miqyail bhai maq heeq nia nail tsaol-aq bhai maqkhaiq, ngadao nail Heeqphaq Yeiqsul nail lavqkhiq tsail nail geeqlaoq daoq bhai maq naldaiq nail tsaol-aq bhai maqkhaiq, aivq mailma-ail nl kovq bhiq nail ngaol. 
2TH.1.9	Yeiqsul yavq kha lee-u n-gaol, tsaol-aq al juq neq, aivq bhai maqkhaiq, seiqleiq khaoqsail teevq bheeq aol nail aivq nail bhaqaoq bhai maqkhaiq, ya pav-ail khi, nqmaq maqluv halyeel luq-ail seil-ail nail bhai ya daq nail ngaol. 
2TH.1.10	Aq-u n-gaol Yeiqsul neq, aivq nail tsaol-aq bhaqda nee seiqleiq khaoqsail ya nail nee ovqtavq, aivq bhai neema thaqtsaol nail tsaol-aq iqsanl mail noeq-u maq dov-ail tsiqeeq nia dai, yavq kha lee nail ngaol. Nvjuq salkhil khanq nail bhai nuljuq neema thaqtsaol nail ngel-i mail, nuljuq iqsanl munl al munl nail lavqkhoel bhai aol nail ngaol.
2TH.1.11	Alheel ngel-i mail, nvjuq khaq mao iqsanl nuljuq nail haqbhoil geeqlaoq niailhai hal nail ngaol. Ngadao nail Miqyail-i mail khul-a nail bhai geel-nvq lal dai, aivq nl lavq dai maqkhaiq, aqmeeq phaq nl movq nail neema iqsanl khi neema thaqtsaol nail ngel-i mail khal nl khal hal nail iqsanl, aivq nail bhaqaoq bhaqda nee aivq nl gil nia dai maqkhaiq, nvjuq geeqlaoq hal nail ngaol. 
2TH.1.12	Alhai bhee lal haq neq, nuljuq bhaqda nee ngadao nail Heeqphaq Yeiqsul nail aqmil seiqleiq khaoqsail ya khi, aivq bhaqda nee nuljuq seiqleiq khaoqsail ya nail ngaol. Ngadao nail Miqyail khi Heeqphaq Yeiqsul Khali nail geeqlaoq eeljaol bhaqda nee, alhai pevq lal nail ngaol.
2TH.2.1	Aqivq jaqbheq juq-ol, ngadao nail Heeqphaq Yeiqsul Khali yavq kha lee nail ganl bhai maqkhaiq, ngadao aivq jaol nail bha ya jil lai nail ganl bhai maqkhaiq, nvjuq nuljuq bhai niailhai hal nail ngaol. 
2TH.2.2	“Heeqphaq Yeiqsul nail aqn kev lee-aoq naol” dai, aqhaqlal lavqkhoel nee maqkhaiq, daoq ge daiq lavq nail lavqkhoel nee maqkhaiq, nvjuq nail haoqgavq khe-ai, gevq lavq nail lavqkhoel nee maqkhaiq, yu nuljuq bhai ge lal khi ngaol-aoq, niil juq bhaqda nee, nuljuq nail neema lavqtsail mail thaq suqsaq thaq geesil. 
2TH.2.3	Tsaol-aq teevq gaq gail nuljuq bhai khul phaq nail ganl nee maqkhaiq, jalmul maq ya mul ya dai, yaolphaol yaoq. Khul khi mail dai ngal-aq neq, aqn al n maq kev lee-u nee mail, miltsaq kovtavq bhai Miqyail nail daoq maq naldaiq nail nee ovqtavq aivq bhai genl dev nail phaq pevq lal nail ngaol. Aq-u phao, haqeiv deedee nail gaq dov lal nail ngaol. Thailhai ngaol-aoq, haoqnao naosaq n-gaol, aivq neq, ya luq ya seil-ail nail ngaol. 
2TH.2.4	Tsaol-aq al gaq Miqyail bhai maqkhaiq, Miqyail dai, yu khal khul nail juq bhai maqkhaiq, uqhuq thaoq nail yaoq phaq yaoq-ao nee bhai maqkhaiq, genl dev khi, al juq nee maqtsil aivq nail aqmaol bhai aivq thaqeeq nail ngaol. Aivq Miqyail nail uqhuq thaoq nail ilkhaol il ma nail lavqkhoel bhai jaoldeel khi, “Ngal neq Miqyail ngaol” dai, mailma-ail ge nail ngaol.
2TH.2.5	Ngal nuljuq nee mail jaol-u phao, ganl niil juq nuljuq bhai ge daiq bhiq-a nail bhai, nuljuq nioilpeivq ail-aoq nail laiq. 
2TH.2.6	Niil aq-il nee mail haqeiv deedee nail al gaq maq dov lal nail neq, ganl teevq phaq jiav nail bhaqda nee mail ngaol. Ganl al phaq bhai nuljuq heeq nia nail ngaol. Aqyanq tsaq lal-u phao, alhai pevq lal nail ngaol.
2TH.2.7	Miqyail nail daoq bhai maq naldaiq nail phaq neq, niil aq-il iqsanl aqnav nail lavqkhoel bhai ganl nl thailthaiq nail ngaol. Thailhai ngaol-aoq, daoq maq naldaiq nail al phaq bhai maq bhi dov lal dai, lav tsoiq nail gaq jaol nail ngaol. Lav tsoiq nail gaq dov ail haq neq, ganl al juq pevq lal nail ngaol. 
2TH.2.8	Aq-u phao, haqeiv deedee nail al gaq bhaqlaoq kheq dai dov lal nail ngaol. Thailhai ngaol-aoq, Heeqphaq Yeiqsul tsaol-aq al gaq bhai aivq nail aqhaq-i mail jiiv heivq nail ngaol. Aivq nail seiqleiq khaoqsail lavqkhoel nee yavq kha lee nail ngel-i mail, tsaol-aq al gaq luq-ail seil-ail nail ngaol. 
2TH.2.9	Haqeiv nail tsaol-aq al gaq, neivq Saqdaq bhaqda nee dov lal-a nail ngaol. Aivq dov lal-u phao, yu bhai goiqbhaoq bhaoq ya nia dai, neivq Saqdaq nail bhaqaoq yuq nail lavqkhoel nee bhi heeq bhiq moel nail juq khi noeq-u maq dov nail phaq nl nail ngaol. 
2TH.2.10	Luq-ail seil-ail thailthaiq nail tsaol-aq juq bhai goiqbhaoq bhaoq khi jalmul mul ya nia dai, aivq haqeiv nail yaoq phaq yaoq-ao nee bhai juq khi nl nail ngaol. Luq-ail seil-ail thailthaiq nail tsaol-aq, hevqkovq nail phaq bhai ya dai, maldil tsaq nail phaq bhai gaiq-a nail neema maq aol nail ngel-i mail, luq-ail seil-ail nail ngaol. 
2TH.2.11+2TH.2.12	Alheel ngel-i mail, haqeiv nail phaq bhai lavqkhiq tsail khi, maldil tsaq nail phaq bhai neema maq thaqtsaol nail tsaol-aq iqsanl bhai yalkhaq dal dai, maq ngel nail phaq bhai neema bhi thaqtsaol dai, noeq bheeq noeq leel nail phaq Miqyail aqyu juq bhai bhi kev bhi thel lee-a nail ngaol.
2TH.2.13	Heeqphaq Yeiqsul mao-ail gaiq-a nail aqivq jaqbheq juq-ol, nuljuq nail haqbhoil khaq mao iqsanl Miqyail bhai tsiqeeq nail tsaq nail ngaol. Khul khi mail dai ngal-aq neq, Aqhaqlal Miqyail nuljuq bhai bhi haol lal nail nee ovqtavq, nuljuq maldil tsaq nail phaq bhai neema thaqtsaol-a nail bhaqda nee, hevqkovq nail phaq ya dai, iqmoeq-u phao nee Miqyail nuljuq bhai tsel dov-ai thaq nail ngaol. 
2TH.2.14	Alhai pevq lal dai, Miqyail nvjuq-i mail cavq-a nail lavqkhiq tsail nail geeqlaoq daoq bhai juq khi nuljuq bhai khul-a nail ngaol. Nuljuq ngadao nail Heeqphaq Yeiqsul Khali nail seiqleiq khaoqsail bhai ya dai, aivq alhai khul-a nail ngaol. 
2TH.2.15	Alheel ngel-i mail, aqivq jaqbheq juq-ol, ivqdao dai doevq yaoq. Nvjuq-i mail nuljuq bhai moeqthaoq-i mail cavq bhiq-a nail juq bhai maqkhaiq, haoqgavq gevq khi cavq bhiq-a nail juq bhai maqkhaiq, alhai cavq bhiq cov bhiq-a nail iqsanl bhai ivqdao dai, nieivq thaiq-ai thaq yaoq.
2TH.2.16	Ngadao nail Heeqphaq Yeiqsul Khali khi mail ngadao nail Aqbhu Miqyail ngadao bhai gaiq-a khi aivq nail geeqlaoq eeljaol bhaqda nee nqmaq maqluv halyeel neesal ya nail phaq maqkhaiq, ivqdao dai noeqthunq nail phaq maqkhaiq, ngadao bhai bivq lavq-a nail ngaol. 
2TH.2.17	Heeqphaq Yeiqsul Khali khi ngadao nail Aqbhu Miqyail neq, nuljuq khaq mao iqsanl, aqmeeq phaq nl nia nail nee ovqtavq, daoq aqmeeq phaq ge nia dai, gaq bivq khi bhi ivq lal dei-eiq.
2TH.3.1	Aqivq jaqbheq juq-ol, haoqnao naosaq khe daoq neq, niailhai ngaol. Miqyail nail daoq nuljuq nail lavqkhoel bhai lavqtsail mail gaiq doi-ail khi seiqleiq khaoqsail ya-a nail khe-ai, yaoq dao yaoq bhai iqsanl alhai pevq lal dai, nvjuq nail haqbhoil geeqlaoq hal yaoq. 
2TH.3.2	Maq meeq maq jaq nail tsaol-aq khi haqeiv nail tsaol-aq juq nail aqlavq lavqkhoel nvjuq ya jel-ail dai iqsanl, geeqlaoq hal yaoq. Khul khi mail dai ngal-aq neq, tsaol-aq iqsanl mail Yeiqsul bhai neema thaqtsaol nail maq ngel-ail. 
2TH.3.3	Thailhai ngaol-aoq, Yeiqsul neq saljial ivq nail ngaol. Aivq nuljuq bhai bhi ivq lal khi nuljuq neivq Saqdaq nee ya jel-ail dai, aivq heldaiq phail lavq nail ngaol. 
2TH.3.4	Nvjuq-i mail daoq bivq-a nail khe-ai nuljuq nl nail nee ovqtavq, iqmoeq phao lai-u iqsanl nl nail ngaol dai, Yeiqsul bhaqda nee nvjuq neema thaqtsaol naol. 
2TH.3.5	Miqyail nail goil nail gaiq-a nail phaq bhai nuljuq heeq nia jaiq lal dai maqkhaiq, Khali khe-ai daq tsaol oltsaol dai maqkhaiq, Yeiqsul nuljuq nail neema bhai lav sav bhiq dei-eiq.
2TH.3.6	Aqivq jaqbheq juq-ol, ngadao nail Heeqphaq Yeiqsul Khali nail aqmil kov-uvq nee, nvjuq nuljuq bhai daoq niailhai bivq nail ngaol. Nvjuq-i mail nuljuq bhai cavq bhiq cov bhiq-a nail bhai maq tsaothe mail, khul teevq phaq iqsanl maq nl maq hal nul nail aqivq jaqbheq Khali ya juq bhai aqtsaoq thaq tsaoq. 
2TH.3.7	Nvjuq-i mail nl-a hal-a nail juq bhai nuljuq saol oil heeq phaq-ail tsaq nail ngaol dai, nuljuq heeq nia nail ngaol. Nvjuq nuljuq nee mail jaol-u phao, ganl maq nl dai aqnieivq-ail jaol-a nail maq ngel-ail. 
2TH.3.8	Nvjuq aqphoiq maq bivq-ail nuljuq nail teevq phaq iqsanl maq jaq-al. Nuljuq teevq gaq bhai iqsanl maq ya dal dai, nvjuq nqkiv n-gaol maqkhaiq, ganl nl deedee-a nail ngaol. 
2TH.3.9	Yu-i mail bhi jaq lavq nail bhai nvjuq jaq kivq dai, aqkhaoqanq maq jiav nail ngel-i mail, maq jaq-a nail maq ngel. Nuljuq nvjuq bhai saol oil khi tsaothe nia dai, alhai nl-a nail ngaol. 
2TH.3.10	Nvjuq nuljuq nee mail jaol-u phao, nuljuq bhai daoq niailhai bivq-a nail ngaol. “Ganl maq nl nul nail tsaol-aq, aoq thaq jaq” dai, ge-ai thaq nail ngaol.
2TH.3.11	Nuljuq nail lavqkhoel khe tsaol-aq teevq pav ganav juq khul teevq phaq iqsanl maq nl maq hal nul nail nee ovqtavq, yovqgavq nail ganl bhai neq, teevq peivq-ail maq nl dai, yu nail ganl bhai taivq-ail lav tsoiq lav lev nail ngaol geiq dai, nvjuq ya gaiq-a nail ngaol. 
2TH.3.12	Nvjuq alheel nail tsaol-aq bhai Heeqphaq Yeiqsul Khali nail aqmil kov-uvq nee daoq niailhai bivq khi, gaq niailhai bivq nail ngaol. Ivqdao dai doevq khi, yovqgavq ya jaq ya daol dai, nl yaoq hal yaoq. 
2TH.3.13	Aqivq jaqbheq juq-ol, aqmeeq phaq nl nail bhai, gaq thaq bhaq.
2TH.3.14	Tsaol-aq teevq gaq ganav, nvjuq-i mail gevq-a nail daoq bhai maq naldaiq haq neq, aivq bhai noeq thaq-ai yaoq. Aivq ya haqsil dai, aivq bhai aqtsaoq thaq gaoq tsaoq. 
2TH.3.15	Thailhai ngaol-aoq, ngadao bhai neejiav jiav lal nail gaq bhai noeq thaq-a nail khe-ai aivq bhai thaq noeq thaq. Aqivq jaqbheq khe-ai saol-nvq khi, aqmeeq-ai cavq bhiq cov bhiq yaoq.
2TH.3.16	Neesal bhi ovq nail Heeqphaq, nuljuq bhai yaoq phaq yaoq-ao nee nail lavqkhoel khaq mao iqsanl neesal bhi ovq dei-eiq. Heeqphaq Yeiqsul nuljuq iqsanl nee mail jaol dei-eiq.
2TH.3.17	Ngal neq, Paolluv ngaol. Nuljuq bhai noeq moel naol dai, ngaq nail aqlavq-i mail gevq bhoel-ai lavq-a nail ngaol. Ngaq-i mail khal gevq-a nail haoqgavq yaoq keiv yaoq-ao nee bhai nuljuq heeq nia dai, niailhai gevq-ai thaq nail ngaol. Ngaq-i mail gevq-a nail haoqgavq neq, niailhai ngaol.
2TH.3.18	Ngadao nail Heeqphaq Yeiqsul Khali nail geeqlaoq eeljaol nuljuq iqsanl nail kovtavq bhai jiav dei-eiq.
1TI.1.1	Ngal neq, Yeiqsul Khali nail gaqkhoel Paolluv ngaol. Ngadao nail Hevqkovq nail gaq pevq nail Miqyail khi ngadao nail noeqthunq duq pevq nail Yeiqsul Khali daoq bivq lavq-a nail khe-ai, gaqkhoel jiovq thailthaiq nail ngaol.
1TI.1.2	Neema thaqtsaol nail phao ngaq nail yaqyov maldil pevq nail Tilmolseiq bhai haoqgavq niil gevq bhoel-ai leevq-a nail ngaol. Aqbhu Miqyail khi ngadao nail Heeqphaq Yeiqsul Khali nail geeqlaoq eeljaol, gaoqhaq gaiq-a nia nail phaq khi neesal-ovq nail phaq, naoq nail kovtavq bhai bhi jiav dei-eiq.
1TI.1.3	Ngal Maqgeiqdaolnil milkhaoq bhai lai nail dai khi-u phao, “Eilpheilsu meenq bhai jaol-ail ceevq yaoq” dai, naoq bhai hal-a nail ngaol. Maq tsaq nail phaq bhai, tsaol-aq teevq pav ganav juq bhai daoq bhi bivq nail dai khi, ngal naoq bhai bhi jaol-ail ceevq-a nail ngaol. 
1TI.1.4	Al ovqtavq, ganqje juq bhai maqkhaiq, teevq thal-iq ge gil lai nail maq bhao nail aqceevq ge nail juq bhai maqkhaiq, thaq thaqeeq dei-eiq dai, aqyu juq bhai daoq bhi bivq nail dai khi iqsanl, ngal naoq bhai bhi jaol-ail ceevq-a nail ngaol. Ganl al juq neq, Miqyail-i mail bivq lavq-a nail neema thaqtsaol nail phaq bhai maq bhi dov lal-ail. Jil pheeljaq nail phaq taivq-ail bhi dov lal nail ngaol. 
1TI.1.5	Naol aqyu juq bhai daoq alhai bivq-a nail bhaqda nee, aqyu juq goil nail gaiq-a nail phaq aol lal dai, ngal noeqthunq nail ngaol. Goil nail gaiq-a nail niil phaq neq, neema aqhaol haol dai, oeqbal thaq duq maq jiav nail heeq nia nail neema khi maldil neema thaqtsaol nail neema lavqkhoel nee dov lal nail ngaol. 
1TI.1.6	Tsaol-aq teevq pav ganav juq neq, al hail phaq bhai khaonq-ail ceevq khi, khul nail ganl maq tsoiq nail juq bhai taivq-ail ge thailthaiq nail ngaol. 
1TI.1.7	Aoldaoq kovqdaoq cavq nail cov nail tsaol-aq jiovq movq khi ngaol-aoq, aqyu juq khalhai ge nail bhai maqkhaiq, neema eeq eeq-ail ge nail juq bhai maqkhaiq, aqyu juq maq heeq nia-ail.
1TI.1.8	Aoldaoq kovqdaoq neq, aqtsaq tsaq dai, yuq ha neq, aqmeeq ngaol dai, ngadao heeq kivq nail ngaol. 
1TI.1.9	Tsaq nail daol nail tsaol-aq nail haqbhoil aoldaoq kovqdaoq bhi jiav-a nail maq ngel-ail. Maq meeq maq jaq nail phaq nl nail tsaol-aq, daoq maq naldaiq nail tsaol-aq, Miqyail bhai maq ev nail tsaol-aq, oeqbal nl nail tsaol-aq, maq meeq maq haol nail tsaol-aq, Miqyail nail aol bhai maq ev nail tsaol-aq, aqbhu aqma bhai heivq nail tsaol-aq, yu bhai lav heivq nail tsaol-aq, 
1TI.1.10	khaqmiq sev nail tsaol-aq, yaqyov-aq aqtsaoq gaiqlaq bhai maq nl khaoq nail phaq nl nail tsaol-aq, tsaol-aq bhai gaoq nail tsaol-aq, goiqbhaoq bhaoq nail tsaol-aq, goiqbhaoq bhaoq nail lavqkhoel nee salkhil khanq nail tsaol-aq, maldil tsaq nail ganl cavq nail cov nail phaq bhai lav tsoiq nail tsaol-aq, maq meeq nail yaoq phaq yaoq-ao nee nl nail tsaol-aq niil juq nail haqbhoil aoldaoq kovqdaoq bhi jiav-a nail ngaol dai, ngadao heeq kivq nail ngaol. 
1TI.1.11	Maldil tsaq nail ganl al, geeqlaoq eeq nail Miqyail-i mail av lavq-a nail seiqleiq khaoqsail eeq nail lavqkhiq tsail nail geeqlaoq daoq lavqkhoel nee, dov lee nail ngaol.
1TI.1.12	Ngal ngadao nail Heeqphaq Yeiqsul Khali bhai tsiqeeq naol. Khul khi mail dai ngal neq, aivq ngaq bhai gaq bivq lavq-a nail ngaol. “Naol saljial ivq nail ngel-i mail, ngaq nail ganl nl nia-ail nial” dai, aivq ngaq bhai saol-nvq-ai thaq khi, tsel dov lavq-a nail ngaol. 
1TI.1.13	Jel lal-u phao, ngal Yeiqsul bhai khal ge movq-ail ge-a nail, aivq bhai neema thaqtsaol nail tsaol-aq juq bhai khoeq bhiq jiovq bhiq khi haqeiv nail gaq pevq-a nail ngaol. Thailhai ngaol-aoq, ngal neema maq thaqtsaol lal-u phao, maldil tsaq nail phaq bhai maq heeq kivq-ail nl-a nail ngel-i mail, aivq ngaq bhai gaoqhaq gaiq-a lavq nail ngaol. 
1TI.1.14	Yeiqsul Khali nail lavqkhoel bhai aol nail neema thaqtsaol nail phaq khi goil nail gaiq-a nail phaq nee teevq gaq khe-ai, ngadao nail Heeqphaq Miqyail nail geeqlaoq eeljaol iqsanl, maq ge gil tsaol dai, ngal ya-a nail ngaol.
1TI.1.15	Yeiqsul Khali neq, oeqbal yaq bhai hevqkovq lee nail dai khi, miltsaq kovtavq-ai lee-a nail ngaol dai, ge-ai thaq nail daoq niil daoq neq, saljial ivq khi, maldil hav bhoel heeq phaq-ail tsaq nail daoq ngaol. Ngal neq, oeqbal yaq nail lavqkhoel yu nee maqtsil oeqbal eeq nail gaq ngaol. 
1TI.1.16	Thailhai phal-iq neq, Yeiqsul Khali khadai oltsaol nail ngel-ail dai, aivq phaodaiq bhiq movq nail ngel-i mail, ngal yu nee maqtsil oeqbal eeq khi ngaol-aoq, aivq ngaq bhai gaoqhaq lavq-a nail ngaol. Alheel ngel-i mail, aivq bhai neema thaqtsaol nail bhaqda nee nqmaq maqluv halyeel doevq nail phaq ya nail tsaol-aq nail haqbhoil ngal neq, saol oil duq ngaol. 
1TI.1.17	Miqyail neq, nqmaq maqluv halyeel uvthaiq nail Heeqphaq ngaol. Aivq neq, maq luq maq seil-ail nia-ail. Tsaol-aq aivq bhai maq moel nia-ail. Aivq teevq gaq taivq-ail Miqyail ngaol. Nqmaq maqluv halyeel aivq bhai tsiqeeq tsiqheel khi, seiqleiq khaoqsail bhi jiav dei-eiq. Aqmiq.
1TI.1.18+1TI.1.19	Ngaq nail yaqyov Tilmolseiq-ol, aq-u phao, Miqyail nail haqbhoil gedan nail tsaol-aq juq neq, Aqhaqlal Miqyail bhai juq khi naoq nail ganl ge-ai thaq nail khe-ai, ngal naoq bhai daoq niailhai bivq nail ngaol. Neema thaqtsaol nail phaq bhai nieivq thaiq-ai thaq khi, oeqbal thaq duq maq jiav nail heeq nia nail neema aol nail lavqkhoel, aq-u phao ge-ai thaq nail al juq bhai juq juq-ail khi, genl aqmeeq-ail dev yaoq. Tsaol-aq teevq pav ganav juq neq, oeqbal thaq duq maq jiav nail heeq nia nail neema bhai khaonq-ail ceevq-a nail ngel-i mail, laovq cov ail-a nail khe-ai, aqyu juq nail neema thaqtsaol nail neema cov ail-a nail ngaol. 
1TI.1.20	Huqmiqnail khi mail Aqleiqsaqdul iqsanl, cov ail-a nail tsaol-aq al juq nail lavqkhoel bhai aol nail ngaol. Miqyail bhai khal ge movq-ail maq ya ge-ail dai, aqyu nvq gaq bhai cavq bhi cov bhiq movq nail ngel-i mail, ngal aqyu nvq gaq bhai neivq Saqdaq nail aqlavq lavqkhoel bhai av bhiq-a nail ngaol.
1TI.2.1	Iqmoeq khe phaq, ngal naoq bhai gaq niailhai bivq nail ngaol. Miqyail bhai geeqlaoq hal nail, yu nail haqbhoil geeqlaoq hal nail khi, Miqyail bhai tsiq eeq nail juq, tsaol-aq iqsanl nail haqbhoil hal yaoq. 
1TI.2.2	Heeqphaq juq khi uvthaiq nail juq nail haqbhoil iqsanl alhai hal yaoq. Alhai hal haq neq, ngadao neesal-ovq khi, neema aqsal sal nail lavqkhoel, Miqyail bhai ev khi, aqmeeq aqhaol nail lavqkhoel nee ya doevq nail ngaol. 
1TI.2.3	Alhai geeqlaoq hal nail neq, ngadao nail Hevqkovq nail gaq pevq nail Miqyail nail sivtavq bhai aqmeeq teevq phaq pevq khi, aivq neekhaol sil nail phaq iqsanl pevq nail ngaol. 
1TI.2.4	Tsaol-aq iqsanl mail hevqkovq nail phaq bhai ya nail nee ovqtavq, maldil tsaq nail phaq bhai heeq nia lal dai, Miqyail movq deedee nail ngaol. 
1TI.2.5	Miqyail teevq gaq taivq-ail jaol khi, Miqyail khi tsaol-aq nail gaiqlaq bhai tsaolkhaiq teevq gaq jaol-ail teevq-eel ngaol. Aivq neq, tsaol-aq pevq nail Yeiqsul Khali ngaol. 
1TI.2.6	Aivq neq, tsaol-aq iqsanl bhai hevqkovq nail dai khi, aivq nail aqmaol laol bhiq-a nail ngaol. Aqyanq tsaq lal-u phao, ganl al bhai ngadao ya moel-a nail ngaol. 
1TI.2.7	Al nail ganl salkhil khanq nail haqbhoil, ngal neq, daoq cavq cavq nail gaq khi gaqkhoel pevq lal dai maqkhaiq, neema thaqtsaol nail phaq khi maldil tsaq nail phaq nail ganl yu nail jeq-e jaq-a bhai cavq bhiq cov bhiq nail gaq pevq lal dai maqkhaiq, Miqyail ngaq bhai tsel dov lavq-a nail ngaol. Ngal niailhai ge nail neq, goiqbhaoq bhaoq nail maq ngel-ail. Daolcoev dai, ge nail ngaol.
1TI.2.8	Alheel ngel-i mail, yaoq dao yaoq-ao nee jaol nail yaqyov-aq juq, neema maq phail nail nee ovqtavq, maq jil pheeljaq dai, meeq nail haol nail lavqkhoel nee aqlavq bavq dil khi, geeqlaoq hal nail bhai ngal oil movq-ail nial.
1TI.2.9	Alhai dul dai, yaqmai-aq juq iqsanl, neema neenuq neebeiv aol nail nee ovqtavq, neema thaq nia nail lavqkhoel, aqgaq aqdoi doi heeq phaq-ail doi nail bhai ngal oil movq-ail nial. Uqhuq tsailkheel phaiq nail, heel-i mail lav sav-ai thaq nail nlmaoq goe nail, laoqpav laolpav nail sainl goe nail khi, aqphoiq mao-ail phoiq nail aqgaq aqdoi doi nail bhai ngal maq oil movq-ail. 
1TI.2.10	Thailhai ngaol-aoq, nuljuq Miqyail bhai ev naol dai, ge nail yaqmai-aq juq ngel-i mail, yovqgavq nl heeq phaq-ail tsaq nail khe-ai, aqmeeq phaq nl nl-ail doevq yaoq.
1TI.2.11	Yaqmai-aq juq neq, neema neenuq neebeiv aol nail nee ovqtavq, aqtsi tsu dai jaol khi, yu-i mail cavq lavq cov lavq nail bhai ya saol oil nail ngaol. 
1TI.2.12	Yaqmai-aq neq, yu bhai cavq bhiq cov bhiq nail maqkhaiq, yaqyov-aq bhai uvthaiq nail maqkhaiq, ngal aqkhaoqanq maq bivq-ail. Aqyu juq neq, aqtsi tsu dai, ya jaol nail ngaol. 
1TI.2.13	Khul khi mail dai ngal-aq neq, Aqdaq bhai teivq gaq khi mail pultavq, Eilbav bhai teivq-a nail ngaol. 
1TI.2.14	Al ovqtavq, Aqdaq bhai jalmul mul ya-a nail maq ngel-ail. Yaqmai-aq gaq bhai jalmul mul ya khi, yaqmai-aq gaq nl bheeq-a nail ngaol. 
1TI.2.15	Thailhai ngaol-aoq, neema thaqtsaol nail, goil nail gaiq-a nail, meeq nail haol nail, neema thaq nia nail, aqyu juq niil juq nail lavqkhoel bhai ivq haq neq, yaq bhao-a nail ngel-i mail, aivq ya jel-ail nail ngaol.
1TI.3.1	Khali yaq munl bhai heldaiq phail nail ganl bhai halpov nail tsaol-aq, ganl aqmeeq halpov nail ngaol dai, ge-ai thaq nail daoq al daoq neq, tsaq deedee nail ngaol. 
1TI.3.2	Alheel ngel-i mail, Khali yaq munl bhai heldaiq phail nail gaq, oeqbal thaq duq maq jiav nail tsaol-aq, khaqma teevq gaq taivq-ail jaol nail tsaol-aq, yaolphaol nia nail tsaol-aq, neema ivqdao dai, thaq nia nail tsaol-aq, ev heeq phaq-ail tsaq nail tsaol-aq, daq-i bhai hav nia nail tsaol-aq khi, cavq bhiq cov bhiq nia nail tsaol-aq ya pevq nail ngaol. 
1TI.3.3	Aivq neq, jilpheeq daol bov khi, yu bhai deeq nail tsaol-aq maq ya pevq-ail. Neema neenuq neebeiv aol nail tsaol-aq, yu nee maq jil pheeljaq nail tsaol-aq khi, phul bhai neekhaol maq jiav nail tsaol-aq ya pevq nail ngaol. 
1TI.3.4	Yovqgavq nail ildaoq bhai aqmeeq-ai heldaiq phail nia khi, yaqmiq yaqyov juq daoq naldaiq nail lavqkhoel nee, tsaq nail phaq bhai nl nia lal dai, cavq bhiq cov bhiq nia nail tsaol-aq ya pevq nail ngaol. 
1TI.3.5	Khul khi mail dai ngal-aq neq, yovqgavq nail ildaoq bhai maq heldaiq phail nia nail tsaol-aq, Miqyail nail Khali yaq munl bhai khalhai khi heldaiq phail nia nail-aiq. 
1TI.3.6	Aivq neq, Khali yaq aqsivq maq ya pevq-ail. Maq ngel haq neq, neema eeq lal khi, neivq heeqphaq nee mail teevq gaq khe-ai, yalkhaq dal nail bhai ya daq la geiq. 
1TI.3.7	Khali yaq munl nail lavqniil phaol jaol nail tsaol-aq nail sivtavq bhai, khul teevq phaq-ail ge duq maq jiav nail tsaol-aq ya pevq nail ngaol. Maq ngel haq neq, yu-i mail khal ge movq-ail ge nail bhai ya daq khi, neivq heeqphaq nail lavqphee bhai phee lai nail ngaol.
1TI.3.8	Alhai dul dai, tsaojao-ai bhiq nail juq iqsanl, yu ev nail tsaol-aq ya pevq nail ngaol. Moeqlal lal jaiq covq nail tsaol-aq, jilpheeq daol bov nail tsaol-aq khi, maq tsaq maq daol nail lavqkhoel nee phul halpov nail tsaol-aq maq ya pevq-ail. 
1TI.3.9	Aqyu juq neq, oeqbal thaq duq maq jiav nail heeq nia nail neema aol khi, neema thaqtsaol nail phaq bhai tavq nail daoqceevq nav deedee nail phaq bhai ivqdao dai nieivq thaiq-ai thaq nail tsaol-aq yaq pevq nail ngaol. 
1TI.3.10	Aqyu juq bhai iqmoeq laonqdaiq yaoq. Laonqdaiq khi, oeqbal thaq duq maq jiav haq neq, tsaojao-ai nail gaq bhi jiovq yaoq.
1TI.3.11	Alhai dul dai, yaqmai-aq juq iqsanl yu ev nail tsaol-aq ya pevq nail ngaol. Yu bhai khal ge movq-ail ge doil nail tsaol-aq maq ya pevq-ail. Yaolphaol nia nail tsaol-aq, khi yaoq phaq yaoq-ao nee nail lavqkhoel saljial ivq nail tsaol-aq ya pevq nail ngaol.
1TI.3.12	Tsaojao-ai nail gaq iqsanl, khaqma teevq gaq taivq-ail ya jaol nail ngaol. Yovqgavq nail yaq khi yovqgavq nail ildaoq lavqkhoel bhai khal jaol nail tsaol-aq bhai aqmeeq-ai heldaiq phail nia khi gaq lai nail tsaol-aq ya pevq nail ngaol. 
1TI.3.13	Khul khi mail dai ngal-aq neq, tsaojao-ai nail ganl bhai aqmeeq-ai nl nail tsaol-aq, yu-i mail thaqeeq lavq nail bhai ya daq nail nee ovqtavq, Yeiqsul Khali bhai neema thaqtsaol nail lavqkhoel nee geesil nail neema maq aol dai iqsanl, pevq lal nail ngaol.
1TI.3.14+1TI.3.15	Mao-ail maq maoq lal mail, naol jaol nail bha lee naol dai, ngal noeq-ai thaq nail ngaol. Thailhai ngaol-aoq, ngal lavqtsail mail maq lee kev-u nee, Miqyail nail ildaoq lavqkhoel khalhai nl heeq phaq-ail tsaq nail juq naol ya heeq nia dai, ganl niil juq ngal naoq bhai gevq bhoel-ai leevq-a nail ngaol. Ildaoq al neq, aqdoevq doevq nail Miqyail nail Khali yaq munl ngaol. Munl al neq, maldil tsaq nail phaq nail haqbhoil ivq duq khi daoqthaoq ngaol. 
1TI.3.16	Ngadao Khali yaq juq Miqyail bhai ev khi uqhuq thaoq nail aol neq, daoq ceevq nav deedee nail ngaol dai, ge kivq nail ngaol.
1TI.3.16	Miqyail neq, aqsivq haqjoil phi khi doevq lee-a nail ngaol. Aivq tsaq nail daol nail ngaol dai, Aqhaqlal Miqyail salkhil khanq-a nail ngaol. Nqtavq gaqkhoel aivq bhai ya moel-a nail ngaol. Aivq nail ganl yu nail jeq-e jaq-a bhai ge gaiq bhiq-a nail ngaol. Miltsaq yaq aivq bhai neema thaqtsaol lal-a nail ngaol. Aivq bhai seiqleiq khaoqsail nail lavqkhoel nee tsiqdal laivq-a nail ngaol.
1TI.4.1	Aqhaqlal Miqyail bhaqlaoq kheq dai niailhai ge nail ngaol. Haoqnao naosaq khe aqn aqyanq nail lavqkhoel, tsaol-aq teevq pav ganav juq neema thaqtsaol nail phaq bhai khaonq haq nail ngaol. Aqyu juq neq, goiqbhaoq bhaoq nail aqheel juq nail daoq khi mail neivq juq nail daoq naldaiq nail ngaol. 
1TI.4.2	Neivq al juq, goiqbhaoq bhaoq nia nail tsaol-aq bhai juq juq-ail, alhai cavq bhiq cov bhiq nail ngaol. Aqyu juq nail heeq nia nail neema bhai neivq juq-i mail, tsaq nail maq tsaq nail phaq maq tselpav nia dai, bhi pevq ail-a nail ngaol. 
1TI.4.3	Khaqma maq ya hevq, maq ya maol ail nail nee ovqtavq, jaqjaq daoldaol teevq pav ganav juq iqsanl maq ya jaq maq ya daol-ail dai, aqyu juq ge nail ngaol. Neema thaqtsaol khi maldil tsaq nail phaq bhai heeq nia nail tsaol-aq ngaq bhai tsiqeeq tsiqeeq-ail jaq nia dai, jaqjaq daoldaol al juq Miqyail-i mail teivq-ai thaq khi ngaol-aoq, thaq jaq thaq daol dai, aqyu juq lav tsoiq nail ngaol. 
1TI.4.4	Miqyail-i mail teivq-ai thaq nail yaoq phaq yaoq-ao nee, aqmeeq ngaol. Miqyail bhai tsiqeeq tsiqeeq-ail hav bhoel haq neq, khul phaq bhai iqsanl maq ya khaonq ha-ail. 
1TI.4.5	Khul khi mail dai ngal-aq neq, Miqyail nail daoq bhaqda nee maqkhaiq, geeqlaoq hal nail bhaqda nee maqkhaiq, al juq meeq lal haol lal-aoq nail ngaol.
1TI.4.6	Aqivq jaqbheq Khali yaq juq bhai naol ganl niil juq cavq bhiq cov bhiq haq neq, naol neq, naoq-i mail tsaothe nail neema thaqtsaol nail phaq bhai tavq nail maldil tsaq nail phaq khi meeq deedee nail cavq nail cov nail phaq nail lavqkhoel nee eeq lal-a nail Yeiqsul Khali nail meeq nail yaqkav teevq gaq pevq lal nail ngaol. 
1TI.4.7	Aqphiq joiqmaoq juq-i mail ge nail, Miqyail bhai maq ev nail ganqje nail daoq juq bhai thaq naldaiq. Thailhai ngaol-aoq, Miqyail bhai ev lal nia dai, naol aqmeeq-ai nl jao jao yaoq. 
1TI.4.8	Khul khi mail dai ngal-aq neq, aqsivq haqjoil phao gaq aol lal dai, nl jao jao nail juq neq, ganl micil ganav tsoiq nail ngaol. Thailhai ngaol-aoq, Miqyail bhai ev nail phaq neq, yaoq phaq yaoq-ao nee nail lavqkhoel bhai ganl tsoiq nail ngaol. Niil yeel nail haqbhoil maqkhaiq, yaqhao khe yeel nail haqbhoil maqkhaiq, ganl tsoiq nail ngaol.
1TI.4.9	Daoq niil daoq neq, saljial ivq khi, maldil hav bhoel heeq phaq-ail tsaq nail daoq ngaol. 
1TI.4.10	Ngadao aqdoevq doevq nail Miqyail bhai noeqthunq thailthaiq nail ngel-i mail, laijai laijai-ail ganl nl thailthaiq nail ngaol. Aivq neq, tsaol-aq iqsanl nail Hevqkovq nail gaq ngaol. Aivq neema thaqtsaol nail tsaol-aq nail haqbhoil a dai nee maqtsil, Hevqkovq nail gaq ngaol.
1TI.4.11	Ganl niil juq iqsanl yu bhai daoq bivq khi cavq bhiq cov bhiq yaoq.
1TI.4.12	Naol yaqkhaq yaquv pevq nail bhai tsaol-aq teevq gaq-ail khal ge movq-ail thaq bhi ge. Daoq ge-u phao maqkhaiq, ganl nl-u phao maqkhaiq, Yeiqsul bhai neema thaqtsaol nail tsaol-aq juq nail haqbhoil saol oil duq bhi pevq yaoq. Naol nail goil nail gaiq-a nail phaq, neema thaqtsaol nail phaq khi, aqmeeq aqhaol phaq, niil juq bhai iqsanl aqyu juq nail haqbhoil saol oil duq bhi pevq yaoq. 
1TI.4.13	Ngal kev lee-u phao kev dai, yu bhai Jalliq ge daiq bhiq nail, gaq bivq nail dai khi, cavq bhiq cov bhiq nail, niil juq bhai laijai nail lavqkhoel nee nl nl-ail jaol yaoq. 
1TI.4.14	Khali yaq munl bhai heldaiq phail nail juq naoq nail kovtavq bhai aqlavq bavq dav-u phao, aqyu juq Miqyail nail haqbhoil gedan khi, aivq nail daoq ge ge-ail, naoq bhai aqhaqlal phao khe kovpavq bivq lavq-a nail ngaol. Naol kovpavq al ya-a nail khe-ai, aqmeeq-ai nl-ail yaoq dei-eiq.
1TI.4.15	Naoq-i mail nl nail ganl eeq lal heel lal thailthaiq nail bhai tsaol-aq iqsanl ya moel dai, al juq bhai neema kev nail lavqkhoel nee, mailma-ail nl yaoq. 
1TI.4.16	Aqmeeq-ai yaolphaol yaolphaol-ail, aqdoevq doevq yaoq. Naol cavq bhiq cov bhiq-u phao iqsanl, aqmeeq-ai yaolphaol yaoq. Al juq nail haoqnao neema ivqdao dai, doevq-ail yaoq. Naol alhai doevq haq neq, naoq bhai maqkhaiq, naoq nail daoq bhai ya gaiq-a nail tsaol-aq bhai maqkhaiq, hevqkovq nail ngaol.
1TI.5.1	Aqbhal joiqmaoq juq bhai khaq khaq-ail thaq cavq bhiq. Aqyu juq bhai naoq nail aqbhu khe-ai, saol-nvq-ai thaq khi cavq bhiq yaoq. Yaqyov-aq yaqnoil juq bhai naoq nail mailnail khe-ai saol-nvq yaoq. 
1TI.5.2	Aqphiq joiqmaoq juq bhai naoq nail aqma khe-ai saol-nvq-ai thaq khi, yaqmai-aq yaqnoil juq bhai neema aqhaol haol deel teevq bhee aol nail lavqkhoel naoq nail nailma khe-ai saol-nvq yaoq.
1TI.5.3	Heldaiq phail bhiq nail gaq maq jaol nail miqtsiq miqma juq bhai ev khi heldaiq phail bhiq yaoq. 
1TI.5.4	Thailhai ngaol-aoq, miqtsiq miqma aivq nail yaq maq ngel haq neq, aivq nail aqjievq lilheel jaol haq neq, yaq al juq yovqgavq nail ilkhaol khe tsaol-aq bhai heldaiq phail bhiq khi, aqbhu aqma aqphiq aqbhal juq bhai geeqlaoq nl kovq bhiq nail phaq neq, Miqyail bhai ev nail phaq pevq nail ngaol dai, aqyu juq bhai cavq bhiq cov bhiq yaoq. Khul khi mail dai ngal-aq, alhai heldaiq phail bhiq nail phaq bhai Miqyail neema tsaq nail ngaol. 
1TI.5.5	Aivq teevq gaq taivq-ail doevq khi, heldaiq phail bhiq nail gaq maq jaol nail miqtsiq miqma bhai neq, Miqyail bhai noeqthunq khi, nqkiv n-gaol maqkhaiq, “Tsaojao-ai lavq-o” dai, geeqlaoq hal nail ngaol. 
1TI.5.6	Thailhai ngaol-aoq, aqsivq haqjoil phao lavqkhiq tsail nail phaq bhai taivq-ail halpov nail miqtsiq miqma neq, doevq khi ngaol-aoq, sil-a nail khe-ai, dul nail ngaol. 
1TI.5.7	Yu oeqbal thaq duq maq jiav dai, alhai nl yaoq dai, miqtsiq miqma nail yaq juq bhai daoq bivq yaoq. 
1TI.5.8	Tsaol-aq teevq gaq ganav yovqgavq nail jeq-e jaq-a bhai maqkhaiq, a dai nee maqtsil yovqgavq nail ilkhaol khe tsaol-aq bhai maqkhaiq, maq heldaiq phail haq neq, Yeiqsul bhai neema thaqtsaol nail phaq bhai khaonq ha-ail ceevq-a nail khe-ai dul khi, neema maq thaqtsaol lal-a nail tsaol-aq nee maqtsil doil jaiq nail ngaol.
1TI.5.9	Miqtsiq miqma nail aqmil gevq bhoel nail phaldoiq nail ganl niailhai ngaol. Aqkovq kovq tsel kovq bhee lal-a nail yovqgavq nail yovjil bhai saljial ivq-a nail miqtsiq miqma juq nail aqmil bhai gevq bhoel yaoq. 
1TI.5.10	Aqmeeq phaq nl thail hal thailthaiq nail ngaol dai, yu salkhil khanq nail, yaq juq bhai lav sav nail, daq-i bhai hav nia nail, Miqyail nail tsaol-aq nail aqkhil bhai tsiq bhiq nail, haq nail aoq nail juq bhai tsaojao-ai bhiq khi, aqmeeq yaoq phaq yaoq-ao nee nl thail hal thailthaiq nail miqtsiq miqma juq nail aqmil taivq-ail gevq bhoel yaoq.
1TI.5.11	Thailhai ngaol-aoq, aqkovq maq jiav lal thaq nail miqtsiq miqma juq nail aqmil gevq bhoel nail phaldoiq bhai thaq gevq bhoel. Khul khi mail dai ngal-aq neq, aqyu juq maol ail movq lal bhiq haq neq, Khali nail uvthaiq nail kov-uvq nee dov-ail nail ngaol. 
1TI.5.12	Alhai nl haq neq, aqyu juq-i mail iqmoeq phao ge-ai thaq nail daoqma saljial bhai aqyu juq lav cov-a nail ngel-i mail, Miqyail-i mail dal bhiq nail bhai ya daq nail ngaol. 
1TI.5.13	Al ovqtavq, aqyu juq teevq il nee teevq il nalga nalga-ail, aqdoil doil-ail nail ngaol. Aqdoil doil-ail nail taivq-ail maq ngel-ail. Aqyu juq moeqjaiq jaiq lal khi, maq ge khaoq nail phaq ge lal nail ngaol. Aqyu juq bhai maq tavq nail, yu nail ganl bhai lav suqsaq nail tsaol-aq pevq lal nail ngaol. 
1TI.5.14	Alheel ngel-i mail, aqkovq mao-ail maq jiav lal thaq nail miqtsiq miqma juq neq, maol ail khi yaq jaol lee nail nee ovqtavq, yovqgavq nail ilkhaol bhai aqmeeq-ai heldaiq phail nail bhai, ngal oil movq-ail nial. Alhai nl haq neq, ngadao bhai neejiav jiav nail tsaol-aq, ngadao bhai khal ge movq-ail ge duq maq jiav-ail. 
1TI.5.15	Khul khi mail dai ngal-aq neq, niil aq-il iqsanl miqtsiq miqma teevq pav ganav juq laiq-ail thailthaiq khi, neivq Saqdaq nail haoqnao tsaothel laivq-aoq nail ngaol.
1TI.5.16	Yeiqsul bhai neema thaqtsaol nail yaqmai-aq teevq gaq ganav nail ilkhaol lavqkhoel bhai miqtsiq miqma juq jaol haq neq, aqyu juq aivq bhai tsu heeq phaq-ail tsaq nail ngaol. Alhai tsuq haq neq, kavbavq al Khali yaq munl bhai maq dal mail, Khali yaq munl neq, tsaojao-ai nail gaq maq jaol nail miqtsiq miqma juq bhai aqmeeq-ai tsu nia nail ngaol.
1TI.5.17	Khali yaq munl bhai aqmeeq-ai heldaiq phail nail aqivq aqtsu juq neq, ev nail phaq khi danq nail phaq bhai oil nail geel-nvq nail ngaol. Daoq cavq daoq cov cov nail khi yu bhai cavq bhi cov bhiq nail aqivq aqtsu juq bhai a dai nee maqtsil iqsanl ev khi danq bhiq heeq phaq-ail tsaq nail ngaol. 
1TI.5.18	Khul khi mail dai ngal-aq neq, “Gov bhai naoq thailthaiq nail niaoqnel bhai moeqkeivq maq ya keivq-ail” dai, Jalliq lavqkhoel bhai gevq-ai thaq nail ngaol. “Ganl nl nail tsaol-aq, ganl nl nail aqphoiq ya nail tsaq nail ngaol” dai iqsanl, gevq-ai thaq nail ngaol. 
1TI.5.19	Salkhil khanq nail tsaol-aq nvq gaq hail gaq maq jaol haq neq, aqivq aqtsu juq bhai oeqbal thaq nail daoq bhai thaq naldaiq. 
1TI.5.20	Oeqbal nl thailthaiq nail juq bhai, tsaol-aq iqsanl nail sivtavq bhai khaq khaq-ail cavq bhiq yaoq. Alhai nl haq neq, yu iqsanl geesil nail neema aol lal nail ngaol.
1TI.5.21	Naol al juq nl-u phao, maq tselpav maq bhoilpav nail nee ovqtavq, maivphaoq eeq nil maq tsel dai nl yaoq dai, Miqyail khi Yeiqsul Khali nail sivtavq bhai maqkhaiq, tsel dov-ai thaq nail nqtavq gaqkhoel nail sivtavq bhai maqkhaiq, ngal naoq bhai daoq bivq nail ngaol.
1TI.5.22	Khaq sil gaq nail kovtavq bhai maqkhaiq, lavqtsail mail aqlavq thaq bavq dav. Yu oeqbal nl nail bhai naol teevq peivq-ail thaq aol lai. Aqhaol haol dai, doevq yaoq.
1TI.5.23	Niai nee pultavq neq, ulcuvq taivq-ail thaq daol. Naol jaol hal maq dov nail haqbhoil khi ovqmav nail haqbhoil maq gal lal dai, aqheeq tsilju nail ullul iqsanl micil daol yaoq.
1TI.5.24	Tsaol-aq teevq pav ganav juq nail oeqbal bhaqlaoq kheq dai dov lal khi, yalkhaq dal nail jaol duq bhai aqyu juq bhai hel-aivq nail ngaol. Tsaol-aq teevq pav ganav juq nail oeqbal neq, haoqnao taivq-ail dov lal nail ngaol. 
1TI.5.25	Alhai dul dai, nl-ai hal-ai thaq nail aqmeeq juq iqsanl bhaqlaoq kheq dai dov lal nail ngaol. Niil aq-il bhaqlaoq kheq dai maq dov lal nail aqmeeq phaq juq iqsanl, khaq mao kev dai maq oil-uvq thaq nia-ail.
1TI.6.1	Miqyail nail aqmil bhai maqkhaiq, nvjuq-i mail cavq bhiq cov bhiq-a nail daoq bhai maqkhaiq, yu khal ge movq-ail maq yaq ge dai, yaqkav juq neq, yovqgavq nail ilheel bhai mailma-ail ev nail tsaq nail ngaol. 
1TI.6.2	Khali yaq pevq nail ilheel juq nail kov-uvq bhai jaol nail yaqkav juq neq, yovqgavq nail ilheel nail aqivq jaqbheq pevq lal-a nail ngel-i mail, yovqgavq nail ilheel bhai maq ev dai jaol nail maq tsaq-ail. Ilheel juq nail haqbhoil ganl aqmeeq-ai nl nail tsaq nail ngaol. Khul khi mail dai ngal-aq neq, aqyu juq alhai nl-u phao, Khali yaq pevq nail, aqyu juq-i mail gaiq-a nail ilheel juq geeqlaoq al ya nail ngaol. Alheel ngel-i mail, naol ganl niil juq cavq bhiq cov bhiq khi gaq bhiq thailthaiq yaoq.
1TI.6.3	Tsaol-aq teevq gaq ganav, bheeq-n nail ganl teevq phaq ganav yu bhai cavq bhiq cov bhiq khi, ngadao nail Heeqphaq Yeiqsul Khali nail cavq bhiq cov bhiq nail haol nail daoq bhai maq naldaiq haq neq, 
1TI.6.4	aivq neq neema eeq khi, khul teevq phaq-ail maq heeq nia nail tsaol-aq ngaol. Aivq neq, daoq juq nail ganl nee khaq pheeljaq khi jil pheeljaq movq deedee nail neema aol-ail teevq-eel ngaol. Alhai nl nail phaq neq, yu bhai maivjeel jeel nail, iqdaiq iqtsai dov lal nail, khal ge movq-ail ge nail, yu nail ganl haqeiv nail phaq saol-nvq nail, niil juq bhi dov lal nail ngaol. 
1TI.6.5	Tsaol-aq al juq, aqmeeq phaq bhai saol-nvq nail phaq luq-ail seil-ail nail nee ovqtavq, maldil tsaq nail daoq teevq peivq-ail maq aol dai, jil pheeljaq nail phaq iqsanl bhi dov lal nail ngaol. Aqyu juq neq, Miqyail bhai ev nail ngel-i mail, jail jeq jeq lal nail ngaol dai, noeq-ai thaq nail ngaol.
1TI.6.6	Ngel nail ngaol. Miqyail bhai ev khi ngadao-i mail khal jiav nail phaq bhai neekhaol sil haq neq, jail jeq mao-ail jeq nail ngaol. 
1TI.6.7	Khul khi mail dai ngal-aq neq, ngadao miltsaq kovtavq bhai doevq lee-u phao, khul teevq phaq iqsanl maq aol dai, doevq lee-a nail ngaol. Alhai dul dai, ngadao sil khi miltsaq niil nee dov ail-u phao, khul teevq phaq iqsanl maq oil laiq kivq-ail. 
1TI.6.8	Alheel ngel-i mail, jaqjaq daoldaol khi aqgaq aqdoi jiav haq neq, ngadao neekhaol sil nail tsaq nail ngaol. 
1TI.6.9	Hulmeeq meeq lal movq nail juq neq, jalmul mul nail lavqkhoel bhai aol ail nail ngaol. Aqyu juq lavqphee bhai phee lai nail nee ovqtavq, neenoeq neekha teevq peivq-ail maq aol-ail, maq meeq nail aqsivq haqjoil nail neekhaol mee nia phaq nail lavqkhoel bhai ga bhoel ail nia nail ngaol. Aqsivq haqjoil nail neekhaol al neq, tsaol-aq yaq luq-ail seil-ail nail lavqkhoel bhai bhi ga nevq ail nail ngaol. 
1TI.6.10	Khul khi mail dai ngal-aq neq, phul bhai neekhaol jiav nail phaq neq, haqeiv nail phaq iqsanl nail daoqthaoq ngaol. Tsaol-aq teevq pav ganav phul bhai neekhaol jiav nail ngel-i mail, neema thaqtsaol nail phaq bhai khaonq ha khi, noeqhaq noeq aoq nail mee nia phaq aqyu juq nail neema lavqkhoel bhai teevq bhee aol lal nail ngaol.
1TI.6.11	Alheel ngel-i mail, Miqyail nail tsaol-aq-ol, naol al juq bhai gail jao jao yaoq. Tsaq nail daol nail phaq, Miqyail bhai ev nail phaq, neema thaqtsaol nail phaq, goil nail gaiq-a nail phaq, neema ol nail phaq khi, neenuq neebeiv aol nail phaq, niil juq nail haoqnao thekheel yaoq. 
1TI.6.12	Neema thaqtsaol nail phaq bhai tavq nail meeq deedee nail phaq nail haqbhoil genl dev yaoq. Nqmaq maqluv halyeel doevq nail phaq bhai nieivq thaiq-ai thaq yaoq. Naol al phaq bhai ya dai, Miqyail naoq bhai khul khi tsaol-aq maodai gaq nail sivtavq bhai naol ganl al bhai aqmeeq-ai salkhil khanq-ao nail ngaol. 
1TI.6.13	Yaoq phaq yaoq nee bhai aqdoevq bhi doevq nail Miqyail nail sivtavq bhai maqkhaiq, heeqphaq Bhoqthil Phillav nail sivtavq bhai salkhil aqmeeq-ai khanq nail Yeiqsul Khali nail sivtavq bhai maqkhaiq, ngal naoq bhai daoq niailhai bivq nail ngaol. 
1TI.6.14	Ngadao nail Heeqphaq Yeiqsul Khali dov lee-u phao kev dai, naol laiq nail tsa nail phaq khi, oeqbal thaq duq maq ya dai, aivq-i mail daoq bivq-ai thaq nail khe-ai aqmeeq-ai naldaiq yaoq. 
1TI.6.15	Miqyail-i mail noeqceiv-ai thaq nail aqyanq kev lal haq neq, aivq bhai bhi dov lee nail ngaol. Geeqlaoq eeq nail Miqyail neq, aivq teevq gaq taivq-ail uvthaiq nail ngaol. Aivq neq, heeqphaq juq nail kovtavq bhai Heeqphaq ngaol. Miqyail juq nail kovtavq bhai Miqyail ngaol. 
1TI.6.16	Aivq taivq-ail nqmaq maqluv halyeel doevq nail ngaol. Aivq neq, teevq gaq-ail aivq nail aqbhaq aqjail bhai maq lai nia nail lavqkhoel bhai doevq nail ngaol. Tsaol-aq teevq gaq-ail aivq bhai maq moeldaiq-a nail nee ovqtavq, moel iqsanl maq moel nia-ail. Nqmaq maqluv halyeel nail seiqleiq khaoqsail khi bhaqaoq aivq nail kovtavq bhai jiav dei-eiq. Aqmiq.
1TI.6.17	Eeq movq heel movq nail neema thaq aol dei-eiq dai, niil yeel nail lavqkhoel khe hulmeeq meeq nail juq bhai cavq bhiq yaoq. Luq-ail seil-ail nia nail phul heel yalkav bhai thaq noeqthunq dei-eiq, ngadao lavqkhiq ya tsail dai yaoq phaq yaoq-ao nee teevq bheeq teevq lovq bivq lavq-a nail Miqyail bhai taivq-ail noeqthunq yaoq dai iqsanl, daoq bivq yaoq. 
1TI.6.18	Yu nail haqbhoil aqmeeq phaq nl bhiq yaoq. Meeq nail ganl mee nia phaq nl yaoq. Laoqniul maq niul dai, danq bhiq yaoq. Yu bhai maodai bivq yaoq dei-eiq dai, aqyu juq bhai daoq bivq yaoq. 
1TI.6.19	Maljiaov dai aqdoevq doevq nail phaq bhai nieivq thaq-ai thaq kivq dai, yaqhao khe yeel nail lavqkhoel bhai nuljuq ivqdao deel daoqthaoq jiav dai, aqmeeq phaq hal pov jil thaq-ai yaoq dei-eiq dai iqsanl, aqyu juq bhai daoq bivq yaoq.
1TI.6.20	Tilmolseiq-ol, naoq bhai av bhiq-a nail juq bhai aqmeeq-ai oil thaq-ai yaoq. Miqyail bhai maq ev dai ganl maq tsoiq nail daoq juq khi, jil pheeljaq nail juq bhai gail jao jao yaoq. Neenoeq neekha aol naol dai ge khi ngaol-aoq, maq ngel nail neenoeq neekha juq bhai gail jao jao yaoq. 
1TI.6.21	Tsaol-aq teevq gaq ganav juq, maq ngel nail neenoeq neekha al bhai naldaiq nail ngel-i mail, neema thaqtsaol nail gailkhaol bhai gail bheeq bheeq nail ngaol.
1TI.6.21	Nuljuq nail kovtavq bhai geeqlaoq eeljaol bhi jiav dei-eiq.
2TI.1.1	Ngal neq, Yeiqsul Khali nail gaqkhoel Paolluv ngaol. Miqyail neema tsaq nail ngel-i mail, ngal gaqkhoel jiovq thailthaiq nail ngaol. “Yeiqsul Khali bhaqda nee aqdoevq ya doevq nail ngaol dai, jaq-ai thaq nail saljial al cavq bhiq yaoq” dai, Miqyail ngaq bhai khoel nail ngaol.
2TI.1.2	Ngal mao-ail gaiq-a nail ngaq nail yaqyov Tilmolseiq bhai haoqgavq niil gevq bhoel-ai lavq-a nail ngaol. Aqbhu Miqyail khi ngadao nail Heeqphaq Yeiqsul Khali nail geeqlaoq eeljaol, gaoqhaq gaiq-a nail phaq khi, neesal-ovq nail phaq naoq nail kovtavq bhai bhi jiav dei-eiq.
2TI.1.3	Ngal geeqlaoq khal hal-u phao, nqkiv n-gaol maqkhaiq, khaq mao iqsanl naoq nail haqbhoil maq nioil peivq dai hal khi, Miqyail bhai tsiqeeq naol. Ngaq nail aqphiq aqbhal juq oeqbal thaq duq maq ya nail heeq nia nail neema aol aol-ail, aivq nail haqbhoil ganl nl nail khe-ai, ngal iqsanl ganl nl nail ngaol. 
2TI.1.4	Naol ngaq bhai noeq moel nail bhaqda nee, maivbhil dov-a nail ngaol dai, ngal noeq dov lal-u phao, naoq bhai moel movq deedee-ail nial. Naoq bhai ya moel haq neq, ngal lavqkhiq tsail deedee lal nail ngaol. 
2TI.1.5	Naol maldil neema thaqtsaol nail bhai, ngaq bhai noeq dov lal-ail nial. Naol neema thaqtsaol nail al neq, iqmoeq-u phao naoq nail aqphiq Laol-il khi naoq nail aqma Ulnil nail lavqkhoel bhai aol khi, niil aq-il naoq nail lavqkhoel bhai aol nail bhai, ngal heeq kivq nail ngaol. 
2TI.1.6	Alheel ngel-i mail, ngal naoq bhai niailhai ge noeq bhiq movq nail ngaol. Ngaq-i mail naoq nail kovtavq bhai aqlavq bavq dav-u phao, naol Miqyail nail kovpavq ya-a nail ngaol. Miqjaq sivtovq nail khe-ai, kovpavq al bhai sivtovq yaoq. 
2TI.1.7	Khul khi mail dai ngal-aq neq, Miqyail ngadao bhai geesil nail neema bhi aol lavq-a nail maq ngel-ail. Bhaqaoq aol nail neema, goil nail gaiq-a nail neema khi, yovqgavq nail aqmaol bhai gaq laiq nail neema bhi aol lavq-a nail ngaol.
2TI.1.8	Alheel ngel-i mail, ngadao nail Heeqphaq Yeiqsul nail haqbhoil salkhil khanq nail, thaq haqsil. Aivq nail haqbhoil nee ganl nl nail ngel-i mail, thaonq bhai ya aol thailthaiq nail ngal bhaqda nee iqsanl thaq haqsil. Miqyail-i mail naoq bhai gaq bivq-ai thaq nail khe-ai, ngaq-ai nee mail teevq gaq khe-ai, lavqkhiq tsail nail geeqlaoq daoq nail haqbhoil khoeq nail jiovq nail phaq bhai daq yaoq. 
2TI.1.9	Miqyail neq, aivq-i mail noeqceiv-ai thaq nail khe-ai pevq lal dai, ngadao bhai hevqkovq lavq khi, aqmeeq aqhaol nail lavqkhoel bhai doevq yaoq dai, ngadao bhai khul-ai thaq nail ngaol. Ngadao teevq phaq ganav nl-ai hal-ai thaq nail ngel-i mail, aivq alhai nl lavq-a nail maq ngel-ail. Geeqlaoq eeljaol bivq lavq-a nail ngaol. Geeqlaoq eeljaol al neq, nqtavq miltsaq maq jiav lee-u nee mail, Yeiqsul Khali bhai juq khi, aivq ngadao bhai bivq lavq-a nail ngaol. 
2TI.1.10	Ngadao nail Hevqkovq nail gaq Yeiqsul Khali dov lee-a nail ngel-i mail, niil aq-il geeqlaoq eeljaol al bhai ngadao bhaqlaoq kheq dai, ya moel-a nail ngaol. Aivq neq, sil nail phaq bhai lav cov khi, aqdoevq doevq nail phaq khi maq luq maq seil-ail nia nail phaq, lavqkhiq tsail nail geeqlaoq daoq lavqkhoel nee bhaqlaoq kheq dai, bhi dov lee-a nail ngaol. 
2TI.1.11	“Lavqkhiq tsail nail geeqlaoq daoq niil nail haqbhoil daoq cavq cavq nail gaq jiovq yaoq. Al ovqtavq, gaqkhoel khi cavq bhiq cov bhiq nail saqlaq iqsanl jiovq yaoq” dai, Miqyail ngaq bhai tsel dov lavq-a nail ngaol. 
2TI.1.12	Alhai tsel dov lavq-a nail bhaqda nee ngal niailhai ya daq thailthaiq nail ngaol. Thailhai ngaol-aoq, ngal maq haqsil. Khul khi mail dai ngal-aq neq, ngaq-i mail neema thaqtsaol nail gaq bhai ngal heeq kivq nail ngaol. Ngaq-i mail aivq bhai khal av bhiq-a nail juq, yalkhaq dal nail aqn bhai kev dai, aivq oiltsail-ai thaq nail ngaol dai, ngal heeq kivq nail ngaol.
2TI.1.13	Ngaq-i mail cavq bhiq cov bhiq-a nail maldil tsaq nail daoq bhai saol oil yaoq. Ngadao Yeiqsul Khali bhai tavq nail ngel-i mail, ya-ai thaq nail neema thaqtsaol nail phaq khi goil nail gaiq-a nail phaq nail haoqnao doel-aivq yaoq. 
2TI.1.14	Naoq bhai av bhiq-a nail, meeq deedee nail juq bhai, ngadao nail lavqkhoel khe jaol nail Meeqnail Haolnail Aqhaqlal bhai juq khi aqmeeq-ai oil tsail-ai thaq yaoq.
2TI.1.15	Naol heeq nia nail khe-ai, Aqsil-aq milkhaoq bhai jaol nail tsaol-aq iqsanl mail ngaq bhai khaonq ha-a nail ngaol. Philgeiqlul khi Heiqlaqmoljeiq iqsanl, tsaol-aq al juq nail lavqkhoel bhai aol nail ngaol.
2TI.1.16	Aoqneiqsiqphaol aqyu phaqyaq mayaq nail kovtavq bhai Heeqphaq Yeiqsul nail gaoqhaq gaiq-a nail phaq bhi jiav dei-eiq. Aivq ngaq bhai mee nia pov aqsal bhi sal lal-a nail ngaol. Ngaq bhai hailcav pheethaiq-ai thaq nail bhai aivq maq haqsil-ail. 
2TI.1.17	Aivq Lolmav meenq bhai lal kev-u phao, ngaq bhai moel-u phao kev dai, halpov deedee-a nail ngaol. 
2TI.1.18	Aivq neq, yalkhaq dal nail aqn n-gaol, Heeqphaq Yeiqsul aivq bhai gaoqhaq gaiq-a bhiq dei-eiq. Ngal Eilpheilsu meenq bhai jaol-u phao, aivq ngaq bhai khadai tsaojao-ai lavq-a nail bhai naol heeq nia nail ngaol.
2TI.2.1	Ngaq nail yaqyov-ol, Yeiqsul Khali nail geeqlaoq eeljaol lavqkhoel nee gaq kav lal yaoq. 
2TI.2.2	Salkhil khanq nail tsaol-aq maodai gaq nail sivtavq bhai ngaq-i mail cavq bhiq cov bhiq-a nail juq, naol ya gaiq-a nail ngaol. Saljial ivq khi yu bhai cavq bhiq cov bhiq nia nail tsaol-aq bhai, daoq al juq av bhiq yaoq. 
2TI.2.3	Yeiqsul Khali nail haqbhoil mao-ail meeq nail genl dev nail gaq jiovq nail khe-ai, naol ngaq-ai nee mail khoeq nail jiovq nail phaq bhai daq yaoq. 
2TI.2.4	Genl dev nail tsaol-aq khul gaq maqkhaiq, yovqgavq nail aqivq gaq neekhaol sil dai nl movq nail ngel-i mail, yovqgavq nail nl jaq keiv daol nail ganl bhai maq suqsaq-ail. 
2TI.2.5	Tsaoq doel pheeljaq nail bhaoqaiq lavqkhoel, tsaoq doel pheeljaq nail tsaol-aq aivq nail aolsaolkovq jiav nail khe-ai maq tsaoq haq neq, gaq lai nail heel uqtsaoq kovpavq aivq bhai maq bivq-ail. 
2TI.2.6	Laijai khi yalgaol nl nail tsaol-aq, aqheeq allu iqmoeq ilmoeq ya jaq nail ngaol. 
2TI.2.7	Ngal ge nail bhai saol-nvq daiq. Khul khi mail dai ngal-aq neq, yaoq phaq yaoq-ao nee bhai naol heeq nia dai, Miqyail naoq bhai neenoeq neekha bivq lavq nail ngaol.
2TI.2.8	Ngaq-i mail lavqkhiq tsail nail geeqlaoq daoq cavq-ai thaq nail khe-ai, Daqbhil nail jeq-e jaq-a pevq nail, sil khi doevq kovq lal-a nail Yeiqsul Khali bhai, thaq nioil peivq dei-eiq. 
2TI.2.9	Lavqkhiq tsail nail geeqlaoq daoq al daoq cavq-a nail bhaqda nee, haqeiv nail tsaol-aq teevq gaq bhai phee nail khe-ai, ngaq bhai phee lavq khi, haq dee aoq deedee nail phaq bhai ngal ya daq thailthaiq nail ngaol. Thailhai ngaol-aoq, Miqyail nail daoq bhai teevq gaq-ail maq pheethaiq nia-ail. 
2TI.2.10	Alheel ngel-i mail, tsel dov-ai thaq nail tsaol-aq bhai iqsanl, Yeiqsul Khali nail lavqkhoel bhai aol nail hevqkovq nail phaq ya dai, ngal yaoq phaq yaoq-ao nee bhai ol nail ngaol. Hevqkovq nail al phaq nee mail teevq gaq khe-ai, nqmaq maqluv halyeel nail seiqleiq khaoqsail iqsanl ya nail ngaol.
2TI.2.11	Daoq niil daoq neq saljial ivq nail ngaol:
2TI.2.11	Ngadao aivq nee mail
2TI.2.11	sil haq neq,
2TI.2.11	aivq nee mail aqdoevq
2TI.2.11	ya doevq nail ngaol.
2TI.2.12	Ngadao ol haq neq,
2TI.2.12	aivq nee mail ya
2TI.2.12	uvthaiq nail ngaol.
2TI.2.12	Ngadao aivq bhai
2TI.2.12	khaonq ha haq neq,
2TI.2.12	aivq iqsanl ngadao bhai
2TI.2.12	khaonq ha nail ngaol.
2TI.2.13	Ngadao saljial
2TI.2.13	maq ivq khi ngaol-aoq,
2TI.2.13	aivq saljial ivq nail ngaol.
2TI.2.13	Khul khi mail dai ngal neq,
2TI.2.13	aivq-i mail
2TI.2.13	ge-ai thaq nail saljial bhai
2TI.2.13	aivq maq khaonq ha-ail.
2TI.2.14	Ganl al juq aqivq jaqbheq juq bhai ge noeq bhiq yaoq. Daoq juq nail ganl nee thaq jil pheeljaq dai, Miqyail nail sivtavq bhai aqyu juq bhai mailma-ail cavq bhiq yaoq. Alhai jil pheeljaq nail neq, khul teevq phaq-ail ganl maq tsoiq nail nee ovqtavq, ya gaiq nail tsaol-aq bhai bhi cov ail nail ngaol. 
2TI.2.15	Naol neq, haqsil duq maq jiav dai, maldil tsaq nail daoq daolcoev dai, cavq bhiq nia nail gaq pevq nail nee ovqtavq, Miqyail neema tsaq nail khe-ai ganl nl nail gaq pevq lal dai, laijai deedee yaoq. 
2TI.2.16	Miqyail bhai maq ev dai, ganl maq tsoiq nail daoq bhai gail jao jao yaoq. Khul khi mail dai ngal-aq neq, alhai ganl maq tsoiq nail daoq ge nail tsaol-aq neq, Miqyail bhai maq ev nail neema teevq pov nee teevq pov mao jaiq lal nail ngaol. 
2TI.2.17	Aqyu juq-i mail cavq bhiq cov bhiq nail juq neq, malyal bhaol-ail nail malkhoeq khe-ai, dul nail ngaol. Aqyu juq nail lavqkhoel bhai Huqmiqnail khi Phillail iqsanl aol nail ngaol. 
2TI.2.18	“Ngadao doevq kovq lal nail phaq neq, jel ail-aoq nail ngaol” dai, aqyu nvq gaq ge ge-ail khi, maldil tsaq nail phaq bhai gail bheeq bheeq nail ngaol. Aqyu nvq gaq neq, tsaol-aq teevq pav ganav juq nail neema thaqtsaol nail phaq bhai lav cov nail ngaol. 
2TI.2.19	Thailhai ngaol-aoq, Miqyail-i mail kaovq-ai thaq nail daoqthaoq neq, ivq deedee nail ngaol. “Miqyail neq, aivq nail tsaol-aq bhai heeq nia nail ngaol.” “Miqyail nail aqmil bhai juq nail yaoq gaq yaoq-ao nee maq tsaq maq daol nail phaq bhai khaonq ha yaoq” dai, daoqthaoq al bhai junq deeq-ai thaq nail ngaol.
2TI.2.20	Ilkhaol il ma nail lavqkhoel-ai, phul heel-i mail teivq-ai thaq nail nlmaoq taivq-ail jiav nail maq ngel-ail. Aqbhaol-i mail lav sav-ai thaq nail khi miltsaq-i mail teivq-ai thaq nail juq iqsanl jiav nail ngaol. Nlmaoq teevq pav ganav juq neq, bhaoqaiq lav sav-u phao taivq-ail yuq khi, teevq pav ganav juq neq, yaoq n yaoq n nee yuq nail ngaol. 
2TI.2.21	Pultavq phao gevq-ai thaq nail aqjiivq aqcavq al juq bhai yovqgavq nail neema lavqkhoel bhai yovqgavq khaonq ha haq neq, ilheel gaq yuq nia nail meeq nail haol nail nlmaoq pevq lal nail ngaol. Al ovqtavq, aqmeeq yaoq phaq yaoq-ao nee bhai nl nail haqbhoil, lainq-ai thaq nail, aqphoiq mao-ail phoiq khi ganl tsoiq nail nlmaoq iqsanl pevq lal nail ngaol.
2TI.2.22	Yaqnoil juq-i mail aqsivq haqjoil phao nee tavq nail neekhaol sil nail phaq bhai, naol gail jao jao yaoq. Neema aqhaol haol deel aol khi, Miqyail bhai hal nail tsaol-aq nee mail, tsaq nail daol nail phaq, neema thaqtsaol nail phaq, goil nail gaiq-a nail phaq khi, tsaq lai jil lai nail phaq nail haoqnao aqmeeq-ai tsaothel-aivq yaoq. 
2TI.2.23	Neenoeq neekha maq aol-ail, khul teevq phaq-ail ganl maq tsoiq dai, jil pheeljaq nail bhai iqsanl, gail jao jao yaoq. Khul khi mail dai ngal-aq neq, jil pheeljaq nail al neq, iqdaiq iqtsai bhi dov lal nail ngaol. 
2TI.2.24	Miqyail nail ganl nl nail tsaol-aq neq, jil pheel jil lul jaq nail tsaol-aq maq ya pevq-ail. Aivq neq, tsaol-aq iqsanl bhai neema neenuq neebeiv aol nail tsaol-aq, cavq bhiq cov bhiq nia nail tsaol-aq khi, ol nia nail tsaol-aq ya pevq nail ngaol. 
2TI.2.25	Yovqgavq-i mail cavq bhiq nail bhai neema maq tsaq nail tsaol-aq bhai, neema neenuq neebeiv aol nail lavqkhoel cavq bhiq nia nail tsaol-aq iqsanl ya pevq nail ngaol. Alhai cavq bhiq ha neq, al gaq maldil tsaq nail phaq bhai heeq nia lal khi, oeqbal noeq pov lal dai, Miqyail nl bhiq-ail meeq. 
2TI.2.26	Al ovqtavq, aivq nail neenoeq khe-ai bhi nl nail dai khi, neivq heeqphaq-i mail aqyu juq bhai khail phee-ai thaq khi ngaol-aoq, aqyu juq noeq lal khi aivq nail lavq phee lavqkhoel nee ya jel-ail nail ngaol.
2TI.3.1	Haoqnao naosaq-u phao, haq dee aoq deedee nail aqyanq kev lee nail ngaol dai, heeq kivq thaq-ai yaoq. 
2TI.3.2	Khul khi mail dai ngal-aq neq, tsaol-aq yaq niailhai pevq lal nail ngaol. Yovqgavq nail aqmaol bhai gaiq-a nail, phul bhai neekhaol jiav nail neema aol nail, khal ge movq-ail ge nail, neema eeq nail, yovqgavq nail aqmaol bhai yovqgavq thaqeeq nail, aqbhu aqma nail daoq maq naldaiq nail, yu nail geeqlaoq bhai maq noeq nail nee ovqtavq, maq meeq maq haol nail tsaol-aq pevq lal nail ngaol. 
2TI.3.3	Al ovqtavq, yu bhai maq gaiq-a nail, yu nail oeqbal bhai maq phaiq bhiq nail, yu nail haoqnaol phao nee ge doil nail, yovqgavq nail neema bhai maq gaq lai nail, mao-ail haqeiv nail khi aqmeeq phaq bhai neejiav jiav nail tsaol-aq iqsanl pevq lal nail ngaol. 
2TI.3.4	Aqyu juq neq, saljial maq ivq nail, khul teevq phaq-ail maq saol-nvq dai nl nail, neema eeq deedee nail, Miqyail bhai maq gaiq-a mail, miltsaq phao lavqkhiq tsail lal nail juq bhai gaiq-a nail tsaol-aq iqsanl pevq lal nail ngaol. 
2TI.3.5	Aqyu juq neq, lavqniil phao taivq-ail Miqyail bhai ev nail aol thaoq nail ngaol. Lavqkhoel phao neq, aol al bhai tavq nail bhaqaoq teevq peivq-ail maq aol nail tsaol-aq ngaol. Alheel nail tsaol-aq bhai gail jao jao yaoq.
2TI.3.6	Aqyu juq nail lavqkhoel bhai teevq pav ganav juq neq, yu nail ilkhaol bhai aol lai khi, neenoeq neekha maq aol nail yaqmai-aq juq bhai aqyu juq nail aqlavq lavqkhoel bhai aol lee dai, jalmul mul nail ngaol. Yaqmai-aq al juq neq, oeqbal maodai phi khi, aqsivq haqjoil phao nee tavq nail neekhaol sil nail mee nia phaq aqyu juq bhai hel-aivq nail ngaol. 
2TI.3.7	Aqyu juq neq, khaq mao iqsanl, yu saol bhiq nail bhai saol oil khi ngaol-aoq, maldil tsaq nail daoq bhai, maq heeq nia lal-ail. 
2TI.3.8	Yaqneiq khi Yaqbheiq, Molseiq-i mail cavq nail daoq bhai lav tsoiq deedee nail khe-ai, jalmul mul nail tsaol-aq al juq iqsanl maldil tsaq nail daoq bhai lav tsoiq deedee nail ngaol. Aqyu juq nail saol-nvq nia nail neema gaol li cevq dai pevq-ail khi, aqyu juq nail neema thaqtsaol nail phaq bhai laonqdaiq-u phao, sunq-ail nail ngaol. 
2TI.3.9	Aqyu juq neq al bhai dee lai nail ngaol. Khul khi mail dai ngal-aq neq, tsaol-aq al nvq gaq neenoeq neekha maq aol ail dai bhaqlaoq kheq dai dov lal-a nail khe-ai, tsaol-aq niil juq neenoeq neekha maq aol nail iqsanl, tsaol-aq iqsanl nail sivtavq bhai bhaqlaoq kheq dai, dov lal nail ngaol.
2TI.3.10	Naol ngaq nail ganl heeq nia nail ngaol. Ngal cavq nail cov nail, ngal nl nail hal nail, ngaq nail noeqthunq nail, ngal neema thaqtsaol nail, ngal neenoeq heelma ma dai noeq nail, ngal goil nail gaiq-a nail khi ngal oltsaol nail, naol niil juq bhai heeq nia nail ngaol. 
2TI.3.11	Ngal khoeq nail jiovq nail phaq khi haq nail aoq nail phaq bhai ya daq nail ngaol dai iqsanl, naol heeq nia nail ngaol. Aqdil-aoq meenq, Ilgaolnil meenq khi, Luldaqlal meenq, meenq al juq nail lavqkhoel bhai jaol-u phao, ya daq deedee-a nail ngaol. Thailhai ngaol-aoq, khoeq lavq jiovq lavq nail al juq iqsanl nail lavqkhoel-ai, Heeqphaq Yeiqsul ngaq bhai bhi jel-ail lavq-a nail ngaol. 
2TI.3.12	Maldil dai ge haq neq, Yeiqsul Khali bhai juq juq-ail Miqyail bhai ev nail tsaol-aq iqsanl mail, khoeq nail jiovq nail bhai ya daq nail ngaol. 
2TI.3.13	Haqeiv nail tsaol-aq khi goiqbhaoq khoiqbhaoq bhaoq nail tsaol-aq teevq pov nee teevq pov gaoq haqeiv jaiq lal nail ngaol. Aqyu juq yu bhai hevq bheel-aivq khi yu iqsanl aqyu juq bhai hevq bheel-aivq nail ngaol.
2TI.3.14	Thailhai ngaol-aoq, naol ya saol khi neema thaqtsaol nail phaq bhai ivqdao dai, nieivq thaiq-ai thaq yaoq. Khul khi mail dai ngal-aq neq, naol khaq sil gaq bhai saol oil-a nail dai, naol heeq kivq nail ngaol. 
2TI.3.15	Al ovqtavq, naol neq, yaqkhaq yaquv-ail jiav-u nee mail, meeq nail haol nail Jalliq bhai heeq nia nail ngaol. Jalliq al neq, Yeiqsul Khali bhai neema thaqtsaol nail ngel-i mail, naol hevqkovq nail phaq ya dai, neenoeq neekha bivq nia nail ngaol. 
2TI.3.16	Miqyail-i mail bhi noeq dov-a nail ngel-i mail, Jalliq iqsanl mail gevq dov-ai thaq nail ngaol. Jalliq neq, cavq bhiq cov bhiq nail, oeqbal phaodaiq bhiq nail, gaoq bhi meeq lal nail phaq khi, aqmeeq aqhaol dai, doevq nia nail haqbhoil ganl tsoiq nail ngaol. 
2TI.3.17	Al bhaqda nee, Miqyail nail tsaol-aq, yaoq phaq yaoq-ao nee bhee lovq nail tsaol-aq pevq nail nee ovqtavq, aqmeeq phaq yaoq phaq yaoq-ao nee nl nail dai khi, lainq-ai thaq nail tsaol-aq pevq lal nail ngaol.
2TI.4.1	Miqyail nail sivtavq bhai maqkhaiq, aqdoevq doevq nail tsaol-aq khi sil nail tsaol-aq bhai yalkhaq dal nail Yeiqsul Khali nail sivtavq bhai maqkhaiq, aivq dov lee khi uvthaiq nail bhai ngal juq juq-ail, naoq bhai daoq niailhai bivq nail ngaol. 
2TI.4.2	Miqyail nail daoq cavq bhiq yaoq. Aqyanq tsaq maq tsaq khi ngaol-aoq, cavq bhiq yaoq. Aqyu juq-i mail nl laiq thaq nail juq bhai tsiqtsoe bhiq khi, yaqhao thailhai thaq gaoq nl dai, daoq bivq khi gaq iqsanl bivq yaoq. Ol ol-ail cavq bhiq cov bhiq yaoq. 
2TI.4.3	Khul khi mail dai ngal-aq neq, mao-ail meeq mao-ail bhee nail daoq cavq nail bhai maq naldaiq nail yanq kev lee nail ngaol. Aqyu juq neq, khul nail ganl iqsanl gaiq movq khi, aqyu juq neema tsaq nail khe-ai, cavq lavq cov lavq nail saqlaq mee nia gaq bhai aqyu juq nee mail bhi jaol nail ngaol. 
2TI.4.4	Yu maldil tsaq nail daoq cavq bhiq-u phao, aqyu juq yaoq phao yaoq tsiqphaol khi, ganqje taivq-ail naldaiq nail ngaol. 
2TI.4.5	Thailhai ngaol-aoq naol neq, yaoq phaq yaoq-ao nee nail lavqkhoel-ai yaolphaol nia nail tsaol-aq pevq yaoq. Khoeq lavq jiovq lavq nail phaq bhai daq yaoq. Lavqkhiq tsail nail geeqlaoq daoq cavq bhiq thailthaiq yaoq. Naol nl thail hal thailthaiq nail Miqyail nail ganl juq nl gil-u phao kev dai, aqmeeq-ai nl yaoq.
2TI.4.6	Khul khi mail dai ngal-aq neq, laol duq kovtavq bhai hoeldav hoeldav-ail laol bhiq nail phaq khe-ai dul dai, niil aq-il ngal ya daq thailthaiq nail ngaol. Ngal kovq lai nail aqyanq aqjail jail lal-aoq nail ngaol. 
2TI.4.7	Ngal neq, aqmeeq-ai laijai-a nail ngaol. Tsaoq doel pheeljaq nail phaq bhai haoqnao naosaq-u n-gaol kev dai, tsaoq-a nail ngaol. Neema thaqtsaol nail phaq bhai ivqdao dai, nieivq thaiq-ai thaq nail ngaol. 
2TI.4.8	Niil aq-il iqsanl, tsaq nail daol nail heel uqtsaoq ngaq nail haqbhoil lainq-ai thaq nail ngaol. Aqn al n neq, tsaq nail daol nail lavqkhoel nee yalkhaq dal nail Heeqphaq Yeiqsul neq, uqtsaoq al tsaoq ngaq bhai bivq lavq nail ngaol. Ngaq bhai taivq-ail maq ngel-ail. Aivq dov lee nail bhai khal noeqthunq nail tsaol-aq juq bhai iqsanl, bivq nail ngaol.
2TI.4.9	Naol ngal jaol nail bha lavqtsail mail lal kivq dai, laijai yaoq. 
2TI.4.10	Khul khi mail dai ngal-aq neq, Deiqmav neq, miltsaq niilniai gaiq-a nail ngel-i mail, ngaq bhai khaonq ha-ail ceevq khi, Theilsaqlolni meenq bha ail-a nail ngaol. Gaqleiqgeiq neq, Gaqlaqtil milkhaoq bhai lai-a nail ngaol. Tiltuv iqsanl, Daqlaqmaqdil milkhaoq bhai ail-a nail ngaol. 
2TI.4.11	Lulkavq taivq-ail ngaq-ai nee jaol nail ngaol. Naol lee-u phao, Maqkul bhai iqsanl hel leevq dei-eiq. Khul khi mail dai ngal-aq neq, aivq neq, ngal Miqyail nail ganl nl nail bhai tsao nl nia nail ngaol. 
2TI.4.12	Duljil bhai neq, ngaq-i mail Eilpheilsu meenq bha bhi ail-a nail ngaol. 
2TI.4.13	Naol lal-u phao, Daqlol meenq khe jaol nail Gaqphul jaol nail bhai ngaq-i mail bhi jiav-ail ceevq-a nail phailkhaoq heelma khi haoqgavq juq oil lavq yaoq. A dai nee maqtsil, bavkov bhai gevq-ai thaq nail haoqgavq al juq, maq nioil peivq dai, oil lavq yaoq dei-eiq.
2TI.4.14	Bhajiq Aqleiqsaqdul neq, ngaq bhai haqeiv nail mee nia phaq nl lavq-a nail ngaol. Aivq-i mail nl lavq nail bhai geel-nvq dai, Heeqphaq Yeiqsul aivq bhai nl kovq bhiq nail ngaol. 
2TI.4.15	Naol iqsanl aivq bhai yaolphaol yaoq. Khul khi mail dai ngal-aq neq, ngal cavq nail daoq bhai lav tsoiq deedee nail ngaol.
2TI.4.16	Ngaq nail ganl iqmoeq-u phao yalkhaq dal duq bhai, ge kovq bhiq-u phao, tsaol-aq teevq gaq-ail ngal jaol nail phao maq jaol-ail. Tsaol-aq iqsanl mail ngaq bhai khaonq ha-a nail ngaol. Thailhai ngaol-aoq, aqyu juq nail kovtavq bhai oeqbal thaq bhi kev lee dei-eiq. 
2TI.4.17	Tsaol-aq iqsanl mail ngaq bhai khaonq ha lavq khi ngaol-aoq, ngal lavqkhiq tsail nail geeqlaoq daoq teevq bhee cavq bhi khi, jeq-e jaq-a iqsanl mail ya gaiq dai, Heeqphaq Yeiqsul ngaq-ai nee mail jaol khi, gaq bivq lavq thailthaiq nail ngaol. Alheel ngel-i mail, allaqjaqsil nail moeqthaoq lavqkhoel nee ngal ya jel ail-a nail ngaol. 
2TI.4.18	Yeiqsul neq, haqeiv nail yaoq phaq yaoq-ao nee nail lavqkhoel ngaq bhai bhi jel-ail lavq nail nee ovqtavq, nqtavq milkhaoq lavqkhoel bhai ngal ya jaol lai-u phao kev dai, aivq ngaq bhai bhi jel-ail lavq nail ngaol. Nqmaq maqluv halyeel aivq bhai tsiqeeq yaoq. Aqmiq.
2TI.4.19	Bhilgillav khi Aqgullav bhai maqkhaiq, Aoqneiqsiqphaol nail phaqyaq mayaq bhai maqkhaiq, ngal noeq moel naol geiq dai, cavq bhiq ail dei-eiq. 
2TI.4.20	Eillaqdul neq, Gaolliqthu meenq bhai jaol-ail ceevq-a nail ngaol. Daqlolbheiq neq, nal nail ngel-i mail, Meiqleiqdul meenq bhai bhi jaol-ail ceevq-a nail ngaol. 
2TI.4.21	Aqcoevq coevq nail yanq maq kev lal-u phao nee mail, naol ngal jaol nail bha lal kivq dai, laijai yaoq. Ulbhullul, Phuldeiq, Lilnul, Gaqlaoldil khi aqivq jaqbheq Khali yaq iqsanl mail, naoq bhai noeq moel naol dai, daoq cavq cavq bhoel-ai leevq-a nail ngaol.
2TI.4.22	Heeqphaq Yeiqsul naoq nail neema lavqkhoel bhai bhi jaol dei-eiq. Geeqlaoq eeljaol iqsanl, naoq nail kovtavq bhai bhi jiav dei-eiq.
TIT.1.1	Ngal neq, Miqyail nail yaqkav khi mail Yeiqsul Khali nail gaqkhoel pevq nail Paolluv ngaol. Miqyail-i mail tsel dov-ai thaq nail tsaol-aq nail neema thaqtsaol nail phaq gaq bhi kav lal nail nee ovqtavq, Miqyail bhai ev nail phaq bhi dov lal nail maldil tsaq nail phaq bhai aqyu juq heeq nia lal dai, ngal Yeiqsul Khali nail gaqkhoel jiovq thailthaiq nail ngaol. 
TIT.1.2	Ngal bivq naol dai, goiqbhaoq maq bhaoq nail Miqyail aq-u nee mail ge-ai thaq nail nqmaq maqluv halyeel doevq nail phaq bhai, aqyu juq noeqthunq noeqthunq-ail jaol nia lal dai iqsanl, ngal gaqkhoel jiovq thailthaiq nail ngaol. 
TIT.1.3	Aqyanq tsaq lal-u phao, nqmaq maqluv halyeel doevq nail ganl al, Miqyail ngadao juq bhai phaodaiq lavq-a nail ngaol. “Ganl al cavq bhiq dei-eiq” dai, ngadao nail Hevqkovq nail gaq pevq nail Miqyail ngaq bhai daoq bivq lavq khi, av lavq-a nail ngaol.
TIT.1.4	Neema thaqtsaol nail phaq ngaq-ai nee teevq daoq bhai tavq nail ngaq nail yaqyov khe-ai dul nail Tiltuv bhai haoqgavq niil gevq bhoel-ai leevq-a nail ngaol. Aqbhu Miqyail khi mail ngadao nail Hevqkovq nail gaq pevq nail Yeiqsul Khali nail geeqlaoq eeljaol khi mail neesal-ovq nail phaq, naoq nail kovtavq bhai jiav dei-eiq.
TIT.1.5	Ngal naoq bhai ge thaq-ail ceevq-a nail khe-ai, maq nl gil-a nail juq bhi nl gil nail dai khi ovqtavq, yaoq meenq yaoq-ao nee mail jaol nail Khali yaq munl bhai heldaiq phail nail aqivq aqtsu juq bhi tsel dov nail dai khi mail, ngal naoq bhai Gaqlaqdeiq eeljaollaol-n bhai bhi jaol-ail ceevq-a nail ngaol. 
TIT.1.6	Khali yaq munl bhai heldaiq phail nail aqivq gaq neq, oeqbal thaq duq maq jiav nail tsaol-aq khi mail, khaqma teevq gaq taivq-ail bhao nail tsaol-aq ya pevq nail ngaol. Aqyu juq nail yaq juq iqsanl Yeiqsul bhai neema thaqtsaol nail tsaol-aq ya pevq nail ngaol. Yu ge duq maq jiav dai, aqdoevq doevq nail yaq juq pevq nail nee ovqtavq, daoq naldaiq nail yaq juq ya pevq nail ngaol. 
TIT.1.7	Khali yaq munl bhai heldaiq phail nail gaq neq, Miqyail nail nlmaoq bhai heldaiq phail nail gaq pevq nail ngel-i mail, oeqbal thaq duq maq jiav nail tsaol-aq ya pevq nail ngaol. Yovqgavq nail neenoeq taivq-ail oil nail tsaol-aq, neema davqnil nil nail tsaol-aq, jilpheeq daol bov nail tsaol-aq, yu nee deeq pheel deeq lul jaq nail tsaol-aq, phul heel ildaoq maoqgaiq bhai maivjeel jeel nail tsaol-aq maq ya pevq-ail. 
TIT.1.8	Daq-i bhai hav nia nail tsaol-aq, aqmeeq phaq bhai gaiq-a nail tsaol-aq, neema ivqdao dai, thaq nia nail tsaol-aq, tsaq nail daol nail tsaol-aq, meeq nail haol nail tsaol-aq, yovqgavq nail neema bhai gaq lai nia nail tsaol-aq ya pevq nail ngaol. 
TIT.1.9	Aqyu juq-i mail ya saol-a nail khe-ai, saljial ivq nail daoq bhai ivqdao dai nieivq thaiq-ai thaq nail gaq ya pevq nail ngaol. Alhai nieivq thaiq-ai thaq haq neq, maldil tsaq nail phaq bhai cavq bhiq nia khi, yu bhai gaq bivq nia nail nee ovqtavq, daoq maq naldaiq nail tsaol-aq juq bhai, aqyu juq-i mail laiq ail-a nail dao bhai moel nia dai, cavq naq bhiq nia nail tsaol-aq ya pevq nail ngaol.
TIT.1.10	Khul khi mail dai ngal-aq, daoq maq naldaiq nail tsaol-aq maodai jaol nail ngaol. Aqyu juq neq, ganl maq tsoiq nail daoq ge nail nee ovqtavq, yu bhai goiqbhaoq bhaoq bhaoq-ail hevq bheeq nail ngaol. Alhai nl nail tsaol-aq juq neq, yu nee maqtsil, Yuldav tsaol-aq nail aolsaolkovq nee Khali yaq phao phal lal khi ngaol-aoq aol al juq bhai gaoq thaoq movq nail juq nail lavqkhoel bhai jaol nail ngaol. 
TIT.1.11	Naol aqyu juq bhai heeq tsul dai, bhi jaol yaoq. Khul khi mail dai ngal-aq, aqyu juq haqsil nail phaq maq bhao dai, phul heel halpov khi maq tsaq nail phaq cavq bhiq cov bhiq nail bhaqda nee, ildaoq daoq lao lao-ail lav luq lav seil bhiq nail ngaol. 
TIT.1.12	Aqyu juq-i mail ge nail Miqyail nail haqbhoil gedan nail dai, noeq nail tsaol-aq teevq gaq-i mail ge-ai thaq nail daoq niailhai jiav nail ngaol. “Gaqlaqdeiq eeljaol laol-n bhai jaol nail tsaol-aq neq, goiqbhaoq bhaoq nail tsaol-aq, haqeiv nail jaiqyaq khe-ai aqdoevq doevq nail tsaol-aq, khul teevq phaq iqsanl maq nl nul dai, al jaiq jaq bov daol bov nail tsaol-aq teevq-eel ngaol” dai, ge-ai thaq nail ngaol. 
TIT.1.13	Alhai ge-ai thaq nail daoq al daoq neq, tsaq nail ngaol. Alheel ngel-i mail, aqyu juq nail neema thaqtsaol nail phaq ivq lal nia dai, aqkav kav dai khaq khaq-ail cavq bhiq cov bhiq yaoq. 
TIT.1.14	Yuldav tsaol-aq nail ganqje juq bhai khi mail, maldil tsaq nail phaq bhai khaonq ha-ail ceevq-a nail tsaol-aq juq nail aoldaoq kovqdaoq bhai maq ya nl dai, cavq bhiq cov bhiq yaoq.
TIT.1.15	Neema lavqkhoel bhai haol nail tsaol-aq nail haqbhoil neq, iqsanl mail aqhaol ngaol. Thailhai ngaol-aoq, neema lavqkhoel bhai maq haol nail tsaol-aq khi mail neema maq thaqtsaol nail tsaol-aq nail haqbhoil neq, aqhaol teevq phaq iqsanl maq jiav-ail. Khul khi mail dai ngal-aq, aqyu juq nail neenoeq khi mail, heeq nia nail neema neq, iqsanl mail aqjiivq aqcavq ngaol. 
TIT.1.16	“Nvjuq Miqyail bhai heeq kivq naol” dai, aqyu juq ge khi ngaol-aoq, aqyu juq-i mail nl nail hal nail bhai heldaiq haq neq, Miqyail bhai teevq peivq iqsanl heeq nia nail tsaol-aq khe-ai, maq dul lal-ail. Aqyu juq neq, bhe lal heeq phaq-ail tsaq nail tsaol-aq, daoq maq naldaiq nail tsaol-aq pevq khi, aqmeeq phaq nl nail teevq peivq-ail maq geel-nvq-ail.
TIT.2.1	Thailhai ngaol-aoq, naol neq, maldil tsaq nail phaq bhai taivq-ail ya cavq ya cov bhiq nail ngaol. 
TIT.2.2	Aqbhal joiqmaoq juq bhai, yaolphaol nia nail neema aol lal nia dai maqkhaiq, yu ev heeq phaq-ail doevq nia dai maqkhaiq, neema ivqdao dai, thaq nia dai maqkhaiq, maldil tsaq nail neema thaqtsaol nail phaq aol lal dai maqkhaiq, goil nail gaiq-a nail phaq aol lal dai maqkhaiq, daq tsaol ol tsaol nail neema aol lal nia dai maqkhaiq, cavq bhiq cov bhiq yaoq.
TIT.2.3	Alhai dul dai aqphiq joiqmaoq juq bhai iqsanl, Miqyail bhai ev nail lavqkhoel bhai doevq nia jaol nia dai, cavq bhiq cov bhiq yaoq. Yu nail ganl ge doil nail tsaol-aq khi mail aqheeq tsilju nail ullul al jaiq daol jel nail tsaol-aq maq ya pevq-ail. Aqmeeq phaq cavq bhiq cov bhiq nia nail tsaol-aq ya pevq nail ngaol. 
TIT.2.4	Aqyu juq alhai nl haq neq, aqkovq maq jiav lal-a nail yaqmai-aq juq bhai yovqgavq nail yovjil khi mail yaq juq bhai gaiq-a nia lal dai, cav bhiq cov bhiq nail tsaol-aq pevq lal nail ngaol. 
TIT.2.5	Al ovqtavq, yaqmai-aq al juq, yovqgavq nail neema bhai gaq lai nia nail tsaol-aq, haol nail tsaol-aq, yovqgavq nail ildaoq bhai heldaiq phail nia nail tsaol-aq, neema meeq nail tsaol-aq khi mail yovqgavq nail yovjil nail kov-uvq bhai jaol nia nail tsaol-aq pevq lal nail ngaol. Aqyu juq alhai pevq lal haq neq, yu Miqyail nail daoq bhai khal ge movq-ail maq ge nia-ail.
TIT.2.6	Alhai dul dai, aqkovq maq jiav lal-a nail yaqyov-aq juq bhai iqsanl, yovqgavq nail neema bhai gaq lai nia dai, gaq bivq yaoq. 
TIT.2.7	Aqyu juq saol oil nia dai, yaoq phaq yaoq-ao nee nail lavqkhoel, aqmeeq phaq nl daiq bhiq yaoq. Cavq bhiq cov bhiq-u phao, yu ev heeq phaq-ail aqhaol haol dai, cavq bhiq cov bhiq yaoq. 
TIT.2.8	Yu oeqbal thaq duq maq jiav dai, maldil tsaq nail phaq bhai tavq nail daoq cavq bhiq cov bhiq yaoq. Alhai cavq bhiq cov bhiq haq neq, ngadao bhai neejiav jiav nail tsaol-aq ngadao bhai khul teevq phaq iqsanl ge doil nail phaq maq jiav dai, ya haqsil nail ngaol.
TIT.2.9	Yaqkav juq bhai iqsanl, ilheel gaq nail kov-uvq bhai aqmeeq-ai jaol khi, yaoq phaq yaoq-ao nee nail lavqkhoel ilheel gaq neekhaol sil dai, nl bhiq khi, daoq pov maq ya kovq lai dai, cavq bhiq cov bhiq yaoq. 
TIT.2.10	Al ovqtavq, ilheel gaq nail yalkav maq ya khoiq ail. Aqyu juq bhai, “Saljial ivq nail lavqkhoel nee nuljuq nail ilheel gaq nail ganl bhai aqmeeq-ail nl yaoq” dai iqsanl, cavq bhiq cov bhiq yaoq. Alhai nl haq neq, ngadao bhai Hevqkovq nail gaq pevq nail Miqyail nail ganl cavq bhiq cov bhiq nail phaq neq, yaoq phaq yaoq-ao nee mao-ail meeq lao thaq nial dai, bhaqlaoq kheq dai, dov lal nail ngaol.
TIT.2.11	Khul khi mail dai ngal-aq, tsaol-aq iqsanl bhai hevqkovq nail dai khi, Miqyail nail geeqlaoq eeljaol dov lee-a nail ngaol. 
TIT.2.12	Geeqlaoq eeljaol al, ngadao bhai niailhai cavq lavq cov lavq-a nail ngaol. Miqyail bhai maq ev nail phaq bhai iqsanl, yeel niil yeel khe maivjeel jeel nail juq bhai iqsanl khaonq ha yaoq dai, cavq lavq cov lavq-a nail ngaol. Miltsaq kovtavq bhai jaol-u phao, yovqgavq nail neema bhai gaq lai nia nail tsaol-aq, aqsee aqdaol daol dai, doevq nail tsaol-aq khi mail Miqyail bhai ev nail tsaol-aq pevq yaoq dai iqsanl, cavq lavq cov lavq-a nail ngaol. 
TIT.2.13	Ngadao nail eeq dee heel deedee nail Miqyail pevq nail Hevqkovq nail gaq Yeiqsul Khali seiqleiq khaoqsail nail lavqkhoel nee dov lee nail geeqlaoq eeq nail aqn al n bhai noeqthunq khi daonq nail haqbhoil cavq lavq cov lavq nail ngaol. 
TIT.2.14	Yeiqsul neq, oeqbal yaoq phaq yaoq-ao nee nail lavqkhoel nee ngadao bhai ul kovq lavq-a nail nee ovqtavq, aivq nail haqbhoil meeq nail haol nail tsaol-aq bhiq pevq lal dai, aivq nail aqmaol laol bhiq-a nail ngaol. Tsaol-aq al neq, aqmeeq phaq nl movq deedee nail neema aol nail ngaol.
TIT.2.15	Ganl niil juq aqmeeq-ai cavq bhiq cov bhiq yaoq. Bhaqaoq teevq bhee aol nail lavqkhoel aqyu juq bhai gaq bivq khi, aqyu juq-i mail nl laiq-a nail juq bhai cavq navq bhiq yaoq. Tsaol-aq teevq gaq iqsanl naoq bhai khal ge movq-ail, thaq bhiq ge.
TIT.3.1	Aqyu juq ganl niil juq bhai maq ya nioil peivq-ail dai, aqmeeq-ai cavq bhiq cov bhiq yaoq. Heeqphaq juq khi mail uvthaiq nail juq nail kov-uvq bhai aqmeeq-ai jaol yaoq. Aqyu juq nail daoq naldaiq yaoq. Aqmeeq yaoq phaq yaoq-ao nee ya nl dai, lainq thaq gai yaoq. 
TIT.3.2	“Teevq gaq bhai iqsanl khal ge movq-ail thaq ge. Thaq jil pheel thaq jil lul jaq. Neema neenuq neebeiv aol khi, yaoq phaq yaoq-ao nee nail lavqkhoel tsaol-aq iqsanl bhai ev yaoq” dai, aqyu juq bhai aqmeeq-ai cavq bhiq cov bhiq yaoq.
TIT.3.3	Khul khi mail dai ge haq neq, jel lal-u phao, ngadao juq iqsanl, neenoeq neekha maq aol nail tsaol-aq, daoq maq naldaiq nail khi mail, gail bheeq bheeq ail-a nail tsaol-aq ngaol. Al ovqtavq, aqsivq haqjoil phao maivjeel jeel nail phaq khi mail, maq meeq nail phaq bhai lavqkhiq tsail nail mee nia phaq nail kov-uvq bhai yaqkav jiovq daiq-a nail tsaol-aq ngaol. Aq-u phao, ngadao yu bhai maivjeel jeel khi khoeq lai dai nl-a nail tsaol-aq ngaol. Aq-u yu ngadao bhai neejiav jiav nail nee ovqtavq, ngadao teevq gaq nee teevq gaq iqsanl, neejiav jiav-a nail ngaol. 
TIT.3.4	Thailhai ngaol-aoq, ngadao nail Hevqkovq nail gaq pevq nail Miqyail nail gaoqhaq gaiq-a nail phaq khi mail, goil nail gaiq-a nail phaq ngadao bhai phaodaiq lavq-u phao, 
TIT.3.5	aivq ngadao bhai hevqkovq lavq-a nail ngaol. Ngadao tsaq nail daol nail phaq nl-a nail bhaqda nee, hevqkovq lavq-a nail maq ngel-ail. Aivq ngadao bhai gaoqhaq nail ngel-i mail, hevqkovq lavq-a nail ngaol. Meeqnail Haolnail Aqhaqlal lavqkhoel, neema aqsivq phal lal khi doevqyeel aqsivq doevq phal lal-a nail neq, tsiq haol lavq-a nail phaq bhai juq khi aivq ngadao bhai hevqkovq lal-a nail ngaol. 
TIT.3.6	Ngadao nail Hevqkovq nail gaq pevq nail Yeiqsul Khali bhai juq khi, Miqyail ngadao nail kovtavq bhai Aqhaqlal Miqyail teevq bhee hoeldav lavq-a nail ngaol. 
TIT.3.7	Miqyail nail geeqlaoq eeljaol bhaqda nee, ngadao tsaq nail daol nail tsaol-aq pevq lal nail ngel-i mail, nqmaq maqluv halyeel doevq nail phaq bhai noeqthunq noeqthunq-ail, Miqyail nail jaiqbhoil ovq nail tsaol-aq ngaol. 
TIT.3.8	Daoq al juq neq, saljial ivq nail daoq pevq nail ngaol. Miqyail bhai neema thaqtsaol nail tsaol-aq neq, khaq mao iqsanl, aqmeeq phaq ya nl nail ngaol dai, maq ya nioil peivq-ail dai, ngal naoq bhai aqmeeq-ai bhi cavq bhi cov movq-ail nial. Ganl al juq neq, meeq nail nee ovqtavq, tsaol-aq iqsanl nail haqbhoil ganl tsoiq nail ngaol.
TIT.3.9	Thailhai ngaol-aoq, khul nail ganl maq tsoiq nail phaq bhai jil pheeljaq nail juq bhai maqkhaiq, aqceevq ge ge-ail jil pheeljaq nail juq bhai maqkhaiq, iqdaiq iqtsai dov nail juq bhai maqkhaiq, aoldaoq kovqdaoq nail ganl jil pheeljaq nail juq bhai maqkhaiq, gail jao jao yaoq. Khul khi mail dai ngal-aq, ganl al juq neq, khul nail ganl maq tsoiq-ail. Aqnieivq teevq-eel ngaol. 
TIT.3.10	Munl bhoil pav khi, gaoq ail gail ail dai nl nail tsaol-aq juq bhai, teevq pov nvq pov bhee dai, aqmeeq-ai cavq bhiq cov bhiq khi maq naldaiq lavq haq neq, gaoq ail ceiv ceiv yaoq. 
TIT.3.11	Alhai nl nail tsaol-aq neq, neema teevq peivq-ail maq daol-ail. Oeqbal nl thailthaiq nail ngaol dai, naol heeq kivq yaoq. Aivq nail oeqbal neq, aivq oeqbal aol naol dai, salkhil pevq nail ngaol.
TIT.3.12	Aqdeiqmal bhai maq ngel haq neq, Duljil bhai ngal naol jaol nail bhai khoel-ai leevq-u phao, Nilgaolbhaqlil meenq bhai ngaq bhai ya thaoq phuq dai, laijai khi lal yaoq. Khul khi mail dai ngal-aq, coevqjieiv jieiv nail yanq bhai ngal a bhai jaol naol dai, noeq ceiv-ai thaq nail ngaol. 
TIT.3.13	Aoldaoq kovqdaoq mao-ail heeq nia nail Seiqnal khi mail Aqpaolluv aqyu nvq gaq bhai gailkhaol dov-ail nia dai, laijai khi tsaojao-ai bhiq yaoq. Aqyu nvq gaq khal loq nail, yaoq phaq yaoq-ao nee bhee dai, tsaojao-ai bhiq yaoq. 
TIT.3.14	Yu loq nail phaq bhai tsaojao-ai nia dai, ngadao nail tsaol-aq juq, aqmeeq phaq bhai nl nia lal dai, cav bhiq cov bhiq yaoq. Ganl maq tsoiq nail tsaol-aq maq ya pevq-ail.
TIT.3.15	Ngaq-ai nee mail jaol nail tsaol-aq juq iqsanl mail, naoq bhai noeq moel nail ngaol dai, daoq cavq cavq bhoel-ai leevq-a nail ngaol. Yeiqsul bhai neema thaqtsaol nail lavqkhoel nvjuq bhai gaiq-a nail tsaol-aq juq bhai iqsanl, nvjuq noeq moel nail lavqkhoel nee daoq cavq cavq bhoel-ai leevq-a nail ngaol dai, ge gaiq bhiq yaoq. Nuljuq iqsanl nail kovtavq bhai Miqyail nail geeqlaoq eeljaol jiav dei-eiq.
PHM.1.1	Ngal neq, Yeiqsul Khali nail haqbhoil thaonq bhai aol thailthaiq nail Paolluv ngaol. Jaqbheq Tilmolseiq nv-nvq gaq nee mail ganl teevq gaq khe-ai nl nail nv-nvq gaq mailma-ail gaiq-a nail Philleilmoq bhai haoqgavq niil keiv gevq bhoel-ai lavq-a nail ngaol. 
PHM.1.2	Al ovqtavq, nv-nvq gaq nail dulma Aqbhil khi mail, nv-nvq gaq nee mail teevq gaq khe-ai, Yeiqsul nail haqbhoil genl dev yaq pevq nail, Aqgilpuv bhai maqkhaiq, naoq nail ilkhaol bhai jil lal thailthaiq nail Khali yaq munl juq bhai maqkhaiq, haoqgavq niil gevq bhoel-ai lavq-a nail ngaol. 
PHM.1.3	Ngadao nail Aqbhu Miqyail khi mail Heeqphaq Yeiqsul Khali nail geeqlaoq eeljaol khi mail neesal-ovq nail phaq nuljuq nail kovtavq bhai jiav dei-eiq.
PHM.1.4+PHM.1.5	Ngaq nail jaqbheq Philleilmoq-ol. Naol neq, Heeqphaq Yeiqsul bhai neema thaqtsaol nail nee ovqtavq, Miqyail nail tsaol-aq iqsanl bhai gaiq-a nail ngaol dai, ngal ya gaiq-a nail ngaol. Alheel ngel-i mail, ngal khaq mao iqsanl geeqlaoq hal-u phao, naoq bhai noeq kev khi, Miqyail bhai tsiqeeq nail ngaol. 
PHM.1.6	Naol khi mail nvjuq nail gaiqlaq bhai neema thaqtsaol nail lavqkhoel aqtsaoq tsaoq tavq nail niil neq, Khali nail lavqkhoel nee ya-a nail geeqlaoq yaoq phaq yaoq-ao nee bhai ngadao juq heeq nia jaiq lal nail haqbhoil, ngal geeqlaoq hal nail ngaol. 
PHM.1.7	Jaqbheq Philleilmoq-ol. Naol goil nail gaiq-a nia nail bhaqda nee, ngal lavqkhiq tsail deedee khi, neema lavqkhoel bhai gaq gaoq aol jaiq lal-ail nial. Khul khi mail dai ngal neq, naol bhaqda nee, Miqyail nail tsaol-aq juq bhai neema aqsal bhi sal lal nail ngaol.
PHM.1.8	Alheel ngel-i mail, naol nl heeq phaq-ail tsaq nail juq nl yaoq dai, ngal naoq bhai Khali nail lavqkhoel nee geesil nail neema maq aol dai, daoq bivq kivq nail ngaol. 
PHM.1.9	Thailhai ngaol-aoq, ngal naoq bhai gaiq-a nail ngel-i mail, daoq maq bivq dai goil nail gaiq-a nail lavqkhoel nee, hal nail ngaol. Ngal neq, joiqmaoq maoq lee-aoq nail Paolluv pevq nail nee ovqtavq, Yeiqsul Khali nail haqbhoil niil aq-il thaonq bhai aol thailthaiq nail teevq gaq pevq nail ngaol. 
PHM.1.10	Ngal thaonq bhai aol-u phao, Yeiqsul nail lavqkhoel ngaq nail yaqyov pevq lal-a nail Aolneiqsiqmul
PHM.1.11	Aivq neq, jel lal-u phao, naoq nail haqbhoil ganl maq tsoiq-ail. Thailhai ngaol-aoq, niil aq-il neq, naoq nail haqbhoil maqkhaiq, ngaq nail haqbhoil maqkhaiq, ganl tsoiq nail tsaol-aq pevq lal-a nail ngaol.
PHM.1.12	Niil aq-il, ngal aivq bhai naol jaol nail bha bhi kovq lee naol. Ngal alhai bhi kovq lee-u phao, ngaq nail neema iqsanl aivq nee mail tsaothe jaol-nvq thaq nail khe-ai, dul nail ngaol. 
PHM.1.13	Lavqkhiq tsail nail geeqlaoq daoq bhaqda nee, ngal thaonq bhai aol thailthaiq nail gaiqlaq, aivq naoq nail jiqdan jiovq khi, ngaq nail haqbhoil ganl nl nia dai, ngaq-ai nee mail bhi jaol movq-ail nial. 
PHM.1.14	Thailhai ngaol-aoq, naol aqkhaoqanq maq bivq lavq-u kev dai, ngal aivq bhai maq bhi jaol lee movq-ail. Khul khi mail dai ngal-aq, naol aqmeeq phaq nl lavq-u phao, naol nl movq nail ngel-i mail nl nail phaq pevq nail bhai ngal oil movq-ail nial. Maq nl mail khul maq khi kivq nail bhaqda nee nl nail phaq maq bhi pevq movq-ail. 
PHM.1.15	Aolneiqsiqmul naoq-ai nee mail khaq mao iqsanl ya jaol nail haqbhoil, aivq naoq-ai nee mail teevq yanq ya pav-ai thaq nail jaol-aq. 
PHM.1.16	Alheel ngel-i mail, niil aq-il aivq kovq lee haq neq, yaqkav maq ngel yaoq-aol. Gaiq-a nail jaqbheq pevq lal-aoq nail ngaol. Ngal aivq bhai gaiq-a deedee naol. Aivq neq, tsaol-aq yaq pevq nail nee ovqtavq, Yeiqsul nail lavqkhoel bhai aqivq jaqbheq iqsanl pevq lal-a nail ngel-i mail, naol iqsanl ngaq-ai nee maqtsil aivq bhai gaiq-a nail tsaq nail ngaol.
PHM.1.17	Alheel ngel-i mail, naol ngaq bhai naoq nail ganl nl tsaoq ngaol dai, saol-nvq-ai thaq nail ngel haq neq, ngaq bhai hav lavq-a nail khe-ai aivq bhai iqsanl hav bhiq yaoq. 
PHM.1.18	Aivq naoq bhai teevq phaq ganav nl laiq-ai thaq nail maqkhaiq, gailjiov bavq nail phaq maqkhaiq, iqsanl mail ngaq nail kovtavq bhai bhi jiav dei-eiq. 
PHM.1.19	Ngal neq, Paolluv ngaol. Gailjiov al ngal khaoq bhiq naol dai, ngaq nail aqlavq nee gevq bhoel-ai leevq-a nail ngaol. Naoq nail aqmaol naol ngaq bhai khaoq kovq lavq heeq phaq-ail tsaq nail gailjiov al bhai, ngal khul teevq phaq iqsanl maq ge. 
PHM.1.20	Alheel ngel-i mail, jaqbheq-ol. Yeiqsul nail maivphaoq bhai heldaiq khi, ngaq nail haqbhoil aqmeeq phaq nl lavq yaoq. Khali nail lavqkhoel ngaq bhai neema sal lal dai, teevq pov nl lavq yaoq. 
PHM.1.21	Naol ngaq nail daoq naldaiq nail ngaol dai, ngal neema thaqtsaol nail ngel-i mail, ngal naoq bhai haoqgavq niil keiv gevq bhoel-ai leevq-a nail ngaol. Ngal hal nail nee maqtsil, naol nl lavq nail ngaol dai, ngal heeq kivq nail ngaol.
PHM.1.22	Alhai ngaol-aoq, teevq phaq hal movq-ail nail. Ngaq nail haqbhoil jaol duq micil lav sav thaq-ai lavq yaoq. Khul khi mail dai ngal-aq, nuljuq geeqlaoq hal-a nail bhaqda nee, ngal nuljuq jaol nail bha teevq pov gaoq ya kovq lee naol dai, noeqthunq nail ngaol.
PHM.1.23	Yeiqsul Khali nail haqbhoil, ngaq-ai nee mail thaonq bhai aol thailthaiq nail Ilbhaqphaqlal, naoq bhai noeq moel-ail nial dai, daoq cavq cavq bhoel-ai leevq-a nail ngaol. 
PHM.1.24	Ngaq-ai nee mail teevq gaq khe-ai, ganl nl thailthaiq nail Maqkul, Aqliqdaqgul, Deiqmav khi mail Lulkavq aqyu juq iqsanl, naoq bhai noeq moel naol dai, daoq cavq cavq bhoel-ai leevq-a nail ngaol.
PHM.1.25	Heeqphaq Yeiqsul Khali nail geeqlaoq eeljaol nuljuq iqsanl nail neema lavqkhoel bhai jiav dei-eiq.
HEB.1.1	Milnee uqnee, Miqyail aivq nail haqbhoil gedan nail juq bhai juq khi, aqphiq aqbhal bhai mee nia phaq nail lavqkhoel, meeq nia pov daoq ge bhiq-a nail ngaol. 
HEB.1.2	Thailhai ngaol-aoq, haoqnao naosaq khe aqn aqyanq niil nail lavqkhoel, aivq nail Yaqyov bhai juq khi, aivq ngadao bhai daoq ge lavq-a nail ngaol. Khal jaol khal jiav nail iqsanl, aivq bhai ovq nail jaiqbhoil bhi pevq nail dai, Miqyail aivq nail Yaqyov bhai tsel dov-a nail ngaol. Miqyail aivq bhai juq khi, bhoiq bhoiq luv luv bhai teivq-ai thaq nail ngaol. 
HEB.1.3	Yaqyov nail lavqkhoel-ai Miqyail nail seiqleiq khaoqsail bhaq dov lee-a nail ngaol. Miqyail khe-ai, Yaqyov iqsanl pevq naol. Bhaqaoq teevq bhee aol nail aivq nail daoq bhai juq khi, khal jaol khal jiav nail iqsanl bhai, Yaqyov heldaiq phail nail ngaol. Aivq neq, tsaol-aq yaq nail oeqbal bhai tsiqhaol gaq khi mail, iqsanl bhai uvthaiq nail Miqyail nail lavqmal phao jaoldeel lai-a nail ngaol.
HEB.1.4	Nqtavq gaqkhoel nail aqmil nee maqtsil aivq-i mail ya-a nail aqmil neq, eeq jaiq meeq jaiq nail ngaol. Alhai dul dai, aqyu juq nee maqtsil aivq eeq jaiq meeq jaiq nail ngaol.
HEB.1.5	“Naol neq,
HEB.1.5	ngaq nail Yaqyov ngaol.
HEB.1.5	Yanqgaol naoq nail Aqbhu
HEB.1.5	pevq lal-a nail ngaol” dai,
HEB.1.5	Miqyail nqtavq gaqkhoel khul gaq bhai ge bhiq daiq-a nail-aiq.
HEB.1.5	“Ngal neq,
HEB.1.5	aivq nail Aqbhu pevq khi,
HEB.1.5	aivq neq,
HEB.1.5	ngaq nail Yaqyov
HEB.1.5	pevq nail ngaol” dai,
HEB.1.5	Miqyail nqtavq gaqkhoel khul gaq bhai ge bhiq daiq-a nail-aiq. Teevq gaq bhai gail maq ge daiq bhiq-al.
HEB.1.6	Al ovqtavq, iqmoeq ilmoeq doevq lee-a nail Yaqyov bhai miltsaq kovtavq-ai bhi lee-u phao,
HEB.1.6	“Ngaq nail
HEB.1.6	nqtavq gaqkhoel iqsanl mail
HEB.1.6	aivq bhai
HEB.1.6	uqhuq thaoq yaoq” dai,
HEB.1.6	Miqyail ge bhiq-a nail ngaol.
HEB.1.7	Nqtavq gaqkhoel nail ganl bhai Miqyail ge nail:
HEB.1.7	“Aivq nail
HEB.1.7	nqtavq gaqkhoel bhai
HEB.1.7	lilmoel khe-ai bhi pevq khi,
HEB.1.7	aivq nail haqbhoil
HEB.1.7	ganl nl nail juq bhai
HEB.1.7	miqjaq miqlail khe-ai
HEB.1.7	bhi pevq nail ngaol” dai,
HEB.1.7	ge-ai thaq nail ngaol.
HEB.1.8	Thailhai ngaol-aoq, Yaqyov nail ganl bhai Miqyail niailhai ge-ai thaq nail ngaol:
HEB.1.8	“Miqyail-ol,
HEB.1.8	naoq nail
HEB.1.8	doiqbev bev ma neq,
HEB.1.8	nqmaq maqluv halyeel
HEB.1.8	ivq nail ngaol.
HEB.1.8	Naol naoq nail
HEB.1.8	milkhaoq bhai
HEB.1.8	tsaq nail phaq-i mail
HEB.1.8	uvthaiq nail ngaol.
HEB.1.9	Naol neq,
HEB.1.9	tsaq nail daol nail
HEB.1.9	phaq bhai gaiq-a khi,
HEB.1.9	maq tsaq maq daol nail
HEB.1.9	phaq bhai neq,
HEB.1.9	bhe nail ngaol.
HEB.1.9	Alheel ngel-i mail,
HEB.1.9	naoq nail Miqyail
HEB.1.9	naoq nail aqtsaoq juq
HEB.1.9	nee maqtsil
HEB.1.9	naoq bhai thaqeeq khi
HEB.1.9	lavqkhiq bhiq tsail nail
HEB.1.9	aqtseel hoeldav-ai
HEB.1.9	thaq nail ngaol” dai,
HEB.1.9	ge-ai thaq nail ngaol.
HEB.1.10	Al ovqtavq,
HEB.1.10	“Heeqphaq-ol,
HEB.1.10	iqmoeq ilmoeq-u nee
HEB.1.10	naol miltsaq bhai teivq khi,
HEB.1.10	nqtavq bha iqsanl
HEB.1.10	naoq nail aqlavq-i mail
HEB.1.10	teivq-ai thaq nail ngaol.
HEB.1.11	Al juq peivq-ail
HEB.1.11	boev-ail nail ngaol.
HEB.1.11	Thailhai ngaol-aoq,
HEB.1.11	naol neq,
HEB.1.11	khaq mao iqsanl,
HEB.1.11	ivq nail ngaol.
HEB.1.11	Al juq iqsanl mail
HEB.1.11	aqgaq aqdoi khe-ai,
HEB.1.11	khail-ail nail ngaol.
HEB.1.12	Phailkhaoq kaolteiv
HEB.1.12	teiv-ai thaq nail khe-ai,
HEB.1.12	naol al juq bhai
HEB.1.12	kaolteiv teiv khi
HEB.1.12	lavqphal nail ngaol.
HEB.1.12	Thailhai ngaol-aoq,
HEB.1.12	naol neq,
HEB.1.12	teevq thal-iq maq pov
HEB.1.12	maq phal lal-ail.
HEB.1.12	Naoq nail aqkovq aqlav
HEB.1.12	teevq thal-iq maq gil-ail” dai,
HEB.1.12	ge-ai thaq nail ngaol.
HEB.1.13	“Naoq bhai
HEB.1.13	neejiav jiav nail tsaol-aq bhai
HEB.1.13	naoq nail aqkhil kov-uvq bhai
HEB.1.13	ngal bhi jaol-u phao kev dai,
HEB.1.13	ngaq nail lavqmal phao
HEB.1.13	jaoldeel yaoq” dai,
HEB.1.13	Miqyail nqtavq gaqkhoel khul gaq bhai ge bhiq daiq-a nail-aiq. Maq ge bhiq daiq-al.
HEB.1.14	Nqtavq gaqkhoel iqsanl neq, hevqkovq nail jaiqbhoil ovq nail tsaol-aq nail haqbhoil ganl bhi nl nail dai khi, Miqyail-i mail khoel-ai thaq nail gaqkhoel pevq nail maq ngel-ail laiq.
HEB.2.1	Alheel ngel-i mail, ngadao-i mail ya gaiq-a nail daoq bhai, maq ya jiiv dov-ail dai, aqmeeq-ai ya naldaiq nail ngaol. 
HEB.2.2	Miqyail-i mail nqtavq gaqkhoel bhai bhi ge-a nail daoq al daoq neq, ivq nail ngel-i mail, daoq al daoq bhai nl bheeq nail khul phaq maqkhaiq, maq naldaiq nail khul phaq maqkhaiq, alhai maq meeq nail phaq nl nail tsaol-aq juq bhai, yovqgavq bhai geel-nvq nail khe-ai, Miqyail-i mail yalkhaq dal lavq nail bhai ya daq nail ngaol. 
HEB.2.3	Thailhai phal-iq neq, ngadao mao-ail eeq mao-ail meeq nail hevqkovq nail niil phaq bhai maq naldaiq haq neq, khalhai khi jel-ail nia nail-aiq. Iqmoeq-u phao nee, hevqkovq nail ganl al ganl Heeqphaq Yeiqsul ge bhiq-a nail ngaol. Al bhai ya gaiq-a nail tsaol-aq, “Ganl al maldil tsaq nail ngaol” dai, nvjuq bhai ge lavq-a nail ngaol. 
HEB.2.4	Miqyail iqsanl, bhi heeq bhi moel nail juq, noeq-u maq dov nail juq, bhaqaoq mao-ail eeq nail ganl juq khi, aivq neema tsaq nail khe-ai, Meeqnail Haolnail Aqhaqlal nail kovpavq juq bhoil bhiq-a nail al juq nl nail lavqkhoel nee, aivq salkhil tsao khanq-a nail ngaol.
HEB.2.5	Yaqhao khe jiav lee nail miltsaq nail ganl niil aq-il nvjuq ge thailthaiq nail ngaol. “Miltsaq al bhai uvthaiq yaoq” dai, Miqyail nqtavq gaqkhoel bhai maq khoel-ail. 
HEB.2.6	Thailhai ngaol-aoq, tsaol-aq teevq gaq, Jalliq teevq dao nail lavqkhoel bhai niailhai salkhil khanq-ai thaq nail ngaol:
HEB.2.6	“Miqyail-ol, naol
HEB.2.6	tsaol-aq yaq nail haqbhoil
HEB.2.6	saol-nvq nail neq,
HEB.2.6	tsaol-aq yaq neq,
HEB.2.6	khul pevq nail-aiq.
HEB.2.6	Naol tsaol-aq nail
HEB.2.6	Yaqyov bhai
HEB.2.6	heldaiq phail lee-a nail neq,
HEB.2.6	Tsaol-aq nail Yaqyov neq,
HEB.2.6	khul pevq nail-aiq.
HEB.2.7	Naol aivq bhai
HEB.2.7	teevq yanq nail lavqkhoel,
HEB.2.7	nqtavq gaqkhoel nee
HEB.2.7	micil thaqtheq-ai thaq-al
HEB.2.7	teevq-eel ngaol.
HEB.2.7	A bhai nee ngal-aq,
HEB.2.7	seiqleiq khaoqsail khi
HEB.2.7	tsiqeeq tsiqheel
HEB.2.7	bhiq nail heel uqtsaoq,
HEB.2.7	naol aivq bhai
HEB.2.7	bhi tsaoq-a nail ngaol.
HEB.2.8	Naol yaoq phaq yaoq-ao nee
HEB.2.8	aivq nail aqkhil
HEB.2.8	kov-uvq bhai bhi jaol
HEB.2.8	bhi jiav-a nail ngaol” dai,
HEB.2.8	ge-ai thaq nail ngaol.
HEB.2.8	Yaoq phaq yaoq-ao nee aivq nail kov-uvq bhai bhi jaol bhi jiav-a nail dai ge nail neq, aivq nail kov-uvq bhai maq bhi jaol maq bhi jiav-a nail teevq phaq iqsanl maq jiav-ail dai, ge movq nail ngaol. Yaoq phaq yaoq-ao nee aivq nail kov-uvq bhai bhi jaol bhi jiav-a nail bhai niil aq-il ngadao maq ya moel haq-al. 
HEB.2.9	Thailhai ngaol-aoq, Yeiqsul neq, Miqyail nail geeqlaoq eeljaol bhaqda nee, tsaol-aq yaq iqsanl nail haqbhoil sildan nail dai khi, teevq yanq nail lavqkhoel, nqtavq gaqkhoel nee micil thaqtheq-ai thaq-al teevq-eel ngaol. Aivq sil nail bhai kev dai, ya daq gaq-a nail ngel-i mail, seiqleiq khaoqsail khi tsiqeeq tsiqheel nail heel uqtsaoq, aivq bhai bhi tsaoq-a nail bhai, ngadao ya moel-a nail ngaol.
HEB.2.10	Khul khi mail dai ngal-aq neq, Miqyail aivq nail yaq maodai bhai seiqleiq khaoqsail jiav duq bhai hel-aivq-u phao, aqyu juq bhai hevqkovq khi hel-aivq nail gaq, haq nail aoq nail phaq daq nail lavqkhoel, Miqyail aivq bhai bhi bhee lal-a nail neq, tsaq deedee nail ngaol. Yaoq phaq yaoq-ao nee, Miqyail nail haqbhoil ngaol. Al juq iqsanl mail aivq-i mail teivq-ai thaq nail ngaol. 
HEB.2.11	Bhi meeq bhi haol lal nail gaq khi aivq-i mail bhi meeq bhi haol lal-a nail juq, teevq gaq nail lavqkhoel nee taivq-ail dov lal-a nail ngaol. Alheel ngel-i mail, “Ngaq nail aqivq jaqbheq ngaol” dai, aqyu juq bhai khul nail bhai aivq maq haqsil-ail. 
HEB.2.12	Aivq ge nail:
HEB.2.12	“Ngal ngaq nail
HEB.2.12	aqivq jaqbheq bhai
HEB.2.12	naoq nail aqmil
HEB.2.12	ge bhiq naol.
HEB.2.12	Aqyu juq jil lai khi
HEB.2.12	jaol nail gaoltsi bhai
HEB.2.12	ngal naoq bhai daoqsel
HEB.2.12	gul khi tsiqeeq naol” dai,
HEB.2.12	ge nail ngaol.
HEB.2.13	Aivq teevq pov gaoq ge nail:
HEB.2.13	“Ngal aivq bhai juq naol” dai,
HEB.2.13	ge nail ngaol.
HEB.2.13	Al ovqtavq, teevq pov gaoq ge nail:
HEB.2.13	“Heldaiq dei-eiq.
HEB.2.13	Ngal khi Miqyail-i mail
HEB.2.13	ngaq bhai bivq
HEB.2.13	lavq-a nail yaq juq
HEB.2.13	niilniai jaol naol” dai,
HEB.2.13	ge nail ngaol.
HEB.2.14	Yaq al juq aqsivq haqjoil phi-nq thaq nail ngel-i mail, aivq iqsanl alhai dul dai, aqsivq haqjoil phi lee-a nail ngaol. Sil nail phaq bhai uvthaiq-ai thaq nail neivq heeqphaq nail bhaqaoq bhai lav cov-a nail haqbhoil, aivq alhai phi khi sil-a nail ngaol. 
HEB.2.15	Al ovqtavq, sil nail phaq bhai geesil nail ngel-i mail, teevq yeel yaqkav yaq jiovq nail tsaol-aq bhai bhi jel-ail nail dai khi, aivq aqsivq haqjoil ya phi-a nail ngaol. 
HEB.2.16	Khul khi mail dai ngal-aq, nqtavq gaqkhoel bhai tsaojao-ai nail dai khi, aivq lee-a nail maq ngel-ail. Aqbhaqlaqhaq nail jeq-e jaq-a bhai tsaojao-ai lee-a nail ngaol. 
HEB.2.17	Alheel ngel-i mail, aivq Miqyail nail ganl nl nail lavqkhoel gaoqhaq gaiq-a nia nail nee ovqtavq, saljial ivq nail Philma jiovq jiovq-ail, tsaol-aq nail oeqbal bhai phaiq bhiq nia dai, aivq yaoq phaq yaoq-ao nee nail lavqkhoel-ai aivq nail aqivq jaqbheq khe-ai, ya jiovq nail ngaol. 
HEB.2.18	Khul khi mail dai ngal-aq neq, aivq neq, khoeq nail jiovq nail juq khi jalmul mul nail bhai ya daq daiq-a nail ngel-i mail, jalmul mul nail bhai ya daq thailthaiq nail tsaol-aq bhai tsaojao-ai nia nail ngaol.
HEB.3.1	Alheel ngel-i mail, Miqyail-i mail khul-ai thaq nail munl nail lavqkhoel bhai jaol nail, aivq nail tsaol-aq pevq nail aqivq jaqbheq juq-ol, Yeiqsul bhai saol-nvq daiq yaoq. Aivq neq, ngadao neema thaqtsaol nail aol phao khe gaqkhoel khi mail Philma ngaol. 
HEB.3.2	Molseiq Miqyail nail ilkhaol lavqkhoel khe ganl bhai saljial ivq nail khe-ai, Yeiqsul iqsanl aivq bhai tsel dov-a nail gaq nail sivtavq bhai saljial ivq nail ngaol. 
HEB.3.3	Ilkhaol cov nail gaq, ilkhaol nee maqtsil seiqleiq khaoqsail eeq nail khe-ai, Molseiq nee maqtsil Yeiqsul neq, seiqleiq khaoqsail ya geel-nvq nail ngaol. 
HEB.3.4	Khul khi mail dai ngal-aq neq, ilkhaol yaoq il yaoq-ao nee cov-a nail aqheel jaol nail ngaol. Alhai dul dai, yaoq phaq yaoq-ao nee bhai teivq-a nail gaq neq, Miqyail ngaol. 
HEB.3.5	Molseiq neq, Miqyail nail ilkhaol lavqkhoel saljial ivq nail yaqkav ngaol. Yaqhao Miqyail-i mail cavq lee nail ganl salkhil khanq nail neq, aivq nail ganl ngaol. 
HEB.3.6	Khali neq, Miqyail nail ilkhaol bhai heldaiq phail nail lavqkhoel saljial ivq nail Yaqyov ngaol. Ngadao juq iqsanl, geesil nail neema maq aol nail bhai maqkhaiq, ivqdao dai, noeqthunq nail phaq bhai maqkhaiq, haoqnao naosaq-u kev dai, nieivq thaiq-ai thaq haq neq, ilkhaol al il pevq nail ngaol.
HEB.3.7	Alheel ngel-i mail, Meeqnail Haolnail Aqhaqlal-i mail ge-ai thaq nail:
HEB.3.7	“Yanqgaol nuljuq
HEB.3.7	aivq nail daoq
HEB.3.7	ya gaiq haq neq,
HEB.3.8	haqtsoiq haqyal bhai
HEB.3.8	jaol-u phao,
HEB.3.8	aivq bhai laonqdaiq khi
HEB.3.8	neema lav phail-a nail
HEB.3.8	aqn khe-ai,
HEB.3.8	nuljuq neema thaq gaol.
HEB.3.9	A bhai, nuljuq nail
HEB.3.9	aqphiq aqbhal juq
HEB.3.9	ngaq bhai laonqdaiq khi,
HEB.3.9	liq tsel kovq bhee dai,
HEB.3.9	ngaq-i mail nl-a
HEB.3.9	hal-a nail juq bhai
HEB.3.9	ya moel-aoq nail ngaol.
HEB.3.10	Alheel ngel-i mail,
HEB.3.10	ngal al yeel nail tsaol-aq bhai
HEB.3.10	neema phail lal khi
HEB.3.10	ge bhiq-a nail:
HEB.3.10	‘Aqyu juq
HEB.3.10	neema lavqkhoel bhai
HEB.3.10	khaq mao iqsanl laiq-ail khi,
HEB.3.10	ngaq nail gailkhaol bhai
HEB.3.10	aqyu juq
HEB.3.10	maq heeq nia-ail’ dai,
HEB.3.10	ngal ge nail ngaol.
HEB.3.11	‘Aqyu juq
HEB.3.11	ngaq nail aqduq bhai
HEB.3.11	teevq thal-iq
HEB.3.11	maq ya aol lal-ail’ dai,
HEB.3.11	neema phail nail
HEB.3.11	lavqkhoel nee,
HEB.3.11	ngal khanq-ai
HEB.3.11	thaq nail ngaol” dai,
HEB.3.11	ge-ai thaq nail ngaol.
HEB.3.12	Aqivq jaqbheq juq-ol, nuljuq nail neema lavqkhoel bhai haqeiv nail phaq khi neema maq thaqtsaol nail neema maq ya aol dai, yaolphaol yaoq. Alheel nail neema aol haq neq, nuljuq khi aqdoevq doevq nail Miqyail nail gaiqlaq bhai pav-ail nia nail ngaol. 
HEB.3.13	Oeqbal jalmul mul nail bhaqda nee, nuljuq nail lavqkhoel khe teevq gaq iqsanl neema maq ya gaol lal dai, yanqgaol dai ge kivq nail aqyanq niil nail lavqkhoel, yaoq n yaoq n nee nuljuq teevq gaq nee teevq gaq, gaq bivq yaoq. 
HEB.3.14	Iqmoeq-u nee ngadao neema ivq nail khe-ai, haoqnao naosaq-u kev dai, neema ivq haq neq, Khali nee tavq nail tsaol-aq ngaol. 
HEB.3.15	Jalliq lavqkhoel bhai niailhai gevq-ai thaq nail ngaol:
HEB.3.15	“Yanqgaol nuljuq
HEB.3.15	Miqyail nail daoq
HEB.3.15	ya gaiq haq neq,
HEB.3.15	aivq bhai neema lav
HEB.3.15	phail-a nail aqn al n khe-ai,
HEB.3.15	nuljuq neema thaq gaol” dai,
HEB.3.15	ge-ai thaq nail ngaol.
HEB.3.16	Ya gaiq khi ngaol-aoq, aivq bhai neema lav phail-a nail tsaol-aq khaq sil gaq. Iljiltuv milkhaoq lavqkhoel khe Molseiq-i mail hevq dol leevq-a nail tsaol-aq al juq, maq ngel-ail laiq. 
HEB.3.17	Liq tsel kovq bhee dai, Miqyail khaq sil gaq bhai neema phail-a nail-aiq. Oeqbal nl khi haqtsoiq haqyal bhai sil-a nail tsaol-aq bhai, maq ngel-ail laiq. 
HEB.3.18	“Nuljuq ngaq nail naq duq bhai maq ya aol lal-ail” dai, aivq khal sil gaq bhai khanq-ai thaq nail-aiq. Aivq nail daoq maq naldaiq nail tsaol-aq bhai khanq-ai thaq nail, maq ngel-ail laiq. 
HEB.3.19	Aqyu juq Miqyail bhai neema maq thaqtsaol nail ngel-i mail, maq ya aol lai-a nail ngaol dai, ngadao noeq heeq noeq moel kivq nail ngaol.
HEB.4.1	Miqyail-i mail saljial jaq-ai thaq nail naq duq bhai aol lai kivq nail aqyanq jiav-u phao, nuljuq nail lavqkhoel khe teevq gaq ganav maq ya aol lai nail khul-il dai, ngadao juq iqsanl khaoqlaol nail tsaq nail ngaol. 
HEB.4.2	Khul khi mail dai ngal-aq neq, aqyu juq lavqkhiq tsail nail geeqlaoq daoq yaq gaiq-a nail khe-ai, ngadao juq iqsanl ya gaiq-a nail ngaol. Thailhai ngaol-aoq, aqyu juq-i mail ya gaiq-a nail daoq bhai aqyu juq neema maq thaqtsaol nail ngel-i mail, aqyu juq nail haqbhoil ganl maq tsoiq-ail. 
HEB.4.3	Neema thaqtsaol nail ngadao juq neq, gaqnaq naq duq al bhai aol lai thailthaiq nail ngaol. Alhai dul dai, aivq ge nail:
HEB.4.3	“Aqyu juq
HEB.4.3	ngaq nail naq duq bhai
HEB.4.3	teevq thal-iq
HEB.4.3	maq ya aol lal-ail dai,
HEB.4.3	neema phail nail
HEB.4.3	lavqkhoel nee
HEB.4.3	ngal khanq-ai
HEB.4.3	thaq nail ngaol” dai,
HEB.4.3	ge-ai thaq nail ngaol. Miqyail neq, nqtavq miltsaq bhai teivq-u phao nee aivq nail ganl aivq nl gil-ai thaq khi ngaol-aoq, niailhai ge nail ngaol.
HEB.4.4	Khul khi mail dai ngal-aq neq, “Miqyail aivq nail ganl iqsanl nl gil khi, sivq n n-gaol gaqnaq naq-a nail ngaol” dai, sivq n nail ganl, Jalliq teevq dao bhai gevq-ai thaq nail ngaol. 
HEB.4.5	“Aqyu juq ngaq nail naq duq bhai teevq thal-iq maq ya aol lal-ail” dai, teevq pov gaoq gevq-ai thaq nail ngaol.
HEB.4.6	Iqmoeq-u phao nee lavqkhiq tsail nail geeqlaoq daoq ya gaiq-a nail tsaol-aq maq naldaiq-a nail ngel-i mail, aqyu juq maq ya aol lai khi ngaol-aoq, ya aol lai nail tsaol-aq jaol nail ngaol. 
HEB.4.7	Alheel ngel-i mail, Miqyail nv peiv peiv phal-a nail ngaol. Aqyanq maoq lal-u phao, Miqyail Daqbhil bhai juq khi, ge jel-ail ceevq-a nail khe-ai,
HEB.4.7	“Yanqgaol nuljuq
HEB.4.7	aivq nail daoq
HEB.4.7	ya gaiq haq neq,
HEB.4.7	nuljuq neema thaq gaol” dai,
HEB.4.7	bhi ge-a nail ngaol. Aivq-i mail nv peiv peiv-a nail aqn al neq, yanqgaol ngaol.
HEB.4.8	Yaolsu aqyu juq bhai gaqnaq naq duq bhai hevq bhoel-aivq nail kheel nul neq, yaoq n yaoq nail ganl Miqyail maq ge yaoq-aol. 
HEB.4.9	Alheel ngel-i mail, Miqyail nail yaq juq nail haqbhoil gaqnaq naq nail aqn jiav-ai haq nail ngaol. 
HEB.4.10	Khul khi mail dai ngal-aq neq, Miqyail aivq ganl nl gil khi gaqnaq naq-a nail khe-ai, aivq nail naq duq bhai aol lai nail tsaol-aq iqsanl, yovqgavq nail ganl nl gil haq neq, gaqnaq naq nail ngaol. 
HEB.4.11	Alheel ngel-i mail, gaqnaq naq duq al bhai ya aol lai dai, ngadao laijai bhel. Maq laijai haq neq, aqyu juq maq naldaiq dai, tsuq ail-a nail khe-ai, ngadao iqsanl teevq gaq ganav tsuq-ail nail ngaol.
HEB.4.12	Khul khi mail dai ngal-aq, Miqyail nail daoq neq, aqdoevq doevq khi bhaqaoq teevq bhee aol nail ngaol. Daoq al neq, nvq phao nvq phao-ail tav nail thaoma nee maqtsil tav khi, neema khi aqhaqlal bhai maqkhaiq, khil ceevq lavq ceevq khi haqeeq phulnaovq bhai maqkhaiq, coev pav khi bhoil pav nia nail ngaol. Neema lavqkhoel bhai saol-nvq nail juq khi oil movq nail juq bhai iqsanl tsel pav nia nail ngaol. 
HEB.4.13	Khal teivq-ai thaq nail yaoq phaq yaoq-ao nee aivq nail sivtavq bhai oil tsail-ai thaq nail teevq phaq iqsanl maq jiav-ail. Ngadao juq yaqhao aivq bhai ya ge bhi nail ngaol. Aivq iqsanl mail bhaqlaoq khe dai, heeq nia moel nia nail ngaol.
HEB.4.14	Ngadao juq mao-ail eeq mao-ail meeq nail Philma teevq gaq jaol nail ngel-i mail, ngadao-i mail neema thaqtsaol naol dai, ge-ai thaq nail bhai ivqdao dai, nieivq thaiq thaq gai bhel. Philma al gaq nqtavq kovtavq bhai aol lai-a nail ngaol. Aivq neq, Miqyail nail Yaqyov Yeiqsul ngaol. 
HEB.4.15	Ngadao gaq bhaq-u phao, maq gaoqhaq nia nail Philma ngadao jaol nail, maq ngel. Ngadao jalmul mul nail yaoq phaq yaoq-ao nee ya khanq-a nail khe-ai, aivq iqsanl ya khanq-a nail ngaol. Thailhai ngaol-aoq, aivq oeqbal maq nl daiq-al. 
HEB.4.16	Alheel ngel-i mail, geeqlaoq eeljaol teevq bhee aol nail Miqyail nail doiqbev bev ma nail aqjail bhai, geesil nail neema maq aol nail lavqkhoel nee ngadao jil lai bhel. Ngadao aivq nail gaoqhaq gaiq-a nail geeqlaoq al, a bhai ya nail ngaol. Ngadao khal loq-u phao, aivq nail geeqlaoq eeljaol ya moel nail ngaol.
HEB.5.1	Tsaol-aq nail lavqkhoel nee tsel dov-ai thaq nail Philma aqivq khal jiovq-a nail yaoq gaq yaoq-ao nee, Miqyail nail ganl bhi nl nail dai khi, tsaol-aq yaq nail lavqkhoel khe tsel dov-ai thaq nail ngaol. Aivq tsaol-aq yaq nail oeqbal nail haqbhoil danq nail phaq danq khi, laol bhiq nail phaq laol nail ngaol. 
HEB.5.2	Aivq iqsanl, gaq bhaq nail tsaol-aq ngel-i mail, maq heeq nia nail tsaol-aq khi nl bheeq-a nail tsaol-aq bhai gaoqhaq nia nail ngaol. 
HEB.5.3	Aivq gaq bhaq nail ngel-i mail, tsaol-aq nail oeqbal nail haqbhoil laol bhiq nail khe-ai, yovqgavq nail haqbhoil iqsanl ya laol bhiq nail ngaol.
HEB.5.4	Tsaol-aq teevq gaq-ail, Philma nail alyaq al bhai yovqgavq bhai yovqgavq maq hav bhoel nia-ail. Miqyail Aqloq bhai khul-a nail khe-ai, aivq bhai iqsanl, Miqyail khul nail ngaol. 
HEB.5.5	Khali iqsanl, alhai dul nail ngaol. Aivq bhai aivq thaq eeq khi Philma nail alyaq ya dai, nl-a nail maq ngel-ail.
HEB.5.5	“Naol neq,
HEB.5.5	ngaq nail Yaqyov ngaol.
HEB.5.5	Yanqgaol ngal
HEB.5.5	naoq nail Aqbhu
HEB.5.5	pevq lal-aoq nail ngaol” dai,
HEB.5.5	aivq bhai ge bhiq-a nail Miqyail-i mail, alyaq bivq-a nail ngaol.
HEB.5.6	Alhai dul dai, yaoq dao yaoq-ao bhai aivq niailhai ge-ai thaq nail:
HEB.5.6	“Maqlaqkhilsaqdaiv
HEB.5.6	Philma nail joiqjaq
HEB.5.6	ovq nail khe-ai,
HEB.5.6	naol nqmaq maqluv
HEB.5.6	halyeel Philma ngaol” dai,
HEB.5.6	ge-ai thaq nail ngaol.
HEB.5.7	Yeiqsul miltsaq kovtavq bhai aqdoevq doevq-u phao, sil nail phaq nail lavqkhoel nee aivq bhai bhi jel-ail nia nail Miqyail bhai, aqthel aqkav kav dai, gul gul-ail khi maivbhil dov nail lavqkhoel nee geeqlaoq hal deedee-a nail ngaol. Aivq Miqyail bhai ev khi, Miqyail nail neenoeq nl-a nail ngel-i mail, aivq nail hal daoq bhai Miqyail naldaiq-a nail ngaol. 
HEB.5.8	Aivq neq Miqyail nail Yaqyov pevq khi ngaol-aoq, haq nail aoq nail phaq daq-a nail lavqkhoel, daoq naldaiq nail phaq bhai heeq nia lal-a nail ngaol. 
HEB.5.9	Aivq alhai bhee lal khi, aivq nail daoq bhai khal naldaiq nail juq nail haqbhoil, aivq nqmaq maqluv halyeel Hevqkovq nail gaq pevq nail ngaol. 
HEB.5.10	Maqlaqkhilsaqdaiv Philma jiovq nail joiqjaq ovq nail khe-ai, Miqyail aivq bhai Philma bhi jiovq-a nail ngaol.
HEB.5.11	Ganl niil ngal ge heeq phaq-ail maodai phaq jiav nail ngaol. Thailhai ngaol-aoq, nuljuq naqkov aqthul ngel-i mail, daoqceevq ge bhiq nail haq-ail nial. 
HEB.5.12	Aqyanq niidai maoq lal-aoq nail bhai saol-nvq-ai lai haq neq, nuljuq yu bhai cavq bhiq cov bhiq nail tsaol-aq pevq lal heeq phaq-ail tsaq nail ngaol. Thailhai ngaol-aoq, nuljuq neq, Miqyail nail daoq bhai tavq lai khi neq, iqmoeq ilmoeq ya saol nail ganl bhai kev dai, yu-i mail cavq bhiq covq bhiq nail bhai loq-ail haq nail niil. Nuljuq neq, aqjal aqgaol phaq maq jaq-ail. Aqtsil taivq-ail cuvq nail ngaol. 
HEB.5.13	Aqtsil cuvq yaq yaoq gaq yaoq-ao nee yaqnoil ngel-i mail, tsaq nail daol nail phaq bhai maq heeq nia-ail haq-al. 
HEB.5.14	Aqjal aqgaol neq, eeq lal-a nail tsaol-aq nail haqbhoil ngaol. Aqyu juq neq, heeq nia lal moel nia lal dai, mee nia pov ya saol-a nail ngaol. Alheel ngel-i mail, meeq nail phaq khi maq meeq nail phaq bhai tselpav nia nail ngaol.
HEB.6.1	Alheel ngel-i mail, ngadao juq neq, Khali nail ganl daoqthaoq thaoq nail phaq bhai oil thaq-ail ceevq khi, eeq lal heel lal khi bhee lal dai, nl-aivq bhel. Nl bheeq-a nail juq bhai, noeqpov nail phaq maqkhaiq, Miqyail bhai neema thaqtsaol nail phaq maqkhaiq, 
HEB.6.2	ulcuvq saol nail ganl cavq bhiq nail phaq bhai maqkhaiq, aqlavq bavq dav nail phaq bhai maqkhaiq, doevq kovq lal nail phaq maqkhaiq, nqmaq maqluv halyeel yalkhaq dal ceiv nail phaq bhai maqkhaiq, al juq bhai taivq-ail daoqthaoq thaoq thaoq-ail thaq gaoq jaol. 
HEB.6.3	Miqyail neema tsaq haq neq, ngadao al juq bhai khaonq ha-ail ceevq khi iqmoeq phao nl-aivq bhel.
HEB.6.4	Khul khi mail dai ngal-aq, aqbhaq bhai teevq pov moel daiq-a nail nee ovqtavq, nqtavq kovtavq khe kovpavq bhai ya daiq khi, Meeqnail Haolnail Aqhaqlal bhai iqsanl ya-a nail tsaol-aq juq neq, 
HEB.6.5	Miqyail nail mao-ail meeq nail daoq bhai maqkhaiq, yaqhao khe yeel nail bhaqaoq bhai maqkhaiq, ya khi ngaol-aoq, 
HEB.6.6	aqyu juq al juq bhai khaonq ha haq neq, oeqbal teevq pov maq noeq pov kivq yaoq-aol. Khul khi mail dai ngal-aq, aqyu juq Miqyail nail Yaqyov bhai lavqyavq kovtavq-ai gaoq tavq heivq khi, milkhaoq yaq nail sivtavq bhai, teevq pov gaoq bhi haqsil nail khe-ai, dul nail ngaol.
HEB.6.7	Mee nia pov aol lee nail maoq-aol bhai ya siv khi, nl jaq keivq daol nail tsaol-aq juq nail haqbhoil ganl tsoiq nail aqheeq allu bhi heeq lee nia nail miltsaq bhai, Miqyail geeqlaoq bivq nail ngaol. 
HEB.6.8	Thailhai ngaol-aoq, miltsaq al aqgoe khi moeqgaq taivq-ail doevq lal haq neq, ganl maq tsoiq nail ngel-i mail, iqkhail yavq nail bhai ya daq nail aqjail jail lal-aoq nail ngaol. Haoqnao naosaq-u phao, miqjaq-i mail kheq ha nail ngaol.
HEB.6.9	Ngal mao-ail gaiq-a nail aqtsaoq juq-ol, nvjuq niailhai ge khi ngaol-aoq, nuljuq a dai nee maqtsil meeq nail phaq ya nail ngaol dai, nvjuq neema thaqtsaol nail ngaol. Meeq nail al phaq neq, hevqkovq nail phaq bhai tavq nail geeqlaoq ngaol. 
HEB.6.10	Khul khi mail dai ngal-aq neq, Miqyail neq, tsaq nail daol nail ngaol. Nuljuq-i mail nl-a hal-a nail juq bhai aivq maq nioil peivq-ail. Miqyail bhai gaiq-a nail lavqkhoel nuljuq-i mail Khali yaq juq bhai tsaojao-ai nail nee ovqtavq, niil aq-il iqsanl tsaojao-ai bhiq nail ganl bhai aivq maq nioil peivq-ail. 
HEB.6.11	Nuljuq-i mail noeqthunq nail khe-ai pevq lal bhee lal dai, nuljuq yaoq gaq yaoq-ao nee haoqnao naosaq-u phao kev dai, laijai khi nl-ail nail bhai nvjuq oil movq deedee-ail nial. 
HEB.6.12	Alheel ngel-i mail, aqdoil doil nail tsaol-aq thaq pevq lal. Neema thaqtsaol khi ol nail bhaqda nee, Miqyail-i mail saljial jaq-ai thaq nail bhai ya-a nail tsaol-aq bhai, saol oil yaoq.
HEB.6.13	Miqyail Aqbhaqlaqhaq bhai saljial jaq-u phao, aivq bhai aivq juq khi khanq-a nail ngaol. Khul khi mail dai ngal-aq neq, aivq nee maqtsil eeq nail gaq maq jaol-ail. 
HEB.6.14	“Ngal naoq bhai maldil geeqlaoq bivq naol. Ngal naoq bhai maldil bhi jeq bhi ov lee naol” dai, Miqyail saljial jaq-ai thaq nail ngaol. 
HEB.6.15	Aqbhaqlaqhaq ol khi daonq-a nail ngel-i mail, Miqyail-i mail aivq bhai saljial jaq-ai thaq nail khe-ai, ya-a nail ngaol.
HEB.6.16	Tsaol-aq nail gaiqlaq bhai, saljial jaq-u phao, yovqgavq nee maqtsil eeq nail gaq bhai juq khi jaq nail ngaol. Alhai jaq-a nail ngel-i mail, yaqhao jil pheeljaq nail phaq maq jiav yaoq-aol. 
HEB.6.17	Miqyail iqsanl, “Ngaq-i mail noeqceiv-ai thaq nail phaq maq phal lal-ail” dai, saljial ya-ai thaq nail tsaol-aq bhai bhi heeq kivq movq-u phao, aivq bhai aivq juq khi khanq-ai thaq nail ngaol. 
HEB.6.18	Miqyail-i mail saljial jaq-a nail phaq khi khanq-a nail al nvq phaq bhaqda nee, jel-ail nail phaq bhai tsaoq bhoel lavq khi iqmoeq phao jiav nail noeqthunq nail phaq bhai ivqdao dai, nieivq thaiq-ai thaq nail ngadao juq bhai, gaq bivq lavq-a nail ngaol. Maq phal lal nia nail al nvq phaq bhai Miqyail goiqbhaoq maq bhaoq-ail. 
HEB.6.19	Noeqthunq nail al neq, ngadao nail neema nail haqbhoil ivq khi maq phal ail nia nail hail nail khulu lu ma khe-ai, dul nail ngaol. Hail nail khulu lu ma al neq, haqphal phal ma thao pav-ai thaq nail meeq dee haol deedee nail lavqkhoel phao, khu tse-ai thaq nail ngaol. 
HEB.6.20	Maqlaqkhilsaqdaiv Philma nail joiqjaq ovq nail khe-ai, Yeiqsul nqmaq maqluv halyeel Philma pevq khi, ngadao nail haqbhoil al bhai iqmoeq aol lai-a nail ngaol.
HEB.7.1	Maqlaqkhilsaqdaiv al gaq, Saqleiq
HEB.7.2	Aqbhaqlaqhaq aivq-i mail genl khal dev ya-a nail juq iqsanl nail lavqkhoel khe tsel bhoil teevq bhoil aivq bhai bivq-a nail ngaol. Maqlaqkhilsaqdaiv dai, ge nail aqmil al neq, tsaq nail daol nail heeqphaq bhai ge nail ngaol. Al ovqtavq, Saqleiq nail heeqphaq dai, ge nail neq, neesal bhi ovq nail heeqphaq ngaol dai, ge movq nail ngaol. 
HEB.7.3	Aivq neq, Aqbhu aqma maq bhao-ail. Jeq-e jaq-a iqsanl maq bhao-ail. Aivq nail doevq yeel neq, iqmoeq ilmoeq khi, haoqnao naosaq iqsanl maq bhao-ail. Aivq neq, Miqyail nail Yaqyov khe-ai khaq mao kev dai, Philma ngaol.
HEB.7.4	Aivq khadai eeq nail ngel-ail dai, saol-nvq daiq. Ngadao nail aqbhu Aqbhaqlaqhaq-i mail genl dev ya-a nail nlmaoq juq nail lavqkhoel khe, tsel bhoil teevq bhoil aivq bhai bivq-a nail ngaol. 
HEB.7.5	Leiqbhil nail jeq-e jaq-a lavqkhoel Philma nail alyaq ya-a nail juq bhai, aqyu juq nail aqivq jaqbheq pevq nail Ilsaqleiqlal tsaol-aq juq, heeqlaoq gaoqjal, tsel bhoil teevq bhoil danq bhiq yaoq dai, aoldaoq kovqdaoq aqyu juq bhai daoq bivq-ai thaq nail ngaol. Aqyu juq, Aqbhaqlaqhaq nail jeq-e jaq-a pevq khi ngaol-aoq, Philma bhai danq bhiq-a nail ngaol. 
HEB.7.6	Maqlaqkhilsaqdaiv neq, Leiqbhil nail jeq-e jaq-a maq ngel khi ngaol-aoq, Aqbhaqlaqhaq-i mail bivq-a nail tsel bhoil teevq bhoil oil khi, saljial ya-a nail Aqbhaqlaqhaq bhai geeqlaoq bivq-a nail ngaol. 
HEB.7.7	Geeqlaoq bivq nail gaq neq, geeqlaoq ya nail gaq nee maqtsil eeq jaiq nail ngaol. Ganl niil khul dai jil nail maq jiav-ail. 
HEB.7.8	Leiqbhil nail tsaol-aq bhai tsel bhoil teevq bhoil danq bhiq-a nail neq, sil nia nail tsaol-aq bhai danq bhiq-a nail ngaol. Thailhai ngaol-aoq, Maqlaqkhilsaqdaiv bhai danq bhiq-a nail al neq, Jalliq lavqkhoel bhai salkhil khanq-ai thaq nail khe-ai, teevq thal-iq maq sil nail gaq bhai danq bhiq-a nail phaq pevq nail ngaol. 
HEB.7.9	Yu bhai tsel bhoil teevq bhoil oil nail Leiqbhil iqsanl, Aqbhaqlaqhaq nee mail tsel bhoil teevq bhoil bivq-a nail ngaol dai, ge kivq nail ngaol. 
HEB.7.10	Khul khi mail dai ngal-aq neq, Maqlaqkhilsaqdaiv Aqbhaqlaqhaq bhai hav ail-u phao, Leiqbhil aivq nail aqbhal Aqbhaqlaqhaq nail lavqkhoel bhai jaol-ai haq nail ngaol.
HEB.7.11	Ilsaqleiqlal tsaol-aq juq bhai bivq-a nail aoldaoq kovqdaoq neq, Leiqbhil nail jeq-e Philma jiovq nail bhai tavq lai khi, bivq-a nail aoldaoq kovqdaoq pevq nail ngaol. Leiqbhil tsaol-aq Philma jiovq thailthaiq-u phao, Ilsaqleiqlal tsaol-aq bhee lal nia-ail nul neq, khul khi mail Philma yaoq gaq yaoq gaoq dov lal nail loq nail-aiq. Philma al gaq, Aqloq Philma jiovq nail joiqjaq khe-ai maq dul lai-ail. Maqlaqkhilsaqdaiv Philma jiovq khi joiqjaq ovq nail khe-ai dul nail ngaol. 
HEB.7.12	Philma jiovq nail joiqjaq lav phal-u phao, aoldaoq kovqdaoq iqsanl ya lav phal nail ngaol. 
HEB.7.13	Ngadao-i mail ge jel-ail ceevq-a nail al gaq, Leiqbhil nail jeq-e jaq-a maq ngel-ail. Aivq nail jeq-e jaq-a nail lavqkhoel, teevq gaq iqsanl laol duq bhai ganl maq nl daiq-al. 
HEB.7.14	Khul khi mail dai ngal-aq neq, ngadao nail Heeqphaq Yeiqsul neq, Yuldav nail jeq-e jaq-a ngaol dai, ngadao aqduq duq dai, heeq kivq nail ngaol. Jeq-e jaq-a al Philma jiovq-a nail ganl Molseiq khul teevq phaq iqsanl maq ge-ail.
HEB.7.15	Maqlaqkhilsaqdaiv Philma jiovq nail joiqjaq ovq nail khe-ai, Philma nail joiqjaq ovq nail nvq gaq teevq gaq dov lal-a nail ngel-i mail, Philma joiqjaq phal-a nail ngaol dai, aqmeeq-ai ya heeq kivq-a nail ngaol. 
HEB.7.16	Tsaol-aq yaq nail aolsaolkovq-i mail aivq bhai Philma bhi jiovq-a nail maq ngel-ail. Teevq thal-iq maq cov-ai nia nail aqdoevq doevq nail phaq nail bhaqaoq bhaqda nee pevq lal-a nail ngaol. 
HEB.7.17	Aivq nail ganl Miqyail salkhil niailhai khanq-ai thaq nail ngaol:
HEB.7.17	“Maqlaqkhilsaqdaiv
HEB.7.17	Philma nail joiqjaq
HEB.7.17	ovq nail khe-ai,
HEB.7.17	naol nqmaq maqluv halyeel
HEB.7.17	Philma ngaol” dai,
HEB.7.17	khanq-ai thaq nail ngaol.
HEB.7.18	Milnee uqnee khe bivq-ai thaq nail daoq al neq, gaq maq aol-ail, khul teevq phaq iqsanl ganl maq tsoiq nail ngel-i mail, Miqyail daoq al daoq bhai khaonq ha-a nail ngaol. 
HEB.7.19	Khul khi mail dai ngal-aq neq, aoldaoq kovqdaoq neq, khul teevq phaq bhai iqsanl maq bhi bhee lal nia-ail. Al heel ngel-i mail, a dai nee maqtsil meeq nail noeqthunq nail phaq Miqyail gaoq bivq-ai leevq-a nail ngaol. Noeqthunq nail al phaq bhaqda nee ngadao Miqyail jaol nail bha jiil laivq kivq nail ngaol.
HEB.7.20	Al ovqtavq, Miqyail-i mail khanq-ai thaq nail daoq iqsanl jiav nail ngaol. Philma al juq bhai Philma kha bhiq-u phao, Miqyail-i mail khanq-ai thaq nail daoq maq jiav-ail. 
HEB.7.21	Thailhai ngaol-aoq, Yeiqsul Philma nail alyaq al ya-a nail neq, khanq-ai thaq nail daoq al daoq jiav khi ya-a nail ngaol.
HEB.7.21	“Khanq-ai thaq nail
HEB.7.21	daoq al daoq neq,
HEB.7.21	Heeqphaq Miqyail-i mail
HEB.7.21	khanq-ai thaq khi,
HEB.7.21	aivq maq khanq phal yaoq-aol.
HEB.7.21	‘Naol nqmaq maqluv halyeel
HEB.7.21	Philma ngaol’ ” dai,
HEB.7.21	aivq bhai ge bhiq khi khanq-ai thaq nail ngaol.
HEB.7.22	Alheel ngel-i mail, meeq jaiq nail daoqma saljial al bhai ivq dai, Yeiqsul nl thailthaiq nail ngaol.
HEB.7.23	Aq-u phao neq, Philma maodai gaq jaol khal lee-a nail ngaol. Khul khi mail dai ngal-aq neq, sil nail phaq bhaqda nee aqyu juq khaq mao iqsanl ganl maq nl nia-ail. 
HEB.7.24	Yeiqsul neq, khaq mao iqsanl Philma jiovq nail ngaol. Khul khi mail dai ngal-aq neq, aivq neq nqmaq maqluv halyeel doevq nail ngaol. 
HEB.7.25	Alheel ngel-i mail, aivq bhai juq khi Miqyail jaol nail bha khal lal nail tsaol-aq bhai Yeiqsul khaq mao iqsanl hevqkovq nia nail ngaol. Khul khi mail dai ngal-aq neq, aqyu juq nail haqbhoil geeqlaoq hal nail dai khi, aivq khaq mao iqsanl aqdoevq doevq nail ngaol.
HEB.7.26	Alheel nail Philma ngadao juq loq-ail nial. Aivq neq aqmeeq aqhaol ngaol. Oeqbal khi aqcavq phaq maq aol-ail. Oeqbal yaq bhai gaoq ceiv ceiv-a nail ngaol. Miqyail aivq bhai nqtavq nee maqtsil moe nail dao bhai tsiq dav-ai thaq nail ngaol. 
HEB.7.27	Aivq neq, Philma yaoq juq yaoq khe-ai, iqmoeq yovqgavq nail oeqbal nail haqbhoil, haoqnao tsaol-aq nail oeqbal nail haqbhoil yaoq n yaoq n nee ya laol bhiq nail maq ngel-ail. Teevq pov taivq-ail aivq nail aqmaol laol bhiq-a nail ngaol. Yaqhao teevq pov iqsanl gaoq laol bhiq nail maq loq yaoq-aol. 
HEB.7.28	Tsaol-aq yaq gaq bhaq khi ngaol-aoq, Philma ya jiovq dai, aoldaoq kovqdaoq aqyu juq bhai alyaq bivq-a nail ngaol. Thailhai ngaol-aoq, khanq-ai thaq nail daoq al daoq neq, aoldaoq kovqdaoq nail haoqnao lee khi, nqmaq maqluv halyeel bhee lovq nail Yaqyov bhai alyaq bivq-a nail ngaol.
HEB.8.1	Ngaq-i mail ge movq nail ganl ganl ma neq, niailhai ngaol. Niilheel nail Philma ngadao jaol nail ngaol. Aivq neq, nqtavq kovtavq bhai jaol khi, iqsanl bhai uvthaiq nail Miqyail nail doiqbev bev ma nail lavqmal phao jaoldeel-nvq thaq nail ngaol. 
HEB.8.2	Aivq neq, meeq nail haol nail saiqgov gov ma nail lavqkhoel bhai Miqyail nail ganl nl thailthaiq nail ngaol. Maldil saiqgov gov ma al neq, tsaol-aq-i mail cov-a nail maq ngel-ail. Miqyail-i mail cov-a nail ngaol.
HEB.8.3	Danq nail phaq bhi danq khi, laol nail phaq bhi laol nail dai khi, Miqyail-i mail Philma yaoq gaq yaoq-ao bhai tsel dov-ai thaq nail ngaol. Alheel ngel-i mail, Philma Yeiqsul iqsanl laol bhiq nail teevq phaq ganav ya jiav nail ngaol. 
HEB.8.4	Aivq miltsaq kovtavq bhai jaol nail kheel nul neq, Philma maq ya jiovq-ail. Khul khi mail dai ngal-aq neq, aoldaoq kovqdaoq ge-ai thaq nail khe-ai laol bhiq nail Philma juq jaol nail ngaol. 
HEB.8.5	Aqyu juq neq, nqtavq kovtavq bhai jiav nail saiqgov gov ma khe-ai dul nail saiqgov lavqkhoel bhai ganl nl thailthaiq nail ngaol. Saiqgov al neq, nqtavq kovtavq bhai jiav nail saiqgov gov ma nail maolkhoel ngaol. Molseiq saiqgov gov ma cov nail dai, khi-u phao, “Gaoqjaoq kovtavq-ai naoq bhai bhi moel-a nail maolkhoel khe-ai dul dai iqsanl bhai, aqmeeq-ai cov yaoq” dai, Miqyail Molseiq bhai ge bhiq-a nail ngaol. 
HEB.8.6	Miqyail khi aivq nail tsaol-aq nail gaiqlaq bhai Yeiqsul-i mail lainq-ai thaq nail daoqma saljial al neq, meeq jaiq bhee jaiq nail saljial nail daoq bhai juq khi nl-ai thaq nail ngel-i mail, daoqma saljial aqlil nee maqtsil meeq jaiq bhee jaiq nail daoqma saljial pevq nail ngaol. Alhai dul dai, Philma al juq-i mail nl nail ganl nee maqtsil eeq jaiq nail ganl, Yeiqsul bhai av bhiq-a nail ngaol.
HEB.8.7	Iqmoeq-u phao ge bhiq-a nail daoqma saljial al ge duq maq jiav-ail, kheel nul neq, nvq pov teevq pov daoqma saljial ge bhiq nail maq loq-ail. 
HEB.8.8	Thailhai ngaol-aoq, Miqyail aqyu juq bhai oeqbal thaq thaq-ail ge nail:
HEB.8.8	“Heldaiq yaoq.
HEB.8.8	Ilsaqleiqlal nail
HEB.8.8	jeq-e jaq-a khi
HEB.8.8	Yuldav nail
HEB.8.8	jeq-e jaq-a bhai,
HEB.8.8	daoqma saljial aqsivq
HEB.8.8	ngal jaq nail aqn
HEB.8.8	kev lee nail ngaol.
HEB.8.9	Daoqma saljial
HEB.8.9	aqsivq al neq,
HEB.8.9	aqyu juq nail
HEB.8.9	aqphiq aqbhal nail
HEB.8.9	aqlavq bhai nieivq thaiq khi
HEB.8.9	Iljiltuv milkhaoq
HEB.8.9	lavqkhoel nee
HEB.8.9	hevq dol-aivq-u phao,
HEB.8.9	ngal aqyu juq bhai
HEB.8.9	jaq-a nail daoqma
HEB.8.9	saljial khe-ai, maq dul-ail.
HEB.8.9	Khul khi mail dai
HEB.8.9	ngal-aq neq,
HEB.8.9	ngaq-i mail jaq-a nail
HEB.8.9	daoqma saljial khe-ai,
HEB.8.9	aqyu juq maq nl-ail.
HEB.8.9	Alheel ngel-i mail,
HEB.8.9	ngal aqyu juq bhai
HEB.8.9	khaonq ha-a nail ngaol dai,
HEB.8.9	Heeqphaq Miqyail
HEB.8.9	ge nail ngaol.
HEB.8.10	Aqyanq al jel ail-u phao,
HEB.8.10	ngal Ilsaqleiqlal nail
HEB.8.10	jeq-e jaq-a bhai
HEB.8.10	daoqma saljial aqsivq
HEB.8.10	niailhai jaq-a nail ngaol.
HEB.8.10	Ngaq nail aoldaoq kovqdaoq
HEB.8.10	aqyu juq nail neenoeq
HEB.8.10	needul lavqkhoel bhai
HEB.8.10	oil bhoel bhiq khi,
HEB.8.10	aqyu juq nail
HEB.8.10	neema kovtavq bhai
HEB.8.10	gevq bhiq nail ngaol.
HEB.8.10	Ngal neq, aqyu juq nail
HEB.8.10	Miqyail pevq khi,
HEB.8.10	aqyu juq iqsanl
HEB.8.10	ngaq nail tsaol-aq
HEB.8.10	pevq nail ngaol.
HEB.8.11	‘Heeqphaq Miqyail bhai
HEB.8.11	heeq kivq thaq-ai yaoq’ dai,
HEB.8.11	yovqgavq nail
HEB.8.11	jeq-e jaq-a nail
HEB.8.11	gaiqlaq bhai maqkhaiq,
HEB.8.11	aqivq jaqbheq nail
HEB.8.11	gaiqlaq bhai maqkhaiq,
HEB.8.11	teevq gaq nee teevq gaq
HEB.8.11	cavq bhiq cov bhiq nail
HEB.8.11	maq loq-ail.
HEB.8.11	Khul khi mail dai
HEB.8.11	ngal-aq neq,
HEB.8.11	aqyu juq nail lavqkhoel khe
HEB.8.11	eeq yaq nil yaq iqsanl mail
HEB.8.11	ngaq bhai heeq nia nail ngaol.
HEB.8.12	Ngal aqyu juq nail oeqbal
HEB.8.12	phaiq bhiq khi mail
HEB.8.12	aqyu juq-i mail
HEB.8.12	nl-a nail laiq nail
HEB.8.12	tsa nail phaq bhai
HEB.8.12	maq noeq thaq-ail” dai,
HEB.8.12	Miqyail ge-ai thaq nail ngaol.
HEB.8.13	Miqyail daoqma saljial aqsivq bhai jaq-u phao, iqmoeq-u phao ge bhiq-a nail daoqma saljial al aqlil ngaol dai, ge movq nail ngaol. Maoq lal khi aqlil lil lal-a nail phaq neq, peivq-ail nail aqjail jail lal-aoq nail ngaol.
HEB.9.1	Iqmoeq-u phao nee ge bhiq-a nail daoqma saljial lavqkhoel bhai Miqyail bhai uqhuq thaoq nail aol juq aol nail ngaol. Tsaol-aq yaq-i mail cov-a nail uqhuq thaoq nail saiqgov gov ma iqsanl jiav nail ngaol. 
HEB.9.2	Saiqgov gov ma al nail lavqkhoel-ai, iqmoeq-u khe kev lee nail jaol duq bhai neq, phalmanq tsiq dav duq, kovqkhail khi laol bhiq-ai thaq nail khaqmul jiav nail ngaol. Jaol duq al duq bhai neq, meeq nail haol nail jaol duq dai, khul nail ngaol. 
HEB.9.3	Saiqgov gov ma nail lavqkhoel khe, thaoq pav-ai thaq nail haoqnao khe jaol duq neq, meeq dee haol deedee nail jaol duq dai, khul nail ngaol. 
HEB.9.4	Al nail lavqkhoel, heel leivq-ai thaq nail huqbhiq nil nail phaq laol bhiq duq khi, thunq heeq lao lao-ail heel leivq-ai thaq nail daoqma saljial nail thunq jiav nail ngaol. Thunq al heeq nail lavqkhoel bhai, maqnav khaqmul aol nail heel iqlaoq, daq tsuq tsuq nail Aqloq nail joiqniovq khi, daoqma saljial gevq-ai thaq nail lovmav dailpav aol nail ngaol. 
HEB.9.5	Thunq al heeq nail kovtavq bhai, seiqleiq khaoqsail eeq nail Kheiqlulbheiq dai khul nail maolkhoel nvq maol bhi jiav-a nail ngaol. Aivq nail aqdao neq, oeqbal phaiq duq dai khul nail thunq al thunq nail kovtavq bhai uvthaiq-ai thaq nail ngaol. Ganl niil juq iqsanl mail niil aq-il nuljuq bhai maq ge bhiq-ail.
HEB.9.6	Al juq bhai alhai lav sav-ai thaq nail ngaol. Philyaq juq yovqgavq nail ganl nl dai, saiqgov gov ma iqmoeq khe kev lee nail jaol duq bhai khaq mao iqsanl, aol lai nail ngaol. 
HEB.9.7	Thailhai ngaol-aoq, nvq dao teevq dao bhai neq, Philma gaq taivq-ail aol lai nia nail ngaol. Aivq aol lai-u phao, aivq nail haqbhoil maqkhaiq, tsaol-aq yaq-i mail maq heeq nia dai, nl laiq-a nail oeqbal nail haqbhoil maqkhaiq, laol bhiq nail aqsivq oil laivq nail ngaol. A bhai neq, teevq kovq teevq pov taivq-ail ya aol lai-ail teevq-eel ngaol. 
HEB.9.8	Alhai nl-a nail bhaqda nee, iqmoeq-u phao nee cov-ai thaq nail saiqgov gov ma al maq peivq ha-u kev dai neq, meeq dee haol deedee nail jaol duq bhai aol lai nail gailkhaol maq daol lal haq-al dai, Meeqnail Haolnail Aqhaqlal phaodaiq lavq-a nail ngaol. 
HEB.9.9	Ganl al juq neq, niil yeel nail haqbhoil daoqma uqhuq daoq teevq-eel ngaol. Al bhai danq bhiq nail phaq danq bhi khi laol bhiq nail phaq laol bhiq khi ngaol-aoq, al juq neq, Miqyail bhai uqhuq thaoq lai nail tsaol-aq nail heeq nia nail neema bhai neekhaol teevq sil maq nl bhee nia-ail. 
HEB.9.10	Al juq neq, jaq nail daol nail phaq maqkhaiq, tsiq haol nail mee nia phaq maqkhaiq, aqsivq haqjoil phao taivq-ail tavq nail aol juq pevq nail ngaol. Aqsivq maq lav phal nail gaiqlaq bhai, aol al juq bhi thaoq-a nail ngaol.
HEB.9.11+HEB.9.12	Thailhai ngaol-aoq, Khali neq, niil aq-il khe kev lee-a nail aqmeeq phaq bhai tavq nail Philma aqivq gaq khe-ai, lee-a nail ngaol. A bhai nee ngal-aq, aivq eeq jaiq bhee jaiq nail saiqgov gov ma bhai lai pav khi, teevq pov taivq-ail meeq dee haol deedee nail jaol duq bhai aol lai-a nail ngaol. Saiqgov gov ma al neq, aqlavq-i mail cov-a nail maq ngel-ail. Miltsaq nee tavq nail iqsanl maq ngel-ail. Aivq meeq dee haol deedee nail jaol duq bhai aol lai-u phao, civqmeiv khi niaoqnel niaoq yaq nail aqsivq oil khi aol lai-a nail maq ngel-ail. Aivq aivq nail aqsivq oil khi aol lai-a nail ngel-i mail, ngadao nqmaq maqluv halyeel hevqkovq nail phaq ya dai, aivq nl-a nail ngaol. 
HEB.9.13	Khul khi mail dai ngal-aq neq, civqmeiv khi niaoqnel laqsil nail aqsivq maqkhaiq, niaoqnel niaoqkhal laol bhiq-a nail lailmevq maqkhaiq, aolsaolkovq phao maq meeq maq haol nail tsaol-aq bhai haiq bav bhiq-u phao, aqsivq haqjoil phao meeq lal haol lal dai, nl nia haq neq, 
HEB.9.14	Khali nail aqsivq neq, a dai nee maqtsil khadai nl nia nail-aiq. Aivq neq, nqmaq maqluv halyeel doevq nail Aqhaqlal Miqyail bhai juq khi, malbavq teevq peivq-ail maq daol nail, aivq nail aqmaol Miqyail bhai laol bhiq-a nail ngaol. Aivq nail aqsivq neq, ngadao nail heeq nia nail neema lavqkhoel bhai aol nail bheeq nail leel nail juq bhai tsiq haol bhiq khi, aqdoevq doevq nail Miqyail nail haqbhoil nl nia hal nia dai, nl lavq-a nail ngaol.
HEB.9.15	Iqmoeq-u phao jaq-ai thaq nail daoqma saljial nail kov-uvq bhai ngadao jaol-u phao, bheeq nail leel nail juq nail lavqkhoel ngadao bhai bhi jel-ail nail dai khi, Yeiqsul khanq sil-a nail ngaol. Alheel ngel-i mail, khul-ai thaq nail tsaol-aq bhai, “Ngal nuljuq bhai bivq naol” dai, Miqyail-i mail ge-ai thaq nail nqmaq maqluv halyeel ivq nail jaiqbhoil ya dai, Yeiqsul neq, daoqma saljial aqsivq nail gaiqlaq khe tsaol-aq ngaol.
HEB.9.16	Jaiqbhoil bivq naol dai, ge ceiv-ai thaq nail haoqgavq jiav haq neq, jaiqbhoil bivq nail gaq maldil sil-aoq thaq nial dai, iqmoeq-u phao nee ya heeq kivq nail ngaol. 
HEB.9.17	Khul khi mail dai ngal-aq neq, jaiqbhoil niailhai bivq naol dai, haoqgavq gevq-ai thaq nail khe-ai, bivq nail aqheel gaq sil haq neq, jaiqbhoil bivq nia nail ngaol. Bivq nail aqheel gaq maq sil nail gaiqlaq, gevq-ai thaq nail khe-ai jaiqbhoil maq bhoil bhiq kivq-ail. 
HEB.9.18	Iqmoeq-u phao jaq-ai thaq nail daoqma saljial al iqsanl, aqsivq maq dov dai, nl khal leevq-a nail maq ngel-ail. 
HEB.9.19	Khul khi mail dai ngal-aq neq, aoldaoq kovqdaoq lavqkhoel-ai ge bhiq-a nail daoq yaoq daoq yaoq-ao nee, Molseiq Ilsaqleiqlal tsaol-aq iqsanl bhai ge bhiq khi, niaoqnel niaoq yaq khi civqmeiv nail aqsivq ulcuvq kheq khi, neltsaiq deel yaol yaq nail aqmevq khi lunl nail aqnaiq-i mail haoqgavq pavqjiov khi tsaol-aq al juq bhai maqkhaiq, aivq jiivq bav bhiq-a nail ngaol. 
HEB.9.20	“Aqsivq al neq, nuljuq bhi tsaothe nail haqbhoil, Miqyail-i mail nuljuq bhai jaq-ai thaq nail daoqma saljial bhai tavq nail aqsivq ngaol” dai, ge bhiq-a nail ngaol. 
HEB.9.21	Saiqgov gov ma khi a bhai khal yuq nail nlmaoq iqsanl bhai, alhai dul dai, aivq aqsivq jiivq bav-a nail ngaol. 
HEB.9.22	Aoldaoq kovqdaoq bivq-ai thaq nail khe-ai, iqsanl mail dai ge kivq dai, aqsivq-i mail tsiq haol-a nail ngaol. Aqsivq dov nail phaq maq jiav haq neq, oeqbal phaiq nail phaq maq jiav-ail.
HEB.9.23	Nqtavq kovtavq khe maolkhoel juq bhai tsiq haol nail dai khi, alheel juq ya nl haq neq, nqtavq kovtavq khe maldil juq bhai tsiq haol dai, a dai nee maqtsil meeq nail laol bhiq nail phaq ya jiav nail ngaol. 
HEB.9.24	Khul khi mail dai ngal-aq neq, aqlavq-i mail lav sav-ai thaq nail meeq nail haol nail jaol duq bhai Khali aol lai-a nail maq ngel-ail. Jaol duq al neq, maldil deel jaol duq al nail maolkhoel teevq-eel ngaol. Aivq niil aq-il ngadao nail haqbhoil Miqyail nail sivtavq bhai aqmaol moel dai, nqtavq kovtavq bhai aol lai-a nail ngaol. 
HEB.9.25	Philma neq, yovqgavq nail aqsivq maq oil dai, jaiqyaq nail aqsivq oil khi, meeq dee haol deedee nail jaol duq bhai yaoq kovq yaoq-ao nee aol lai nail ngaol. Thailhai ngaol-aoq, Khali neq, aivq nail aqmaol alhai mee nia pov ya laol bhiq nail maq ngel-ail. 
HEB.9.26	Alhai ya laol bhiq nail kheel nul neq, nqtavq khi miltsaq teivq-u phao nee aivq mee nia pov ya khanq sil nail ngaol. Thailhai ngaol-aoq, oeqbal oil ha nail dai khi, haoqnao naosaq khe aqyanq niil nail lavqkhoel, aivq teevq pov taivq-ail dov lee khi, aivq nail aqmaol laol bhiq-a nail ngaol. 
HEB.9.27	Ngadao tsaol-aq teevq pov ya sil khi, yaqhao yalkhaq dal nail bhai ya daq nail ngaol. 
HEB.9.28	Alhai dul dai, tsaol-aq nail oeqbal bhai phi ha nail dai khi, Khali aivq nail aqmaol teevq pov taivq-ail laol bhiq nail bhai ya daq-a nail ngaol. Aivq nvq pov teevq pov yavq kha lee-u phao, oeqbal bhai teevq peivq-ail maq tavq-ail yavq kha lee khi, aivq bhai noeqthunq nail tsaol-aq bhai hevqkovq nail ngaol.
HEB.10.1	Aoldaoq kovqdaoq neq, yaqhao khe kev lee nail aqmeeq juq bhi pevq lal nail maq ngel-ail. Al juq nail maolkhoel teevq-eel ngaol. Alheel ngel-i mail, yaoq kovq yaoq-ao nee, laol bhiq nail phaq laol nail neq, uqhuq thaoq lai nail tsaol-aq bhai teevq thal-iq maq bhi bhee lal nia-ail. 
HEB.10.2	Aqyu juq bhee-ail nul neq, aqyu juq laol bhiq nail phaq maq laol yaoq-aol, maq ngel-ail laiq. Uqhuq thaoq nail tsaol-aq teevq pov meeq lal haol lal gaq haq neq, oeqbal aol naol dai, aqyu juq teevq thal-iq maq noeq yaoq-aol. 
HEB.10.3	Thailhai ngaol-aoq, yaoq kovq yaoq-ao nee, laol bhiq nail phaq laol bhiq-u phao, “Nvjuq oeqbal aol lao thaq nail niil” dai, aqyu juq noeq dov lal nail ngaol. 
HEB.10.4	Khul khi mail dai ngal-aq neq, niaoqnel nail aqsivq khi civqmeiv nail aqsivq neq, oeqbal bhai teevq thal-iq maq tsiq haol nia-ail.
HEB.10.5	Alheel ngel-i mail, Khali miltsaq kovtavq bhai doevq lee-u phao, Miqyail bhai ge bhiq-a nail:
HEB.10.5	“Miqyail-ol, naol neq,
HEB.10.5	laol bhiq nail phaq khi
HEB.10.5	danq nail phaq bhai,
HEB.10.5	oil movq nail maq ngel-ail.
HEB.10.5	Naol neq, ngaq nail haqbhoil
HEB.10.5	aqmaol lainq-ai thaq nail ngaol.
HEB.10.6	Miqjaq jao poiv khi
HEB.10.6	laol bhiq nail phaq khi
HEB.10.6	oeqbal nail haqbhoil
HEB.10.6	laol bhiq nail juq bhai
HEB.10.6	naol neekhaol maq sil-ail.
HEB.10.7	Alheel ngel-i mail,
HEB.10.7	ngal daoq niailhai
HEB.10.7	ge nail ngaol:
HEB.10.7	‘Heldaiq dei-eiq.
HEB.10.7	Aoldaoq kovqdaoq nail
HEB.10.7	haoqgavq lavqkhoel bhai
HEB.10.7	ngaq nail ganl
HEB.10.7	gevq-ai thaq nail khe-ai,
HEB.10.7	Miqyail-ol,
HEB.10.7	naol neema tsaq nail khe-ai,
HEB.10.7	nl nail dai khi,
HEB.10.7	ngal lee-a nail ngaol’ ” dai,
HEB.10.7	ge-ai thaq nail ngaol.
HEB.10.8	Iqmoeq-u phao aivq-i mail ge-a nail: “Laol bhiq-a nail phaq khi danq nail phaq bhai maqkhaiq, miqjaq jaopoiv khi laol bhiq nail phaq khi oeqbal nail haqbhoil laol bhiq nail juq bhai maqkhaiq, naol maq oil movq nail nee ovqtavq, neema maq tsaq” dai, ge-ai thaq nail ngaol.
HEB.10.8	Laol bhiq nail phaq iqsanl aoldaoq kovqdaoq bhai tsaq lai dai, nl nail phaq pevq khi ngaol-aoq, aivq alhai ge nail ngaol. 
HEB.10.9	“Heldaiq dei-eiq. Naol neema tsaq nail khe-ai, nl nail dai khi, ngal lee-a nail ngaol” dai, aivq teevq pov gaoq ge-a nail ngaol.
HEB.10.9	Laol bhiq nail nvq phaq teevq phaq khaq mao iqsanl ya ivq dai, laol bhiq nail iqmoeq khe phaq bhai aivq khaonq ha-a nail ngaol. 
HEB.10.10	Alhai nl nail bhai Miqyail neema tsaq nail ngel-i mail, Yeiqsul Khali neq, aivq nail aqmaol teevq pov taivq-ail laol bhiq-a nail ngaol. Alhai laol bhiq-a nail ngel-i mail, ngadao meeq lal haol lal-a nail ngaol.
HEB.10.11	Philyaq yaoq gaq yaoq-ao nee, yaoq n yaoq n nee laol duq bhai thulphaol khi, oeqbal bhai maq tsiq haol nia nail laol bhiq nail phaq bhai, laol nail ngaol. 
HEB.10.12	Thailhai ngaol-aoq, oeqbal phaiq bhiq nail khi, Yeiqsul nqmaq maqluv halyeel nail haqbhoil teevq pov taivq-ail laol bhiq nail phaq laol khi, Miqyail nail lavqmal phao jaoldeel-nvq thaq nail ngaol. 
HEB.10.13	Aivq a bhai jaoldeel-nvq thaq nail neq, aivq bhai neejiav jiav nail tsaol-aq bhai Miqyail aivq nail aqkhil kov-uvq bhai bhi jaol-u phao kev dai, daonq nail ngaol. 
HEB.10.14	Khul khi mail dai ngal-aq neq, laol bhiq nail teevq phaq taivq-ail laol nail lavqkhoel meeq lal haol lal nail tsaol-aq bhai nqmaq maqluv halyeel bhee nail tsaol-aq, aivq bhi pevq lal nail ngaol.
HEB.10.15	Meeqnail Haolnail Aqhaqlal iqsanl ngadao bhai alhai salkhil khanq lavq-a nail ngaol. Iqmoeq ilmoeq aivq ge nail:
HEB.10.16	“Yaqhao ngal
HEB.10.16	aqyu juq bhai ge bhiq nail
HEB.10.16	daoqma saljial neq,
HEB.10.16	niailhai ngaol.
HEB.10.16	Ngaq nail aoldaoq kovqdaoq
HEB.10.16	aqyu juq nail
HEB.10.16	neema lavqkhoel bhai
HEB.10.16	oil bhoel bhiq khi,
HEB.10.16	aqyu juq nail
HEB.10.16	neenoeq needul nail
HEB.10.16	kovtavq bhai
HEB.10.16	gevq bhiq naol dai,
HEB.10.16	Heeqphaq Miqyail
HEB.10.16	ge nail ngaol.
HEB.10.17	Ngal aqyu juq nail oeqbal khi
HEB.10.17	aqyu juq nail bheeq nail
HEB.10.17	leel nail juq bhai
HEB.10.17	maq noeq thaq-ail” dai,
HEB.10.17	Meeqnail Haolnail Aqhaqlal gaoq ge nail ngaol.
HEB.10.18	Oeqbal al juq bhai phaiq gaq haq neq, oeqbal nail haqbhoil laol bhiq nail phaq maq loq yaoq-aol.
HEB.10.19	Alheel ngel-i mail, aqivq jaqbheq juq-ol, Yeiqsul nail aqsivq bhaqda nee, ngadao geesil nail neema maq aol dai, meeq dee haol deedee nail jaol duq bhai aol lai kivq nail ngaol. 
HEB.10.20	Ngadao juq nail haqbhoil Yeiqsul haqphal phal ma nee jel lai khi aqdoevq bhi doevq nail gailkhaol aqsivq khaol lavq daol lavq-a nail ngaol. Ngadao gailkhaol al khaol nee mail aol lai kivq nail ngaol. Haqphal phal ma al neq, Yeiqsul nail aqmaol bhai ge nail ngaol. 
HEB.10.21	Miqyail nail ilkhaol lavqkhoel bhai, aqivq jiovq-ai thaq nail, eeq dee heel deedee nail Philma, ngadao jaol nail ngaol. 
HEB.10.22	Alheel ngel-i mail, daolcoev deel neema khi ivqdao deel neema thaqtsaol nail phaq aol nail lavqkhoel, Miqyail nail aqjail bhai ngadao jiiv bhoel laivq bhel. Oeqbal bhai khaoqlaol nail phaq bhi tsiq haol gaq-a nail neema khi, haoltaiv deel ulcuvq-i mail bhi tsiq haol gaq-a nail aqmaol lavqkhoel ngadao jiiv bhoel laivq bhel. 
HEB.10.23	Ngadao-i mail hav bhoel-ai thaq nail noeqthunq-ai thaq nail phaq bhai pov pov lav lav-ail maq pevq mail, ivqdao dai nieivq thaiq-ai thaq bhel. Khul khi mail dai ngal-aq neq, saljial jaq lavq-a nail Miqyail neq, saljial ivq nail ngaol. 
HEB.10.24	Al ovqtavq, goil nail gaiq-a nail neema aol khi aqmeeq phaq nl dai, teevq gaq nee teevq gaq saol-nvq khi gaq bivq bhel. 
HEB.10.25	Tsaol-aq teevq pav ganav juq geeqlaoq maq hal lai dai, jaol nail khe-ai, nuljuq alhai thaq jaol. Yalkhaq dal nail aqn al n kev lee nail aqjail jail lal-aoq thaq nail ngaol dai, nuljuq heeq nia nail ngel-i mail, teevq gaq nee teevq gaq gaq bivq thailthaiq yaoq.
HEB.10.26	Ngadao maldil tsaq nail phaq bhai heeq kivq khi ngaol-aoq, yovqgavq nail neenoeq neelov taivq-ail oil khi oeqbal gaoq nl haq neq, oeqbal nail haqbhoil laol bhiq nail phaq maq jiav yaoq-aol. 
HEB.10.27	Mao-ail geesil lal nail yalkhaq dal nail phaq bhai daonq-ail teevq-eel ngaol. Aq-u phao, Miqyail bhai neejiav jiav nail tsaol-aq bhai neema phail deedee nail lavqkhoel miqjaq-i mail kheq ha nail ngaol. 
HEB.10.28	Miqyail-i mail Molseiq bhai bivq-a nail aoldaoq kovqdaoq bhai maq naldaiq dai, khaonq ha-a nail tsaol-aq neq, aivq-i mail khaonq ha-a nail ganl bhai salkhil khanq nail tsaol-aq nvq gaq hail gaq jaol haq neq, maq gaoqhaq dai, heivq nail bhai ya daq nail ngaol. 
HEB.10.29	Thailhai phal-iq neq, Miqyail nail Yaqyov bhai naoqthaiq khi, yovqgavq nail oeqbal bhai tsiq haol lavq nail Miqyail nail daoqma saljial bhai aqphoiq maq bhao dai saol-nvq khi, Miqyail nail geeqlaoq eeljaol bivq lavq nail Aqhaqlal Miqyail bhai khal ge movq-ail ge nail tsaol-aq bhai neq, khadai doil nail khoeq nail jiovq nail phaq bhai yaq daq nail ngel-ail dai, saol-nvq daiq yaoq. 
HEB.10.30	Khul khi mail dai ngal-aq neq, “Nl kovq bhiq nail phaq neq, ngaq nail ganl ngaol. Ngal dal bhiq naol” dai, ge-ai thaq nail daoq bhai maqkhaiq, “Miqyail aivq nail tsaol-aq bhai yalkhaq dal bhiq nail ngaol” dai, ge-ai thaq nail daoq bhai maqkhaiq, khaq sil gaq-i mail ge-a nail bhai ngadao heeq kivq naol. 
HEB.10.31	Aqdoevq doevq nail Miqyail nail aqlavq lavqkhoel bhai kev lai haq neq, mailma-ail geesil lal nail phaq pevq nail ngaol.
HEB.10.32	Jel lal-a nail aqn aqyanq bhai saol-nvq daiq yaoq. Aq-u phao, nuljuq Miqyail nail aqbhaq bhai moel gaq-al ngal-aq neq, khoeq nail jiovq nail maodai phaq bhai ol ol-ail ya daq-a nail ngaol. 
HEB.10.33	Tsaol-aq iqsanl nail sivtavq bhai, khal nl movq-ail nl lavq nail bhai maqkhaiq, khoeq lavq jiovq lavq nail bhai maqkhaiq, nuljuq ya daq daiq-a nail ngaol. Al ovqtavq, alhai daq thailthaiq nail tsaol-aq nee mail teevq gaq khe-ai, nuljuq iqsanl tsao daq-a nail ngaol. 
HEB.10.34	Nuljuq thaonq bhai aol nail tsaol-aq bhai noeq kev nail nee ovqtavq, yu nuljuq nail nlmaoq bhai luv dov lal khi ngaol-aoq, nuljuq lavqkhiq teevq tsail daq-a nail ngaol. Khul khi mail dai ngal-aq neq, ngadao juq a dai nee maqtsil meeq jaiq ivq jaiq nail nlmaoq jiav nail ngaol dai, nuljuq heeq nia nail ngaol.
HEB.10.35	Alheel ngel-i mail, nuljuq neema ivqdao deel phaq bhai thaq khaonq ha. Khul khi mail dai ngal-aq neq, al bhaqda nee nuljuq kovpavq laiq ma ya nail ngaol. 
HEB.10.36	Miqyail neema tsaq nail khe-ai, nuljuq nl nail nee ovqtavq, aivq-i mail saljial jaq-ai thaq nail phaq bhai ya kivq dai, nuljuq ol nail neema loq nail ngaol. 
HEB.10.37	Khul khi mail dai ngal-aq neq, Jalliq lavqkhoel bhai niailhai gevq-ai thaq nail ngaol.
HEB.10.37	“Lee nail dai,
HEB.10.37	lainq-ai thaq nail al gaq
HEB.10.37	aivq maq naq dai,
HEB.10.37	mao-ail maq maoq lal mail,
HEB.10.37	kev lee nail ngaol.
HEB.10.38	Ngaq nail tsaq nail
HEB.10.38	daol nail tsaol-aq
HEB.10.38	neema thaqtsaol nail
HEB.10.38	bhaqda nee,
HEB.10.38	aqdoevq ya doevq nail ngaol.
HEB.10.38	Aivq haoqnaol phao
HEB.10.38	jiiv kovq haq neq,
HEB.10.38	ngal aivq bhai teevq peivq-ail
HEB.10.38	neekhaol maq sil-ail” dai,
HEB.10.38	ge-ai thaq nail ngaol.
HEB.10.39	Thailhai ngaol-aoq, ngadao neq, haoqnao phao jiiv kol-aivq khi luq-ail seil-ail nail tsaol-aq maq ngel. Neema thaqtsaol nail ngel-i mail, hevqkovq nail phaq bhai ya-a nail tsaol-aq ngaol.
HEB.11.1	Neema thaqtsaol nail neema aol nail bhaqda nee noeqthunq-ai thaq nail juq bhai maldil ya nail ngaol dai, aqduq aqtsil bhao nail ngaol. Ngadao-i mail maq ya moel-a nail juq iqsanl, maldil jaol naol jiav naol dai, aqduq aqtsil bhao nail ngaol. 
HEB.11.2	Milnee uqnee khe jaol-a nail tsaol-aq juq neema thaqtsaol nail neema aol nail bhaqda nee, Miqyail aqyu juq bhai neekhaol sil nail ngaol.
HEB.11.3	Miqyail-i mail daoq bivq-a nail bhaqda nee, bhoiq bhoiq luv luv iqsanl jaol lal jiav lal-a nail ngaol dai, ngadao neema thaqtsaol nail ngel-i mail, heeq kivq nail ngaol. Alheel ngel-i mail, ngadao-i mail ya moel thailthaiq nail juq neq, maq moel kivq nail juq nail lavqkhoel nee dov lal-a nail ngaol. 
HEB.11.4	Aqbheiqlal neema thaqtsaol khi Miqyail bhai laol bhiq-a nail ngel-i mail, aivq-i mail laol bhiq-a nail phaq neq, Gaqilnav-i mail laol bhiq-a nail phaq nee maqtsil, meeq jaiq nail ngaol. Aqbheiqlal-i mail laol bhiq-a nail al bhai Miqyail hav bhoel-a nail bhaqda nee, aivq neq, tsaq nail daol nail tsaol-aq ngaol dai, Miqyail aivq nail ganl salkhil khanq-ai thaq nail ngaol. Alheel ngel-i mail, Aqbheiqlal sil khi ngaol-aoq, aivq nail neema thaqtsaol nail ganl al, Jalliq lavqkhoel bhai daoq ge thailthaiq nail ngaol.
HEB.11.5	Ilnaov neema thaqtsaol nail bhaqda nee, Miqyail aivq bhai maq bhi sil dai, nqtavq kovtavq bhai hevq dal laivq-a nail ngaol. Miqyail aivq bhai hevq dal laivq-a nail ngel-i mail, yu aivq bhai maq halpov moel nia-ail. Miqyail aivq bhai maq hevq dal laivq-u nee mail, “Ngal aivq bhai neekhaol sil naol” dai, Miqyail salkhil khanq-ai thaq nail ngaol. 
HEB.11.6	Tsaol-aq neema thaqtsaol nail neema maq aol haq neq, Miqyail neekhaol sil dai maq nl kivq-ail. Khul khi mail dai ngal-aq neq, Miqyail bhai hal lai nail tsaol-aq, Miqyail doevq nail ngaol dai, neema ya thaqtsaol khi, Miqyail aivq bhai halpov nail tsaol-aq bhai geeqlaoq bivq nail ngaol dai iqsanl, neema ya thaqtsaol nail ngaol.
HEB.11.7	Nol-avq neema thaqtsaol-a nail bhaqda nee, maq pevq lal daiq-a nail ganl juq Miqyail aivq bhai ge bhiq-u phao, ev nail lavqkhoel nee naldaiq khi, aivq nail phaqyaq mayaq ya jel-ail dai, laovq laovq ma cov-a nail ngaol. Aivq-i mail neema thaqtsaol-a nail al neq, miltsaq yaq juq bhai yalkhaq bhi dal nail ngaol. Aivq neema thaqtsaol-a nail bhaqda nee, tsaq nail daol nail teevq gaq pevq lal-a nail ngaol.
HEB.11.8	Aqbhaqlaqhaq neema thaqtsaol-a nail ngel-i mail, “Naoq bhai jaiqbhoil ovq nail milkhaoq bhai ail yaoq” dai, Miqyail aivq bhai khul-u phao, khaq bha ya ail nail dai, maq heeq nia khi ngaol-aoq, Miqyail nail daoq bhai naldaiq khi, ail-a nail ngaol. 
HEB.11.9	Aivq neema thaqtsaol-a nail ngel-i mail, aivq bhai saljial jaq-ai thaq nail milkhaoq lavqkhoel, yu nail milkhaoq bhai jaol nail daq-i khe-ai, jaol-a nail ngaol. Aivq neq, milkhaoq al khaoq bhai aivq nee mail teevq gaq khe-ai, saljial ya nail gaq pevq nail Ilcav khi Yaqkov khe-ai saiqgov gov gov-ail jaol-a nail ngaol. 
HEB.11.10	Khul khi mail dai ngal-aq neq, Aqbhaqlaqhaq neq, Miqyail-i mail saol-nvq khi cov-ai thaq nail daoqthaoq thaoq ivq-ai thaq nail meenq bhai noeqthunq nail ngaol.
HEB.11.11	Aivq nail khaqma Saqlal iqsanl neema thaqtsaol nail ngel-i mail, yaq jaol lee nail aqyanq jel-ail khi ngaol-aoq, yaq ceiv lai-a nail ngaol. Khul khi mail dai ngal-aq neq, saljial jaq-a nail Miqyail saljial ivq nail ngaol dai, aivq neema thaq tsaol nail ngaol. 
HEB.11.12	Alheel ngel-i mail, yeel gil nail aqjail jail lal-aoq nail yaqyov-aq al gaq nail ovq nee, aqjievq lilheel maodai jaol lee-a nail ngaol. Aqyu juq nqtavq bha tsaiq nail aqgil khe-ai mao khi, iqyaq iqma daol bha bhai jiav nail tsalhail khe-ai, maq ge gil tsaol dai, jaol nail ngaol.
HEB.11.13	Tsaol-aq al juq neema thaqtsaol thaqtsaol-ail sil-a nail ngaol. Miqyail-i mail saljial jaq-ai thaq nail juq bhai aqyu juq maq ya khi ngaol-aoq, al juq bhai eqyal nee ya moel khi, hav lavq-a nail ngaol. “Nvjuq miltsaq kovtavq bhai jaol-u phao, yaoq khaoq yaoq mil yaoq khe tsaol-aq khi daq-i jiovq thailthaiq nail ngaol” dai, aqyu juq ge nail ngaol. 
HEB.11.14	Alhai ge nail tsaol-aq juq neq, yovqgavq nail milkhaoq bhai halpov thailthaiq nail ngaol dai, bhaqlaoq khe dai, dov lal-a nail ngaol. 
HEB.11.15	Aqyu juq-i mail dov lee-a nail milkhaoq bhai noeqmoel lal haq neq, aqyu juq kovq lai nail aqyanq jiav nail ngaol. 
HEB.11.16	Thailhai ngaol-aoq, aqyu juq-i mail noeqthunq nail milkhaoq neq, a dai nee maqtsil meeq nail nqtavq kovtavq khe milkhaoq ngaol. Alheel ngel-i mail, “Naol nvjuq nail Miqyail ngaol” dai, aqyu juq ge nail bhai, Miqyail maq haqsil-ail. Khul khi mail dai ngal-aq neq, aqyu juq-i mail ya jaol lai nail meenq bhai aivq-i mail lav sav-ai thaq nail ngaol.
HEB.11.17+HEB.11.18	Aqbhaqlaqhaq neema thaqtsaol nail ngel-i mail, Miqyail aivq bhai laonqdaiq-u phao, Ilcav hevq khi laol bhiq lai-a nail ngaol. “Ilcav nail ovq nee doevq lee nail juq bhai taivq-ail naoq nail jeq-e jaq-a dai, saol-nvq nail ngaol” dai, ge bhiq-a nail saljial ya-a nail al gaq, aivq nail yaqyov teevq gaq teevq-eel ngaol-aoq, laol bhiq nail khi ngaol. 
HEB.11.19	Khul khi mail dai ngal-aq neq, Miqyail tsaol-aq bhai bhi doevq kovq lal nia nail ngaol dai, aivq neema thaqtsaol nail ngaol. Maldil ge haq neq, Ilcav sil jel-a nail gaoq ya kovq-a nail khe-ai, dul nail ngaol.
HEB.11.20	Ilcav neema thaqtsaol nail ngel-i mail, “Nul-nq nvq gaq yaqhao geeqlaoq ya dei-eiq” dai, Yaqkov khi Ilsaol bhai geeqlaoq bivq-a nail ngaol.
HEB.11.21	Yaqkov neema thaqtsaol nail ngel-i mail, aivq sil nail aqjail jail lal-u phao, Yaolsai nail yaqyov nvq gaq bhai geeqlaoq bivq-a nail ngaol. Aivq aivq nail joiqniovq bhai gaqhal khi Miqyail bhai uqhuq thaoq-a nail ngaol.
HEB.11.22	Yaolsai neema thaqtsaol nail ngel-i mail, aivq sil nail aqjail jail lal-u phao, Ilsaqleiqlal tsaol-aq Iljiltuv milkhaoq lavqkhoel nee ya dov-ai nail ganl ge bhi khi, aivq nail haq eeq bhai khalhai ya duq pheeq nail ganl iqsanl, ge bhiq-ail ceevq-a nail ngaol.
HEB.11.23	Molseiq nail aqbhu aqma neema thaqtsaol nail ngel-i mail, Molseiq doevq lee-u phao, bhala hail heeq bhee dai tsu-uvq-ai thaq nail ngaol. Khul khi mail dai ngal-aq neq, yaqyov al gaq al jaiq-ail meeq nail bhai aqyu nvq maolyaq ya moel-a nail ngaol. Aqyu nvq gaq heeqphaq-i mail daoq bivq-ai thaq nail bhai maq geesil-ail.
HEB.11.24	Molseiq neema thaqtsaol-a nail ngel-i mail, aivq eeq lal-u phao, heeqphaq Phaqlaol nail yaqmiq nail yaqyov dai khul nail bhai, aivq maq hav bhoel-ail. 
HEB.11.25	Oeqbal lavqkhoel-ai teevq yanq lavqkhiq ya tsail nail nee maqtsil, Miqyail nail yaq juq nee mail khoeq nail jiovq nail phaq bhai daq movq nail ngaol. 
HEB.11.26	Khali nail haqbhoil khoeq nail jiovq nail bhai ya daq nail phaq neq, Iljiltuv milkhaoq nail phul heel nlmaoq nee maqtsil phoiq jaiq nail ngaol dai, aivq noeq nail ngaol. Khul khi mail dai ngal-aq neq, aivq neq, yaqhao khe ya nail kovpavq bhai heldaiq cov-ai thaq nail ngaol. 
HEB.11.27	Aivq neema thaqtsaol-a nail ngel-i mail, heeqphaq Phaqlaol neema phail nail bhai maq geesil dai, Iljiltuv milkhaoq nee dov ail-a nail ngaol. Khul khi mail dai ngal-aq neq, maq moel kivq nail Miqyail bhai moel-a nail khe-ai, ivqdao dai, jaol nail ngaol. 
HEB.11.28	Molseiq neema thaqtsaol-a nail ngel-i mail, iqmoeq ilmoeq doevq lee-a nail yaq juq bhai heivq nail gaq Ilsaqleiqlal tsaol-aq bhai maq ya heivq dai, Bhaqsaqkhaq bhaoqaiq lav sav khi, gov bhaq bhai aqsivq ya leivq-a nail ngaol.
HEB.11.29	Ilsaqleiqlal tsaol-aq neema thaqtsaol-a nail ngel-i mail, gee lee del deel milkhaoq bhai tsao nail khe-ai, neltsaiq deel iqyaq iqma bhai ceiv-a nail ngaol. Thailhai ngaol-aoq, Iljiltuv tsaol-aq alhai ceiv lai thailthaiq-u phao, ulcuvq-i mail deq pheeq heivq gil-a nail ngaol.
HEB.11.30	Ilsaqleiqlal tsaol-aq neema thaqtsaol-a nail ngel-i mail, Yeiqlilkhol meenq bhai sivq n tsao jaoq gaq-u phao, meenq nail khainl gaq peiv gil-a nail ngaol.
HEB.11.31	Laqhal dai khul nail maimaqlal al gaq neema thaqtsaol-a nail ngel-i mail, Miqyail nail daoq maq naldaiq nail tsaol-aq nee mail maq ya luq maq ya seil-ail-al. Khul khi mail dai ngal-aq neq, aivq khoiq heldaiq lee-a nail Ilsaqleiqlal tsaol-aq juq bhai hav-a nail ngaol.
HEB.11.32	Al ovqtavq, ngal khul phaq gaoq ge heeq. Khul khi mail dai ngal-aq neq, Gildoq, Bhaqyail, Saqsoq, Yeiqphaqtav, Daqbhil, Saqmeqlal khi Miqyail nail haqbhoil gedan nail juq nail ganl bhai maq ge bhiq gil tsaol-il. 
HEB.11.33	Tsaol-aq al juq neema thaqtsaol nail ngel-i mail, yu nail milkhaoq bhai gaq lai-a nail ngaol. Tsaq nail daol nail lavqkhoel nee uvthaiq nail ngaol. Miqyail-i mail daoqma saljial jaq-a nail khe-ai, ya-a nail ngaol. Allaqjaqsil nail moeqthaoq bhai iqsanl nieivq cuvq-a nail ngaol. 
HEB.11.34	Aqyu juq neema thaqtsaol nail ngel-i mail, mao-ail bhaol nail miqjaq bhai iqsanl lav miv-a nail ngaol. Thaoma-i mail tsil heivq nail khi bhai ya jel ail-a nail ngaol. Gaq bhaq khi ngaol-aoq, gaq kav lal-a nail ngaol. Genl dev-u phao, gaq kav lal-a nail ngaol. Yu nail meenq khe genl dev nail juq bhai the kovq gai-aivq-a nail ngaol. 
HEB.11.35	Yaqmai-aq teevq gaq ganav juq neq, sil thaq nail aqyu juq nail aqivq jaqbheq juq doevq kovq lal nail bhai gaoq ya hav kovq-a nail ngaol. Tsaol-aq teevq gaq ganav juq neq, meeq jaiq nail doevq kovq lal nail phaq bhai ya nia dai, yu-i mail phai dov bhiq nail bhai maq oil mail, khoeq nail jiovq nail phaq bhai daq khi sil-a nail ngaol. 
HEB.11.36	Tsaol-aq teevq pav ganav juq, yu aqyu juq bhai khal nl movq-ail nl bhi khi, deeq nail bhai ya daq-a nail ngaol. Teevq pav ganav juq bhai hailcav-i mail pheethaiq khi thaonq bhai laol nail bhai iqsanl ya daq-a nail ngaol. 
HEB.11.37	Yu-i mail lovmav liv nail, leq-i mail leq heivq nail khi, thaoma-i mail tsil heivq nail bhai aqyu juq ya daq-a nail ngaol. Aqyu juq neq, al jaiq-ail haq nail phaq, khoeq nail jiovq nail phaq khi haq dee aoq deedee nail phaq bhai, ya daq-a nail lavqkhoel, yaol nail bavkov khi civqmeiv nail bavkov doi khi, teevq dao nee teevq dao tsao tsao-ail jaol-a nail ngaol. 
HEB.11.38	Aqyu juq haqtsoiq haqyal bha tsaol laivq khi jaol lai-a nail ngaol. Lovphail khaoq bhaoq khi khaq duq bhai tsaoq uvq tsaoq uvq-ail jaol-a nail ngaol. Aqyu juq meeq nail jaq nail ngel-i mail, miltsaq niil aqyu juq bhai maq geel-nvq-ail.
HEB.11.39	Tsaol-aq al juq yaoq gaq yaoq-ao nee neema thaqtsaol nail ngaol dai, Miqyail salkhil khanq-ai thaq nail ngaol. Thailhai ngaol-aoq, daoqma saljial jaq-ai thaq nail khe-ai aqyu juq maq ya haq-al. 
HEB.11.40	Khul khi mail dai ngal-aq neq, Miqyail ngadao juq nail haqbhoil meeq jaiq nail phaq lav sav-ai thaq nail ngaol. Ngadao iqsanl maq aol lai haq neq, aqyu juq bhee lal nail phaq bhai maq ya nia-ail haq-al.
HEB.12.1	Neema thaqtsaol nail ganl salkhil khanq nail tsaol-aq al juq ngadao nail teevq jaoq jaol bhee-ai thaq nail ngaol. Alheel ngel-i mail, ngadao bhai lav tsoiq lal nail yaoq phaq yaoq-ao nee bhai khaonq ha-ail ceevq bhel. Ngadao bhai leel thaiq-ai thaq nail oeqbal iqsanl bhai pheel ha-ail ceevq khi, ngadao nail sivtavq bhai lav sav-ai thaq nail gailkhaol bhai neema ivqdao dai thaq khi, tsaol-aivq bhel. 
HEB.12.2	Tsaol-aivq-u phao, Yeiqsul bhai heldaiq cov-ai thaq yaoq. Aivq neq, ngadao neema thaqtsaol nail phaq bhai iqmoeq ilmoeq khe bhi bhee lal nail gaq ngaol. Aivq nail sivtavq bhai jiav nail lavqkhiq tsail nail phaq bhaqda nee, haqsil nail phaq bhai maq saol-nvq dai, lavqyavq kovtavq-ai khanq sil-a nail ngaol. Niil aq-il, aivq Miqyail nail doiqbev bev ma nail lavqmal phao jaoldeel-nvq thaq nail ngaol. 
HEB.12.3	Aivq bhai neejiav jiav nail oeqbal yaq juq aivq bhai khal nl movq-ail nl bhiq-u phao, aivq oltsaol nail bhai saol-nvq daiq yaoq dei-eiq. Alhai saol-nvq dai haq neq, gaq maq bhaq nail nee ovqtavq, neema iqsanl maq cov-ail.
HEB.12.4	Nuljuq oeqbal nee dev pheel jaq nail ngaol. Thailhai ngaol-aoq, aqsivq dov lee-u kev dai, maq khanq daiq haq-al. 
HEB.12.5	Aqbhu yaqyov juq bhai cavq bhiq cov bhiq nail khe-ai, Miqyail nuljuq bhai cavq lavq cov lavq nail daoq bhai nuljuq nioil peivq ail-aoq nail laiq. Aivq ge nail:
HEB.12.5	“Ngaq nail yaqyov-ol,
HEB.12.5	Heeqphaq Miqyail-i mail
HEB.12.5	cavq lavq cov lavq nail bhai
HEB.12.5	aqmeeq-ai naldaiq yaoq.
HEB.12.5	Aivq naoq bhai khaq khaq-ail
HEB.12.5	cavq lavq cov lavq-u phao,
HEB.12.5	neema thaq cov.
HEB.12.6	Khul khi mail dai ngal-aq neq,
HEB.12.6	Miqyail neq,
HEB.12.6	aivq gaiq-a nail tsaol-aq bhai
HEB.12.6	cavq bhiq cov bhiq khi,
HEB.12.6	aivq-i mail
HEB.12.6	khal hav bhoel nail yaq
HEB.12.6	yaoq gaq yaoq-ao nee bhai
HEB.12.6	deeq deeq-ail, cavq bhiq
HEB.12.6	cov bhiq nail ngaol” dai,
HEB.12.6	ge-ai thaq nail ngaol.
HEB.12.7	Nuljuq-i mail haq nail aoq nail phaq ya daq nail neq, Aqbhu Miqyail-i mail cav lavq cov lavq nail phaq bhai ya nail phaq pevq nail ngaol. Aqbhu yaqyov juq bhai nl bhiq nail khe-ai, Miqyail nuljuq bhai nl lavq nail ngaol. Khul khi mail dai ngal-aq neq, aqbhu maq cavq maq cov bhiq nail yaqyov maq jaol-ail. 
HEB.12.8	Yaq juq iqsanl mail cavq bhiq cov bhiq nail bhai ya daq nail khe-ai, nuljuq maq ya daq haq neq, nuljuq aivq nail yaq maq ngel-ail. Govbha lavqniil khe yaq ngaol. 
HEB.12.9	Al ovqtavq, ngadao bhai cavq lavq cov lavq nail dai khi, aqsivq haqjoil phao aqbhu juq jaol nail ngaol. Ngadao aqyu juq bhai ev nail ngaol. A dai nee maqtsil, aqdoevq doevq nail phaq ya dai, aqhaqlal phao khe Aqbhu nail kov-uvq bhai aqmeeq-ai ya jaol nail ngaol. 
HEB.12.10	Aqsivq haqjoil phao khe ngadao nail aqbhu neq, aqyu juq neema tsaq nail khe-ai teevq yanq lavqkhoel taivq-ail, ngadao bhai cavq lavq cov lavq nail ngaol. Thailhai ngaol-aoq, Miqyail neq, aivq meeq nail haol nail khe-ai, ngadao iqsanl meeq lal haol lal dai, ngadao nail haqbhoil aqmeeq phaq saol-nvq khi, cavq lavq cov lavq nail ngaol. 
HEB.12.11	Cavq lavq cov lavq nail yaoq phaq yaoq-ao nee bhai ya daq-u phao, lavqkhiq tsail nail phaq maq ngel-ail, noeqhaq nail phaq jiav nail ngaol. Thailhai ngaol-aoq, cavq lavq cov lavq-a nail phaq bhai ya daq-a nail tsaol-aq nail haqbhoil, yaqhao tsaq nail daol nail khi neesal-ovq nail phaq ya nail ngaol.
HEB.12.12	Alheel ngel-i mail, gaq maq aol nail nuljuq nail aqlavq gaoqdil khi, gaq maq aol nail nuljuq nail peevqceevq gaq bhi aol kovq lal yaoq. 
HEB.12.13	Aqkhil maq meeq nail tsaol-aq, khil ceevq maq ya pov-ail mail cavq lai dai, nuljuq nail aqkhil nail haqbhoil gailkhaol daolcoev dai, lav daol yaoq.
HEB.12.14	Tsaol-aq yaq iqsanl nee tsaq lai jil lai dai, laijai yaoq. Meeq lal haol lal dai iqsanl, laijai yaoq. Khul khi mail dai ngal-aq neq, maq meeq maq haol nail khul gaq maqkhaiq, Miqyail bhai maq ya moel-ail. 
HEB.12.15	Nuljuq nail lavqkhoel tsaol-aq teevq gaq ganav Miqyail nail geeqlaoq eeljaol maq ya-ail maq ya pevq-ail dai, yaolphaol yaoq. Aqkhaq khaq deedee nail aqbhaol meeq lal khi, aivq nail dovq-i mail tsaol-aq maodai bhai lav bheeq lav leel nail khe-ai, tsaol-aq teevq gaq-ail alhai maq ya pevq-ail dai, yaolphaol yaoq. 
HEB.12.16	Ilsaol neq, yaqyov aqivq pevq khi ngaol-aoq, aoq teevq bhaol-i mail aivq nail alyaq phal jaq-a nail ngaol. Aivq khe-ai thaq khi. Aivq neq, khaqmiq iqsanl sev, Miqyail bhai iqsanl maq ev nail tsaol-aq ngaol. Alheel nail tsaol-aq teevq gaq-ail nuljuq nail lavqkhoel bhai maq ya dov lal dai, yaolphaol yaoq. 
HEB.12.17	Nuljuq heeq nia nail khe-ai, aivq bhai geeqlaoq bivq nail bhai Ilsaol oil movq lal bhiq-u phao, khaonq ha nail bhai ya daq-a nail ngaol. Maivbhil dov dov-ail mailma-ail hal khi ngaol-aoq, noeqpov nail aqyanq maq jiav-ail.
HEB.12.18	Nuljuq nail aqphiq aqbhal juq khe-ai, aqlavq iqsanl thoiqtsi nia khi miqjaq iqsanl tovq nail Silnaq gaoqjaoq bhai nuljuq ail kev-a nail maq ngel-ail. Gaoqjaoq al jaoq neq, navtsee dai pevq khi, al nail teevq jaoq bhai nqdil uvthaiq-ai thaq nail nee ovqtavq, lilmoel lil ma bhoe nail ngaol. 
HEB.12.19	Nqbho jiiv nail aqthel khi daoq ge nail aqthel dov lee nail gaoqjaoq pevq nail ngaol. Ilsaqleiqlal tsaol-aq juq neq, daoq al daoq bhai haoqnao teevq pov ma ya gaiq nail haqbhoil, Molseiq bhai hal-a nail ngaol. 
HEB.12.20	Khul khi mail dai ngal-aq neq, jaiqyaq iqsanl gaoqjaoq bhai thaoq tuv lal haq neq, lovmav-i mail liv heivq yaoq dai, bivq-ai thaq nail daoq al daoq bhai, aqyu juq maq khanqtsaol-ail. 
HEB.12.21	Al juq bhai ya moel-u phao, mao-ail geesil lal nail ngel-i mail, “Ngal gee iqsanl geesil, aqjuq iqsanl juq deedee nail ngaol” dai, Molseiq ge nail ngaol.
HEB.12.22	Thailhai ngaol-aoq, nuljuq Yeel-ovq gaoqjaoq bhai lal kev-ai thaq nail ngaol. Gaoqjaoq niil jaoq neq, aqdoevq doevq nail Miqyail nail meenq ngaol. Nqtavq kovtavq khe Yeiqlulsaqlaiq meenq iqsanl ngel nail ngaol. Maq ge gil tsaol nail nqtavq gaqkhoel juq lavqkhiq teevq tsail jil lai duq iqsanl, ngel nail ngaol. 
HEB.12.23	Nqtavq kovtavq khe haoqgavq phaldoiq lavqkhoel-ai aqmil gevq bhoel-ai thaq nail iqmoeq ilmoeq doevq lee-a nail tsaol-aq juq jil lai duq iqsanl, pevq nail ngaol. Tsaol-aq iqsanl bhai yalkhaq dal nail Miqyail nail jaol duq iqsanl pevq nail ngaol. Bhee lal-a nail tsaq nail daol nail tsaol-aq nail aqhaqlal iqsanl al bhai jaol nail ngaol. 
HEB.12.24	Daoqma saljial aqsivq nail tsaolkhaiq Yeiqsul iqsanl jaol nail ngaol. Aqbheiqlal nail aqsivq daoq ge nail nee maqtsil, hoel ha-ai thaq nail Yeiqsul nail aqsivq al, mao-ail meeq nail daoq ge nail ngaol.
HEB.12.25	Nuljuq bhai daoq ge lavq nail Miqyail nail daoq bhai naldaiq nail tsaol-aq pevq yaoq. Khul khi mail dai ngal-aq neq, miltsaq kovtavq bhai cavq lavq cov lavq nail Molseiq nail daoq bhai maq naldaiq-a nail ngel-i mail, maq ya jel ail-a nail ngaol. Thailhai phal-iq neq, nqtavq nee mail cavq lavq cov lavq nail Miqyail nail daoq bhai ngadao khaonq ha haq neq, teevq thal-iq maq ya jel-ail. 
HEB.12.26	Aq-u phao, aivq nail aqthel-i mail miltsaq bhai bhi luv lal-a nail ngaol. Thailhai ngaol-aoq, niil aq-il aivq-i mail saljial jaq-ai thaq nail neq, “Ngal miltsaq bhai teevq pov gaoq bhi luv lal nail nee ovqtavq, nqtavq bha iqsanl bhi luv lal nail ngaol” dai, jaq-ai thaq nail ngaol. 
HEB.12.27	Teevq pov gaoq bhi luv lal naol dai, ge-ai thaq nail neq, maq luv lal nia nail juq neq khaq mao iqsanl ivqdao dai jiav khi, luv lal nia nail juq neq, oil haq nail ngaol dai, ge movq nail ngaol. Luv lal nia nail al juq neq, teivq-ai thaq nail juq ngaol.
HEB.12.28	Kaovciv maq dao lal nia nail milkhaoq ngadao ya thaq-ai thaq nail ngel-i mail, Miqyail bhai tsiqeeq bhel. Ev khi, geesil nail lavqkhoel, Miqyail neema tsaq nail khe-ai, aivq bhai uqhuq thaoq bhel. 
HEB.12.29	Khul khi mail dai ngal-aq neq, ngadao nail Miqyail neq, poiv jaq thailthaiq nail miqjaq pevq nail ngaol.
HEB.13.1	Aqivq jaqbheq Khali yaq bhai khaq mao iqsanl gaiq-a yaoq. 
HEB.13.2	Maq nioil peivq dai, daq-i bhai aqmeeq-ai hav yaoq. Khul khi mail dai ngal-aq neq, tsaol-aq teevq pav ganav juq daq-i bhai hav-u phao, aqyu juq maq heeq nia-ail, nqtavq gaqkhoel bhai hav ya-a nail ngaol. 
HEB.13.3	Nuljuq thaonq bhai aol nail tsaol-aq nee mail aol nail khe-ai, saol-nvq-ai thaq khi, aqyu juq bhai thaq nioil peivq. Nuljuq iqsanl, aqsivq haqjoil phi-nq thaq nail ngel-i mail, khoeq nail jiovq nail bhai ya daq thailthaiq nail tsaol-aq bhai thaq nioil peivq.
HEB.13.4	Tsaol-aq iqsanl mail hevq pheel maol pheel jaq nail phaq bhai thaqeeq yaoq. Miqyaq khaqma nail gaiqlaq bhai saljial ya ivq nail ngaol. Khul khi mail dai ngal-aq neq, khaqmiq sev nail tsaol-aq khi yu nee bheeq nail leel nail tsaol-aq bhai Miqyail dal bhiq nail ngaol. 
HEB.13.5	Phul heel oil movq nail neema taivq-ail aol khi aqdoevq thaq doevq. Nuljuq khal jiav nail juq bhai neekhaol sil yaoq. Khul khi mail dai ngal-aq neq,
HEB.13.5	“Ngal naoq bhai teevq thal-iq
HEB.13.5	maq gaoq maq gail ail.
HEB.13.5	Teevq thal-iq
HEB.13.5	maq khaonq ha-ail” dai,
HEB.13.5	Miqyail ge-ai thaq nail ngaol.
HEB.13.6	Alheel ngel-i mail,
HEB.13.6	“Heeqphaq Miqyail neq,
HEB.13.6	ngaq bhai heldaiq
HEB.13.6	phail nail gaq ngaol.
HEB.13.6	Ngal khul teevq phaq
HEB.13.6	bhai iqsanl
HEB.13.6	geesil nail maq jiav.
HEB.13.6	Tsaol-aq yaq ngaq bhai
HEB.13.6	khul khi nia nail-aiq” dai,
HEB.13.6	ngadao geesil nail neema maq aol nail lavqkhoel nee ge kivq nail ngaol.
HEB.13.7	Nuljuq nail kovtavq bhai aqivq jiovq khi nuljuq bhai Miqyail nail daoq cavq lavq cov lavq-a nail juq bhai thaq nioil peivq. Aqyu juq aqdoevq doevq-u phao, nl-a hal-a nail juq bhai nuljuq saol-nvq khi, aqyu juq nail neema thaqtsaol nail phaq bhai saol oil yaoq. 
HEB.13.8	Yeiqsul Khali neq, teevq thal-iq maq phal lal-ail, aivq neq, milgaol, yanqgaol khi nqmaq maqluv halyeel teevq phaq ngaol.
HEB.13.9	Maq dul lai nail, maodai phaq cavq lavq cov lavq nail haoqnao thaq tsaothe. Miqyail nail geeqlaoq eeljaol bhaqda nee, neema ivq lal haq neq, meeq deedee nail ngaol. Jaq nail daol nail aol thaoq nail bhaqda nee mail neema ivq lal-a nail maq ngel-ail. Jaq nail daol nail aol thaoq nail tsaol-aq, al nail lavqkhoel nee geeqlaoq maq ya-ail. 
HEB.13.10	Ngadao laol duq teevq dao jiav nail ngaol. Saiqgov gov ma lavqkhoel-ai ganl nl nail Philma juq, al bhai laol bhiq-ai thaq nail phaq
HEB.13.11	Philma aqivq gaq neq, meeq dee haol deedee nail jaol duq lavqkhoel jaiqyaq nail aqsivq tsiq bhoel laivq khi, oeqbal tsiqhaol nail haqbhoil laol bhiq lai-a nail ngaol. Thailhai ngaol-aoq, laol nail haqbhoil heivq-a nail jaiqyaq nail aqmaol neq, laolkhoiq lavq niil phao ya kheq haq nail ngaol. 
HEB.13.12	Alhai dul dai, Yeiqsul iqsanl aivq nail aqsivq-i mail tsaol-aq yaq bhai bhi meeq bhi haol lal nail dai khi, laolkhoiq lavq niil phao khanqsil-a nail ngaol. 
HEB.13.13	Yu-i mail khal nl movq-ail nl bhiq nail bhai Yeiqsul daq-a nail khe-ai, ngadao iqsanl daq daq-ail yu jaol nail jail-nq nee, Yeiqsul jaol nail phao dov-ail bhel. 
HEB.13.14	Khul khi mail dai ngal-aq neq, niil yeel bhai doevq-u phao, ngadao nail ivq nail meenq maq jiav-ail. Yaqhao khe jiav lee nail meenq bhai ngadao noeqthunq-ai thaq khi halpov thailthaiq nail ngaol.
HEB.13.15	Alheel ngel-i mail, ngadao Yeiqsul bhai juq khi, Miqyail bhai tsiq eeq nail phaq khaq mao iqsanl laol bhiq bhel. Alhai laol bhiq nail neq, ngadao nail moeqthaoq-i mail aivq nail aqmil bhai tsiq eeq nail bhai ge nail ngaol. 
HEB.13.16	Aqmeeq phaq teevq gaq nee teevq gaq tsaojao-ai bhi nail phaq bhai maq nioil peivq dai, nl yaoq. Khul khi mail dai ngal-aq neq, al neq, Miqyail neema tsaq nail laol bhiq nail phaq pevq nail ngaol. 
HEB.13.17	Nuljuq nail kovtavq bhai aqivq jiovq nail juq nail daoq naldaiq khi, aqyu juq nail kov-uvq bhai aqmeeq-ai jaol yaoq. Khul khi mail dai ngal-aq neq, aqyu juq-i mail nl-a hal-a nail ganl aqyu juq Miqyail bhai ya ge bhiq lai nail ngel-i mail, aqyu juq nuljuq bhai nqkiv n-gaol maqkhaiq, heldaiq phail nail ngaol. Aqyu juq alhai heldaiq phail-u phao, noeqhaq nail phaq maq jiav dai, lavqkhiq teevq tsail nl nia hal nia dai, aqyu juq nail daoq aqmeeq-ai naldaiq yaoq. Maq naldaiq haq neq, nuljuq nail haqbhoil teevq phaq-ail ganl maq tsoiq-ail.
HEB.13.18	Ngaq nail haqbhoil geeqlaoq hal lavq yaoq. Ngaq nail heeq kivq nail neema maq laiq maq tsa-ail dai, ngal heeq kivq naol. Khul khi mail dai ngal-aq neq, ngal khaq mao iqsanl aqmeeq phaq taivq-ail nl movq-ail nial. 
HEB.13.19	Ngal nuljuq jaol nail bhai lavqtsail mail kovq lal nia dai, geeqlaoq hal lavq yaoq dai, ngal nuljuq bhai hal deedee nail ngaol.
HEB.13.20	Neesal bhi ovq nail Miqyail, nqmaq maqluv halyeel ivq nail daoqma saljial nail aqsivq bhi dov lee-a nail bhaqda nee, ngadao nail Heeqphaq Yeiqsul bhai bhi doevq kovq lal-a nail ngaol. Yeiqsul neq, mao-ail eeq nail yaol lovq nail gaq pevq nail ngaol. 
HEB.13.21	Neesal bhi ovq nail Miqyail al gaq, nuljuq bhai, aivq neema tsaq nail khe-ai, aqmeeq phaq yaoq phaq yaoq-ao nee nl nia nail tsaol-aq bhi pevq lal dei-eiq. Yeiqsul Khali bhaqda nee, Miqyail nail neekhaol teevq sil nl nail tsaol-aq, aivq nuljuq bhai bhi pevq lal dei-eiq. Yeiqsul Khali bhai nqmaq maqluv halyeel tsiqeeq bhel. Aqmiq.
HEB.13.22	Aqivq jaqbheq juq-ol, ngal nuljuq bhai haoqgavq davqnil nil dai, gevq bhoel-ai lavq-a nail ngaol. Ngal nuljuq bhai gaq bivq nail daoq bhai ol khi naldaiq yaoq dai, ngal nuljuq bhai hal nail ngaol.
HEB.13.23	Ngadao nail jaqbheq Tilmolseiq bhai yu thaonq nee phaiq dov gaq-ao nail ngaol dai, nuljuq bhai bhi heeq kivq movq nail ngaol. Aivq lavqtsail mail lal kev haq neq, ngal iqsanl aivq nee mail nuljuq jaol nail bha lal khi mail, nuljuq bhai ya moel nail ngaol.
HEB.13.24	Ngal nuljuq bhai noeq moel naol gaiq-a naol dei-eiq, nuljuq nail kovtavq bhai aqivq jiovq nail juq iqsanl bhai khi Khali yaq juq iqsanl bhai ge bhiq ail dei-eiq. Niai jaol nail Iqtaqliq milkhaoq khe aqivq jaqbheq juq iqsanl, nuljuq bhai noeq moel naol dai, daoq cavq cavq bhoel-ai lavq-a nail ngaol.
HEB.13.25	Nuljuq iqsanl nail kovtavq bhai geeqlaoq eeljaol bhi jiav dei-eiq.
JAS.1.1	Ngal neq, Miqyail khi Heeqphaq Yeiqsul Khali nail yaqkav Yaqkov ngaol. Gaoq ail gail ail-a nail Miqyail nail tsaol-aq tsel-nvq jeq-e bhai haoqgavq niil gevq bhoel-ai leevq-a nail ngaol. Nuljuq iqsanl bhai daoq tsaoq phuq naol.
JAS.1.2	Ngaq nail aqivq jaqbheq juq-ol, haq nail aoq nail phaq khi laonqdaiq nail maodai phaq nuljuq nail kovtavq bhai kev lee-u phao, lavqkhiq tsail yaoq. 
JAS.1.3	Khul khi mail dai ngal-aq, nuljuq nail neema thaqtsaol nail phaq bhai laonqdaiq nail phaq ya daq-u phao, gaq lai haq neq, ol nia jaiq lal nail ngaol dai, nuljuq heeq nia nail ngaol. 
JAS.1.4	Nuljuq khul teevq phaq iqsanl ge duq maq jiav nail nee ovqtavq, khul teevq phaq iqsanl maq ya theq-ail mail, yaoq phaq yaoq-ao nee bhee dai, oltsaol nail neema bhi maoq jaiq lal khi bhi bhee lal yaoq. 
JAS.1.5	Nuljuq nail lavqkhoel bhai teevq gaq ganav neenoeq neekha theq nail ngel haq neq, Miqyail bhai hal yaoq. Khul khi mail dai ngal-aq, Miqyail neq, tsaol-aq yaq iqsanl bhai, laoqniul maq niul dai, neema kev khi bivq nail ngaol. 
JAS.1.6	Thailhai ngaol-aoq, nuljuq geeqlaoq hal-u phao, neema thaqtsaol khi hal yaoq. Neema pov pov lav lav dai, thaq jiav. Neema pov pov lav lav dai aol nail tsaol-aq neq, lilmoel khal bhoe nail phao ail nail, iqyaq iqma eelkhaol thaoq nail khe-ai, dul nail ngaol. 
JAS.1.7	Alheel nail tsaol-aq bhai neq, “Miqyail ngaq bhai teevq phaq ganav bivq lavq nail ngaol” dai, thaq noeq. 
JAS.1.8	Khul khi mail dai ngal-aq aivq neq, neenoeq nvq phaq noeq khi, nl nail hal nail yaoq phaq yaoq-ao nee nail lavqkhoel saljial maq ivq nail tsaol-aq ngaol.
JAS.1.9	Aqivq jaqbheq Khali yaq teevq gaq ganav, yu nail lavqovq theq khi ngaol-aoq, Miqyail nail sivtavq bhai neq, seiqleiq khaoqsail jiav nail ngel-i mail, lavqkhiq tsail heeq phaq-ail tsaq nail ngaol. 
JAS.1.10	Aqivq jaqbheq Khali ya teevq gaq ganav, hulmeeq meeq khi ngaol-aoq, Miqyail nail sivtavq bhai neq, yu nail lavqovq theq nail tsaol-aq khe-ai dul nail ngel-i mail, lavqkhiq tsail heeq phaq-ail tsaq nail ngaol. Khul khi mail dai ngal-aq, miltsaq kovtavq khe hulmeeq meeq nail tsaol-aq juq neq, moeqgaq nail aqeiv khe-ai peivq-ail gil nail ngaol. 
JAS.1.11	Nlma dov lal khi nltsal kav lal laol lal-u phao, moeqgaq neq, khuq-ail kov-ail nail ngaol. Aqeiv iqsanl ga-ail khi, heldaiq meeq nail phaq iqsanl peivq-ail gil nail ngaol. Alhai dul dai, hulmeeq meeq nail tsaol-aq juq iqsanl, yovqgavq nail ganl nl nl-ail jaol-u phao, luq-ail seil-ail gil nail ngaol. 
JAS.1.12	Haq nail aoq nail phaq khi laonqdaiq nail phaq bhai ya daq-u phao, oltsaol nail tsaol-aq neq, geeqlaoq eeq nail ngaol. Khul khi mail dai ngal-aq, laonqdaiq nail phaq bhai ya daq-u phao, gaq lai nail tsaol-aq neq, aqdoevq bhi doevq nail heel uqtsaoq kovpavq ya nail ngaol. Kovpavq al neq, “Ngaq bhai gaiq-a nail tsaol-aq bhai ngal bivq naol” dai, Miqyail-i mail saljial jaq-ai thaq nail heel uqtsaoq al tsaoq ngaol.
JAS.1.13	Tsaol-aq khul gaq maqkhaiq, jalmul mul nail phaq bhai ya daq-u phao, “Miqyail ngaq bhai jalmul mul nail niil” dai, teevq gaq iqsanl thaq ge. Khul khi mail dai ngal-aq, haqeiv nail phaq Miqyail bhai jalmul maq mul nia-ail. Alhai dul dai, Miqyail tsaol-aq teevq gaq bhai iqsanl, jalmul maq mul-ail. 
JAS.1.14	Thailhai ngaol-aoq, tsaol-aq khul gaq maqkhaiq, yovqgavq nail lavqkhoel bhai aol nail maivjeel jeel nail neema al oeqbal nl yaoq dai, aivq bhai jalmul mul khi, hel-aivq bhiq nail ngaol. 
JAS.1.15	A bhai nee ngal-aq, aivq nail lavqkhoel khe aol nail maivjeel jeel nail neema al, yaqbeiv uvq nail khe-ai uvq lai khi, oeqbal bhi doevq lee nail ngaol. Oeqbal iqsanl eeq lal khi, sil nail phaq bhi doevq lee nail ngaol.
JAS.1.16	Ngal mailma-ail gaiq-a nail aqivq jaqbheq juq-ol, thaq noeq bheeq dei-eiq. 
JAS.1.17	Geeqlaoq aqmeeq iqsanl khi mail, bhee deedee nail kovpavq iqsanl mail, nqtavq kovtavq bhai jaol nail, aqbhaq nail Aqbhu nee mail dov lee nail ngaol. Aivq neq, teevq thal iqsanl maq pov maq phal lal-ail. Aivq nail aqbhaq lavqkhoel bhai bhi phaq lal nail aqhaiq maq aol-ail. 
JAS.1.18	Khal teivq-ai thaq nail yaoq phaq yaoq-ao nee nail lavqkhoel ngadao neq, iqmoeq ilmoeq heeq lee-a nail aqheeq
JAS.1.19	Ngal mailma-ail gaiq-a nail aqivq jaqbheq juq-ol, nuljuq ganl niil juq bhai heeq kivq heeq phaq-ail tsaq nail ngaol. Yu daoq ge nail bhai aqmeeq-ai naldaiq yaoq. Daoq lavqtsail mail thaq ge. Neema lavqtsail mail thaq phail. 
JAS.1.20	Khul khi mail dai ngal-aq, tsaol-aq yaq-i mail neema phail nail phaq neq, Miqyail nail tsaq nail daol nail phaq maq bhi dov lal nia-ail. 
JAS.1.21	Alheel ngel-i mail, aqcavq phaq iqsanl khi mail, maq meeq maq jaq nail phaq iqsanl mail khaonq ha gil yaoq. Neenuq neebeiv aol nail lavqkhoel, nuljuq nail neema lavqkhoel bhai kha-ai thaq nail Miqyail nail daoq bhai hav bhoel yaoq. Daoq al neq, nuljuq bhai hevqkovq nia nail ngaol.
JAS.1.22	Nuljuq neq, Miqyail nail daoq bhai hav bhoel khi nl tsao nail tsaol-aq pevq yaoq. Naqkhaol bhai taivq-ail gaiq nail tsaol-aq thaq pevq. Naqkhaol taivq-ail gaiq nail tsaol-aq pevq haq neq, yovqgavq bhai yovqgavq goiqbhaoq bhaoq nail tsaol-aq ngaol. 
JAS.1.23	Miqyail nail daoq bhai ya gaiq-a nail khe-ai, maq nl maq hal tsao nail tsaol-aq juq neq, phaoqdaiq bhai yovqgavq nail maivphaoq yovqgavq heldaiq nail tsaol-aq khe-ai dul nail ngaol. 
JAS.1.24	Aivq phaoqdaiq bhai heldaiq khi ngaol-aoq, dov ail haq neq, aivq nail maivphaoq khal heel dai, teevq pov taivq-ail nioilpeivq-ail nail ngaol. 
JAS.1.25	Thailhai ngaol-aoq, tsaol-aq yaq bhai bhi jel-ail nail bhee deedee nail aoldaoq kovqdaoq bhai khaq mao iqsanl heldaiq khi, khal ya gaiq-a nail phaq bhai maq nioilpeivq dai, aqmeeq-ai tsaothe khi nl tsao hal tsao nail tsaol-aq neq, aivq-i mail khal nl khal hal nail phaq bhai Miqyail geeqlaoq bivq nail ngaol.
JAS.1.26	“Ngal uqhuq thaoq nail aolsaolkovq aqmeeq-ai thaoq thailthaiq naol” dai, tsaol-aq teevq gaq ganav noeq khi ngaol-aoq, aivq nail moeqthaoq bhai aivq maq gaq lai haq neq, yovqgavq bhai yovqgavq goiqbhaoq bhaoq nail tsaol-aq khe-ai dul nail ngaol. Aivq-i mail uqhuq thaoq nail al neq, khul nail ganl maq tsoiq-ail. 
JAS.1.27	Aqbhu Miqyail nail sivtavq bhai aqcavq phaq maq aol dai, haoltaiv deel uqhuq thaoq nail aolsaolkovq neq, niailhai ngaol. Aqbhu aqma maq jaol nail juq bhai khi mail miqtsiq miqma juq haq nail aoq nail juq bhai tsaojao-ai bhiq khi, miltsaq khe aqsivq haqjoil nail neekhaol-i mail maq bhi lav cov dai, yovqgavq bhai yovqgavq yaolphaol khi doevq nia nail juq pevq nail ngaol.
JAS.2.1	Ngaq nail aqivq jaqbheq juq-ol, seiqleiq khaoqsail eeq nail Heeqphaq pevq nail ngadao nail Heeqphaq Yeiqsul Khali bhai neema thaqtsaol nail nuljuq neq, maivphaoq eeq nil teevq peivq-ail thaq tsel. 
JAS.2.2	Nuljuq jil lal khi, uqhuq thaoq thailthaiq-u phao, heel nail noiltsaoq tsaoq khi aqgaq aqdoi iqsanl aqmeeq meeq dai doi-nq thaq nail hulmeeq teevq gaq khi mail, aqgaq aqdoi aqkhail aqlail doi-nq thaq nail haq yaq aoq yaq teevq gaq aol lal haq neq, 
JAS.2.3	aqgaq aqdoi aqmeeq doi-nq thaq nail gaq bhai hav khi, “Jaol duq aqmeeq niil dao bhai jaol lal yaoq” dai, ge bhiq nail ngaol. Haq nail aoq nail al gaq bhai neq, “Thoilthai thulphaol yaoq. Maq ngel haq neq, ngaq nail aqkhil tsaoqthaq duq bhai jaoldeel yaoq” dai, nuljuq ge bhiq haq neq, 
JAS.2.4	nuljuq yu bhai munl bhoilpav nail nee ovqtavq, maq meeq maq tsaq nail neenoeq nee yalkhaq dal nail tsaol-aq pevq nail maq ngel-ail laiq.
JAS.2.5	Ngal mailma-ail gaiq-a nail aqivq jaqbheq juq-ol, aqmeeq-ai naldaiq yaoq. Neema thaqtsaol nail phao hulmeeq meeq lal dai, Miqyail neq, miltsaq yaq-i mail haq nail aoq nail tsaol-aq ngaol dai, saol-nvq ha-ai thaq nail juq bhai tsel dov-a nail maq ngel-ail laiq. “Ngaq bhai gaiq-a nail tsaol-aq juq bhai ngaq nail milkhaoq lavqkhoel bhi jaol lal naol” dai, Miqyail ge-ai thaq nail khe-ai aqyu juq neq, jaiqbhoil ovq nail tsaol-aq juq ngaol. 
JAS.2.6	Thailhai ngaol-aoq, nuljuq neq, haq nail aoq nail tsaol-aq juq bhai khal nl movq-ail nl bhiq nail ngaol. Nuljuq bhai khoeq lavq jiovq lavq khi yalkhaq dal duq bhai hel-aivq lavq-a nail tsaol-aq juq neq, hulmeeq hulbhao juq maq ngel-ail laiq. 
JAS.2.7	Nuljuq bhai uvthaiq nail gaq nail aqmil aqmeeq bhai khal khul movq-ail khul nail tsaol-aq neq, hulmeeq hulbhao juq maq ngel-ail laiq.
JAS.2.8	“Yovqgavq nail aqmaol bhai gaiq-a nail khe-ai, yovqgavq nail aqjail bhai jaol nail tsaol-aq bhai gaiq-a yaoq” dai, Jalliq lavqkhoel bhai ge-ai thaq nail, Miqyail Milkhaoq bhai tavq nail aoldaoq kovqdaoq al daoq bhai nuljuq nl bhee haq neq, meeq deedee nail ngaol. 
JAS.2.9	Thailhai ngaol-aoq, nuljuq maivphaoq eeq nil tsel thailthaiq haq neq, oeqbal nl nail phaq pevq khi, nl bheeq thailthaiq nail tsaol-aq ngaol dai, aoldaoq kovqdaoq phaodaiq lavq-a nail ngaol. 
JAS.2.10	Khul khi mail dai ngal-aq, tsaol-aq khul gaq maqkhaiq, aoldaoq kovqdaoq iqsanl bhai tsaothe thailthaiq khi ngaol-aoq, aoldaoq kovqdaoq teevq daoq bhai nl laiq haq neq, iqsanl bhai nl laiq-a nail phaq pevq nail ngaol. 
JAS.2.11	“Yu nail khaqma bhai thaq bheeq thaq leel” dai, ge-a nail Miqyail neq, “Tsaol-aq bhai thaq lav heivq” dai, iqsanl ge-a nail ngaol. Alheel ngel-i mail, naol yu nail khaqma bhai maq bheeq maq leel khi ngaol-aoq, tsaol-aq bhai heivq haq neq, aoldaoq kovqdaoq bhai nl laiq-a nail phaq pevq nail ngaol.
JAS.2.12	Nuljuq ge nail thail nail maqkhaiq, nl nail hal nail maqkhaiq, ngadao bhai bhi jel-ail lavq nail aoldaoq kovqdaoq bhai yuq khi, Miqyail yaqhao ngadao bhai yalkhaq dal lavq nail bhai thaq nioilpeivq dei-eiq. 
JAS.2.13	Yu bhai maq gaoqhaq maq gaiq-a bhiq nail tsaol-aq bhai, Miqyail maq gaoqhaq maq gaiq-a dai, yalkhaq dal nail ngaol. Thailhai ngaol-aoq, Miqyail nail gaoqhaq gaiq-a nail phaq neq, yalkhaq dal nail phaq bhai gaq lai nail ngaol.
JAS.2.14	Ngaq nail aqivq jaqbheq juq-ol, “Ngal neema thaqtsaol naol” dai, tsaol-aq teevq gaq ganav ge khi ngaol-aoq, aivq maq nl maq hal dol lavq haq neq, khul nail ganl tsoiq nail-aiq. Alheel nail neema thaqtsaol nail phaq neq, aivq bhai hevqkovq nia nail laiq. 
JAS.2.15	Aqivq jaqbheq Khali yaq juq nail lavqkhoel yaqmai-aq maqkhaiq, yaqyov-aq maqkhaiq, teevq gaq ganav, aqgaq aqdoi maq jiav nail nee ovqtavq, teevq n nee teevq n jaqjaq daoldaol maq jiav dai haq nail bhai, 
JAS.2.16	nuljuq nail lavqkhoel khe teevq gaq ganav aivq bhai, “Lavqkhiq tsail tsail-ail kovq ail yaoq. Aqloil loil dai jaol-ail yaoq. Teevq bov jaq-ail yaoq” dai, ge bhiq khi ngaol-aoq, aivq-i mail loq nail khe-ai, nuljuq maq bivq haq neq, khul nail ganl tsoiq nail-aiq. 
JAS.2.17	Alhai dul dai, neema thaqtsaol nail phaq iqsanl maq nl maq hal haq neq, aqsil ngaol.
JAS.2.18	“Teevq gaq ganav neq, neema thaqtsaol nail ngaol. Teevq gaq ganav neq, nl nail hal nail ngaol” dai, nuljuq teevq gaq ganav ge movq-ail jaol-aq. Khul teevq phaq iqsanl maq nl maq hal dai, naoq-i mail neema thaqtsaol nail phaq cavq naq lavq yaoq. Ngal neq, nl nail hal nail lavqkhoel nee ngal neema thaqtsaol nail phaq naoq bhai cavq naq bhiq naol dai, ngal nuljuq bhai ge kovq bhiq movq-ail nial. 
JAS.2.19	Miqyail teevq gaq taivq-ail jaol nail ngaol dai, naol neema thaqtsaol-ail nial lavq. Naoq-i mail alhai neema thaqtsaol nail neq, tsaq nail ngaol. Thailhai ngaol-aoq, neivq juq iqsanl Miqyail teevq gaq taivq-ail jaol nail bhai neema thaqtsaol khi geesil deedee nail lavqkhoel nee aqjuq juq-ai bhiq nail ngaol.
JAS.2.20	Maq saol-nvq nia nail tsaol-aq juq-ol, maq nl maq hal mail neema thaqtsaol nail phaq neq, khul teevq phaq iqsanl ganl maq tsoiq-ail dai, aqmeeq-ai heeq kivq movq-ail laiq. 
JAS.2.21	Ngadao nail aqbhu Aqbhaqlaqhaq, aivq nail yaqyov Ilcav bhai laol duq kovtavq bhai laol bhiq-u phao, nl-a hal-a nail bhaqda nee, Miqyail aivq bhai tsaq nail daol nail tsaol-aq bhi pevq lal-a nail maq ngel-ail laiq. 
JAS.2.22	Aivq neema thaqtsaol nail phaq nee teevq gaq khe-ai, nl-a hal-a nail ngaol. Nl-a hal-a nail bhaqda nee, aivq-i mail neema thaqtsaol nail phaq bhee lal-a nail ngaol dai, naol ya moel-a nail ngaol. 
JAS.2.23	“Aqbhaqlaqhaq Miqyail bhai neema thaqtsaol nail ngel-i mail, Miqyail aivq bhai tsaq nail daol nail tsaol-aq ngaol dai, saol-nvq-ai thaq nail ngaol” dai, gevq-ai thaq nail Jalliq daoq al daoq bhee lal-a nail ngaol. Al ovqtavq, Aqbhaqlaqhaq bhai Miqyail nail aqtsaoq ngaol dai iqsanl, ge-ai thaq nail ngaol. 
JAS.2.24	Alheel ngel-i mail, tsaol-aq teevq gaq neema thaqtsaol nail ngel-i mail taivq-ail, tsaq nail daol nail tsaol-aq pevq lal nail maq ngel-ail. Nl nail hal nail phaq iqsanl aol nail bhaqda nee, tsaq nail daol nail tsaol-aq pevq lal nail ngaol dai, nuljuq ya moel-a nail ngaol.
JAS.2.25	Alhai dul dai, Laqhal dai mil-ai thaq nail aqmaol gaoq nail yaqmai-aq teevq gaq iqsanl, Ilsaqleiqlal nail tsaol-aq-i mail khoel-ai leevq-a nail tsaol-aq juq bhai hav bhoel khi gailkhaol yaoq khaol yaoq nee bhi kovq ail-a nail ngaol. Aivq alhai nl-a nail ngel-i mail, Miqyail aivq bhai tsaq nail daol nail tsaol-aq bhi pevq lal-a nail, maq ngel-ail laiq. 
JAS.2.26	Aqmaol bhai aqhaqlal maq aol haq neq, sil nail ngaol. Alhai dul dai, neema thaqtsaol nail phaq iqsanl maq nl maq hal haq neq, aqsil ngaol.
JAS.3.1	Ngaq nail aqivq jaqbheq juq-ol, nuljuq cavq bhiq cov bhiq nail tsaol-aq maodai thaq jiovq. Khul khi mail dai ngal-aq, cavq bhiq cov bhiq nail ngadao juq, aqmeeq meeq dai, maq nl haq neq, yu nee maqtsil Miqyail yalkhaq dal lavq nail bhai ya daq nail ngaol dai, nuljuq heeq nia nail ngaol. 
JAS.3.2	Ngadao yaoq gaq yaoq-ao nee mee nia pov nl laiq nail ngaol. Tsaol-aq teevq gaq ganav teevq thal-iq maq ge laiq haq neq, aivq neq, bhee nail tsaol-aq pevq khi, aivq nail aqmaol teevq maol maol lao bhai gaq lai nail tsaol-aq ngaol.
JAS.3.3	Ngadao moeqphaq bhai gaq lai kivq dai, moeqphaq nail moeqthaoq bhai moeqkeivq oil tsaoq bhiq nail ngaol. Alhai oil tsaoq bhiq gaq haq neq, moeqphaq nail aqmaol maol lao-ail ngadao-i mail khal bhi ail movq nail phao ail nail ngaol. 
JAS.3.4	Laovq laovq ma nail ganl saol-nvq daiq yaoq. Laovq khadai eeq khi lilmoel khadai bhoe lal khi ngaol-aoq, laovq e nail gaq mao-ail nil nail daillav-i mail, laovq laovq ma al bhai el-aivq movq nail phao el-aivq nia nail ngaol. 
JAS.3.5	Moeqlal neq, aqmaol teevq maol maol lao nail lavqkhoel khal nil nail alsail pevq khi ngaol-aoq, “Ngal neq, mailma-ail eeq nail phaq nl kivq naol” dai, ge nail ngaol. Miqjaq miqjiiv neq, milgaoq gaoq lao bhai poiv jaq gil nia nail bhai, saol-nvq daiq yaoq. 
JAS.3.6	Moeqlal neq, miqjaq khe-ai dul nail ngaol. Moeqlal neq, ngadao nail aqmaol lavqkhoel bhai jiav nail haqeiv nail milkhaoq teevq khaoq pevq khi, ngadao nail neema aqmaol iqsanl nail lavqkhoel bhai haqeiv nail phaq bhi bhee lal nail ngaol. Moeqlal al neq, daqovq laoma eeltsul bhai tovq nail miqjaq oil khi, ngadao aqdoevq doevq nail phaq iqsanl bhai bhi poiv jaq nail ngaol.
JAS.3.7	Tsaol-aq yaq neq, jaiqyaq, keivq-avq, soiq soiq-ail tsao nail jaiqyaq khi mail, ulcuvq lavqkhoel bhai jaol nail jaiqyaq yaoq phaq yaoq-ao nee bhai, lav goil nia nail ngaol. 
JAS.3.8	Thailhai ngaol-aoq, tsaol-aq yaq nail moeqlal bhai neq, maq lav goil nia-ail. Moeqlal neq, aqtsi tsu dai maq jaol nia nail haqeiv nail phaq pevq nail ngaol. Bhi sil nia nail dovq iqsanl teevq bhee aol nail ngaol.
JAS.3.9	Ngadao nail moeqlal nee, Aqbhu khi Heeqphaq Miqyail bhai tsiqeeq nail ngaol. Alhai dul dai, Miqyail-i mail aivq khe-ai dul lai dai, teivq-ai thaq nail tsaol-aq juq bhai iqsanl, ngadao nail moeqlal nee iqkhail yavq nail ngaol. 
JAS.3.10	Moeqthaoq teevq thaoq nail lavqkhoel nee taivq-ail tsiqeeq nail daoq iqsanl, iqkhail yavq nail daoq iqsanl dov lal nail ngaol. Ngaq nail aqivq jaqbheq juq-ol, alhai bhi dov lal nail neq, maq tsaq-ail. 
JAS.3.11	Ulcuvq eelbev teevq bev nee taivq-ail ulcuvq aqkheel khi mail ulcuvq aqkhaq teevq gaq khe-ai dov lee nia naol laiq. 
JAS.3.12	Ngaq nail aqivq jaqbheq juq-ol. Heeqguq aqbhaol bhai saqloq aqheeq heeq lee nia naol laiq Aqheeq tsilju nail aqjiav bhai, heeqguq aqheeq heeq lee nia naol laiq. Alhai dul dai, ulcuvq aqkhaq dov lal nail ulcuvq eelbev iqsanl ulcuvq aqkheel maq dov lal nia-ail.
JAS.3.13	Nuljuq nail lavqkhoel neenoeq neekha aol khi mailma-ail heeq nia nail tsaol-aq khaq sil gaq. Tsaol-aq al gaq neenoeq neekha aol nail khe-ai, neema neenuq neebeiv aol nail lavqkhoel meeq nail nlmaoq hal dao juq nl nl-ail, aivq nia nail al bhi dov lal yaoq. 
JAS.3.14	Thailhai ngaol-aoq, yu bhai neema nal nail maivjeel jeel nail phaq khi mail, yovqgavq nail haqbhoil taivq-ail saol-nvq nail phaq nuljuq nail neema lavqkhoel bhai aol haq neq, neenoeq neekha aol naol dai, khaoqsail he he-ail, goiqbhaoq thaq bhaoq. 
JAS.3.15	Alheel nail neenoeq neekha neq, nqtavq nee mail dov lee-a nail maq ngel-ail. Miltsaq bhai tavq nail neenoeq neekha pevq khi, aqsivq haqjoil nail neenoeq neekha khi mail, neivq bhai tavq nail neenoeq neekha pevq nail ngaol. 
JAS.3.16	Maivjeel jeel nail phaq khi mail, yovqgavq nail haqbhoil taivq-ail saol-nvq nail phaq khal jiav nail bhai, maq tsaq maq jil lai nail phaq khi mail, haqeiv nail mee nia phaq jiav nail ngaol.
JAS.3.17	Thailhai ngaol-aoq, nqtavq nee mail dov lee-a nail neenoeq neekha phaq neq, meeq nail haol nail phaq ngaol. Nvq phaq teevq phaq neq, tsaq lai jil lai nail phaq ngaol. Al ovqtavq, neema neenuq neebeiv aol khi, hav bhoel nia nail ngaol. Neenoeq neekha al neq, gaoqhaq gaiq-a nia nail phaq maqkhaiq, aqmeeq phaq nl nail maqkhaiq, teevq bhee aol nail ngaol. Maivphaoq eeq nil tsel nail phaq khi mail, goiqbhaoq bhaoq nail phaq maq aol-ail. 
JAS.3.18	Tsaq lai jil lai dai, nl nail tsaol-aq, neesal ya nail lavqkhoel aqiq haiq khi tsaq nail daol nail phaq ya gaiq nail ngaol.
JAS.4.1	Khul khi mail nuljuq nail lavqkhoel teevq gaq nee teevq gaq neejiav jiav nail khi mail iqdaiq iqtsai dov thailthaiq nail-aiq. Aqsivq haqjoil nail neekhaol nuljuq nail aqmaol lavqkhoel bhai dev pheeljaq thailthaiq nail ngel-i mail, dov lal nail maq ngel-ail laiq. 
JAS.4.2	Nuljuq oil movq nail phaq maq ya-a nail ngel-i mail, yu bhai heivq-a nail ngaol. Nuljuq yu nail nlmaoq bhai maivjeel jeel nail khe-ai maq ya-a nail ngel-i mail, iqdaiq iqtsai dov lal-a nail ngaol. Nuljuq Miqyail bhai maq hal-a nail ngel-i mail maq ya-al. 
JAS.4.3	Nuljuq hal khi ngaol-aoq, maq ya-ail. Khul khi mail dai ngal-aq, nuljuq aqsivq haqjoil nail neekhaol sil dai taivq-ail, nl movq nail ngel-i mail, hal laiq nail ngaol.
JAS.4.4	Bheeq nail leel nail tsaol-aq juq-ol, miltsaq nail aol bhai aqtsaoq tsaoq tavq nail tsaol-aq, Miqyail bhai neejiav jiav nail tsaol-aq ngaol dai, nuljuq maq heeq kivq-ail laiq. Miltsaq nail aol bhai aqtsaoq tsaoq movq nail khul gaq maqkhaiq, Miqyail bhai neejiav jiav nail tsaol-aq pevq lal-a nail ngaol.
JAS.4.5	“Ngadao nail lavqkhoel bhai Miqyail-i mail oil bhoel lavq-a nail aqhaqlal bhai aivq gaiq-a deedee khi aivq nail taivq-ail bhi pevq nail ngaol” dai, Jalliq lavqkhoel bhai gevq-ai thaq nail daoq al daoq neq, aqnieivq-ail gevq-ai thaq nail niil dai, nuljuq noeq nail laiq. 
JAS.4.6	Miqyail ngadao juq bhai geeqlaoq eeljaol maodai bivq lavq nail ngaol.
JAS.4.6	“Miqyail neq,
JAS.4.6	neema eeq nail
JAS.4.6	heel nail tsaol-aq bhai
JAS.4.6	lav tsoiq nail ngaol.
JAS.4.6	Thailhai ngaol-aoq,
JAS.4.6	neema thaqtheq nail
JAS.4.6	juq bhai neq,
JAS.4.6	geeqlaoq eeljaol
JAS.4.6	bivq nail ngaol” dai,
JAS.4.6	Jalliq lavqkhoel bhai gevq-ai thaq nail ngaol.
JAS.4.7	Alheel ngel-i mail, Miqyail uvthaiq nail lavqkhoel bhai aqmeeq-ai jaol yaoq. Neivq heeqphaq bhai lav tsoiq yaoq. Lav tsoiq haq neq, aivq nuljuq jaol nail nee tsaoq dol-aivq nail ngaol. 
JAS.4.8	Miqyail nail aqjail bhai tuv dai jiil lavq yaoq. Alhai jiil lavq haq neq, aivq iqsanl nuljuq nail aqjail bhai jiil leevq nail ngaol. Oeqbal yaq juq-ol, nuljuq nail aqlavq tsiqhaol yaoq. Neenoeq nvq noeq noeq nail tsaol-aq juq-ol, nuljuq nail neema bhi haol lal yaoq. 
JAS.4.9	Noeqhaq deedee khi nioilkhaoq khaoq nail lavqkhoel nee nioil deedee yaoq. Nuljuq-i mail helsil nail phaq nioil nail phaq bhi pevq-ail khi, lavqkhiq tsail nail phaq bhai noeqhaq nail phaq bhi pevq-ail yaoq. 
JAS.4.10	Heeqphaq Miqyail nail sivtavq bhai neema thaqtheq khi jaol yaoq. Alhai jaol haq neq, aivq nuljuq bhai thaqeeq thaqheel lavq nail ngaol.
JAS.4.11	Aqivq jaqbheq juq-ol, teevq gaq nee teevq gaq thaq ge doil. Aqivq jaqbheq Khali yaq juq bhai ge doil nail tsaol-aq maqkhaiq, oeqbal thaq nail tsaol-aq maqkhaiq, aoldaoq kovqdaoq bhai ge doil khi, oeqbal thaq nail tsaol-aq ngaol. Naol aoldaoq kovqdaoq nail kovtavq bhai oeqbal thaq haq neq, naol aoldaoq kovqdaoq bhai maq hav bhoel mail, aoldaoq kovqdaoq bhai yalkhaq dal nail tsaol-aq pevq lal nail ngaol. 
JAS.4.12	Thailhai ngaol-aoq, aoldaoq kovqdaoq bivq lavq-a nail Miqyail teevq gaq taivq-ail yalkhaq dal nail aqkhaoqanq jiav nail ngaol. Aivq neq, bhi jel-ail nia nail bhaqaoq maqkhaiq, lav cov nail bhaqaoq maqkhaiq, jiav nail ngaol. Alheel ngel-i mail, naoq nail aqjail bhai jaol nail tsaol-aq nail kovtavq bhai oeqbal thaq nail tsaol-aq-ol naol neq, khalheel nail tsaol-aq pevq nail-aiq.
JAS.4.13	“Yanqgaol maq ngel haq neq, niaohao nvjuq meenq teevq meenq ganav bhai teevq kovq jaol ail naol. A bhai jaiqgaiq gaiq khi, jailjeq ya lal nail ngaol” dai, nuljuq teevq pav ganav ge thailthaiq nail ngaol. Alhai ge nail tsaol-aq juq-ol, aqmeeq-ai naldaiq yaoq. 
JAS.4.14	Niaohao khul pevq lal nail dai, nuljuq maq heeq nia-ail. Nuljuq aqdoevq doevq nail phaq neq, khul phaq khe-ai dul nail ngel-ail. Teevq yanq taivq-ail ya moel khi, peivq-ail nail ulcuvq eelhaq khe-ai dul nail ngaol. 
JAS.4.15	“Miqyail neema tsaq haq neq, nvjuq aqdoevq doevq khi niailhai alhai nl naol” dai, nuljuq ge nail tsaq nail ngaol. 
JAS.4.16	Thailhai ngaol-aoq, nuljuq neema eeq eeq-ail yovqgavq nail aqmaol bhai yovqgavq tsiqeeq thailthaiq nail ngaol. Alhai neema eeq nail phaq iqsanl mail haqeiv nail phaq pevq nail ngaol. 
JAS.4.17	Alheel ngel-i mail, aqmeeq phaq nl dai, heeq nia khi ngaol-aoq neq, maq nl nail tsaol-aq aivq nail haqbhoil oeqbal ngaol.
JAS.5.1	Hulmeeq hulbhao juq-ol, naldaiq yaoq dei-eiq. Haq dee aoq deedee nail phaq nuljuq nail kovtavq bhai kev lee nail ngaol. Alheel ngel-i mail, nuljuq gul gul-ail, nioil deedee yaoq. 
JAS.5.2	Nuljuq nail ildaoq maoqgaiq pheq-ail gil nail ngaol. Nuljuq nail aqgaq aqdoi iqsanl bhoiq jaq gil nail ngaol. 
JAS.5.3	Nuljuq nail phul heel iqsanl, haol jaq gil nail ngaol. Haol jaq gil lai nail al neq, nuljuq-i mail nl-a nail oeqbal bhai, cavq naq bhiq-a nail nee ovqtavq, miqjaq poiv nail khe-ai nuljuq nail haqjoil bhai keivq jaq gil nail ngaol. Haoqnao naosaq nail aqn aqyanq niil nail lavqkhoel bhai nuljuq ildaoq maoqgaiq halpov jil nail ngaol. 
JAS.5.4	Naldaiq yaoq. Nuljuq nail daiyal bha gov gaiq nail tsaol-aq juq bhai, nuljuq goiqbhaoq bhaoq khi aqphoiq maq bivq-a nail ngel-i mail, aqphoiq al gul thailthaiq nail ngaol. Gov gaiq-a nail tsaol-aq juq iqsanl, iqsanl nail kovtavq bhai uvthaiq nail bhaqaoq eeq nail Heeqphaq Miqyail bhai gul gaiq thailthaiq nail ngaol. 
JAS.5.5	Nuljuq miltsaq kovtavq bhai hulmeeq hulbhao bhao deedee khi, lavqkhiq teevq tsail, neekhaol teevq sil, aqdoevq doevq-a nail ngaol. Bhi heivq nail aqn al n nail haqbhoil nuljuq yovqgavq nail neema bhai yovqgavq tsu tsul-ai thaq nail khe-ai, dul nail ngaol. 
JAS.5.6	Nuljuq tsaq nail daol nail tsaol-aq bhai yalkhaq dal khi heivq-a nail ngaol. Aqyu juq neq, daoq pov maq pov dai, daq-a nail ngaol.
JAS.5.7	Aqivq jaqbheq juq-ol, Heeqphaq Yeiqsul lee-u kev dai, ol ol-ail jaol yaoq. Daiyal nl nail tsaol-aq teevq gaq aqphoiq kav deedee nail gov juq kev lee-u phao kev dai, aivq daiyal bhai khalhai daonq nail ganl bhai saol-nvq daiq yaoq. Maoq-aol iqmoeq ilmoeq khe bhoeq aol lee-u nee mail, haoqnao naosaq khe bhoeq aol lee-u kev dai, ol ol-ail daonq nail ngaol. 
JAS.5.8	Nuljuq iqsanl alhai ya ol nail ngaol. Heeqphaq Yeiqsul yavq kha lee nail aqn aqjail jail lal-aoq nail ngel-i mail, neema ivqdao dai, bhi jiav yaoq. 
JAS.5.9	Aqivq jaqbheq juq-ol, nuljuq Miqyail yalkhaq dal nail bhai maq ya daq nail haqbhoil, teevq gaq nee teevq gaq oeqbal thaq nail daoq thaq ge. Khul khi mail dai ngal-aq neq, yalkhaq dal lee-a nail gaq lolgov aqjail bhai lee kev khi thulphaol-nvq thaq nail ngaol.
JAS.5.10	Aqivq jaqbheq juq-ol, Miqyail nail aqmil bhai juq juq-ail, aivq nail haqbhoil gedan nail tsaol-aq juq bhai saol oil yaoq. Aqyu juq, haq dee aoq deedee nail phaq ya daq-u phao, aqyu juq oltsaol nail neema aol nail ngaol. 
JAS.5.11	Aqyu juq daq jel ol jel nia nail ngel-i mail, geeqlaoq eeq nail tsaol-aq dai, ngadao khul nail ngaol. Yaolbav khalhai ol-a nail ganl khi mail, haoqnao naosaq Miqyail aivq bhai geeqlaoq khalhai bivq-a nail ganl nuljuq heeq nia nail ngaol. Khul khi mail dai ngal-aq, Miqyail neq, gaoqhaq gaiq-a nail phaq teevq bhee aol nail ngaol.
JAS.5.12	Aqivq jaqbheq juq-ol, teevq peivq-ail thaq khanq. Daoq niil daoq neq, eeq deedee nail daoq ngaol. Nqtavq bhai juq khi thaq khanq, miltsaq bhai juq khi thaq khanq, yaoq phaq yaoq bhai juq khi iqsanl thaq khanq. Nuljuq yalkhaq dal nail phaq bhai maq ya daq dai, nuljuq nail daoq neq, ngel haq neq, ngel naol. Maq ngel haq neq, maq ngel dai taivq-ail, ge yaoq.
JAS.5.13	Nuljuq nail lavqkhoel tsaol-aq teevq gaq ganav haq dee aoq deedee nail phaq ya daq thailthaiq nail laiq. Geeqlaoq hal dei-eiq. Tsaol-aq teevq gaq ganav lavqkhiq tsail nail laiq. Miqyail bhai gul gul-ail tsiqeeq dei-eiq. 
JAS.5.14	Nuljuq nail lavqkhoel tsaol-aq teevq gaq ganav nal thail goel thailthaiq nail laiq. Aivq neq, Khali yaq munl bhai heldaiq phail nail aqivq aqtsu juq bhai khul nail tsaq nail ngaol. Aqyu juq Heeqphaq Yeiqsul nail aqmil bhai juq juq-ail nal nail goel nail al gaq bhai aqtseel leivq bhiq khi mail, aivq nail haqbhoil geeqlaoq hal bhiq nail tsaq nail ngaol. 
JAS.5.15	Neema thaqtsaol nail lavqkhoel geeqlaoq hal nail phaq neq, nal nail tsaol-aq bhai bhi meeq lai nail ngaol. Yeiqsul aivq bhai jaol hal bhi dov lal khi, aivq oeqbal nl thaq nail jiav haq neq, oeqbal phaiq bhiq nail ngaol. 
JAS.5.16	Alheel ngel-i mail, nuljuq meeq lai nia dai, teevq gaq nee teevq gaq oeqbal ge dov khi, teevq ga teevq gaq nail haqbhoil, geeqlaoq hal yaoq. Tsaq nail daol nail tsaol-aq-i mail geeqlaoq hal nail daoq neq, aqmeeq phaq bhi dov lal nail bhaqaoq aol nail ngaol.
JAS.5.17	Eillilya neq, ngadao kheel tsaol-aq pevq khi ngaol-aoq, maoq-aol thaq bhi aol lee-oq dai, geeqlaoq hal deedee-u phao, hail kovq ovqtavq teevq pav bhee dai, miltsaq kovtavq bhai maoq-aol maq aol lee dai, pevq ail-a nail ngaol. 
JAS.5.18	Aivq geeqlaoq teevq pov gaoq hal-u phao, nqtavq nee mail maoq-aol gaoq aol lee khi, miltsaq bhai heeqlaoq gaoqjal doevq lal-a nail ngaol. 
JAS.5.19	Aqivq jaqbheq juq-ol, nuljuq nail lavqkhoel teevq gaq ganav, maldil tsaq nail phaq nee mail gail bheeq bheeq ail-u phao, yaoq gaq yaoq-i mail aivq bhai gaoq hevq kol lavq haq neq, 
JAS.5.20	gail bheeq bheeq thailthaiq nail oeqbal yaq al gaq bhai hevq kol lavq-a nail al gaq neq, sil nail lavqkhoel khe aqhaqlal teevq gaq bhai hevqkovq khi, mao-ail eeq nail oeqbal bhai doeqkhaiq-ai thaq nail ngaol dai, heeq kivq nail tsaq nail ngaol.
1PE.1.1	Ngal neq, Yeiqsul Khali nail Gaqkhoel Bheiqtuvluv ngaol. Gaoq ail gail ail khi, Bhaoqthul milkhaoq, Gaqlaqtil milkhaoq, Gaqbhaqdaolciv milkhaoq, Aqsil-aq milkhaoq khi Bheiqthulnil milkhaoq bhai daq-i jiovq khi jaol ail-a nail Miqyail-i mail tsel dov-ai thaq nail tsaol-aq bhai haoqgavq niil gevq bhoel-ai leevq-a nail ngaol. 
1PE.1.2	Yeiqsul Khali nail daoq bhai naldaiq dai maqkhaiq, aivq nail aqsivq nuljuq nail kovtavq bhai hoeldav dai maqkhaiq, iqmoeq-u nee mail Aqbhu Miqyail heeq nia khi noeqceiv-ai thaq nail khe-ai, nuljuq bhai tsel dov-ai thaq nail ngaol. Al ovqtavq, aivq nail Aqhaqlal-i mail nuljuq bhai bhi meeq bhi haol lal-a nail ngaol. Geeqlaoq eeljaol khi neesal-ovq nail phaq nuljuq nail lavqkhoel bhai bhi mao lal dei-eiq.
1PE.1.3	Ngadao nail Heeqphaq Yeiqsul Khali nail Aqbhu Miqyail bhai tsiqeeq bhel. Khul khi mail dai ngal neq, aivq gaoqhaq gaiq-a nia deedee nail bhaqda nee, Yeiqsul Khali sil khi doevq kovq lal nail ngel-i mail, ngadao bhai doevq yeel aqsivq bivq lavq-a nail ngaol. Alheel ngel-i mail, ngadao aqdoevq doevq nail noeqthunq nail phaq ya-a nail ngaol. 
1PE.1.4	Al ovqtavq, ngadao Miqyail nail jaiqbhoil ovq nail tsaol-aq pevq lal-a nail ngaol. Maq cov-ail nia nail, maq jiiv maq cavq-ail nia nail, maq khuq-ail nia nail jaiqbhoil al bhai Miqyail nuljuq nail haqbhoil nqtavq kovtavq bhai lainq-ai thaq nail ngaol. 
1PE.1.5	Nuljuq neema thaqtsaol nail ngel-i mail, haoqnao naosaq n-gaol phaodaiq lavq nail hevqkovq nail phaq bhai ya nail aqyanq bhai kev dai, Miqyail aivq nail bhaqaoq lavqkhoel nee heldaiq phail lavq nail ngaol. 
1PE.1.6	Alheel ngel-i mail, nuljuq niil aq-il teevq yanq nail lavqkhoel haq nail aoq nail khi laonqdaiq nail phaq bhai ya daq khi ngaol-aoq, lavqkhiq tsail yaoq. 
1PE.1.7	Heel bhai miqjaq nee tsaotsel daiq nail khe-ai, haq nail aoq nail niil juq, nuljuq-i mail neema thaqtsaol nail phaq bhai laonqdaiq nail ngaol. Nuljuq-i mail neema thaqtsaol nail phaq neq, peivq-ail boev-ail nia nail heel nee maqtsil aqphoiq phoiq jaiq nail ngaol. Nuljuq nail neema thaqtsaol nail phaq laonqdaiq nail phaq bhai ya daq khi ngaol-aoq, ivqdao dai jiav haq neq, Yeiqsul Khali dov lee-u phao, aivq-i mail tsiqeeq lavq nail bhai maqkhaiq, seiqleiq khaoqsail bivq lavq nail bhai maqkhaiq, thaqeeq thaqheel lavq nail bhai maqkhaiq, ya nail ngaol. 
1PE.1.8	Nuljuq aivq bhai maq moel daiq khi ngaol-aoq, aivq bhai gaiq-a nail ngaol. Nuljuq niil aq-il aivq bhai maq ya moel khi ngaol-aoq, aivq bhai neema thaqtsaol nail ngel-i mail, maq ge gil tsaol nail seiqleiq khaoqsail nee bhee nail lavqkhiq tsail nail phaq nuljuq nail lavqkhoel bhai aol nail ngaol. 
1PE.1.9	Khul khi mail dai ngal neq, nuljuq Yeiqsul bhai neema thaqtsaol nail bhaqda nee, hevqkovq nail phaq ya gaq-ao nail ngaol.
1PE.1.10	Hevqkovq nail niilniai Miqyail nail haqbhoil gedan nail juq aqmeeq-ai halpov khi tsaotsel daiq-a nail ngaol. Miqyail nuljuq bhai geeqlaoq eeljaol bivq-a nail ganl, milnee uqnee nee aqyu juq daoq cavq cavq-a nail ngaol. 
1PE.1.11	Khali ya haq ya aoq khi, yaqhao aivq seiqleiq khaoqsail ya nail ngaol dai, aqyu juq nail lavqkhoel bhai aol nail Khali nail Aqhaqlal aqyu juq bhai bhi heeq nia-a nail ngaol. Alheel ngel-i mail, khul yanq bhai khalhai pevq lal nail bhai heeq nia dai, tsaotsel-a nail ngaol. 
1PE.1.12	Aqyu juq ganl al gedan-u phao, yovqgavq nail haqbhoil yovqgavq ganl nl nail maq ngel-ail. Nuljuq nail haqbhoil nl nail ngaol dai, Miqyail aqyu juq bhai phaodaiq bhiq-a nail ngaol. Aqyu juq-i mail gedan-a nail ganl al, niil aq-il, nqtavq nee mail bhi lee-a nail Meeqnail Haolnail Aqhaqlal lavqkhoel nee, gaqkhoel juq nuljuq bhai cavq lavq-a nail ngaol. Cavq lavq-a nail al neq, lavqkhiq tsail nail geeqlaoq daoq ngaol. Nqtavq gaqkhoel iqsanl, al juq bhai moel movq deedee nail ngaol.
1PE.1.13	Alheel ngel-i mail, neema lavqkhoel bhai aqmeeq-ai lainq khi, neema bhai gaq lai dai doevq yaoq. Yeiqsul Khali dov lee-u phao, aivq-i mail nuljuq bhai bivq lavq nail geeqlaoq eeljaol bhai aqmeeq-ai noeqthunq yaoq. 
1PE.1.14	Aq-u phao, nuljuq khul teevq phaq iqsanl maq heeq nia nail ngel-i mail, yovqgavq nail aqsivq haqjoil nail neekhaol nee doevq-a nail ngaol. Niil aq-il alhai thaq gaoq doevq. Daoq naldaiq nail yaq khe-ai doevq yaoq. 
1PE.1.15	Nuljuq bhai khul-a nail Miqyail meeq nail haol nail khe-ai, nuljuq iqsanl aqmeeq aqhaol haol dai doevq yaoq. 
1PE.1.16	Khul khi mail dai ngal neq,
1PE.1.16	“Ngal aqmeeq aqhaol ngel-i mail, nuljuq iqsanl ya meeq ya haol nail ngaol” dai,
1PE.1.16	Jalliq lavqkhoel bhai gevq-ai thaq nail ngaol.
1PE.1.17	Nuljuq geeqlaoq hal-u phao, Miqyail bhai “Aqbhu-ol” dai, khul nail ngaol. Aivq neq, maivphaoq eeq nil maq tsel-ail, teevq gaq khai-aq teevq gaq-i mail nl-a hal-a nail bhai heldaiq khi dal bhiq nail ngaol. Alheel ngel-i mail, nuljuq miltsaq kovtavq bhai daq-i jiovq-u phao, aivq bhai ev ev-ail doevq yaoq. 
1PE.1.18	Aqphiq aqbhal juq-i mail thaoq khal leevq-a nail aol juq bhai ya jel-ail dai, aivq nuljuq bhai ul kovq lavq-a nail ngaol. Peivq-ail boev-ail nia nail phul heel bhai juq khi ul kovq lavq-a nail maq ngel-ail dai, nuljuq heeq nia nail ngaol. 
1PE.1.19	Aqphoiq phoiq deedee nail Khali nail aqsivq-i mail ul kovq lavq-a nail ngaol. Khali neq, malbavq maq daol nail nee ovqtavq, aqjiivq aqcavq phaq teevq peivq-ail maq aol nail yaolyaq khe-ai dul nail ngaol. 
1PE.1.20	Aivq alhai pevq lal dai, miltsaq maq teivq-u nee mail Miqyail aivq bhai tsel dov-ai thaq nail ngaol. Haoqnao naosaq khe aqyanq niil nail lavqkhoel-ai, Miqyail aivq bhai nuljuq nail haqbhoil bhi dov lee-a nail ngaol. 
1PE.1.21	Khali bhaqda nee nuljuq Miqyail bhai neema thaqtsaol nail ngaol. Miqyail aivq bhai bhi doevq kovq lal khi, seiqleiq khaoqsail bivq-a nail ngaol. Alheel ngel-i mail, nuljuq Miqyail bhai neema thaqtsaol khi noeqthunq nail ngaol.
1PE.1.22	Nuljuq maldil tsaq nail phaq bhai naldaiq-a nail ngaol. Alheel ngel-i mail, aqivq jaqbheq Khali yaq juq bhai maldil gaiq-a kivq dai, nuljuq nail neema meeq lal haol lal-a nail ngaol. Nuljuq neema lavqkhoel bhai kev dai, teevq gaq nee teevq gaq gaiq-a yaoq. 
1PE.1.23	Nuljuq neq, aqsivq doevq phal lal-aoq nail ngaol. Luq-ail seil-ail nia nail tsaol-aq bhaqda nee doevq phal lal-a nail maq ngel-ail. Maq luq maq seil-ail nia nail Miqyail nail daoq bhaqda nee doevq phal lal-a nail ngaol. Daoq al daoq neq, doevq khi ivq nail ngaol. 
1PE.1.24	Khul khi mail dai ngal-aq neq,
1PE.1.24	“Tsaol-aq iqsanl mail
1PE.1.24	moeqgaq khe-ai
1PE.1.24	dul nail ngaol.
1PE.1.24	Aqyu juq nail
1PE.1.24	khaoqsail iqsanl
1PE.1.24	moeqgaq aqeiv khe-ai
1PE.1.24	dul nail ngaol.
1PE.1.24	Moeqgaq neq,
1PE.1.24	khuq-ail kov-ail khi,
1PE.1.24	aqeiv iqsanl
1PE.1.24	ga kha ail nail ngaol.
1PE.1.25	Thailhai ngaol-aoq,
1PE.1.25	Miqyail nail
1PE.1.25	daoq neq,
1PE.1.25	nqmaq maqluv
1PE.1.25	halyeel ivq nail ngaol” dai,
1PE.1.25	ge-ai thaq nail ngaol.
1PE.1.25	Daoq al daoq neq, nuljuq bhai cavq bhiq-a nail lavqkhiq tsail nail geeqlaoq daoq al daoq ngaol.
1PE.2.1	Alheel ngel-i mail, yu bhai khoeq lai dai nl movq nail, goiqbhaoq bhaoq nail, maq ngel nail bhai ngel nail khe-ai jiovq nail, yu bhai maivjeel jeel nail khi, haoqnao phao nee khal ge movq-ail ge nail, niil juq iqsanl bhai khaonq ha-ail ceevq yaoq. 
1PE.2.2	Yaqbeiv aqtsil cuvq movq nail neema aol nail khe-ai, nuljuq iqsanl aqhaqlal phao khe maljiaov deel aqtsil cuvq movq nail neema aol yaoq. Nuljuq aqtsil al cuvq haq neq, hevqkovq nail lavqkhoel eeq lal nail ngaol. 
1PE.2.3	Khul khi mail dai ngal-aq, nuljuq neq, Heeqphaq Miqyail nail aqmeeq phaq bhai ya mevqdaiq-a nail ngaol.
1PE.2.4	Yeiqsul jaol nail bha lal yaoq. Aivq neq, aqdoevq doevq nail lovmav ngaol. Tsaol-aq yaq aivq bhai bavq ha khi ngaol-aoq, Miqyail aivq bhai tsel dov khi, aqphoiq phoiq deedee nail lovmav ngaol dai, saol-nvq-ai thaq nail ngaol. 
1PE.2.5	Nuljuq iqsanl, aqdoevq doevq nail lovmav ngaol. Miqyail nuljuq bhai oil khi, aqhaqlal phao khe uqhuq thaoq nail ilkhaol cov nia dai, yovqgavq nail aqmaol Miqyail bhai av bhiq yaoq. Al ovqtavq, aqhaqlal phao laol bhiq nail phaq laol bhiq nia dai, nuljuq meeq nail haol nail Philyaq juq pevq lal nail ngaol. Nuljuq Yeiqsul Khali bhai juq khi laol bhiq haq neq, laol bhiq-a nail al juq bhai Miqyail hav bhoel nail ngaol. 
1PE.2.6	Jalliq lavqkhoel-ai niailhai gevq-ai thaq nail ngaol:
1PE.2.6	“Heldaiq dei-eiq.
1PE.2.6	Ngaq-i mail
1PE.2.6	tsel dov-ai thaq nail,
1PE.2.6	aqphoiq phoiq deedee nail
1PE.2.6	ilkhaol nail jioivqloiv bhai
1PE.2.6	kaovq-ai thaq nail
1PE.2.6	lovmav heeq ma
1PE.2.6	Yeel-ovq gaoqjaoq bhai
1PE.2.6	ngal kaovq-ao nail ngaol.
1PE.2.6	Lovmav al bhai neema
1PE.2.6	khal thaqtsaol nail tsaol-aq,
1PE.2.6	maq ya haqsil-ail” dai,
1PE.2.6	gevq-ai thaq nail ngaol.
1PE.2.7	Nuljuq neema khal thaqtsaol nail tsaol-aq nail haqbhoil, lovmav al heeq neq, aqphoiq phoiq deedee nail ngaol. Thailhai ngaol-aoq, neema maq thaqtsaol nail tsaol-aq nail haqbhoil, Jalliq lavqkhoel-ai gevq-ai thaq nail khe-ai,
1PE.2.7	“Ilkhaol cov nail
1PE.2.7	tsaol-aq-i mail
1PE.2.7	bavq ha-a nail
1PE.2.7	lovmav al heeq,
1PE.2.7	jioivqloiv bhai
1PE.2.7	kaovq-ai thaq nail
1PE.2.7	aqphoiq phoiq
1PE.2.7	deedee nail lovmav
1PE.2.7	pevq lal-a nail ngaol”.
1PE.2.8	Al ovqtavq,
1PE.2.8	“Tsaol-aq phaqthiq
1PE.2.8	bhi thiq khi,
1PE.2.8	bhi bavq tsuq-ail nail
1PE.2.8	lovmav iqsanl
1PE.2.8	ngel nail ngaol” dai,
1PE.2.8	gevq-ai thaq nail ngaol.
1PE.2.8	Aqyu juq Miqyail nail daoq maq naldaiq nail ngel-i mail, phaqthiq thiq khi bavq tsuq ail-a nail ngaol. Niailhai pevq lal nail ngaol dai, milnee uqnee nee Miqyail ge-ai thaq nail ngaol.
1PE.2.9	Thailhai ngaol-aoq, nuljuq neq, Miqyail-i mail tsel dov-a nail jeq-e jaq-a ngaol. Heeqphaq Miqyail nail Philyaq iqsanl ngel nail ngaol. Meeq nail haol nail milkhaoq yaq pevq khi, Miqyail nail tsaol-aq maldil pevq nail ngaol. Miqyail-i mail nl-a nail mao-ail meeq nail ganl yu bhai cavq bhiq nail haqbhoil, nuljuq alhai pevq nail ngaol. Aivq nuljuq bhai, aqnav nail lavqkhoel nee noeq-u maq dov nail aivq nail aqbhaq lavqkhoel bhai khul bhoel-a nail ngaol. 
1PE.2.10	Nuljuq neq, aq-u phao aqmil maq jiav nail tsaol-aq ngaol. Thailhai ngaol-aoq, niil aq-il neq, Miqyail nail tsaol-aq pevq lal-a nail ngaol. Nuljuq neq, aq-u phao gaoqhaq gaiq-a nail geeqlaoq bhai maq ya haq-al. Thailhai ngaol-aoq, niil aq-il neq, ya-aoq nail ngaol.
1PE.2.11	Ngal mao-ail gaiq-a nail aqtsaoq juq-ol, nuljuq neq, miltsaq kovtavq bhai daq-i jiovq thailthaiq nail ngaol. Alheel ngel-i mail, nuljuq nail aqhaqlal bhai genl dev nail aqsivq haqjoil nail neekhaol khaonq ha-ail ceevq yaoq dai, ngal nuljuq bhai gaq bhiq movq-ail nial. 
1PE.2.12	Nuljuq laolkivq yaq nail sivtavq bhai aqmeeq phaq nl nl-ail doevq yaoq. Alhai doevq haq neq, aqyu juq nuljuq bhai, haqeiv nail phaq nl nail tsaol-aq niil dai, oeqbal thaq khi ngaol-aoq, nuljuq aqmeeq phaq nl nl-ail doevq nail bhai ya moel-a nail ngel-i mail, Miqyail dov lee-u n-gaol, aqyu juq aivq bhai tsiqeeq nail ngaol.
1PE.2.13	Heeqphaq Yeiqsul bhaqda nee, heeqphaq juq nail kov-uvq bhai aqmeeq-ai jaol yaoq. Milkhaoq iqsanl bhai uvthaiq nail heeqphaq Gailsaq nail kov-uvq bhai aqmeeq-ai jaol yaoq. 
1PE.2.14	Gailsaq nail kov-uvq bhai ganl nl nail yovkav juq nail kov-uvq bhai iqsanl aqmeeq-ai jaol yaoq. Haqeiv nail tsaol-aq juq bhai dal bhiq khi, aqmeeq phaq nl nail tsaol-aq juq bhai bhi tsiqeeq nail haqbhoil, Gailsaq-i mail aqyu juq bhai khoel-ai thaq nail ngaol. 
1PE.2.15	Nuljuq aqmeeq phaq bhaqda nee, khul maq heeq nail yaqjaoq khaqlal miqthoi nail moeqthaoq bhai pheethaiq nail haqbhoil, Miqyail neema tsaq nail ngaol. 
1PE.2.16	Nuljuq neq, jel ail-a nail tsaol-aq ngaol. Thailhai ngaol-aoq, jel ail-a nail al bhai juq khi, haqeiv nail phaq thaq gaoq nl. Jel ail-a nail al neq, Miqyail nail yaqkav jiovq nail haqbhoil jel ail-a nail ngaol. 
1PE.2.17	Tsaol-aq iqsanl bhai ev yaoq. Aqivq jaqbheq Khali yaq juq bhai gaiq-a yaoq. Miqyail bhai geesil yaoq. Gailsaq bhai ev yaoq.
1PE.2.18	Yaqkav juq-ol, nuljuq nail ilheel bhai ev khi aqyu juq nail kov-uvq bhai aqmeeq-ai jaol yaoq. Neema meeq khi neenuq neebeiv aol nail ilheel juq nail kov-uvq bhai taivq-ail maq ngel nail. Haqeiv nail ilheel juq nail kov-uvq bhai iqsanl, aqmeeq-ai ev khi jaol yaoq. 
1PE.2.19	Nuljuq Miqyail nail neema tsaq nail phaq bhai heeq nia nail lavqkhoel, maq ngel nail bhai kev dai, khoeq lavq jiovq lavq-u phao, daq jel ol jel haq neq, al nail haqbhoil Miqyail nuljuq bhai geeqlaoq bivq lavq nail ngaol. 
1PE.2.20	Nuljuq laiq nail tsa nail phaq nl nail bhaqda nee, yu deeq lal kov lal-u phao, ol khi ngaol-aoq, khul tsiqeeq nail phaq jiav nail-aiq. Thailhai ngaol-aoq, aqmeeq phaq nl-a nail ngel-i mail, ya daq-u phao, ol haq neq, Miqyail nuljuq bhai geeqlaoq bivq lavq nail ngaol. 
1PE.2.21	Khul khi mail dai ngal-aq neq, nuljuq alhai ya daq dai, Miqyail khul-a nail ngaol. Khali iqsanl, nuljuq nail haqbhoil daq-a nail ngaol. Nuljuq aivq bhai bhi saol oil khi, aivq nail aqkhil phaqyal nail haoqnao bhi tsaothe nail dai khi, aivq alhai nl-a nail ngaol.
1PE.2.22	“Aivq neq,
1PE.2.22	oeqbal maq nl daiq-al.
1PE.2.22	Aivq nail moeqthaoq
1PE.2.22	lavqkhoel-ai
1PE.2.22	goiqbhaoq bhaoq nail daoq
1PE.2.22	maq dov lal daiq-al” dai,
1PE.2.22	gevq-ai thaq nail ngaol.
1PE.2.23	Yu aivq bhai khal ge movq-ail ge khi ngaol-aoq, aivq yu bhai khal ge movq-ail maq ge kovq bhiq daiq-al. Aivq ya khanq ya daq-u phao, yu bhai maq lav geesil-al. Aqtsaq aqdaol daol dai yalkhaq dal nail Miqyail nail aqlavq lavqkhoel bhai, aivq nail aqmaol av bhiq-a nail ngaol. 
1PE.2.24	Aivq lavqyavq kovtavq bhai khanqsil-u phao, aivq nail aqmaol lavqkhoel-ai ngadao nail oeqbal phi-nq thaq nail ngaol. Ngadao yovqgavq nail oeqbal bhai yovqgavq sil ceiv khi, tsaq nail daol nail haqbhoil ya doevq dai, aivq khanqsil-a nail ngaol. Aivq-i mail nal-a nail malkhoeq bhaqda nee, nuljuq meeq lai-a nail ngaol. 
1PE.2.25	Nuljuq neq, aq-u phao gail bheeq bheeq khi peivq ail-a nail yaol khe-ai, dul nail ngaol. Thailhai ngaol-aoq, nuljuq nail aqhaqlal bhai heldaiq phail nail yaol bhai lovqphail nail gaq jaol nail bha niil aq-il nuljuq kovq lal-aoq nail ngaol.
1PE.3.1+1PE.3.2	Alhai dul dai, khaqma juq-ol. Yovqgavq nail yovjil nail kov-uvq bhai jaol yaoq. Alhai nl nail bhaqda nee, yaqyov-aq teevq pav ganav juq Miqyail nail daoq bhai neema maq thaqtsaol khi ngaol-aoq, nuljuq Miqyail bhai ev khi aqsee aqdaol daol dai doevq nail bhai aqyu juq ya moel haq neq, nuljuq khul teevq phaq iqsanl maq cavq khi ngaol-aoq, nuljuq alhai doevq nail ngel-i mail, aqyu juq neema thaqtsaol lal nia nail ngaol. 
1PE.3.3	Tsailkheel al jaiq jel dai lav sav nail, phul heel al jaiq jel dai goe nail, aqgaq aqdoi doi nail, alhai aqmaol nail lavqniil phao heldaiq meeq lal dai, thaq lav sav. 
1PE.3.4	Nuljuq nail aqmaol heldaiq meeq lal dai, neema lavqkhoel phao niailhai lav sav yaoq. Neema neenuq neebeiv aol khi, neema aqmeeq phaq aol yaoq. Alhai heldaiq meeq lal dai lav sav nail phaq neq, maq cov-ail nia nail nee ovqtavq, Miqyail nail sivtavq bhai aqphoiq phoiq deedee nail phaq pevq nail ngaol. 
1PE.3.5	Milnee uqnee nee Miqyail bhai ev nail yaqmai-aq juq iqsanl, aivq bhai noeqthunq khi yovqgavq nail aqmaol heldaiq meeq lal dai, alhai lav sav-a nail ngaol. Aqyu juq neq, yovqgavq nail yovjil nail kov-uvq bhai aqmeeq-ai jaol-a nail ngaol. 
1PE.3.6	Saqlal neq, Aqbhaqlaqhaq nail kov-u bhai jaol khi, aivq bhai heeqphaq dai, khul-a nail ngaol. Nuljuq aqmeeq phaq nl nail nee ovqtavq, geesil nail neema maq aol haq neq, Saqlal nail yaqmiq khe-ai, dul nail ngaol.
1PE.3.7	Alhai dul dai, yaqyov-aq juq-ol, yovqgavq nail khaqma nee mail jaol-u phao, aivq nail haqbhoil saol-nvq bhiq nail neema aol yaoq. Aivq naoq-ai nee maqtsil gaq bhaq khi ngaol-aoq, naoq-ai nee mail aqdoevq bhi doevq nail kovpavq ya-a nail ngel-i mail, aivq bhai ev bhiq yaoq. Alhai nl haq neq, nuljuq geeqlaoq hal nail bhai lav tsoiq nail phaq maq jiav-ail.
1PE.3.8	Haoqnao naosaq niailhai ge movq-ail nial. Nuljuq iqsanl neema teevq heeq bhai tavq yaoq. Teevq gaq nee teevq gaq gaoqhaq yaoq. Aqivq jaqbheq nail gaiqlaq bhai gaiq-a nail khe-ai gaiq-a yaoq. Neema neenuq neebeiv aol khi, aqmeeq phaq nl movq nail neema bhi aol yaoq. 
1PE.3.9	Yu haqeiv nail phaq nl lal khi ngaol-aoq, haqeiv nail phaq thaq nl kovq bhiq. Yu khal ge movq-ail ge lal khi ngaol-aoq, khal ge movq-ail thaq ge kovq bhiq. Aqyu juq bhai geeqlaoq bivq yaoq. Khul khi mail dai ngal-aq neq, nuljuq geeqlaoq ya dai, Miqyail nuljuq bhai khul-a nail ngaol. 
1PE.3.10	Jalliq lavqkhoel bhai gevq-ai thaq nail khe-ai,
1PE.3.10	“Aqdoevq doevq movq nail
1PE.3.10	neema aol khi
1PE.3.10	aqn aqmeeq bhai
1PE.3.10	moel movq nail tsaol-aq,
1PE.3.10	yovqgavq nail moeqlal
1PE.3.10	haqeiv nail daoq thaq ge,
1PE.3.10	yovqgavq nail
1PE.3.10	moeqthaoq iqsanl,
1PE.3.10	goiqbhaoq thaq bhaoq.
1PE.3.11	Haqeiv nail phaq bhai
1PE.3.11	gail jao jao khi,
1PE.3.11	aqmeeq phaq nl yaoq.
1PE.3.11	Tsaq lai jil lai nail
1PE.3.11	phaq bhai halpov khi,
1PE.3.11	al nail haoqnao tsaothe yaoq.
1PE.3.12	Khul khi mail dai
1PE.3.12	ngal-aq neq,
1PE.3.12	Heeqphaq Miqyail neq,
1PE.3.12	tsaq nail daol nail
1PE.3.12	tsaol-aq bhai
1PE.3.12	heldaiq thailthaiq nail ngaol.
1PE.3.12	Aivq aqyu juq nail
1PE.3.12	hal daoq bhai
1PE.3.12	gaiq thailthaiq nail ngaol.
1PE.3.12	Thailhai ngaol-aoq,
1PE.3.12	haqeiv nail phaq
1PE.3.12	khal nl nail tsaol-aq bhai
1PE.3.12	Miqyail maq heldaiq
1PE.3.12	tsaoq-ail” dai,
1PE.3.12	gevq-ai thaq nail ngaol.
1PE.3.13	Nuljuq laijai laijai-ail aqmeeq phaq nl haq neq, khaq sil gaq nuljuq bhai lav tsoiq lal nia nail-aiq. 
1PE.3.14	Thailhai ngaol-aoq, aqtsaq aqdaol daol dai nl-a nail bhaqda nee, nuljuq yaq daq haq neq, geeqlaoq eeq nail ngaol. Nuljuq bhai khoeq lal jiovq lal nail tsaol-aq juq bhai thaq geesil. Thaq tsaoq deel-nq-ail. 
1PE.3.15	Khali neq, Heeqphaq ngaol dai, yovqgavq nail neema lavqkhoel bhai yovqgavq saol-nvq khi, aivq bhai ev yaoq. Nuljuq-i mail noeqthunq-ai thaq nail ganl bhai yu naldaiq lal haq neq, khalhai ya ge kovq bhiq nail dai, khaq mao iqsanl aqmeeq-ai lainq-ai thaq yaoq. 
1PE.3.16	Thailhai ngaol-aoq, neema neenuq neebeiv aol khi ev nail lavqkhoel nee ge kovq bhiq yaoq. Nuljuq nail heeq nia nail neema aqhaol haol dai, bhi jiav yaoq. Alhai bhi jiav haq neq, Khali nail lavqkhoel bhai nuljuq aqmeeq phaq nl nail bhai ge doil nail tsaol-aq juq, yovqgavq nail daoq bhai yovqgavq ya haqsil nail ngaol. 
1PE.3.17	Miqyail neema tsaq haq neq, aqmeeq phaq nl nail ngel-i mail, ya daq-a nail neq, haqeiv nail phaq nl-a nail ngel-i mail ya daq-a nail nee maqtsil, meeq jaiq nail ngaol.
1PE.3.18	Khul khi mail dai ngal-aq neq, ngadao nail oeqbal nail haqbhoil Khali teevq pov khanq sil-a nail ngaol. Ngadao bhai Miqyail jaol nail bha hevq kol laivq kivq dai, tsaq nail daol nail al gaq, maq tsaq maq daol nail tsaol-aq nail haqbhoil khanqsil-a nail ngaol. Aivq sil khi ngaol-aoq, Aqhaqlal Miqyail bhaqda nee doevq kovq lal-a nail ngaol.
1PE.3.19	Aivq Aqhaqlal lavqkhoel nee ail khi, thaonq bhai laol-ai thaq nail aqhaqlal juq bhai daoq cavq daoq cov cov ail-a nail ngaol. 
1PE.3.20	Aqhaqlal al juq neq, Nol-avq nail yeel bhai Miqyail nail daoq bhai neema maq thaqtsaol nail tsaol-aq juq nail aqhaqlal ngaol. Nol-avq laovq laovq ma lav sav thailthaiq-u phao, aqyu juq Miqyail nail daoq bhai neema thaqtsaol lal dai, Miqyail ol ol-ail daonq khi ngaol-aoq, aqyu juq neema maq thaqtsaol lal-al. Tsaol-aq eivq gaq taivq-ail ulcuvq lavqkhoel nee ya jel ail-a nail ngaol. 
1PE.3.21	Alhai dul dai, niil aq-il, ulcuvq saol nail phaq nuljuq bhai bhi jel-ail lavq nail ngaol. Ulcuvq saol nail dai ge nail neq, aqmaol bhai leivq nail aqjiivq aqcavq phaq bhai tsiqhaol nail bhai ge nail maq ngel-ail. Yeiqsul Khali doevq kovq lal-a nail ngel-i mail, Miqyail nail sivtavq bhai heeq nia nail neema haol lal nail bhai ge nail ngaol. 
1PE.3.22	Yeiqsul Khali neq, nqtavq kovtavq bhai dav lai khi, Miqyail nail lavqmal phao jaoldeel-nvq thaq nail ngaol. Nqtavq gaqkhoel maqkhaiq, uvthaiq nail juq maqkhaiq, bhaqaoq eeq nail juq maqkhaiq, aivq nail kov-uvq bhai jaol nail ngaol.
1PE.4.1	Khali aivq nail aqmaol lavqkhoel bhai haq nail aoq nail phaq ya daq-u phao, aivq neema thaq nia-a nail khe-ai, nuljuq iqsanl thaq yaoq. Yovqgavq nail aqmaol bhai haq nail aoq nail phaq ya daq-a nail tsaol-aq, oeqbal bhai gaoqceiv ceiv-a nail ngaol. 
1PE.4.2	Alhai gaoqceiv ceiv-a nail tsaol-aq, miltsaq kovtavq bhai aqdoevq doevq-u phao, aqsivq haqjoil nail neekhaol haoqnao maq doevq mail, Miqyail neema tsaq nail khe-ai, doevq nail ngaol. 
1PE.4.3	Milnee uqnee nuljuq iqsanl laol kivq yaq nl nail khe-ai, nl-a nail ngaol. Aq-u phao, nuljuq iqsanl maq nl maq hal heeq phaq-ail tsaq nail juq nl-a hal-a nail ngaol. Aqsivq haqjoil nail neekhaol lavqkhoel nee, khaqmiq sev nail phaq nl khi, jilpheeq daol bov nail, maq meeq maq haol nail lavqkhoel nee bhaoqaiq lav sav nail, al jaiq jaq jel daol jel nail, al juq nl daiq-a nail nee ovqtavq, maq heldaiq nul nail thaoqphaoq aqma maolkhoel bhai uqhuq thaoq daiq-a nail ngaol. Al juq thaq gaoq nl. 
1PE.4.4	Aqyu juq alhai haqeiv nail mee nia phaq nl nail haoqnao niil aq-il nuljuq maq tsaothe-aoq nail ngel-i mail, aqyu juq noeq-u maq dov dai pevq-ail khi, nuljuq bhai khal ge movq-ail ge nail ngaol. 
1PE.4.5	Thailhai ngaol-aoq, yalkhaq dal nail Miqyail nail sivtavq bhai aqyu juq yovqgavq nail ganl yovqgavq ya ge daiq bhiq nail ngaol. Yalkhaq dal nail al gaq, aqdoevq doevq nail tsaol-aq bhai maqkhaiq, sil thaq nail tsaol-aq bhai maqkhaiq, yalkhaq dal nail dai khi, lainq-ai thaq nail ngaol. 
1PE.4.6	Alheel ngel-i mail, sil thaq nail tsaol-aq bhai iqsanl lavqkhiq tsail nail geeqlaoq daoq cavq bhiq-a nail ngaol. Khul khi mail dai ngal-aq neq, aqsivq haqjoil phi khi, aqdoevq doevq nail tsaol-aq khe-ai, aqyu juq yalkhaq dal nail bhai ya daq khi ngaol-aoq, Miqyail doevq nail khe-ai, aqyu juq aqhaqlal phao ya doevq dai, cavq bhiq-a nail ngaol.
1PE.4.7	Yaoq phaq yaoq-ao nee haoqnao naosaq nail aqjail jail lal-aoq nail ngaol. Alheel ngel-i mail, geeqlaoq aqmeeq-ai hal kivq dai, yovqgavq nail neema bhai gaq lai khi, aqgeel geel dai ya bhi jiav nail ngaol. 
1PE.4.8	Nuljuq teevq gaq nee teevq gaq gaiq-a deedee yaoq. Daoq niil daoq neq, eeq deedee nail daoq ngaol. Khul khi mail dai ngal-aq neq, goil nail gaiq-a nail phaq neq, mao-ail mao nail oeqbal bhai doeqkhaiq-ai thaq nia nail ngaol. 
1PE.4.9	Teevq gaq nee teevq gaq, daoq govq maq daoq dai, daq-i bhai aqmeeq-ai hav yaoq. 
1PE.4.10	Nuljuq teevq gaq nee teevq gaq aqhaqlal phao khe kovpavq ya-a nail khe-ai, teevq ga nee teevq gaq nail haqbhoil yuq yaoq. Alhai yuq haq neq, Miqyail nail geeqlaoq eeljaol mee nia phaq bhai aqmeeq-ai heldaiq phail nail tsaol-aq pevq nail ngaol. 
1PE.4.11	Yu bhai cavq bhiq cov bhiq nail tsaol-aq, Miqyail-i mail bhi cavq bhi cov lavq nail khe-ai cavq yaoq. Yu bhai tsaojao-ai nail tsaol-aq, Miqyail gaq bivq lavq nail khe-ai, tsaojao-ai bhiq yaoq. Alhai nl haq neq, Yeiqsul Khali bhaqda nee, yaoq phaq yaoq-ao nee nail lavqkhoel, yu Miqyail bhai tsiqeeq lal nail ngaol. Yeiqsul Khali nail kovtavq-ai seiqleiq khaoqsail khi bhaqaoq, nqmaq maqluv halyeel jiav dei-eiq. Aqmiq.
1PE.4.12	Ngal mao-ail gaiq-a nail aqtsaoq juq-ol, haq dee aoq deedee nail phaq laonqdaiq lal-u phao, noeq maq dov dai, thaq pevq-ail. Al neq, noeq-u maq dov heeq phaq-ail pevq nail phaq maq ngel-ail. 
1PE.4.13	Khali ya daq-a nail khe-ai, nuljuq iqsanl ya daq-a nail ngel-i mail, lavqkhiq tsail yaoq. Alhai lavqkhiq tsail haq neq, aivq nail seiqleiq khaoqsail bhaq dol leevq-u phao, nuljuq a dai nee maqtsil lavqkhiq ya tsail nail ngaol. 
1PE.4.14	Khali nail aqmil bhaqda nee yu nuljuq bhai khal ge movq-ail ge lal haq neq, nuljuq geeqlaoq eeq nail ngaol. Khul khi mail dai ngal-aq neq, seiqleiq khaoqsail eeq nail Miqyail nail Aqhaqlal nuljuq nail kovtavq bhai jaol nail ngaol. 
1PE.4.15	Yu bhai lav heivq nail, yu nail nlmaoq khoiq nail, haqeiv nail phaq nl nail, yu bhai suqsaq nail, niil juq bhaqda nee nuljuq teevq gaq-ail ya daq nail phaq, thaq bhi pevq. 
1PE.4.16	Thailhai ngaol-aoq, nuljuq teevq gaq ganav Khali yaq pevq nail ngel-i mail, ya daq-a nail phal-iq neq, thaq haqsil. Khali nail aqmil bhaqda nee Miqyail bhai tsiqeeq yaoq. 
1PE.4.17	Miqyail iqmoeq ilmoeq yalkhaq dal nail aqyanq kev lee-aiq nail ngaol. Aivq aivq nail yaq juq bhai iqmoeq yalkhaq dal nail ngaol. Aivq ngadao bhai iqmoeq yalkhaq dal haq neq, Miqyail nail lavqkhiq tsail nail geeqlaoq daoq bhai maq naldaiq nail tsaol-aq nail haqbhoil, haoqnao naosaq-u phao khalhai pevq lal nail-aiq. 
1PE.4.18	Jalliq lavqkhoel bhai gevq-ai thaq nail khe-ai,
1PE.4.18	“Tsaq nail daol nail tsaol-aq
1PE.4.18	hevqkovq nail phaq
1PE.4.18	ya nail haq-a neq,
1PE.4.18	Miqyail bhai maq ev nail
1PE.4.18	oeqbal yaq juq khalhai khi
1PE.4.18	jel-ail nia nail-aiq” dai,
1PE.4.18	gevq-ai thaq nail ngaol.
1PE.4.19	Alheel ngel-i mail, Miqyail neema tsaq nail khe-ai ya daq nail tsaol-aq, nuljuq bhai teivq khi saljial ivq nail gaq nail aqlavq lavqkhoel bhai yovqgavq nail aqmaol av bhiq khi, aqmeeq phaq nl dal laivq yaoq.
1PE.5.1	Ngal nuljuq Khali yaq munl bhai heldaiq phail nail aqivq aqtsu juq bhai hal movq-ail nial. Ngal iqsanl, nuljuq khe-ai Khali yaq munl bhai heldaiq phail nail aqivq teevq gaq ngaol. Khali ya daq deedee-a nail bhai ngal ya moel-a nail ngaol. Yaqhao khe dov lee nail seiqleiq khaoqsail bhai ngal iqsanl ya nail ngaol. 
1PE.5.2	Nuljuq nail kov-uvq bhai jaol nail Miqyail nail yaol mavqmav bhai aqmeeq-ai heldaiq phail yaoq. Maq heldaiq phail mail khul maq khi kivq nail ngel-i mail, heldaiq phail nail phaq thaq bhi pevq. Miqyail nail ganl nl nail khe-ai, lavqkhiq teevq tsail heldaiq phail yaoq. Phul heel ya lal nail gal duq taivq-ail maq ngel-ail dai, noeq khi neema lavqkhoel nee nl nail phaq bhi pevq yaoq. 
1PE.5.3	Naoq nail yaol mavqmav nail kovtavq bhai naoq nail alyaq yuq khi thaq uvthaiq. Yaol mavqmav saol oil duq jiav dai, nl daiq hal daiq bhiq yaoq. 
1PE.5.4	Alhai nl haq neq, yaol lovq juq iqsanl nail kovtavq bhai heldaiq phail nail gaq dov lee-u phao, seiqleiq khaoqsail jiav nail heel uqtsaoq nuljuq ya nail ngaol. Heel uqtsaoq al tsaoq neq, maq khuq maq kov-ail nia-ail.
1PE.5.5	Alhai dul dai, yaqyov-aq yaqnoil juq-ol, joiqmaoq mavmaoq juq nail kov-uvq bhai aqmeeq-ai jaol yaoq. Nuljuq yaoq gaq yaoq-ao nee teevq gaq nail kov-uvq bhai teevq gaq yaqkav khe-ai, thaqtheq nail neema aol yaoq. Khul khi mail dai ngal-aq neq,
1PE.5.5	“Miqyail neema eeq nail
1PE.5.5	heel nail tsaol-aq bhai
1PE.5.5	lav tsoiq nail ngaol.
1PE.5.5	Thailhai ngaol-aoq,
1PE.5.5	neema thaqtheq nail
1PE.5.5	juq bhai neq,
1PE.5.5	geeqlaoq eeljaol
1PE.5.5	bivq nail ngaol” dai,
1PE.5.5	gevq-ai thaq nail ngaol.
1PE.5.6	Alheel ngel-i mail, aqyanq tsaq lal-u phao, Miqyail nuljuq bhai thaqeeq thaqheel lavq nail haqbhoil, aivq nail bhaqaoq eeq nail aqlavq kov-uvq bhai neema thaqtheq khi jaol yaoq. 
1PE.5.7	Miqyail nuljuq nail haqbhoil saol-nvq nail ngel-i mail, nuljuq-i khaoqlaol nail yaoq phaq yaoq-ao nee aivq bhai av bhiq yaoq.
1PE.5.8	Yaolphaol khi aqgeel geel dai jaol yaoq. Nuljuq bhai neejiav jiav nail neivq heeqphaq neq, geeq nail allaqjaqsil khe-ai, nuljuq bhai keivq heivq jaq nail dai khi, jaoq jaoq-ai halpov nail ngaol. 
1PE.5.9	Neema thaqtsaol nail phaq ivq nail lavqkhoel nee, aivq bhai lav tsoiq yaoq. Miltsaq kovtavq-ai jaol nail nuljuq nail aqivq jaqbheq Khali yaq juq iqsanl niailhai ya daq thailthaiq nail ngaol dai, heeq kivq thaq-ai yaoq.
1PE.5.10	Geeqlaoq eeljaol teevq bhee aol nail Miqyail Khali bhai juq khi, nqmaq maqluv halyeel ivq nail seiqleiq khaoqsail bhai aol lai kivq dai, nuljuq bhai khul-a nail ngaol. Alheel ngel-i mail, nuljuq teevq yanq taivq-ail ya daq gaq haq neq, aivq nuljuq bhai bhi bhee lal, bhi ivq lal khi, gaq bivq kovq lavq nail ngaol. 
1PE.5.11	Miqyail neq, nqmaq maqluv halyeel bhaqaoq jiav dei-eiq. Aqmiq.
1PE.5.12	Saljial ivq nail ngaol dai, ngaq-i mail saol-nvq-ai thaq nail aqivq jaqbheq Siqlav bhai juq khi, ngal nuljuq bhai haoqgavq davqnil nil dai, gevq bhoel-ai leevq-a nail ngaol. Nuljuq bhai gaq bivq khi, nuljuq-i mail hav bhoel gaq-a nail geeqlaoq eeljaol al, maldil Miqyail nail geeqlaoq eeljaol ngaol dai, salkhil khanq nail dai khi, haoqgavq niil gevq bhoel-ai leevq-a nail ngaol. Geeqlaoq eeljaol al nail lavqkhoel bhai ivqdao dai, jaol yaoq. 
1PE.5.13	Miqyail nuljuq bhai tsel dov-a nail khe-ai, tsel dov-ai thaq nail Bhaqbhulloq meenq bhai jaol nail munl, nuljuq bhai noeq moel naol dai, daoq cavq cavq bhoel-ai leevq-a nail ngaol. Ngaq nail yaqyov Maqkul iqsanl, nuljuq bhai noeq moel naol dai, daoq cavq cavq bhoel-ai leevq-a nail ngaol. 
1PE.5.14	Nuljuq teevq gaq nee teevq gaq goil nail gaiq-a nail lavqkhoel nee, aqlavq he yaoq. Khali nail lavqkhoel bhai jaol nail nuljuq iqsanl nail kovtavq bhai neesal-ovq nail phaq jiav dei-eiq.
2PE.1.1	Ngal neq, Yeiqsul Khali nail yaqkav khi mail gaqkhoel pevq nail Silmoq Bheiqtuvluv ngaol. Miqyail khi mail Hevqkovq nail gaq pevq nail, Yeiqsul Khali nail tsaq nail daol nail phaq bhaqda nee, nvjuq nail neema thaqtsaol nail phaq khe-ai dul nail aqphoiq kav deedee nail neema thaqtsaol nail phaq ya-ai thaq nail nuljuq jaol nail bha haoqgavq gevq bhoel-ai leevq-a nail ngaol.
2PE.1.2	Miqyail khi mail ngadao nail Heeqphaq Yeiqsul bhai nuljuq heeq nia nail phaq bhaqda nee, geeqlaoq eeljaol khi mail neesal-ovq nail phaq nuljuq nail lavqkhoel bhai mao lal dei-eiq.
2PE.1.3	Aivq nail seiqleiq khaoqsail khi meeq dee bhee deedee nail phaq bhai juq khi ngadao bhai khul-a nail Miqyail bhai ngadao heeq kivq nail ngel-i mail, aivq bhai ev khi doevq kivq nail haqbhoil, ngadao loq nail phaq iqsanl mail, aivq nail eeq deedee nail bhaqaoq ngadao bhai bivq lavq-a nail ngaol. 
2PE.1.4	Alhai dul dai, aqphoiq kav khi eeq deedee nail aivq nail saljial juq ngadao bhai bivq lavq-a nail ngaol. Aqsivq haqjoil nail neekhaol bhaqda nee miltsaq kovtavq bhai luq-ail seil-ail nail phaq jiav lal-a nail ngaol. Saljial al juq bhaqda nee, luq-ail seil-ail nail phaq bhai nuljuq ya jel-ail khi, Miqyail neema thaq nail khe-ai, nuljuq iqsanl mail thaq nia lal nail ngaol.
2PE.1.5	Alheel ngel-i mail, nuljuq neema thaqtsaol nail phaq bhai, aqmeeq phaq nl nail bhi mao lal yaoq. Aqmeeq phaq nl nail bhai neenoeq neekha bhi mao lal yaoq. 
2PE.1.6	Neenoeq neekha bhai, yovqgavq nail neema bhai gaq lai nia nail phaq bhi mao lal yaoq. Yovqgavq nail neema bhai gaq lai nail phaq bhai, oltsaol nail phaq bhi maol lal yaoq. Oltsaol nail phaq bhai, Miqyail bhai ev nail phaq bhi mao lal yaoq. 
2PE.1.7	Miqyail bhai ev nail phaq bhai, aqivq jaqbheq bhai gaiq-a nail phaq bhi mao lal yaoq. Aqivq jaqbheq bhai gaiq-a nail phaq bhai, goil nail gaiq-a nail phaq bhi mao lal yaoq. Al juq nail haqbhoil, laijai deedee yaoq. 
2PE.1.8	Niil juq nuljuq nail lavqkhoel bhai aol nail nee ovqtavq, mao lal thailthaiq haq neq, ngadao nail Heeqphaq Yeiqsul Khali bhai heeq nia nail lavqkhoel, nuljuq ganl tsoiq nail tsaol-aq pevq lal khi, aqheeq maodai heeq lee nail ngaol. 
2PE.1.9	Thailhai ngaol-aoq, niil juq maq aol nail tsaol-aq neq, maivneev maq moel haol nia nail tsaol-aq khe-ai dul nail ngaol. Jel lal-u phao, aqyu juq-i mail nl-a nail oeqbal juq bhai tsiqhaol bhiq-a nail phaq bhai iqsanl, nioil peivq gil-a nail ngaol.
2PE.1.10	Alheel ngel-i mail, aqivq jaqbheq juq-ol, Miqyail nuljuq bhai khul khi tsel dov-a nail phaq bhai ivq lal dai, laijai deedee yaoq. Alhai nl haq neq, nuljuq teevq thal-iq maq gaq tsuq-ail. 
2PE.1.11	Alhai dul dai, ngadao nail Heeqphaq khi mail Hevqkovq nail gaq pevq nail Yeiqsul Khali neq, nqmaq maqluv halyeel ivq nail aivq nail Milkhaoq lavqkhoel bhai, aivq nuljuq bhai lavqkhiq teevq tsail hav bhoel lavq nail ngaol.
2PE.1.12	Alheel ngel-i mail, ganl niil juq bhai nuljuq heeq nia gil khi, yovqgavq-i mail ya-ai thaq nail maldil tsaq nail phaq nail lavqkhoel nuljuq ivqdao dai jaol khi ngaol-aoq, ganl niil juq nuljuq bhai khaq mao iqsanl ge noeq bhiq nail ngaol. 
2PE.1.13	Nuljuq ganl al juq bhai maq ya nioil peivq-ail dai, ngal khal doevq-u kev dai, nuljuq bhai ge noeq bhiq nail neq, tsaq nail ngaol dai, noeq nail ngaol. 
2PE.1.14	Khul khi mail dai ngal-aq neq, ngadao nail Heeqphaq Yeiqsul Khali ngaq bhai bhaqlaoq kheq dai phaodaiq lavq-a nail khe-ai, maq maoq lal mail, ngaq nail aqmaol niilniai ya khaonq ha-ail ceevq nail ngaol dai, ngal heeq kivq nail ngaol. 
2PE.1.15	Ngal miltsaq kovtavq bhai maq jaol dai, pevq ail-u phao, nuljuq khaq mao iqsanl ganl al juq bhai noeq kev nia dai, niil aq-il, ngal laijai thailthaiq nail ngaol.
2PE.1.16	Ngadao nail Heeqphaq Yeiqsul Khali nail bhaqaoq nail ganl khi mail aivq yavq kha lee nail ganl, nvjuq nuljuq bhai ge daiq bhiq-u phao, yu nail neenoeq neekha bhai juq khi ge dov-a nail ganqje maq ngel-ail. Nvjuq neq, aivq nail eeq dee heel deedee nail bhaqaoq bhai maivneev nee mail ya moel-a nail ngaol. 
2PE.1.17	Aqbhu Miqyail aivq bhai tsiqeeq tsiqheel bhiq khi seiqleiq khaoqsail bivq-a nail bhai nvjuq ya moel-a nail ngaol. “Tsaol-aq niil gaq neq, ngal mailma-ail gaiq-a nail ngaq nail Yaqyov ngaol. Ngal aivq bhai neekhaol sil deedee naol” dai, aivq bhai ge bhiq-a nail seiqleiq khaoqsail teevq bhee aol nail eeq nail heel nail gaq nail aqthel bhai, nvjuq ya gaiq-a nail ngaol. 
2PE.1.18	Nvjuq aivq nee mail meeq nail haol nail gaoqjaoq kovtavq bhai jaol-u phao, nqtavq nee mail daoq al daoq alhai meel dov-ai leevq-a nail bhai ya gaiq-a nail ngaol.
2PE.1.19	Alheel ngel-i mail, nvjuq Miqyail nail haqbhoil gedan nail juq nail daoq bhai, neema thaqtsaol jaiq lal-a nail ngaol. Nuljuq iqsanl, nuljuq nail neema lavqkhoel nqbhaq bhaq lal khi, nqhao khe aqbhaq bhaq deedee nail aqgil maq dov lal-u phao kev dai, aqnav nail lavqkhoel bhaq nail phalmanq bhai juq nail khe-ai, Miqyail nail haqbhoil gedan nail al juq nail daoq bhai aqmeeq-ail naldaiq yaoq. 
2PE.1.20	Miqyail nail haqbhoil gedan nail juq-i mail Jalliq lavqkhoel bhai gevq-ai thaq nail daoq khul daoq maqkhaiq, yovqgavq bhai yovqgavq noeq dov nia nail maq ngel-ail dai, iqmoeq heeq kivq thaq-ai yaoq. 
2PE.1.21	Khul khi mail dai ngal-aq, Miqyail nail haqbhoil gedan nail juq neq, yovqgavq bhai yovqgavq noeq dov khi ge nail maq ngel-ail. Meeqnail Haolnail Aqhaqlal aqyu juq bhai bhi noeq dov-a nail khe-ai, aqyu juq Miqyail nail daoq ge nail ngaol.
2PE.2.1	Milnee uqnee khe, Yuldav tsaol-aq nail lavqkhoel Miqyail nail haqbhoil gedan naol dai ge khi ngaol-aoq, maldil maq ngel nail juq dov lal daiq-a nail ngaol. Alhai dul dai, niil aq-il, nuljuq nail lavqkhoel bhai iqsanl, maldil maq ngel nail saqlaq juq dov lal nail ngaol. Aqyu juq neq, yu bhai luq-ail seil-ail nail neema thaqtsaol nail phaq oil bhoel khoiq lal nail ngaol. Aqyu juq neq, aqyu juq bhai ul kovq bhiq-a nail Heeqphaq bhai khaonq ha-a nail ngel-i mail, lavqtsail mail luq-ail seil-ail dai, yovqgavq bhai yovqgavq nl nail ngaol. 
2PE.2.2	Thailhai ngaol-aoq, aqyu juq haqeiv nail phaq nl nail haoqnao tsaol-aq maodai tsaothel-aivq nail ngaol. Aqyu juq alhai nl nail bhaqda nee, maldil tsaq nail gailkhaol bhai yu ge doil nail ngaol. 
2PE.2.3	Maq ngel nail saqlaq al juq, phul heel ildaoq maoqgaiq bhai maivjeel jeel nail ngel-i mail, aqyu juq nail haqbhoil jail jeq aol dai, nuljuq bhai goiqbhaoq bhaoq lal nail ngaol. Thailhai ngaol-aoq, aq-u nee mail Miqyail aqyu juq bhai dalceiv-ai thaq nail al neq, aqnieivq-ail maq pevq-ail nia-ail. Aqyu juq maldil ya luq ya seil-ail nail ngaol.
2PE.2.4	Khul khi mail dai ngal-aq, oeqbal nl-a nail nqtavq gaqkhoel bhai iqsanl Miqyail maq phaiq-ail. Aqyu juq bhai daqovq laoma bhai bavq bhoel khi, yalkhaq dal-u n-gaol kev dai, navtsee deel aqduq bhai hailcav-i mail pheethaiq khi laol-ai thaq nail ngaol. 
2PE.2.5	Milnee uqnee khe tsaol-aq bhai iqsanl, Miqyail maq phaiq-ail. Aivq bhai maq ev nail tsaol-aq bhai ulcuvq-i mail bhi deq pheeq heivq gil-a nail ngaol. Thailhai ngaol-aoq, tsaq nail daol nail ganl daoq cavq daoq cov cov-a nail Nol-avq khi mail tsaol-aq sivq gaq bhai Miqyail bhi jel ail-a nail ngaol. 
2PE.2.6	Saoldoq meenq khi mail Gaolmaollav meenq iqsanl, Miqyail miqjaq-i mail bhi poiv heivq gil-a nail ngaol. Yaqhao aivq bhai maq ev nail tsaol-aq juq bhi saol oil nail dai khi, aivq alhai yalkhaq dal bhiq-a nail ngaol.
2PE.2.7	Thailhai ngaol-aoq, tsaol meeq tsaol haol Laoltavq bhai aivq bhi jel ail-a nail ngaol. Haqeiv nail tsaol-aq al juq aqjiivq aqcavq phaq nail aol thaoq nail ngel-i mail, Laoltavq noeqhaq deedee nail ngaol. 
2PE.2.8	Khul khi mail dai ngal-aq, tsaol meeq tsaol haol al gaq, aqyu juq nee mail jaol-u phao, aqyu juq nl thail hal thailthaiq nail haqeiv nail phaq bhai ya gaiq ya moel nail ngel-i mail, yaoq n yaoq n nee aivq nail neema lavqkhoel bhai maq khanqtsaol-ail. 
2PE.2.9	Alheel ngel-i mail, Miqyail bhai ev nail tsaol-aq laonqdaiq nail phaq bhai ya daq-u phao, aqyu juq bhai khalhai ya bhi jel-ail nail dai, Miqyail heeq nia nail ngaol. Thailhai ngaol-aoq, Yalkhaq dal-u n-gaol kev dai, aivq haqeiv nail tsaol-aq bhai bhi jaol khi khoeq bhiq jiovq bhiq nail ngaol. 
2PE.2.10	Aqjiivq aqcavq cavq nail aqsivq haqjoil nail neenoeq haoqnao tsaothe khi, Miqyail uvthaiq nail phaq bhai khal ge movq-ail ge nail juq bhai neq, yu nee maqtsil khoeq nail jiovq nail phaq bhai ya daq nail ngaol.
2PE.2.10	Maq ngel nail saqlaq al juq neq, geesil nail neema maq aol dai, yovqgavq nail neema khal noeq nail khe-ai, nl nail ngaol. Nqtavq khi miltsaq nail gaiqlaq bhai jaol nail bhaqaoq eeq nail juq bhai iqsanl, khal ge movq-ail ge tseq nail ngaol. 
2PE.2.11	Nqtavq gaqkhoel juq neq, aqyu juq nee maqtsil gaq bhee jaiq khi, bhaqaoq eeq jaiq nail juq pevq khi ngaol-aoq, Heeqphaq Miqyail nail sivtavq bhai, nqtavq khi miltsaq nail gaiqlaq bhai jaol nail juq bhai khal ge movq-ail maq ge nail nee ovqtavq, oeqbal maq thaq-ail. 
2PE.2.12	Thailhai ngaol-aoq, maq ngel nail saqlaq al juq neq, maq heeq nia nail phaq bhai khal ge movq-ail ge doil nail ngaol. Aqyu juq neq, nieivq khi bhi deeq heivq jaq nail haqbhoil doevq lee-a nail khul maq saol-nvq nia dai, nl nail hal nail jaiqyaq khe-ai, dul nail ngaol. Haqtsoiq jaiqyaq bhai lav cov nail khe-ai, aqyu juq iqsanl, ya daq nail ngaol.
2PE.2.13	Maq tsaq maq daol nail phaq nl nail bhaqda nee, maq tsaq maq daol nail phaq ya daq nail ngaol. Aqyu juq neq, n-gaol phao iqsanl aljaiq jaq bov daol bov nail bhai lavqkhiq tsail deedee nail ngaol. Aqyu juq nuljuq nee mail jaq tavq daol tavq-u phao, haqeiv nail phaq bhai neekhaol teevq sil nl nail ngaol. Aqyu juq neq, nuljuq bhai bhi niaoq lal nail malyal khe-ai, dul nail ngaol. 
2PE.2.14	Aqyu juq nail maivneev neq, yu nee mail bheeq movq nail neema aol nail ngaol. Aqyu juq neq, teevq thal-iq oeqbal nl bov nail maq bhao-ail. Aqyu juq neq, neema maq ivq nail tsaol-aq bhai jalmul mul nail nee ovqtavq, phul heel ildaoq maoqgaiq bhai maivjeel jeel deedee nail ngaol. Aqyu juq neq, Miqyail-i mail iqkhail yavq nail bhai ya daq nail juq ngaol. 
2PE.2.15	Aqyu juq neq, gailkhaol aqdaol khaol bhai khaonq ha-ail ceevq khi, gail bheeq bheeq ail-a nail ngaol. Aqyu juq neq, Bhaolsaoq nail yaqyov Bhaqlaq nail aqkhil phaqyal haoqnao tsaothe thailthaiq nail ngaol. Bhaqlaq neq, maq tsaq maq daol nail yalgaq aqphoiq ya movq deedee-ai bhiq nail ngaol. 
2PE.2.16	Aivq nail oeqbal bhaqda nee, khaq khaq-ail cavq nail cov nail bhai ya daq-a nail ngaol. Daoq maq ge nia nail aivq nail moeqphaq laljieiv tsaol-aq khe-ai, daoq ge dol lavq khi, Miqyail nail haqbhoil gedan nail tsaol-aq pevq nail Bhaqlaq-i mail naiquq khe-ai, nl nail phaq bhai lav naq-a nail ngaol.
2PE.2.17	Aqyu juq neq, tsil lai-a nail ulcuvq laolbev khi mail, lilmoel lil ma-i mail bhi oil jal-aivq-a nail nqdil khe-ai dul nail ngaol. Aqyu juq nail haqbhoil navtsee deel jaol duq Miqyail lav sav-ai thaq nail ngaol. 
2PE.2.18	Khul khi mail dai ngal-aq, aqyu juq neq, khul teevq phaq-ail ganl maq tsoiq nail khaoqsail he nail daoq ge nail ngaol. Aqsivq haqjoil nail neekhaol teevq sil aqjiivq aqcavq phaq nl nail bhai juq khi, gail bheeq bheeq nail tsaol-aq lavqkhoel nee dov lal nail dai khi, laijai thailthaiq nail juq bhai jalmul mul nail ngaol. 
2PE.2.19	“Nuljuq yu nail yaqkav maq ya jiovq-ail” dai, ge bhiq khi ngaol-aoq, aqyu juq neq, oeqbal nail kov-uvq bhai yaqkav jiovq thailthaiq nail ngaol. Khul khi mail dai ngal-aq, tsaol-aq bhai gaq lai nail khul phaq maqkhaiq, tsaol-aq neq, al phaq nail yaqkav jiovq thailthaiq nail ngaol. 
2PE.2.20	Tsaol-aq yaq neq, ngadao nail Heeqphaq khi mail Hevqkovq nail gaq pevq Yeiqsul Khali bhai heeq nia nail ngel-i mail, miltsaq khe aqjiivq aqcavq phaq nee, ya jel ail-a nail ngaol. Ya jel-ail khi ngaol-aoq, aqjiivq aqcavq nail lavqkhoel bhai gaoq aol-ail khi, gaoq bhi gaq lai haq neq, iqmoeq-u nee maqtsil haoqnao naosaq neq, doil jaiq nail ngaol. 
2PE.2.21	Aqyu juq neq, tsaq nail daol nail gailkhaol bhai heeq nia khi ngaol-aoq, khaonq ha-ail ceevq khi, aqyu juq bhai bivq-ai thaq nail meeq nail haol nail aoldaoq kovqdaoq bhai iqsanl khaonq ha-ail ceevq haq neq, tsaq nail daol nail gailkhaol bhai heeq nia-a nail nee maqtsil, maq heeq nia nail neq, aqyu juq nail haqbhoil meeq jaiq nail ngaol. 
2PE.2.22	“Kheeq neq, aivq nail aoqpeivq bhai aivq gaoq jaq kovq nail ngaol” dai, daoq daq daq nail daoq khi mail, “Wavq bhai aqmaol bhi jiivq khi ngaol-aoq, niaoq lao gaoq lao ail nail ngaol” dai, ge nail daoq daq daq nail daoq al daoq neq, aqyu juq nail haqbhoil tsaq deedee nail ngaol.
2PE.3.1	Ngal mailma-ail gaiq-a nail aqtsaoq juq-ol, ngal nuljuq jaol nail bha gevq bhoel-ai leevq-a nail haoqgavq niil keiv neq, nvq keiv teevq keiv ngaol. Nuljuq aqmeeq-ai saol-nvq nia dai, ngal nuljuq bhai haoqgavq niil nvq keiv gevq bhoel-ai leevq khi, ge noeq bhiq nail ngaol. 
2PE.3.2	Miqyail nail haqbhoil gedan nail meeq nail haol nail juq-i mail aq-u nee, gedan-ai thaq nail daoq bhai thaq nioil peivq dei-eiq. Heeqphaq khi mail Hevqkovq nail gaq pevq nail Yeiqsul neq, nuljuq bhai cavq nail gaqkhoel juq bhai juq khi, bivq-ai thaq nail daoq juq bhai iqsanl thaq nioil peivq dei-eiq.
2PE.3.3	Haoqnao naosaq khe aqn aqyanq niil nail lavqkhoel, yovqgavq nail aqsivq haqjoil neekhaol nail haoqnao tsaothe khi khal ge movq-ail ge nail tsaol-aq juq dov lal nail ngaol dai, nuljuq iqmoeq heeq kivq nail tsaq nail ngaol. 
2PE.3.4	Aqyu juq niailhai naldaiq lal nail ngaol: “ ‘Ngal yavq kha lee naol’ dai, Yeiqsul-i mail saljial jaq-ai thaq nail al khaq bha peivq gil ail-aoq thaq nail-aiq. Ngadao nail aqphiq aqbhal juq iqsanl sil gil-aoq nail ngaol. Thailhai ngaol-aoq, miltsaq teivq-u n-gaol nee mail yanqgaol kev dai, yaoq phaq yaoq-ao nee maq phal lal-a nail maq ngel-ail laiq” dai, ge lal nail ngaol. 
2PE.3.5	Milnee uqnee nee mail Miqyail nail daoq bhaqda nee nqtavq jiav lal-a nail bhai, aqyu juq nioil peivq movq nail ngaol. Al ovqtavq, Miqyail nail daoq bhaqda nee, ulcuvq nee mail miltsaq dov lal khi, ulcuvq bhaqda nee miltsaq pevq lal-a nail ganl iqsanl, aqyu juq nioil peivq movq nail ngaol. 
2PE.3.6	Milnee uqnee nee miltsaq bhai ulcuvq bhi deq pheeq lal khi, tsaol-aq bhai lav luq lav seil-a nail ngaol. 
2PE.3.7	Miqyail nail daoq al neq, niil aq-il jiav thailthaiq nail nqtavq khi miltsaq bhai, miqjaq kheq ha nail haqbhoil lainq-ai thaq nail ngaol. Miqyail bhai maq ev nail tsaol-aq bhai yalkhaq dal khi lav luq lav seil-u n-gaol kev dai, lainq-ai thaq nail ngaol.
2PE.3.8	Ngal mao-ail gaiq-a nail aqtsaoq juq-ol, daoq niil daoq bhai thaq nioil peivq dei-eiq. Heeqphaq Miqyail nail sivtavq bhai, teevq n khi teevq hinl kovq neq, khul maq bheeq-n-ail. 
2PE.3.9	Miqyail-i mail jaq-ai thaq nail saljial bhai aivq lavqtsail mail maq bhi bhee lal-il dai, tsaol-aq teevq pav ganav juq noeq thailthaiq nail ngaol. Aivq lavqtsail mail maq bhi bhee lal nail maq ngel-ail. Tsaol-aq teevq gaq-ail maq luq maq seil-ail dai, tsaol-aq iqsanl mail oeqbal noeqpov lal nail bhai, aivq oil movq nail ngel-i mail, nuljuq bhai aivq ol lavq nail ngaol.
2PE.3.10	Khoiqbhaoq bhaoq lal nail aqyanq maq heeq kivq nail khe-ai, Heeqphaq Yeiqsul nail aqn kev lee nail ngaol. Aq-u n-gaol, nqtavq aqthel mailma-ail meel meel-ail peivq-ail nail ngaol. Aqlaol laol deedee nail ngel-i mail, nlma bhala aqgil iqsanl mail, phaq gil lai nail ngaol. Miltsaq khi miltsaq kovtavq bhai khal jiav nail iqsanl mail poiv ha gil nail ngaol.
2PE.3.11+2PE.3.12	Al juq iqsanl mail phaq gil-ail nail ngaol dai, heeq kivq nail ngel-i mail, nuljuq Miqyail nail aqn bhai noeqthunq khi daonq thailthaiq-u phao, aqmeeq aqhaol haol dai, taivq-ail doevq khi, Miqyail bhai ev nail tsaol-aq pevq heeq phaq-ail tsaq nail maq ngel ail laiq. Aqn al n kev lee haq neq, nqtavq bha miqjaq-i mail poiv ha khi, aqlaol laol deedee nail ngel-i mail, yaoq phaq yaoq-ao nee phaq gil lai nail ngaol. 
2PE.3.13	Thailhai ngaol-aoq, Miqyail-i mail saljial jaq-ai thaq nail khe-ai, nqtavq aqsivq miltsaq aqsivq jiav lal nail ngaol dai, ngadao noeqthunq khi daonq nail ngaol. Al bhai neq, tsaq nail daol nail phaq taivq-ail jiav nail ngaol.
2PE.3.14	Alheel ngel-i mail, ngal mao-ail gaiq-a nail aqtsaoq juq-ol, nuljuq al juq bhai noeqthunq khi daonq nail ngel-i mail, nuljuq aqjiivq aqcavq phaq maq leivq mail, oeqbal thaq duq iqsanl maq jiav nail lavqkhoel nee, Miqyail nail sivtavq bhai neesal-ovq nail lavqkhoel bhai ya jaol dai, laijai yaoq. 
2PE.3.15	Ngadao hevqkovq nail phaq ya dai, ngadao nail Heeqphaq Miqyail ol thailthaiq nail ngaol dai, heeq kivq thaq-ai yaoq. Ngadao mao-ail gaiq-a nail aqivq jaqbheq Paolluv iqsanl, Miqyail aivq bhai neenoeq neekha bivq-a nail khe-ai, ganl niil juq nuljuq bhai haoqgavq gevq bhoel-ai leevq-a nail ngaol. 
2PE.3.16	Aivq-i mail gevq-a nail haoqgavq iqsanl nail lavqkhoel-ai, ganl niil juq aivq gevq-a nail ngaol. Haoqgavq al juq nail lavqkhoel-ai ganl teevq pav ganav juq neq, gov heeq lal nail haq nail ngaol. Maq heeq nia-ail neema maq ivq nail tsaol-aq neq, gov heeq lal nail haq nail daoq al juq bhai maqkhaiq, Jalliq yaoq juq yaoq nail lavqkhoel bhai gevq bhoel-ai thaq nail daoq juq bhai maqkhaiq, daoqceevq lav phal nail ngaol. Aqyu juq alhai nl nail ngel-i mail, ya luq ya seil-ail nail ngaol.
2PE.3.17	Alheel ngel-i mail, ngal mao-ail gaiq-a nail aqtsaoq juq-ol, nuljuq iqmoeq-u nee mail ganl niil juq heeq nia nail ngel-i mail, haqeiv nail tsaol-aq nl bheeq nail haoqnao aqyu juq nuljuq bhai maq ya hevq bheel-aivq mail, yovqgavq ivqdao dai, thulphaol-nvq thaq nail bhai maq ya tsu-ail dai, yaolphaol yaoq. 
2PE.3.18	Ngadao nail Heeqphaq khi Hevqkovq nail gaq pevq nail Yeiqsul Khali nail geeqlaoq eeljaol nail lavqkhoel nee maqkhaiq, aivq bhai heeq nia nail lavqkhoel nee mail maqkhaiq, nuljuq eeq lal moe lal yaoq. Niil aq-il nee, nqmaq maqluv halyeel aivq bhai tsiqeeq tsiqheel bhel. Aqmiq.
1JN.1.1	Iqmoeq-u nee mail doevq nail jaol nail daoq nail ganl nvjuq nuljuq jaol nail bha gevq bhoel-ai leevq-a nail ngaol. Aqdoevq bhi doevq lal nail daoq al daoq bhai nvjuq ya gaiq khi, maivneev-i mail ya moel-a nail ngaol. Nvjuq daoq al daoq bhai hel iqsanl ya heldaiq moel khi, thoiq nail iqsanl ya thoiqtsi daiq-a nail ngaol. 
1JN.1.2	Aqdoevq doevq nail phaq bhaqlaoq kheq dai dov lal nail bhai nvjuq ya moel khi, al nail ganl salkhil khanq nail ngaol. Al ovqtavq, nvjuq bhai bhaqlaoq khe dai bhi moel lavq-a nail, Aqbhu Miqyail nee mail jaol-a nail nqmaq maqluv halyeel doevq nail phaq nail ganl, nuljuq bhai ge daiq bhiq nail ngaol. 
1JN.1.3	Nuljuq iqsanl nvjuq nee mail aqtsaoq ya tsaoq dai, nvjuq-i mail ya gaiq ya moel-a nail juq nuljuq bhai ge daiq bhiq nail ngaol. Ngadao aqtsaoq tsaoq nail neq, Aqbhu Miqyail khi mail aivq nail Yaqyov Yeiqsul Khali nee mail aqtsaoq tsaoq nail phaq pevq nail ngaol. 
1JN.1.4	Ngadao lavqkhiq tsail deedee lal nia dai, ganl niil juq nvjuq nuljuq jaol nail bha gevq bhoel-ai leevq-a nail ngaol.
1JN.1.5	Nvjuq neq, Yeiqsul-i mail cavq lavq-a cov lavq-a nail daoq bhai ya gaiq khi, nuljuq bhai ge daiq bhiq nail ngaol. Aivq nail daoq al neq, niailhai ngaol. Miqyail neq, aqbhaq pevq nail ngaol. Aivq nail lavqkhoel bhai aqnav teevq peivq-ail maq aol-ail. 
1JN.1.6	Ngadao aivq nee mail aqtsaoq tsaoq thailthaiq naol dai ge khi ngaol-aoq, aqnav nail lavqkhoel bhai doevq haq neq, ngadao goiqbhaoq bhaoq nail tsaol-aq pevq khi, maldil tsaq nail lavqkhoel bhai, aqdoevq maq doevq-ail. 
1JN.1.7	Thailhai ngaol-aoq, Miqyail aqbhaq nail lavqkhoel bhai jaol nail khe-ai, ngadao iqsanl aqbhaq nail lavqkhoel bhai tsao haq neq, ngadao teevq gaq nee teevq gaq aqtsaoq tsaoq tavq nail ngaol. Al ovqtavq, aivq nail Yaqyov Yeiqsul nail aqsivq ngadao nail oeqbal iqsanl bhai tsiqhaol lavq nail ngaol.
1JN.1.8	Ngadao oeqbal maq aol-ail dai ge haq neq, yovqgavq bhai yovqgavq goiqbhaoq bhaoq nail phaq pevq khi, maldil tsaq nail phaq ngadao nail lavqkhoel bhai maq aol-ail. 
1JN.1.9	Ngadao yovqgavq nail oeqbal yovqgavq Miqyail bhai ge dov haq neq, Miqyail saljial ivq khi tsaq nail daol nail gaq pevq nail ngel-i mail, ngadao nail oeqbal bhai aivq phaiq lavq khi, maq tsaq maq daol nail phaq iqsanl bhai tsiqhaol lavq nail ngaol. 
1JN.1.10	Oeqbal maq nl daiq haq-al dai, ngadao ge haq neq, Miqyail bhai goiqbhaoq bhaoq nail gaq niil dai, ngadao ge nail khe-ai, dul nail ngaol. Al ovqtavq, aivq nail daoq ngadao nail lavqkhoel bhai maq aol-ail.
1JN.2.1	Ngal mailma-ail gaiq-a nail yaq juq-ol, nuljuq oeqbal maq ya nl dai, ganl niil juq ngal nuljuq bhai gevq bhoel-ai leevq-a nail ngaol. Thailhai ngaol-aoq, teevq gaq ganav oeqbal nl laiq lao haq neq, ngadao nail haqbhoil thaoq hal nail gaq Aqbhu Miqyail nee mail jaol nail ngaol. Aivq neq, tsaq nail daol nail gaq pevq nail Yeiqsul Khali ngaol. 
1JN.2.2	Aivq neq, ngadao nail oeqbal nail haqbhoil laol bhiq-a nail gaq ngaol. Ngadao nail oeqbal taivq-ail maq ngel nail, tsaol-aq yaq yaoq gaq yaoq-ao nee nail oeqbal bhai iqsanl laol bhiq-a nail ngaol. 
1JN.2.3	Heeqphaq Yeiqsul-i mail bivq-ai thaq nail daoq bhai naldaiq haq neq, ngadao aivq bhai heeq kivq nail ngaol dai, aqduq bhao nail ngaol. 
1JN.2.4	“Ngal aivq bhai heeq kivq naol” dai, tsaol-aq teevq gaq ganav ge khi ngaol-aoq, aivq-i mail bivq-ai thaq nail daoq bhai maq naldaiq haq neq, tsaol-aq al gaq goiqbhaoq bhaoq nail tsaol-aq ngaol. Aivq nail lavqkhoel bhai maldil tsaq nail phaq maq aol-ail. 
1JN.2.5	Thailhai ngaol-aoq, Yeiqsul Khali nail daoq khal naldaiq nail tsaol-aq khul gaq maqkhaiq, Miqyail nail goil nail gaiq-a nail phaq aivq nail lavqkhoel bhai maldil bhee lal nail ngaol. Ngadao aivq nail lavqkhoel bhai jaol nail ngaol dai, niailhai ya heeq kivq nail ngaol. 
1JN.2.6	“Ngal aivq nail lavqkhoel bhai jaol nail ngaol” dai, khal ge nail tsaol-aq Yeiqsul Khali doevq-a nail khe-ai, ya doevq nail ngaol.
1JN.2.7	Ngal mailma-ail gaiq-a nail aqtsaoq juq-ol, ngal nuljuq bhai gevq bhoel-ai leevq-a nail niil neq, daoq aqsivq bivq nail maq ngel-ail. Iqmoeq-u nee mail nuljuq bhai bivq thaq-ail ceevq khi, nuljuq iqsanl heeq nia nail daoq aqlil al daoq gevq bhoel-ai leevq-a nail ngaol. Bivq thaq-ail ceevq-a nail daoq aqlil al daoq neq, nuljuq gaiq daiq-a nail daoq al daoq ngaol. 
1JN.2.8	Thailhai ngaol-aoq, niil aq-il neq, ngal nuljuq bhai gevq bhoel-ai leevq-a nail daoq aqlil al daoq neq, aqsivq iqsanl pevq nail ngaol. Daoq al daoq neq, Yeiqsul bhaqda nee bhee lal khi, nuljuq nail lavqkhoel bhai iqsanl bhee lal thailthaiq nail ngaol. Khul khi mail dai ngal-aq neq, aqnav peivq ail khi, maldil aqbhaq niil aq-il iqsanl, bhaq dol lavq thailthaiq nail ngaol.
1JN.2.9	Tsaol-aq teevq gaq ganav, “Ngal aqbhaq nail lavqkhoel bhai jaol naol” dai, ge khi ngaol-aoq, aivq nail aqivq jaqbheq bhai neejiav jiav haq neq, aivq neq, aqnav nail lavqkhoel bhai jaol-ai haq nail ngaol. 
1JN.2.10	Yovqgavq nail aqivq jaqbheq bhai gaiq-a nail tsaol-aq, aqbhaq nail lavqkhoel bhai jaol nail ngaol. Aivq bhaqda nee yu phaqthiq thiq lai duq maq jiav-ail. 
1JN.2.11	Yovqgavq nail aqivq jaqbheq bhai neejiav jiav nail tsaol-aq, aqnav nail lavqkhoel bhai jaol khi, aqnav nail lavqkhoel bhai tsao nail ngaol. Aqnav al neq, aivq bhai maivpeivq bhi peivq ail-a nail ngel-i mail, aivq khaq bha ail thailthaiq nail bhai maq heeq nia-ail.
1JN.2.12	Yaq juq-ol, Yeiqsul nail aqmil bhaqda nee nuljuq nail oeqbal phaiq lavq-a nail ngaol. Alheel ngel-i mail, ngal nuljuq bhai haoqgavq niil gevq bhoel-ai leevq-a nail ngaol. 
1JN.2.13	Aqbhu juq-ol, iqmoeq-u nee mail doevq nail jaol nail gaq bhai heeq nia nail ngel-i mail, ngal nuljuq bhai haoqgavq niil gevq bhoel-ai leevq-a nail ngaol. Yaqyov-aq yaqnoil juq-ol, haqeiv nail gaq bhai gaq lai-a nail ngel-i mail, ngal nuljuq bhai haoqgavq niil gevq bhoel-ai leevq-a nail ngaol. Yaq juq-ol, Aqbhu Miqyail bhai heeq nia nail ngel-i mail, ngal nuljuq bhai haoqgavq niil gevq bhoel-ai leevq-a nail ngaol. 
1JN.2.14	Aqbhu juq-ol, iqmoeq-u nee mail doevq nail jaol nail gaq bhai heeq nia nail ngel-i mail, ngal nuljuq bhai haoqgavq niil gevq bhoel-ai leevq-a nail ngaol. Nuljuq yaqyov-aq yaqnoil juq-ol, aqhaqlal phao gaq kav nail nee ovqtavq, Miqyail nail daoq nuljuq nail lavqkhoel bhai aol khi, nuljuq haqeiv nail gaq bhai gaq lai-a nail ngel-i mail, ngal nuljuq bhai haoqgavq niil gevq bhoel-ai leevq-a nail ngaol.
1JN.2.15	Miltsaq nail aol bhai maqkhaiq, miltsaq kovtavq bhai jiav nail phaq bhai maqkhaiq, thaq gaiq-a. Tsaol-aq teevq gaq ganav miltsaq nail aol bhai gaiq-a haq neq, Aqbhu Miqyail nail goil nail gaiq-a nail phaq aivq nail lavqkhoel bhai maq aol-ail. 
1JN.2.16	Khul khi mail dai ngal-aq, miltsaq kovtavq bhai khal jiav nail yaoq phaq yaoq-ao nee, aqsivq haqjoil phao oil movq nail phaq maqkhaiq, maivneev moel khi oil movq nail phaq maqkhaiq, phul heel ildaoq maoqgaiq bhaqda nee neema eeq nail phaq maqkhaiq, Aqbhu Miqyail nee mail dov lee-a nail maq ngel-ail. Miltsaq yaq nee mail dov lal-a nail ngaol. 
1JN.2.17	Miltsaq nail aol khi mail miltsaq bhai tavq nail neekhaol jiav nail juq neq, peivq-ail thailthaiq nail ngaol. Thailhai ngaol-aoq, Miqyail neema tsaq dai, nl nail tsaol-aq nqmaq maqluv halyeel ya doevq nail ngaol.
1JN.2.18	Ngaq nail yaq juq-ol, aqyanq niil neq, haoqnao naosaq khe yanq ngaol. Khali bhai genl dev nail gaq dov lee nail ngaol dai, nuljuq ya gaiq-a nail khe-ai, niil aq-il iqsanl Khali bhai genl dev nail maodai gaq dov lee-a nail ngaol. Alheel ngel-i mail, yanq niil yanq neq, haoqnao naosaq khe yanq nial dai, ngadao heeq kivq nail ngaol. 
1JN.2.19	Tsaol-aq al juq ngadao nail munl nee mail dov ail-a nail ngaol. Aqyu juq ngadao nail munl lavqkhoel bhai jaol-u phao iqsanl, ngadao nee mail maq tavq-ail. Khul khi mail dai ngal-aq, aqyu juq ngadao nee mail tavq lao-aol kheel nul, ngadao juq nee mail jaol-ai haq nail ngaol. Thailhai ngaol-aoq, aqyu juq yaoq gaq yaoq-ao nee ngadao juq nee mail maq tavq-ail dai, bhaqlaoq kheq dai bhi dov lal nail dai khi, ngadao juq nail munl nee mail dov ail-a nail ngaol. 
1JN.2.20	Thailhai ngaol-aoq, nuljuq nail kovtavq bhai Meeqnail Haolnail Aqhaqlal hoeldav bhiq gaq-ao nail ngel-i mail, nuljuq iqsanl mail, maldil tsaq nail phaq bhai heeq nia nail ngaol. 
1JN.2.21	Nuljuq maldil tsaq nail phaq bhai maq heeq nia nail ngel-i mail, ngal nuljuq bhai haoqgavq niil gevq bhoel-ai leevq-a nail maq ngel. Nuljuq maldil tsaq nail phaq bhai heeq nia khi, goiqbhaoq bhaoq nail khul phaq maqkhaiq, maldil tsaq nail phaq nee mail maq tavq-ail dai, nuljuq heeq nia nail ngel-i mail, ngal nuljuq bhai haoqgavq niil gevq bhoel-ai leevq-a nail ngaol. 
1JN.2.22	Thailhai phal-iq, goiqbhaoq bhaoq nail neq, khaq sil gaq. Yeiqsul neq, Khali maq ngel-ail dai, jil nail gaq neq, goiqbhaoq bhaoq nail gaq ngaol. Alhai jil nail tsaol-aq al gaq neq, Aqbhu Miqyail bhai maqkhaiq, Yaqyov bhai maqkhaiq, jil ha khi, Khali bhai genl dev nail gaq ngaol. 
1JN.2.23	Khul khi mail dai ngal-aq, Yaqyov bhai khal jil ha nail tsaol-aq neq, Aqbhu Miqyail bhai iqsanl jil ha nail khe-ai dul khi, Yaqyov bhai khal hav bhoel nail tsaol-aq neq, Aqbhu Miqyail bhai iqsanl hav bhoel nail khe-ai, dul nail ngaol. 
1JN.2.24	Alheel ngel-i mail, iqmoeq-u nee nuljuq-i mail ya gaiq-ai thaq nail daoq bhai neema lavqkhoel bhai ivqdao dai, nieivq thaiq-ai thaq yaoq. Daoq al bhai nuljuq nieivq thaiq-ai thaq haq neq, Yaqyov khi mail Aqbhu Miqyail nail lavqkhoel bhai nuljuq khaq mao iqsanl jaol nail ngaol. 
1JN.2.25	“Ngal nuljuq bhai nqmaq maqluv halyeel doevq nail phaq bivq naol” dai, Yeiqsul-i mail saljial jaq ceiv-ai thaq nail ngaol. 
1JN.2.26	Nuljuq bhai hevq bheel-aivq movq-ai bhiq nail juq nail ganl, ngal nuljuq bhai haoqgavq niil gevq bhoel-ai leevq-a nail ngaol. 
1JN.2.27	Yeiqsul-i mail hoel dav lavq-a nail Aqhaqlal Miqyail nuljuq nail lavqkhoel bhai jaol nail ngel-i mail, aqyu juq nuljuq bhai cavq bhiq cov bhiq nail maq loq-ail. Aqhaqlal Miqyail nuljuq bhai ganl al iqsanl mail cavq lavq cov lavq nail ngaol. Hoeldav lavq-a nail al phaq neq, aqduq maq bhao nail phaq maq ngel-ail. Maldil tsaq nail phaq pevq nail ngaol. Alheel ngel-i mail, aivq nuljuq bhai cavq lavq cov lavq-a nail khe-ai, Yeiqsul nail lavqkhoel bhai jaol yaoq.
1JN.2.28	Ngaq nail yaq juq-ol, Yeiqsul yavq kha lee-u phao, neema ivqdao dai aol khi, aivq nail sivtavq bhai maq ya haqsil dai, aivq nail lavqkhoel bhai jaol yaoq. 
1JN.2.29	Khali neq, tsaq nail daol nail gaq ngaol dai, nuljuq heeq nia nail khe-ai, tsaq nail daol nail phaq khal nl nail yaoq gaq yaoq-ao nee mail, Miqyail nail yaq pevq lal-a nail ngaol dai, nuljuq heeq kivq nail neq, tsaq nail ngaol.
1JN.3.1	Aqbhu Miqyail neq, ngadao bhai khadai gaiq-a nail dai, saol-nvq daiq yaoq. Ngadao bhai Miqyail nail yaq dai, mil lavq-a nail ngaol. Ngadao neq, maldil aivq nail yaq ngaol. Miltsaq yaq juq aivq bhai maq heeq nia nail ngel-i mail, ngadao juq bhai iqsanl maq heeq nia-ail. 
1JN.3.2	Ngal mailma-ail gaiq-a nail aqtsaoq juq-ol. Niil aq-il ngadao Miqyail nail yaq ngaol. Yaqhao ngadao khalhai pevq lal nail bhai maq phaodaiq lavq haq-al. Thailhai ngaol-aoq, Yeiqsul dov lee-u phao, ngadao aivq khe-ai pevq lal nail ngaol dai, heeq kivq nail ngaol. Khul khi mail dai ngal-aq neq, aivq khalhai pevq nail bhai ngadao bhaqlaoq kheq dai, ya moel nail ngaol. 
1JN.3.3	Yeiqsul bhai alhai khal noeqthunq nail tsaol-aq yaoq gaq yaoq-ao nee mail, Yeiqsul haol nail khe-ai, tsaol-aq al juq iqsanl yovqgavq bhai yovqgavq ya bhi haol lal nail ngaol.
1JN.3.4	Oeqbal khal nl nail tsaol-aq yaoq gaq yaoq-ao nee mail, Miqyail nail aoldaoq kovqdaoq bhai nl bheeq-a nail ngaol. Oeqbal neq, aoldaoq kovqdaoq bhai nl bheeq-a nail phaq pevq nail ngaol. 
1JN.3.5	Thailhai ngaol-aoq, nuljuq heeq nia nail khe-ai, ngadao nail oeqbal bhai oil ha nail dai khi, Yeiqsul lee-a nail ngaol. Aivq neq, oeqbal teevq peivq-ail maq aol-ail. 
1JN.3.6	Yeiqsul nail lavqkhoel bhai jaol nail khul gaq maqkhaiq, oeqbal maq nl-ail
1JN.3.7	Ngaq nail yaq juq-ol. Tsaol-aq teevq gaq iqsanl nuljuq bhai maq ya hevq bheel-aivq dai, yaolphaol yaoq. Yeiqsul neq, tsaq nail daol nail gaq pevq nail khe-ai, aqtsaq aqdaol daol dai, khal nl nail khul gaq maqkhaiq, tsaq nail daol nail tsaol-aq ngaol. 
1JN.3.8	Oeqbal khal nl nail tsaol-aq neivq heeqphaq nail yaq ngaol. Khul khi mail dai ngal-aq, neivq heeqphaq neq, iqmoeq-u nee mail oeqbal nl-a nail ngaol. Alheel ngel-i mail, neivq heeqphaq nl nail hal nail phaq bhai lav cov nail dai khi, Miqyail nail Yaqyov dov lee-a nail ngaol. 
1JN.3.9	Miqyail nail yaq pevq lal-a nail juq neq, oeqbal maq nl-ail. Khul khi mail dai ngal-aq, Miqyail nail aqiq aqyu juq nail lavqkhoel bhai doevq nail ngaol. Aqyu juq Miqyail nail yaq pevq nail ngel-i mail, oeqbal maq nl-ail. 
1JN.3.10	Alheel ngel-i mail, Miqyail nail yaq khi mail neivq heeqphaq nail yaq bhai, aqmeeq-ai tselpav kivq nail ngaol. Aqtsaq aqdaol daol dai maq khal nl nail tsaol-aq, Miqyail nail yaq maq ngel-ail. Alhai dul dai, Yovqgavq nail aqivq jaqbheq bhai maq gaiq-a nail tsaol-aq iqsanl, Miqyail nail yaq maq ngel-ail.
1JN.3.11	“Nuljuq teevq gaq nee teevq gaq gaiq-a yaoq” dai, ge-ai thaq nail daoq al daoq bhai, iqmoeq-u nee mail nuljuq ya gaiq-a nail ngaol. 
1JN.3.12	Haqeiv nail gaq nail yaq khe-ai dul nail Gaqilnav
1JN.3.13	Aqivq jaqbheq juq-ol, miltsaq yaq nuljuq bhai neejiav jiav nail bhai, noeq-u maq dov dai, thaq pevq-ail. 
1JN.3.14	Ngadao neq, sil nail phaq nail lavqkhoel nee dov ail khi, aqdoevq doevq nail phaq nail lavqkhoel aol lai-a nail ngaol. Khalhai khi heeq lal nail dai ge haq neq, aqivq jaqbheq juq bhai gaiq-a nail ngel-i mail ngaol. Goil nail gaiq-a nail phaq maq nl dol leevq nail gaq neq, sil nail phaq nail lavqkhoel bhai jaol-ai haq nail ngaol. 
1JN.3.15	Yovqgavq nail aqivq jaqbheq bhai neejiav jiav nail tsaol-aq yaoq gaq yaoq-ao nee tsaol-aq bhai heivq gaq-ao nail khe-ai dul nail ngaol. Tsaol-aq bhai heivq nail khul gaq maqkhaiq, aivq nail lavqkhoel bhai nqmaq maqluv halyeel doevq nail phaq maq aol-ail dai, nuljuq heeq nia nail ngaol. 
1JN.3.16	Khali neq, ngadao nail haqbhoil yeeldan-a nail ngel-i mail, ngadao goil nail gaiq-a nail phaq bhai heeq kivq lal-a nail ngaol. Ngadao iqsanl aqivq jaqbheq juq nail haqbhoil yeeldan heeq phaq-ail tsaq nail ngaol. 
1JN.3.17	Thailhai ngaol-aoq, tsaol-aq khul gaq maqkhaiq, miltsaq kovtavq khe phul heel ildaoq maoqgaiq jiav khi, aivq nail aqivq jaqbheq haq nail aoq nail bhai moel-u phao, gaoqhaq gaiq-a nail neema maq aol haq neq, Miqyail nail goil nail gaiq-a nail phaq aivq nail lavqkhoel bhai aol nia naol laiq. 
1JN.3.18	Ngaq nail yaq juq-ol, moeqthaoq-i mail ge khi taivq-ail thaq gaiq-a, nl nail hal nail lavqkhoel nee, maldil goil nail gaiq-a nail phaq bhi dov lal yaoq.
1JN.3.19+1JN.3.20	Ngadao alhai gaiq-a haq neq, maldil tsaq nail phaq bhai tavq nail ngaol dai, ya heeq kivq nail ngaol. Ngadao alhai gaiq-a nail ngel-i mail, ngadao nail neema ngadao nail kovtavq bhai oeqbal teevq phaq ganav thaq haq neq, Miqyail nail sivtavq bhai ngadao neema sal lal nia nail ngaol. Khul khi mail dai ngal-aq Miqyail neq, ngadao nail neema nee maqtsil eeq khi, iqsanl bhai heeq nia nail ngaol.
1JN.3.21	Ngal mailma-ail gaiq-a nail aqtsaoq juq-ol, ngadao nail neema ngadao nail kovtavq bhai oeqbal maq thaq haq neq, Miqyail nail sivtavq bhai neema ivqdao dai, jiav nail ngaol. 
1JN.3.22	Aivq-i mail bivq-ai thaq nail daoq juq bhai ngadao naldaiq khi, aivq neema tsaq nail khe-ai, nl haq neq, aivq bhai hal nail khe-ai, ngadao ya nail ngaol. 
1JN.3.23	Aivq-i mail bivq-ai thaq nail daoq neq, niailhai ngaol. Aivq nail Yaqyov Yeiqsul Khali bhai ngadao neema thaqtsaol khi, Yaqyov-i mail daoq bivq thaq-ail ceevq-a nail khe-ai, teevq gaq nee teevq gaq ya gaiq-a nail ngaol. 
1JN.3.24	Miqyail-i mail bivq thaq-ail ceevq-a nail daoq bhai naldaiq nail tsaol-aq, aivq nail lavqkhoel bhai jaol khi, aivq iqsanl tsaol-aq al gaq nail lavqkhoel bhai jaol nail ngaol. Aivq ngadao nail lavqkhoel bhai jaol nail ngaol dai, ngadao niailhai heeq kivq nail ngaol. Aqhaqlal Miqyail ngadao nail lavqkhoel bhai bhi jaol lee-a nail ngaol.
1JN.4.1	Ngal mailma-ail gaiq-a nail aqtsaoq juq-ol, khal ngel nail aqhaqlal bhai nuljuq neema thaq thaqtsaol. Aqhaqlal al, Miqyail jaol nail nee lee thaq nail ngel-ail laiq dai, iqmoeq laonqdaiq yaoq. Khul khi mail dai ngal-aq, Miqyail nail haqbhoil gedan naol dai, ge khi ngaol-aoq, maldil maq ngel nail tsaol-aq juq miltsaq doi dai, ail bhee-ai thaq nail ngaol. 
1JN.4.2	Maldil Miqyail nail aqhaqlal ngel nail maq ngel nail, nuljuq niailhai heeq kivq duq kivq nail ngaol. Yeiqsul Khali neq, maldil tsaol-aq yaq nail aqsivq haqjoil phi khi lee-a nail ngaol dai, khal ge nail aqhaqlal neq, Miqyail jaol nail nee lee-a nail ngaol. 
1JN.4.3	Thailhai ngaol-aoq, alhai maq ngel-ail dai, ge nail aqhaqlal neq, Miqyail jaol nail nee lee-a nail aqhaqlal maq ngel-ail. Aqhaqlal al neq, Khali bhai genl dev nail gaq nail aqhaqlal pevq nail ngaol. Niil heel nail aqhaqlal lee nail ngaol dai, nuljuq ya gaiq-a nail khe-ai, niil aq-il iqsanl miltsaq kovtavq bhai jaol nail ngaol.
1JN.4.4	Ngaq nail yaq juq-ol, nuljuq Miqyail bhai tavq nail tsaol-aq ngaol. Al ovqtavq nuljuq aqyu juq bhai gaq lai-a nail ngaol. Khul khi mail dai ngal-aq, nuljuq nail neema lavqkhoel bhai jaol nail gaq, miltsaq kovtavq bhai uvthaiq nail neivq heeqphaq nee maqtsil eeq jaiq nail ngaol. 
1JN.4.5	Miqyail nail haqbhoil gedan naol dai, ge khi ngaol-aoq, maldil maq ngel nail al juq neq, miltsaq bhai tavq nail ngaol. Alheel ngel-i mail, miltsaq bhai tavq nail juq taivq-ail aqyu juq cavq bhiq cov bhiq nail ngaol. Miltsaq yaq juq iqsanl, aqyu juq nail daoq naldaiq nail ngaol. 
1JN.4.6	Ngadao neq, Miqyail bhai tavq nail ngaol. Miqyail bhai heeq nia nail tsaol-aq, nvjuq nail daoq naldaiq nail ngaol. Miqyail bhai maq tavq nail tsaol-aq nvjuq nail daoq maq naldaiq-ail. Alheel ngel-i mail, maldil tsaq nail phaq bhai tavq nail aqhaqlal bhai maqkhaiq, maq tsaq nail phaq bhai tavq nail aqhaqlal bhai maqkhaiq, ngadao tsel pav kivq nail ngaol.
1JN.4.7	Ngal mailma-ail gaiq-a nail aqtsaoq juq-ol, ngadao teevq gaq nee teevq gaq gaiq-a bhel. Khul khi mail dai ngal-aq, goil nail gaiq-a nail phaq neq, Miqyail nee mail dov lee-a nail ngaol. Goil nia gaiq-a nia nail tsaol-aq yaoq gaq yaoq-ao nee, Miqyail nail yaq pevq khi, Miqyail bhai heeq nia nail ngaol. 
1JN.4.8	Maq goil maq gaiq-a nia nail tsaol-aq neq, Miqyail bhai maq heeq nia ail. Khul khi mail dai ngal-aq, Miqyail neq, goil nail gaiq-a nail phaq pevq nail ngaol. 
1JN.4.9	Miqyail ngadao bhai goil nail gaiq-a nail phaq, niailhai phaodaiq lavq-a nail ngaol. Yaqyov bhaqda nee ngadao doevq nail phaq ya dai, Miqyail neq, aivq nail Yaqyov teevq gaq taivq-ail jaol khi ngaol-aoq, miltsaq kovtavq bhai bhi lee kha-a nail ngaol. 
1JN.4.10	Goil nail gaiq-a nail phaq neq, niailhai ngaol. Ngadao Miqyail bhai gaiq-a nail bhai ge nail maq ngel-ail. Aivq ngadao bhai gaiq-a khi, ngadao nail oeqbal nail haqbhoil laol bhiq nail dai khi, aivq nail Yaqyov bhi lee-a nail bhai, ge nail ngaol. 
1JN.4.11	Ngal mailma-ail gaiq-a nail aqtsaoq juq-ol. Miqyail ngadao bhai niidai dai-ail gaiq-a lavq-a nail ngel-i mail, ngadao iqsanl teevq gaq nee teevq gaq gaiq-a nail tsaq nail ngaol. 
1JN.4.12	Tsaol-aq teevq gaq iqsanl, Miqyail bhai maq moel daiq haq-al. Thailhai ngaol-aoq, ngadao teevq gaq nee teevq gaq gaiq-a haq neq, Miqyail ngadao nail lavqkhoel bhai jaol khi, aivq nail goil nail gaiq-a nail phaq ngadao nail lavqkhoel bhai bhee lal nail ngaol.
1JN.4.13	Ngadao Miqyail nail lavqkhoel bhai jaol khi, Miqyail ngadao nail lavqkhoel bhai jaol nail ngaol dai, ngadao niailhai heeq kivq nail ngaol. Aivq aivq nail Aqhaqlal ngadao nail lavqkhoel bhai bhi jaol lee-a nail ngaol. 
1JN.4.14	Miltsaq yaq bhai Hevqkovq nail gaq bhi jiovq nail dai khi, Aqbhu Miqyail aivq nail Yaqyov bhi lee-a nail bhai, ngadao moel khi salkhil khanq nail ngaol. 
1JN.4.15	“Yeiqsul neq, Miqyail nail Yaqyov ngaol” dai, khal ge dov nail tsaol-aq, Miqyail aqyu juq nail lavqkhoel bhai jaol khi, aqyu juq iqsanl Miqyail nail lavqkhoel bhai jaol nail ngaol. 
1JN.4.16	Miqyail ngadao bhai gaiq-a nail ngaol dai, ngadao heeq kivq khi, neema thaqtsaol nail ngaol.
1JN.4.16	Miqyail neq, goil nail gaiq-a nail phaq pevq nail ngaol. Goil nail gaiq-a nail lavqkhoel bhai jaol nail tsaol-aq Miqyail nail lavqkhoel bhai jaol khi, Miqyail iqsanl aqyu juq nail lavqkhoel bhai jaol nail ngaol. 
1JN.4.17	Ngadao nail lavqkhoel bhai goil nail gaiq-a nail phaq alhai bhee lal-a nail ngel-i mail, yalkhaq dal-u n-gaol ngadao nail neema ivqdao dai, jiav nail ngaol. Khul khi mail dai ngal-aq, Yeiqsul pevq nail khe-ai, ngadao iqsanl miltsaq kovtavq bhai pevq thailthaiq nail ngaol. 
1JN.4.18	Goil nail gaiq-a nail lavqkhoel, geesil nail phaq maq jiav ail. Goil nail gaiq-a nail neema teevq bhee aol haq neq, geesil nail neema peivq-ail nail ngaol. Khul khi mail dai ngal-aq, geesil nail phaq neq, yalkhaq dal lavq nail bhai geesil nail ngel-i mail, geesil nia nail tsaol-aq nail lavqkhoel goil nail gaiq-a nail phaq maq bhee lal haq-al.
1JN.4.19	Miqyail ngadao bhai iqmoeq gaiq-a lavq-a nail ngel-i mail, ngadao iqsanl aivq bhai gaiq-a khi, teevq gaq nee teevq gaq gaiq-a nail ngaol. 
1JN.4.20	“Ngal Miqyail bhai gaiq-a naol” dai, tsaol-aq teevq gaq ganav ge khi ngaol-aoq, aivq nail aqivq jaqbheq bhai neejiav jiav haq neq, aivq neq, goiqbhaoq bhaoq nail tsaol-aq ngaol. Khul khi mail dai ngal-aq, aivq moel thailthaiq nail aqivq jaqbheq bhai maq gaiq-a nia haq neq, aivq maq moel daiq-a nail Miqyail bhai khalhai khi gaiq-a nia nail-aiq. 
1JN.4.21	Miqyail bhai gaiq-a nail tsaol-aq yovqgavq nail aqivq jaqbheq bhai ya gaiq-a nail ngaol dai, bivq thaq-ai thaq nail daoq al daoq neq, Yeiqsul-i mail ngadao juq bhai bivq thaq-ail ceevq-a nail ngaol.
1JN.5.1	Yeiqsul neq, Khali ngaol dai, neema khal thaqtsaol nail tsaol-aq Miqyail nail yaq pevq lal-a nail ngaol. Aqbhu Miqyail bhai khal gaiq-a nail tsaol-aq, aivq nail yaq bhai iqsanl gaiq-a nail ngaol. 
1JN.5.2	Ngadao Miqyail bhai gaiq-a khi, aivq-i mail bivq-ai thaq nail daoq bhai naldaiq haq neq, aivq nail yaq juq bhai gaiq-a nail phaq pevq nail ngaol dai, heeq kivq nail ngaol. 
1JN.5.3	Khul khi mail dai ngal-aq, Miqyail bhai gaiq-a nail dai, ge nail neq, aivq-i mail bivq-ai thaq nail daoq bhai naldaiq nail bhai, ge nail ngaol. Aivq-i mail bivq-ai thaq nail daoq neq, haq nail maq ngel-ail. 
1JN.5.4	Miqyail nail yaq yaoq gaq yaoq-ao nee mail, miltsaq bhai gaq lai nail ngaol. Miltsaq bhai gaq lai nail phaq neq, ngadao nail neema thaqtsaol nail phaq pevq nail ngaol. 
1JN.5.5	Miltsaq bhai gaq lai nail tsaol-aq neq, kha sil gaq jaol nail-aiq. Yeiqsul neq, Miqyail nail Yaqyov ngaol dai, neema khal thaqtsaol nail tsaol-aq taivq-ail, gaq lai nail ngaol.
1JN.5.6	Ulcuvq khi mail aqsivq nee mail lee-a nail gaq neq, Yeiqsul Khali ngaol. Ulcuvq nee mail taivq-ail aivq lee-a nail maq ngel-ail. Ulcuvq khi mail aqsivq niil nvq phaq nee mail lee-a nail ngaol. Alhai lee-a nail neq, maldil ngel nail ngaol dai, Aqhaqlal Miqyail salkhil khanq nail ngaol. Khul khi mail dai ngal-aq Aqhaqlal Miqyail neq, maldil tsaq nail phaq pevq nail ngaol. 
1JN.5.7	Alheel ngel-i mail, ganl niil bhai salkhil khanq nail hail phaq jiav nail ngaol. 
1JN.5.8	Al neq, Aqhaqlal Miqyail, ulcuvq, aqsivq niil hail phaq ngaol. Niil hail phaq salkhil khanq nail neq, teevq gaq kheel ngaol. 
1JN.5.9	Tsaol-aq yaq salkhil khanq nail daoq bhai ngadao naldaiq nail ngaol. Miqyail salkhil khanq nail neq, a dai nee maqtsil eeq jaiq nail ngaol. Khul khi mail dai ngal-aq, Miqyail aivq-i mail salkhil khanq-ai thaq nail ngel-i mail ngaol. Al neq, aivq nail Yaqyov nail ganl salkhil khanq nail ngaol. 
1JN.5.10	Miqyail nail Yaqyov bhai neema thaqtsaol nail tsaol-aq neq, aivq nail neema lavqkhoel bhai Miqyail-i mail salkhil khanq-ai thaq nail phaq aol nail ngaol. Thailhai ngaol-aoq, Miqyail bhai neema maq thaqtsaol nail tsaol-aq neq, Miqyail bhai goiqbhaoq bhaoq nail gaq niil dai ge nail khe-ai, dul nail ngaol. Khul khi mail dai ngal-aq, Miqyail aivq nail Yaqyov nail ganl salkhil khanq nail bhai aqyu juq neema maq thaqtsaol-ail. 
1JN.5.11	Miqyail salkhil khanq nail al neq, ngadao bhai nqmaq maqluv halyeel doevq nail phaq bivq lavq-a nail ngaol. Nqmaq maqluv halyeel doevq nail al neq, aivq nail Yaqyov nail lavqkhoel bhai aol nail ngaol. 
1JN.5.12	Yaqyov bhai hav bhoel nail tsaol-aq, doevq nail phaq ya nail ngaol. Yaqyov bhai maq hav bhoel nail tsaol-aq, doevq nail phaq maq ya-ail.
1JN.5.13	Miqyail nail Yaqyov nail aqmil bhai neema thaqtsaol nail nuljuq, nqmaq maqluv halyeel doevq nail phaq ya nail ngaol dai, nuljuq ya heeq kivq dai, ngal nuljuq bhai haoqgavq niil gevq bhoel-ai leevq-a nail ngaol. 
1JN.5.14	Ngadao Miqyail nail sivtavq bhai neema ivqdao dai, hal lai kivq nail ngaol. Khul khi mail dai ngal-aq, aivq neema tsaq nail khe-ai ngadao teevq phaq ganav hal haq neq, aivq naldaiq lavq nail ngaol. 
1JN.5.15	Ngadao khal hal-u phao, aivq naldaiq lavq nail ngaol dai, heeq kivq duq-ai thaq nail ngel-i mail, aivq bhai khal hal-a nail khe-ai, ngadao ya naol dai, heeq kivq nail ngaol. 
1JN.5.16	Tsaol-aq teevq gaq ganav, aivq nail aqivq jaqbheq sil heeq phaq-ail maq tsaq nail oeqbal nl thailthaiq nail bhai ya moel haq neq, tsaol-aq al gaq nail haqbhoil Miqyail bhai geeqlaoq hal heeq phaq-ail tsaq nail ngaol. Alhai hal haq neq, aqivq jaqbheq al gaq bhai Miqyail aqdoevq doevq nail phaq bivq nail ngaol. Sil heeq phaq-ail tsaq nail oeqbal iqsanl jiav nail ngaol. Al nail haqbhoil Miqyail bhai geeqlaoq ya hal nail ngaol dai, ngal ge nail maq ngel-ail. 
1JN.5.17	Nl bheeq-a nail phaq iqsanl mail, oeqbal ngaol. Thailhai ngaol-aoq, sil heeq phaq-ail maq tsaq nail oeqbal iqsanl jiav nail ngaol.
1JN.5.18	Miqyail nail yaq khul gaq maqkhaiq, oeqbal maq nl-ail
1JN.5.19	Ngadao neq, Miqyail nail yaq ngaol dai, heeq kivq nail ngaol. Miltsaq yaq iqsanl mail haqeiv nail gaq nail bhaqaoq nail kov-uvq bhai jaol thailthaiq nail ngaol dai iqsanl, heeq kivq nail ngaol. 
1JN.5.20	Al ovqtavq, ngadao maldil tsaq nail Miqyail bhai heeq nia lal dai, Miqyail nail Yaqyov lee khi, neenoeq neekha bivq lavq-a nail ngaol dai, heeq kivq nail ngaol. Ngadao neq, maldil tsaq nail Miqyail nail lavqkhoel bhai jaol nail ngaol. Khul khi mail dai ngal-aq, aivq nail Yaqyov Yeiqsul Khali nail lavqkhoel bhai ngadao jaol nail ngaol. Yaqyov niil gaq neq, maldil tsaq nail Miqyail pevq nail nee ovqtavq, nqmaq maqluv halyeel doevq nail phaq iqsanl, pevq nail ngaol. 
1JN.5.21	Ngaq nail yaq juq-ol, thaoqphaoq aqma maolkhoel bhai gail jao jao yaoq.
2JN.1.1	Ngal neq, Khali yaq munl bhai heldaiq phail nail aqivq teevq gaq ngaol. Miqyail-i mail tsel dov-ai thaq nail yaqmai-aq teevq gaq
2JN.1.2	Ngadao nail lavqkhoel bhai aol nail maldil tsaq nail phaq bhaqda nee ngal nuljuq bhai gaiq-a nail ngaol. Maldil tsaq nail phaq al neq, nqmaq maqluv halyeel ngadao nee jaol nail ngaol.
2JN.1.3	Aqbhu Miqyail khi mail Aqbhu Miqyail nail Yaqyov Yeiqsul Khali nail geeqlaoq eeljaol maqkhaiq, gaoqhaq gaiq-a lavq nail phaq maqkhaiq, neesal-ovq nail phaq maqkhaiq, al hail phaq iqsanl, maldil tsaq nail phaq khi mail goil nail gaiq-a nail phaq nail lavqkhoel nee ngadao nail kovtavq bhai jiav dei-eiq.
2JN.1.4	Aqbhu Miqyail-i mail ngadao bhai daoq khal bivq-ai thaq nail khe-ai, nuljuq nail yaq teevq pav ganav juq maldil tsaq nail phaq nail haoqnao tsaothe thailthaiq nail bhai, ngal ya moel-a nail ngel-i mail, lavqkhiq tsail deedee-ail nial. 
2JN.1.5	Yaqmai-aq ol, ngadao juq teevq gaq nee teevq gaq gaiq-a bhel dai, niil aq-il ngal naoq bhai hal nail ngaol. Gaiq-a nail niil neq, bivq thaq-ail ceevq-a nail daoq aqsivq daoq, ngal naoq bhai gevq bhoel-ai leevq-a nail maq ngel. Iqmoeq-u nee ngadao-i mail ya-ai thaq nail daoq al daoq ngal naoq bhai gevq bhoel-ai leevq-a nail ngaol. 
2JN.1.6	Goil nail gaiq-a nail phaq dai, ge nail neq, Miqyail-i mail daoq bivq-ai thaq nail khe-ai, naldaiq khi nl tsao hal tsao nail bhai ge nail ngaol. Goil nail gaiq-a nail haoqnao tsaothel-aivq yaoq dai, bivq-ai thaq nail daoq niil daoq bhai, iqmoeq-u nee mail, nuljuq ya gaiq-a nail ngaol.
2JN.1.7	Yeiqsul Khali neq, tsaol-aq yaq nail aqsivq haqjoil phi khi yavq kha lee-a nail maq ngel-ail dai, goiqbhaoq bhaoq nail tsaol-aq juq maodai miltsaq kovtavq bhai cavq doi ail-a nail ngaol. Alhai ge nail tsaol-aq juq neq, goiqbhaoq bhaoq nail tsaol-aq pevq khi, Khali bhai genl dev nail tsaol-aq ngaol. 
2JN.1.8	Alheel ngel-i mail, nuljuq-i mail nl-a hal-a nail phaq aqnieivq-ail maq bhi peivq-ail dai, Miqyail-i mail nuljuq bhai bivq nail dai lainq-ai thaq nail aqphoiq bhai, teevq bhee teevq lovq ya kivq dai, yaolphaol yaoq. 
2JN.1.9	Khali-i mail cavq lavq cov lavq-a nail khe-ai maq doevq dai, maq ngel nail phao al jaiq ail jel nail tsaol-aq khul gaq maqkhaiq, Miqyail bhai maq tavq-ail. Khali-i mail cavq lavq cov lavq-a nail khe-ai doevq nail tsaol-aq neq, Aqbhu Miqyail bhai iqsanl, Yaqyov bhai iqsanl ya-a nail ngaol. 
2JN.1.10	Alheel ngel-i mail, tsaol-aq teevq gaq ganav Khali-i mail cavq lavq cov lavq-a nail daoq maq cavq maq cov dai, nuljuq jaol nail bha lal haq neq, ilkhaol lavqkhoel bhai iqsanl thaq hav bhoel. Aivq bhai thaoqphuq-u phao daoq iqsanl thaq ge tsaoq. 
2JN.1.11	Khul khi mail dai ngal-aq, alheel nail tsaol-aq bhai thaoqphuq-u phao, daoq ge tsaoq nail gaq neq, aivq haqeiv nail phaq nl nail bhai, nl tsao bhiq nail khe-ai, dul lai nail ngaol.
2JN.1.12	Ngal nuljuq bhai gevq bhoel-ai leevq heeq phaq-ail maodai jiav khi ngaol-aoq, haoqgavq aqpavq khi mail haoqgavq dailkheq-i maq gevq movq-il. Ngadao juq lavqkhiq tsail nail phaq bhee lal dai, ngal nuljuq jaol nail bha lee khi, nuljuq nee daoq ge tsaoq movq-ail nial. 
2JN.1.13	Naoq bhai noeq moel naol dai, Miqyail-i mail tsel dov-ai thaq nail naoq nail nailma nail yaq juq naoq bhai daoq cavq cavq bhoel-ai leevq-a nail ngaol.
3JN.1.1	Ngal neq, Khali yaq munl bhai heldaiq phail nail aqivq teevq gaq ngaol. Ngal mailma-ail gaiq-a nail Gaqyul jaol nail bha haoqgavq niil gevq bhoel-ai leevq-a nail ngaol.
3JN.1.2	Ngal mailma-ail gaiq-a nail aqtsaoq-ol, aqhaqlal phao loq nail phaq naol teevq bhee aol nail khe-ai, yaoq phaq yaoq-ao nee teevq bhee aol lal khi, jaol hal dov dai, ngal geeqlaoq hal nail ngaol. 
3JN.1.3	Aqivq jaqbheq Khali yaq teevq pav ganav juq ngal jaol nail bha lal khi, naol saljial ivq nail ganl maqkhaiq, maldil tsaq nail haoqnao tsaothe thailthaiq nail ganl maqkhaiq, ge dai lavq-a nail ngel-i mail, ngaq bhai lavqkhiq tsail deedee ail nial. 
3JN.1.4	Ngaq nail yaq juq tsaq nail daol nail lavqkhoel bhai aqdoevq doevq thailthaiq nail ngaol dai, ya gaiq-a nail nee maqtsil, ngal lavqkhiq tsail nail yaoq phaq yaoq maq jiav yaoq-aol.
3JN.1.5	Ngal mailma-ail gaiq-a nail aqtsaoq-ol, naol neq, Khali yaq juq bhai aqmeeq-ai hav bhiq-a nail lavqkhoel saljial ivq deedee khi, maq moel daiq-a nail Khali yaq juq bhai kev dai, alhai hav bhiq-a nail ngaol. 
3JN.1.6	Naol goil nia gaiq-a nia nail ganl, niilniai jaol nail Khali yaq juq bhai aqyu juq ge bhiq-a nail ngaol. Miqyail neema tsaq nail khe-ai, naol aqyu juq bhai hevq ha-ail bhiq haq neq, meeq deedee nail ngaol. 
3JN.1.7	Khul khi mail dai ngal-aq aqyu juq neq, Yeiqsul nail haqbhoil daoq cavq daoq cov cov ail nail dai khi, ail nail ngaol. Al ovqtavq aqyu juq neq, laolkivq yaq juq-i mail tsaojao-ai bhiq nail bhai maq hav bhoel-ail. 
3JN.1.8	Alheel ngel-i mail, maldil tsaq nail phaq nail haqbhoil, niilheel nail tsaol-aq juq nee mail ngadao ganl teevq gaq khe-ai, nl kivq hal kivq dai, ngadao juq aqyu juq bhai aqmeeq-ai hav bhiq nail, tsaq nail ngaol.
3JN.1.9	Ngal nuljuq nail Khali yaq munl bhai haoqgavq davqnil nil dai, gevq bhoel-ai leevq-a nail ngaol. Thailhai ngaol-aoq, Khali yaq munl nail kovtavq bhai aqivq jiovq movq nail Daqyaoldaqlal neq, nvjuq nail daoq bhai maq hav bhoel-ail. 
3JN.1.10	Alheel ngel-i mail, ngal lee haq neq, aivq-i mail khal nl khal hal-a nail phaq ge dov naol. Aivq nvjuq bhai khal ge movq-ail ge doil deedee nail ngaol. A dai taivq-ail maq ngel-ail haq-al, aqivq jaqbheq Khali yaq juq lee-u phao, aivq maq hav bhoel nail nee ovqtavq, khal hav bhoel movq nail tsaol-aq bhai iqsanl lav tsoiq khi, Khali yaq nail munl lavqkhoel nee the dov nail ngaol.
3JN.1.11	Ngal mailma-ail gaiq-a nail aqtsaoq-ol, haqeiv nail phaq nail haoqnao thaq tsaothe. Aqmeeq phaq nail haoqnao tsaothe yaoq. Aqmeeq phaq nl nail tsaol-aq neq, Miqyail nail tsaol-aq ngaol. Haqeiv nail phaq nl nail tsaol-aq neq, Miqyail bhai maq phuq maq moel daiq-a nail tsaol-aq ngaol. 
3JN.1.12	Tsaol-aq iqsanl mail, Deiqmeiqdeiqlil aqmeeq ngaol dai, salkhil khanq nail ngaol. Maldil tsaq nail phaq iqsanl aivq nail haqbhoil salkhil khanq nail ngaol. Aivq aqmeeq ngaol dai, nvjuq iqsanl salkhil khanq nail ngaol. Nvjuq-i mail salkhil khanq nail niil maldil tsaq nail ngaol dai, naol iqsanl heeq nia nail ngaol.
3JN.1.13	Ngal naoq bhai gevq bhoel-ai leevq heeq phaq-ail maodai jiav khi ngaol-aoq, haoqgavq aqpavq khi mail haoqgavq dailkheq-i mail, maq gevq movq-il. 
3JN.1.14	Maq maoq lal mail, naoq-ai nee ya moel khi, naoq bhai daoq ya ge tsaoq naol dai, ngal noeqthunq nail ngaol. 
3JN.1.15	Naol neesal-ovq dei-eiq. Naoq bhai noeq moel naol dai, naoq nail aqtsaoq juq naoq bhai daoq cavq cavq bhoel-ai leevq-a nail ngaol. Ngaq nail aqtsaoq juq yaoq gaq yaoq-ao nee bhai iqsanl ngal noeq moel naol geiq dai, naol daoq cavq cavq bhiq ail dei-eiq.
JUD.1.1	Ngal neq, Yeiqsul Khali nail yaqkav khi mail Yaqkov nail jaqbheq Yuldav ngaol. Miqyail-i mail khul-ai thaq nail nuljuq bhai haoqgavq niil gevq bhoel-ai leevq-a nail ngaol. Aqbhu Miqyail nuljuq bhai gaiq-a khi, Yeiqsul Khali nuljuq bhai heldaiq phail nail ngaol.
JUD.1.2	Gaoqhaq gaiq-a nail phaq, neesal-ovq nail phaq khi mail, goil nail gaiq-a nail phaq nuljuq nail lavqkhoel teevq pov nee teevq pov maol lal dei-eiq.
JUD.1.3	Ngal mailma-ail gaiq-a nail aqtsaoq juq-ol, Miqyail ngadao juq bhai hevqkovq lavq-a nail ganl ngal nuljuq bhai gevq bhoel-ai leevq movq deedee-ail nial. Thailhai ngaol-aoq, Miqyail-i mail teevq pov taivq-ail aivq nail tsaol-aq juq bhai av bhiq-ai thaq nail neema thaqtsaol nail phaq nail haqbhoil laijai deedee yaoq dai, ngal nuljuq bhai gaq bivq nail lavqkhoel haoqgavq niil gevq bhoel-ai leevq-a nail ngaol. 
JUD.1.4	Khul khi mail dai ngal-aq neq, tsaol-aq teevq pav ganav juq nuljuq nail lavqkhoel bhai aol khoiq lal-a nail ngaol. Miqyail bhai maq ev nail tsaol-aq al juq neq, haqeiv nail phaq khi mail, aqjiivq aqcavq phaq ya nl dai, Miqyail nail geeqlaoq eeljaol bhai lav phal-a nail ngaol. Yeiqsul Khali taivq-ail ngadao bhai uvthaiq nail gaq khi mail, ngadao nail Heeqphaq pevq nail bhai, aqyu juq khaonq ha-a nail ngaol. Aqyu juq neq, yalkhaq dal nail bhai ya daq naol dai, aq-u nee mail Jalliq lavqkhoel bhai gevq-ai thaq nail ngaol.
JUD.1.5	Ilsaqleiqlal tsaol-aq juq bhai Iljiltuv milkhaoq lavqkhoel nee Heeqphaq Miqyail khalhai hevqkovq bhiq khi, haoqnao aqyu juq nail lavqkhoel khe neema maq thaqtsaol nail tsaol-aq juq bhai lav luq lav seil bhiq-a nail bhai ya daq-a nail ganl al nuljuq heeq nia nail ngaol. Thailhai ngaol-aoq, ngal nuljuq bhai teevq pov gaoq ge noeq movq nail ngaol. 
JUD.1.6	Al ovqtavq, yovqgavq nail alyaq bhai khaonq ha khi yovqgavq nail jaol duq nee mail tsaol-aq nail nqtavq gaqkhoel bhai, nqmaq maqluv halyeel ivq nail hailcav-i mail pheethaiq khi, navtsee deel jaol duq bhai laol thaiq-ai thaq nail ngaol. Yalkhaq dal nail aqn n ma kev lal-u kev dai, aivq aqyu juq bhai alhai laol thaiq-ai thaq nail ngaol. 
JUD.1.7	Alhai dul dai, Saoldoq meenq, Gaolmaollav meenq khi mail, aqjail bhai jiav nail meenq juq iqsanl, ngadao juq nail haqbhoil saol oil duq pevq nail ngaol. Meenq al juq nail lavqkhoel bhai jaol nail tsaol-aq juq neq, khaqmiq sev deedee khi, aqsivq haqjoil phao khe maq nl khaoq nail mee nia phaq nl-a nail ngel-i mail, nqmaq maqluv halyeel tovq thailthaiq nail miqjaq nail lavqkhoel, khoeq nail jiovq nail bhai ya daq nail ngaol.
JUD.1.8	Maldil maq ngel nail saqlaq juq iqsanl alhai dul dai, nvmav mav moel-a nail phaq bhai juq juq-ail, yovqgavq nail aqmaol bhai yovqgavq oeqbal nl-a nail ngaol. Aqyu juq neq, Miqyail uvthaiq nail bhaqaoq bhai khal nl movq-ail nl khi, nqtavq kovtavq bhai jaol nail seiqleiq khaoqsail eeq nail juq bhai khal ge movq-ail ge-a nail ngaol. 
JUD.1.9	Nqtavq gaqkhoel juq nail lavqkhoel yu nee maqtsil eeq jaiq nail nqtavq gaqkhoel Milkheiqlal neq, sil thaq nail Molseiq nail aqmaol nail ganl nee tavq lai khi, neivq heeqphaq nee jil pheeljaq-u phao, aivq bhai khal ge movq-ail ge ge-ail yalkhaq maq dal tseq-ail. “Heeqphaq Miqyail naoq bhai khaq dei-eiq” dai, neivq heeqphaq bhai ge bhiq-a nail ngaol. 
JUD.1.10	Thailhai ngaol-aoq, tsaol-aq niil juq neq, aqyu juq maq heeq nia nail phaq nail ganl bhai khal ge movq-ail ge nail ngaol. Aqyu juq neq, khul teevq phaq iqsanl maq saol-nvq nia nail haqtsoiq jaiqyaq khe-ai, yovqgavq-i mail heeq nia nail phaq nail haoqnao taivq-ail tsaothe nail ngel-i mail, luq-ail seil-ail nail ngaol.
JUD.1.11	Aqyu juq neq, geeqlaoq aqdoil ya nail ngaol. Khul khi mail dai ngal-aq, aqyu juq Gaqilnav nail haoqnao tsaothe nail ngaol. Al ovqtavq, aqyu juq phul heel bhai neekhaol jiav nail lavqkhoel, Bhaqlaq nl bheeq-a nail haoqnao tsaothe tsaothe-ail nl-a nail ngaol. Gaollav Miqyail bhai pheeq-a nail khe-ai, aqyu juq iqsanl pheeq-a nail ngel-i mail, ya luq ya seil-ail nail ngaol.
JUD.1.12	Nuljuq goil nail gaiq-a nail bhaoqaiq lav sav khi, jaq thailthaiq-u phao, Khali yaq juq nail seiqleiq khaoqsail bhai lav jiivq lav cavq nail phaq pevq nail ngaol. Aqyu juq jaq tavq daol tavq-u phao, yu bhai maq haqsil nail nee ovqtavq, yu bhai maq ev dai, yovqgavq nail yaol yaq bhai maq heldaiq mail, yovqgavq nail haqbhoil taivq-ail saol-nvq nail ngaol. Aqyu juq neq, lilmoel-i mail, bhoel-aivq thailthaiq nail maoq-aol maq aol nail nqdil khe-ai dul nail ngaol. Aqheeq heeq nail yanq bhai aqheeq maq heeq lee nail ngel-i mail, daoqthaoq nee mail bhi ngaoq bov khi nvq pov sil-a nail aqheeq aqbhaol khe-ai iqsanl, dul nail ngaol. 
JUD.1.13	Aqyu juq neq, iqyaq iqma lavqkhoel eelkhaol thaoq deedee-u phao, bheelmevq dov lal nail khe-ai, aqyu juq yovqgavq-i mail haqsil nail phaq bhai, yovqgavq bhi dov lal-a nail ngaol. Aqyu juq neq, yovqgavq nail gailkhaol bhai yovqgavq maq tsaiq nail aqgil khe-ai, dul nail ngaol. Aqyu juq nail haqbhoil navtsee deel jaol duq bhai nqmaq maqluv halyeel lav sav-ai thaq nail ngaol.
JUD.1.14	Aqdaq nee mail aqceevq ge khal leevq-u phao, sivq yeel teevq yeel nail lavqkhoel bhai jaol-a nail Eilnaov iqsanl aqyu juq nail ganl niailhai gedan-ai thaq nail jiav nail ngaol: “Heldaiq dei-eiq, Heeqphaq Miqyail neq, aivq nail meeq nail haol nail tsaol-aq aqmeel-nvq aqsainv gaq nee mail yavq kha lee nail ngaol. 
JUD.1.15	Tsaol-aq iqsanl bhai yalkhaq dal lee nail dai khi, aivq lee nail ngaol. Aqyu juq Miqyail bhai maq ev dai nl-ai hal-ai thaq nail ngel-i mail maqkhaiq, Miqyail bhai maq ev nail oeqbal yaq juq-i mail aivq bhai khal ge movq-ail ge doil-a nail ngel-i mail maqkhaiq, aqyu juq khoeq nail jiovq nail bhai ya daq nail ngaol” dai, gedan-ai thaq nail ngaol. 
JUD.1.16	Tsaol-aq al juq neq, khaq mao iqsanl meel nul khi, yu bhai oeqbal thaq nail ngaol. Yovqgavq nail aqsivq haqjoil nail neekhaol sil nail haoqnao tsao the nail ngaol. Yovqgavq nail ganl bhai khaoqsail he khi, yovqgavq phao meeq lal dai, yu bhai ge meeq nia nail ngaol.
JUD.1.17	Thailhai ngaol-aoq, ngal mailma-ail gaiq-a nail aqtsaoq juq-ol, jel lal-u phao, ngadao nail Heeqphaq Yeiqsul Khali nail gaqkhoel juq-i mail ge thaq-ail ceevq-a nail daoq bhai nuljuq thaq nioil peivq dei-eiq. 
JUD.1.18	Aqyu juq ge nail: “Haoqnao naosaq nail yanq lavqkhoel Miqyail bhai maq ev dai, aqsivq haqjoil nail neekhaol sil dai, nl nail nee ovqtavq, uqhuq thaoq nail aol bhai khal meelnaq movq-ail meelnaq nail tsaol-aq juq dov lal nail ngaol” dai, nuljuq bhai ge bhiq-ai thaq nail ngaol. 
JUD.1.19	Tsaol-aq al juq neq, nuljuq nail munl bhai lav pav nail tsaol-aq ngaol. Aqyu juq nail lavqkhoel bhai Aqhaqlal Miqyail maq jaol nail ngel-i mail, aqsivq haqjoil phao taivq-ail tavq lai nail phaq nl nail ngaol.
JUD.1.20	Ngal mailma-ail gaiq-a nail aqtsaoq juq-ol, nuljuq meeq dee haol deedee nail neema thaqtsaol nail phaq nail lavqkhoel eeq lal heel lal khi, Meeqnail Haolnail Aqhaqlal nail lavqkhoel geeqlaoq hal hal-ail jaol yaoq. 
JUD.1.21	Miqyail nail goil nail gaiq-a nail phaq nail lavqkhoel bhai jaol ivq yaoq. Nqmaq maqluv halyeel doevq nail phaq ya dai, ngadao nail Heeqphaq Yeiqsul Khali nail gaoqhaq gaiq-a nail phaq bhai daonq daonq-ail jaol yaoq.
JUD.1.22	Neema thaqtsaol nail phaq bhai maq ivq nail tsaol-aq juq bhai, gaoqhaq bhiq yaoq. 
JUD.1.23	Tsaol-aq teevq pav ganav juq ya jel-ail dai, miqjaq lavqkhoel nee he dov bhiq yaoq. Al ovqtavq, tsaol-aq teevq pav ganav juq bhai, geesil nail neema aol khi, gaoqhaq bhiq yaoq. Thailhai ngaol-aoq, aqsivq haqjoil nail neekhaol nl nail aqjiivq aqcavq phaq leivq nail aqyu juq nail aqgaq aqdoi bhai bhe yaoq.
JUD.1.24	Nuljuq maq ya laiq-ail dai, Miqyail nuljuq bhai heldaiq phail nia nail ngaol. Nuljuq oeqbal thaq duq maq jiav dai, aivq nail seiqleiq khaoqsail teevq bhee jiav nail jaol duq bhai, lavqkhiq teevq tsail ya jaol lai dai iqsanl, aivq lav sav nia nail ngaol. 
JUD.1.25	Ngadao bhai hevqkovq lavq-a nail teevq gaq teevq-eel pevq nail Miqyail, ngadao nail Heeqphaq Yeiqsul Khali bhaqda nee, seiqleiq khaoqsail maqkhaiq, eeq nail heel nail phaq maqkhaiq, bhaqaoq maqkhaiq, uvthaiq nail phaq maqkhaiq, iqmoeq ilmoeq-u nee maqkhaiq, niil aq-il maqkhaiq, nqmaq maqluv halyeel maqkhaiq, aivq nail kovtavq bhai jiav dei-eiq. Aqmiq.
REV.1.1	Miqyail-i mail Yeiqsul Khali bhai phaodaiq bhiq-a nail, Yeiqsul aivq nail ganl juq haoqgavq niil keiv nail lavqkhoel bhai gevq-ai thaq nail ngaol. Mao-ail maq mao lal mail, pevq lal nail ganl juq aivq nail yaqkav juq bhai bhi heeq bhi moel nail dai khi, Yeiqsul Yaolhaq bhai alhai phaodaiq bhiq-a nail ngaol. Ngal neq, Miqyail nail yaqkav Yaolhaq ngaol. Yeiqsul aivq nail nqtavq gaqkhoel bhai khoel-ai leevq khi, ngaq bhai ganl niil juq bhi heeq bhi moel lavq-a nail ngaol. 
REV.1.2	Miqyail nail daoq khi Yeiqsul Khali-i mail salkhil khanq-ai thaq nail ganl juq bhai, ngal ya moel-a nail khe-ai, salkhil khanq khi gevq-ai thaq nail ngaol. 
REV.1.3	Miqyail nail daoq niil ge daiq bhiq nail juq maqkhaiq, gevq-ai thaq nail daoq juq bhai ya gaiq khi naldaiq nail juq maqkhaiq, geeqlaoq eeq nail ngaol. Khul mail dai ngal-aq neq, khal gevq-ai thaq nail ganl iqsanl, pevq lal nail yanq kev lee-aiq nail ngaol.
REV.1.4	Ngaq neq, Yaolhaq ngaol. Aqsil-aq milkhaoq bhai jaol nail Khali yaq munl sivq munl bhai haoqgavq niil gevq bhoel-ai lavq-a nail ngaol. Milnee uqnee iqsanl, niil aq-il iqsanl, doevq khi yaqhao iqsanl, yavq kha lee nail geeqlaoq eeljaol khi neesal-ovq nail phaq maqkhaiq, aivq nail doiqbev bev ma nail sivtavq bhai jaol nail aqhaqlal sivq gaq nail geeqlaoq eeljaol khi neesal-ovq nail phaq, nuljuq nail kovtavq bhai jiav dei-eiq. 
REV.1.5	Saljial ivq nail lavqkhoel nee salkhil khanq nail Yeiqsul Khali nail geeqlaoq eeljaol khi neesal-ovq nail phaq maqkhaiq, nuljuq nail kovtavq bhai jiav dei-eiq. Yeiqsul Khali neq, sil-a nail tsaol-aq nail lavqkhoel bhai iqmoeq ilmoeq doevq kovq lal-a nail gaq pevq nail ngaol. Miltsaq juq khe heeqphaq bhai uvthaiq nail gaq iqsanl pevq nail ngaol. Aivq ngadao bhai gaiq-a nail ngel-i mail, aivq nail aqsivq-i mail, ngadao nail oeqbal phaiq lavq-a nail ngaol. 
REV.1.6	Ngadao aivq nail milkhaoq lavqkhoel bhai heeqphaq pevq lal dai maqkhaiq, aivq nail Aqbhu Miqyail nail Philma jiovq dai maqkhaiq, aivq nl lavq-a nail ngaol. Nqmaq maqluv halyeel aivq nail kovtavq bhai seiqleiq khaoqsail khi uvthaiq nail bhaqaoq jiav dei-eiq. Aqmiq.
REV.1.7	Heldaiq dei-eiq,
REV.1.7	aivq nqdil lavqkhoel nee
REV.1.7	yavq kha lee nail ngaol.
REV.1.7	Maivneev yaoq neev
REV.1.7	yaoq-ao nee khi
REV.1.7	aivq bhai geeqkhaoq-i mail
REV.1.7	coev-a nail juq,
REV.1.7	aivq bhai ya moel nail ngaol.
REV.1.7	Miltsaq kovtavq bhai
REV.1.7	jaol nail jeq-e jaq-a
REV.1.7	iqsanl mail,
REV.1.7	aivq bhaqda nee
REV.1.7	nioilkhaoq ya khaoq nail ngaol.
REV.1.7	Niailhai pevq lal nail ngaol.
REV.1.7	Aqmiq.
REV.1.8	“Ngal neq, Aqlaqphal khi Aolmeiqgal
REV.1.9	Ngal neq, nuljuq nail aqivq jaqbheq Yaolhaq ngaol. Khoeq nail phaq bhai maqkhaiq, Miqyail Milkhaoq bhai maqkhaiq, ol nail phaq bhai maqkhaiq, Yeiqsul nail lavqkhoel ngal nuljuq nee mail daq thailthaiq nail ngaol. Ngal Miqyail nail daoq cavq cavq-ail, Yeiqsul nail ganl salkhil khanq nail bhaqda nee, Bhaqmol dai khul nail eeljaollaol-n bhai bhi nieil-aivq-a nail ngaol. 
REV.1.10	Heeqphaq Miqyail nail aqn n-gaol
REV.1.11	“Naoq-i mail ya moel-a nail juq, haoqgavq lavqkhoel bhai gevq bhoel khi, Eilpheilsu meenq, Saqmullaqnav meenq, Bheiqlaqgaq meenq, Thilyathilla meenq, Saqdil meenq, Phillaqdeiqphil meenq, Laoqdiqciv meenq, meenq juq bhai jaol nail Khali yaq munl sivq munl bhai oil bhoel gai-aivq bhiq yaoq” dai, aqthel al ge lavq-a nail ngaol.
REV.1.12	Ngaq bhai daoq ge tsaoq lavq-a nail gaq bhai ya moel dai, ngal haoqnaol naolkovq kovq daiq-u phao, heel nail phalmanq sivq heeq bhai ya moel-a nail ngaol. 
REV.1.13	Phalmanq al juq nail gaoltsi bhai, Tsaol-aq nail Yaqyov khe-ai dul nail tsaol-aq teevq gaq bhai ngal ya moel-a nail ngaol. Tsaol-aq al gaq, cilmeiv phuqlul bhai kev dai phailkhaoq heelma doi khi, aivq nail neema bhai heel nail jiovqpavq pavq-ai thaq nail ngaol. 
REV.1.14	Aivq nail uqhuq khi aivq nail tsailkheel neq, phulleq deel yaol nail aqmevq khi niail khe-ai phul deedee nail ngaol. Aivq nail maivneev neq, miqjaq miqlail khe-ai dul nail ngaol. 
REV.1.15	Aivq nail aqkhil neq, poiv haol-ai thaq nail giqheel khe-ai dul nail ngaol. Aivq daoq ge nail neq, aqthel mao-ail meel nail laoljaol nail aqthel khe-ai dul nail ngaol. 
REV.1.16	Aivq nail lavqmal lavq bhai aqgil sivq heeq nieivq thaiq-ai thaq nail ngaol. Aivq nail moeqthaoq lavqkhoel nee, nvq phao nvq phao-ail, tav deedee nail thaoma teevq keiv dov lee-a nail ngaol. Aivq nail maivphaoq neq, nlma khe-ai nl jeel coev nail ngaol.
REV.1.17	Ngal aivq bhai ya moel-u phao, sil thaq nail tsaol-aq khe-ai aivq nail aqkhil daoqthaoq bhai ga tsuq ail-a nail ngaol. Aq-u phao, aivq nail lavqmal lavq ngaq nail kovtavq bhai bavq dav khi ge lavq-a nail: “Thaq geesil. Ngal neq, iqmoeq khi, haoqnao naosaq khe gaq ngaol. 
REV.1.18	Doevq thailthaiq nail gaq iqsanl ngel nail ngaol. Ngal sil khi ngaol-aoq, niil aq-il nqmaq maqluv halyeel doevq thailthaiq nail ngaol. Sil nail phaq nail taovq taovqphoil khi sil nail milkhaoq nail taovq taovqphoil ngaq nail aqlavq lavqkhoel bhai aol nail ngaol.
REV.1.19	Alheel ngel-i mail, moel-a nail juq maqkhaiq, niil aq-il pevq thailthaiq nail juq maqkhaiq, yaqhao pevq lal nail juq maqkhaiq, gevq thaq-ai yaoq. 
REV.1.20	Ngaq nail lavqmal lavq bhai naoq-i mail ya moel-a nail aqgil sivq heeq nail daoqceevq khi, heel phalmanq sivq manq nail daoqceevq neq, niailhai ngaol. Aqgil sivq heeq neq, Khali yaq munl sivq munl nail nqtavq gaqkhoel ngaol. Phalmanq sivq heeq neq, Khali yaq munl sivq munl ngaol” dai, ge lavq-a nail ngaol.
REV.2.1	Yeiqsul gaoq ge nail: “Eilpheilsu meenq bhai jaol nail Khali yaq munl nail gaqkhoel bhai niailhai gevq bhiq yaoq:
REV.2.1	Lavqmal lavq bhai aqgil sivq heeq nieivq thaiq-ai thaq khi, heel phalmanq sivq heeq nail gaoltsi bhai tsao thailthaiq nail gaq, niailhai ge nail ngaol:
REV.2.2	‘Naol nl thail hal thailthaiq nail juq bhai maqkhaiq, nl doil hal doil-a nail juq bhai maqkhaiq, oltsaol nail phaq bhai maqkhaiq, ngal heeq kivq naol. Naol haqeiv nail tsaol-aq juq bhai maq khanq tsaol nail bhai iqsanl, ngal heeq kivq naol. Gaqkhoel ngaol dai, ge khi ngaol-aoq, maldil maq ngel nail juq bhai, naol laonqdaiq khi, aqyu juq goiqbhaoq bhaoq nail tsaol-aq ngel lao thaq-il dai, naol ya heeq kivq-a nail ngaol. 
REV.2.3	Naol oltsaol khi ngaq bhai juq nail bhaqda nee khoeq nail jiovq nail bhai ya daq-u phao, naol neema maq cov nail bhai iqsanl, ngal heeq kivq nail ngaol.
REV.2.4	Thailhai ngaol-aoq, ngal naoq bhai oeqbal thaq duq niailhai jiav nail ngaol. Naol iqmoeq-u goil nail gaiq-a nail neema aol khi ngaol-aoq, niil aq-il maq aol-aoq thaq nail ngaol. 
REV.2.5	Alheel ngel-i nail, naol khadai ga kha lee-a nail bhai saol-nvq khi, oeqbal noeq pov noeq pov-ail, iqmoeq-u nl-a nail khe-ai, nl yaoq. Naol naoq nail oeqbal maq noeq pov haq neq, ngal naoq nail phalmanq bhai tsiq dov lee naol. 
REV.2.6	Thailhai ngaol-aoq, naol aqmeeq niil phaq nl thailthaiq-ai haq nail ngaol: Naol Nilgaolla tsaol-aq
REV.2.7	Naqkhaol khal covq nail tsaol-aq, Aqhaqlal Miqyail Khali yaq munl juq bhai ge bhiq nail daoq aqmeeq-ail naldaiq yaoq. Gaq lai nail tsaol-aq bhai neq, aqdoevq bhi doevq nail aqbhaol nail aqheeq, ngal aqyu juq bhai bhi jaq naol. Aqbhaol al bhaol neq, Miqyail nail Bhaqlaqdilsuv dai khul nail gaoqkhail lavqkhoel bhai doevq nail ngaol’ ” dai, ge bhiq-a nail ngaol.
REV.2.8	Yeiqsul gaoq ge nail: “Saqmullaqnav meenq bhai jaol nail Khali yaq munl nail gaqkhoel bhai niailhai gevq bhiq yaoq:
REV.2.8	Iqmoeq ilmoeq khe gaq pevq khi, haoqnao naosaq khe gaq pevq nail nee ovqtavq, sil khi ngaol-aoq, gaoq doevq kovq lal-a nail gaq, niailhai ge nail ngaol:
REV.2.9	‘Naol ya daq thailthaiq nail khoeq nail jiovq nail phaq khi haq nail aoq nail bhai, ngal heeq kivq naol. (Maldil dai, ge haq neq, naol neq hulmeeq hulbhao ngaol.) Tsaol-aq teevq pav ganav juq naoq bhai khal ge movq-ail ge doil nail bhai iqsanl, ngal heeq kivq naol. Aqyu juq neq, Yuldav nail tsaol-aq ngaol dai, ge khi ngaol-aoq, maldil Yuldav nail tsaol-aq maq ngel-ail. Neivq Saqdaq nail munl lavqkhoel bhai aol nail tsaol-aq ngaol. 
REV.2.10	Maq maoq lal mail, naol ya daq nail khoeq nail jiovq nail phaq bhai thaq geesil. Naoq bhai laonqdaiq nail dai khi, neivq heeqphaq nuljuq teevq pav ganav juq bhai thaonq bhai laol khi, tsel n bhee dai khoeq nail jiovq nail bhai, nuljuq ya daq nail ngaol. Sil-u kev dai, neema ivq yaoq. Ivq haq neq, aqdoevq bhi doevq nail heel uqtsaoq kovpavq, ngal nuljuq bhai bivq naol.
REV.2.11	Naqkhaol khal covq nail tsaol-aq, Aqhaqlal Miqyail Khali yaq munl juq bhai ge bhiq-a nail daoq aqmeeq-ai naldaiq yaoq. Nvq pov teevq pov sil nail phaq neq, gaq lai-a nail tsaol-aq bhai, khul teevq phaq-ail maq khi nia-ail’ ” dai, ge bhiq-a nail ngaol.
REV.2.12	Yeiqsul gaoq ge nail: “Bheiqlaqgaq meenq bhai jaol nail Khali yaq munl nail gaqkhoel bhai niailhai gevq bhiq yaoq:
REV.2.12	Nvq phao nvq phao-ail tav deedee nail thaoma jiav nail niil gaq niailhai ge nail ngaol:
REV.2.13	‘Naol khaq bhai jaol nail dai, ngal heeq kivq naol. Neivq Saqdaq nail joiqjaq doiqbev jiav nail bhai naol jaol nail ngaol. Thailhai ngaol-aoq, naol ngaq bhai saljial ivq nail ngaol. Saljial ivq nail ngaq nail ganl salkhil khanq nail gaq pevq nail Aqdilpav bhai, neivq Saqdaq jaol nail naoq nail meenq nee heivq khi ngaol-aoq, ngaq bhai neema thaqtsaol nail phaq bhai naol maq khaonq ha-al.
REV.2.14	Thailhai ngaol-aoq, ngal naoq bhai oeqbal thaq duq niailhai jiav nail ngaol. Naoq nail jaol duq bhai jaol nail tsaol-aq teevq pav ganav juq neq, Bhaqlaq dai mil-ai thaq nail gaq-i mail cavq nail cov nail haoqnao tsaothe thailthaiq nail ngaol. Ilsaqleiqlal nail tsaol-aq laiq-ail tsa-ail dai, Bhaqlaq neq, Bhaqlail bhai cavq bhiq cov bhiq-a nail ngaol. Cavq bhiq cov bhiq-a nail al neq, thaoqphaoq aqma maolkhoel bhai laol bhiq-a nail jaqjaq daoldaol jaq yaoq dai, cavq bhiq cov bhiq-a nail nee ovqtavq, khaqmiq iqsanl sev yaoq dai, cavq bhiq cov bhiq-a nail ngaol. 
REV.2.15	Alhai dul dai, naoq nail lavqkhoel khe tsaol-aq teevq pav ganav juq neq, Nilgaolla tsaol-aq juq-i mail cavq bhiq cov bhiq nail haoqnao tsaothe thailthaiq nail ngaol. 
REV.2.16	Alheel ngel-i mail, oeqbal noeq pov yaoq. Maq noeq pov haq neq, ngal naol jaol nail bha lavqtsail mail yavq kha lee khi, ngaq nail moeqthaoq lavqkhoel nee dov lee nail thaoma-i mail tsaol-aq al juq bhai genl dev naol.
REV.2.17	Naqkhaol khal covq nail tsaol-aq, Aqhaqlal Miqyail Khali munl juq bhai ge bhiq-a nail daoq bhai aqmeeq-ai naldaiq yaoq. Gaq lai-a nail tsaol-aq bhai neq, oil-uvq-ai thaq nail maqnav khaqmul khi mail lovmav aqphul teevq heeq ngal bivq naol. Lovmav aqphul al heeq bhai aqmil aqsivq gevq-ai thaq nail ngaol, lovmav al heeq bhai ya-a nail gaq maq ngel haq neq, aqmil al mil bhai teevq gaq-ail maq heeq nia-ail’ ” dai, ge bhiq-a nail ngaol.
REV.2.18	Yeiqsul gaoq ge nail: “Thilyathilla meenq bhai jaol nail Khali yaq munl nail gaqkhoel bhai niailhai gevq bhiq yaoq:
REV.2.18	‘Miqyail nail Yaqyov nail maivneev neq, miqjaq miqlail khe-ai dul khi, aivq nail aqkhil neq, poiv haol-ai thaq nail giqheel khe-ai dul nail ngaol. Aivq niailhai ge nail ngaol:
REV.2.19	Naol nl thail hal thailthaiq nail juq bhai maqkhaiq, goil nail gaiq-a nail phaq aol nail bhai maqkhaiq, neema thaqtsaol nail phaq aol nail bhai maqkhaiq, yu bhai tsaojao-ai nia nail bhai maqkhaiq, oltsaol nail bhai maqkhaiq, ngal heeq kivq naol. Al ovqtavq, niil aq-il naol nl thail hal thailthaiq nail phaq neq, aq-u nl-a hal-a nail nee maqtsil mao jaiq nail bhai iqsanl, ngal heeq kivq naol.
REV.2.20	Thailhai ngaol-aoq, ngal naoq bhai niailhai oeqbal thaq duq jiav nail ngaol: Yovqgavq bhai yovqgavq Miqyail nail haqbhoil gedan nail tsaol-aq ngaol dai, ge nail Yeiqsaqbheiqlal dai khul nail yaqmai-aq al gaq bhai naol khul teevq phaq iqsanl maq nl bhiq dai, alhai phaiq ha-ai thaq nail ngaol. Aivq cavq nail cov nail al neq, ngaq nail yaqkav juq maq tsaq maq daol nail lavqkhoel khaqmiq sev khi, thaoqphaoq aqma maolkhoel bhai laol bhiq-a nail jaqjaq daoldaol jaq yaoq daol yaoq dai iqsanl, hevq bheeq-a nail ngaol. 
REV.2.21	Naol oeqbal noeq pov yaoq dai, ngal aivq bhai yanq bivq khi ngaol-aoq, aivq khaqmiq sev thailthaiq nail al bhai maq noeq pov-ail. 
REV.2.22	Heldaiq dei-eiq, ngal aivq bhai nal nail goel nail jaol duq bhai bavq bhoel naol. Yeiqsaqbheiqlal nee mail khaqmiq sev thailthaiq nail tsaol-aq, aivq nl nail khe-ai nl nail phaq bhai maq noeq pov haq neq, ngal aqyu juq bhai iqsanl, kav deedee nail khoeq nail jiovq nail lavqkhoel bhai bavq bhoel naol. 
REV.2.23	Ngal yaqmai-aq al gaq nail yaq juq bhai lav heivq naol. Ngal neq, neema khi mail neenoeq needul bhai tseldaiq nail gaq ngel lao thaq nial dai, Khali yaq munl iqsanl mail ya heeq nia naol. Nuljuq-i mail nl-a hal-a nail juq bhai geel-nvq dai, ngal nuljuq bhai teevq gaq khai-aq teevq gaq bhai bivq naol. 
REV.2.24	Thailhai ngaol-aoq, neivq Saqdaq-i mail oil-uvq-ai thaq nail daoqceevq navq deedee nail dai, yu ge nail juq bhai maq heeq nia dai, cavq bhiq cov bhiq-a nail al phaq bhai maq naldaiq dai, Thilyathilla meenq bhai jaol nail yaoq juq yaoq bhai ngal niailhai ge bhiq naol: Ngal nuljuq bhai yalkav yaoq kav yaoq, maq tsiq phi. 
REV.2.25	Ngal yavq kha lee-u kev dai, nuljuq jiav nail phaq bhai, ivqdao dai nieivq thaiq-ai thaq yaoq.
REV.2.26	Daoq loi loi lai-u kev dai, ngaq nail ganl nl khi gaq lai-a nail tsaol-aq juq bhai, jeq-e jaq-a iqsanl nail kovtavq bhai uvthaiq nail bhaqaoq, ngal bivq naol. 
REV.2.27	Ngaq nail Aqbhu ngaq bhai bhaqaoq bivq lavq-a nail khe-ai, jeq-e jaq-a iqsanl bhai hail nail joiqniovq-i mail aqyu juq uvthaiq khi meldel bhai deeq pav nail khe-ai, deeq pav bhiq nail ngaol. 
REV.2.28	Ngal tsaol-aq al juq bhai, nqhao khe aqbhaq bhaq deedee nail aqgil teevq heeq bivq naol. 
REV.2.29	Naqkhaol khal covq nail tsaol-aq, Aqhaqlal Miqyail Khali yaq munl juq bhai ge bhiq-a nail daoq bhai aqmeeq-ai naldaiq yaoq’ ” dai, ge bhiq-a nail ngaol.
REV.3.1	Yeiqsul gaoq ge nail: “Saqdil meenq bhai jaol nail Khail yaq munl nail gaqkhoel bhai niailhai ge bhiq yaoq:
REV.3.1	Miqyail nail aqhaqlal sivq gaq jaol khi, aqgil sivq heeq nieivq thaiq-ai thaq nail gaq, niailhai ge nail ngaol:
REV.3.1	‘Naoq-i mail nl nail hal nail juq bhai ngal heeq kivq naol. Naol aqdoevq doevq nail ngaol dai, yu ge khi ngaol-aoq, naol sil-aoq nail ngaol. 
REV.3.2	Noeq lal yaoq. Naoq nail lavqkhoel bhai khal jail nail aqmeeq phaq maq bhi sil ceiv dai, gaq bivq yaoq. Khul khi mail dai ngal-aq, naoq-i mail nl-a hal-a nail phaq neq, ngaq nail Miqyail nail sivtavq bhai maq bhee maq lovq-ai haq-al dai, ngal heldaiq moel-a nail ngaol. 
REV.3.3	Alheel ngel-i mail, naoq-i mail ya gaiq khi ya hav bhoel-a nail daoq juq bhai, thaq nioilpeivq dei-eiq. Al juq bhai naldaiq khi oeqbal noeq pov yaoq. Naol aqgeel geel dai maq jaol haq neq, khoiqbhaoq bhaoq lee nail khe-ai, ngal lee naol. Ngal khul yanq bhai kev lee nail dai, naol maq heeq nia-ail.
REV.3.4	Thailhai ngaol-aoq, yovqgavq nail aqgaq aqdoi bhai aqjiivq aqcavq maq lav cavq nail tsaol-aq teevq pav ganav juq, Saqdil meenq bhai jaol-ai haq nail ngaol. Aqyu juq neq, geel-nvq nail ngel-i mail, aqgaq aqdoi aqphul doi khi, ngaq-ai nee ya tsao nail ngaol. 
REV.3.5	Gaq lai-a nail tsaol-aq, alheel nail aqgaq aqdoi aqphul ya doi nail ngaol. Aqdoevq bhiq doevq nail haoqgavq phaldoiq lavqkhoel ngal aqyu juq nail aqmil bhai maq siv peiv-ail. Ngaq nail Aqbhu nail sivtavq bhai maqkhaiq, aivq nail nqtavq gaqkhoel nail sivtavq bhai maqkhaiq, thoil gaq ngaq nail tsaol-aq ngaol dai, ngal ge dov naol. 
REV.3.6	Naqkhaol khal covq nail tsaol-aq, Aqhaqlal Miqyail Khali yaq munl juq bhai ge bhiq nail daoq bhai, aqmeeq-ai naldaiq yaoq’ ” dai, ge bhiq-a nail ngaol.
REV.3.7	Yeiqsul gaoq ge nail: “Phillaqdeiqphil meenq bhai jaol nil Khali yaq munl nail gaqkhoel bhai niailhai gevq bhiq yaoq:
REV.3.7	‘Daqbhil nail ilkhaol khe taovq taovqphoil nieivq thaiq-ai thaq nail gaq neq, meeq nail haol nail tsaq nail gaq ngaol. Aivq-i mail phao-ai thaq haq neq, teevq gaq-ail, maq pheeqthaiq nia-ail. Aivq-i mail pheeqthaiq haq neq, teevq gaq-ail maq phao nia-ail. Aivq niailhai ge nail ngaol:
REV.3.8	Naoq-i mail nl nail hal nail juq bhai ngal heeq kivq naol. Heldaiq. Tsaol-aq teevq gaq-ail maq pheeqthaiq nia nail lolgov teevq gov ngal naoq nail sivtavq bhai phao-ai thaq nail ngaol. Naol gaq micil taivq-ail aol khi ngaol-aoq, naol ngaq nail daoq naldaiq nail nee ovqtavq, ngaq nail aqmil bhai maq khaonq ha-al. 
REV.3.9	Neivq Saqdaq nail munl lavqkhoel bhai aol nail tsaol-aq juq, ngal naoq nail aqlavq lavqkhoel bhai av bhiq naol. Nvjuq neq, Yuldav nail tsaol-aq ngaol dai, aqyu juq ge khi ngaol-aoq, yuldav tsaol-aq maq ngel-ail. Aqyu juq goiqbhaoq bhaoq nail ngaol. Ngal aqyu juq bhai naoq nail aqkhil daoqthaoq bhai uqhuq bhi thaoq naol. Aq-u phao, ngal naoq bhai gaiq-a ail nial dai, aqyu juq heeq nia lal nail ngaol. 
REV.3.10	Ol ol-ail jaol yaoq dai, ngaq-i mail naoq bhai ge bhiq-a nail daoq bhai naldaiq nail ngel-i mail, miltsaq yaq bhai laonqdaiq nail dai, miltsaq kovtavq bhai yaoq dao yaoq-ao nee laonq nail aqyanq kev lee-u phao, ngal naoq bhai bhi jel-ail naol.
REV.3.11	Ngal lavqtsail mail yavq kha lee naol dei-eiq. Naoq-i mail yaqhao khe ya nail heel uqtsaoq bhai teevq gaq-ail maq ya luv dov dai, naol khal jaol khal jiav nail yaoq phaq yaoq-ao nee bhai, ivqdao dai nieivq thaiq-ai thaq yaoq. 
REV.3.12	Gaq lai-a nail tsaol-aq, ngaq nail Miqyail nail uqhuq thaoq nail ilkhaol il ma nail lavqkhoel khe ilkhel pevq lal dai, ngal nl naol. Aqyu juq khaq mao iqsanl a bhai jaol nail ngaol. Aqyu juq nail kovtavq bhai ngaq nail Miqyail nail aqmil, ngaq nail Miqyail nail meenq nail aqmil khi, ngaq nail aqmil aqsivq, ngal gevq-ai thaq nail ngaol. Miqyail nail meenq al meenq neq, ngaq nail Miqyail jaol nail nqtavq nee yavq kha lee-a nail Yeiqlulsaqlaiq meenq aqsivq ngaol. 
REV.3.13	Naqkhaol khal covq nail tsaol-aq, Aqhaqlal Miqyail Khali yaq munl juq bhai ge bhiq nail daoq bhai, aqmeeq-ai naldaiq yaoq’ ” dai, ge bhiq-a nail ngaol.
REV.3.14	Yeiqsul gaoq ge nail: “Laoqdiqciv meenq bhai jaol nail Khali yaq munl nail gaqkhoel bhai niailhai gevq bhiq yaoq:
REV.3.14	Saljial ivq khi tsaq nail phaq aol nail lavqkhoel salkhil khanq nail gaq pevq nail, Miqyail-i mail teivq-ai thaq nail yaoq phaq yaoq-ao nee nail kovtavq bhai uvthaiq nail, ‘Aqmiq’ dai, khul nail gaq niailhai ge nail ngaol.
REV.3.15	‘Naoq-i mail nl nail hal nail phaq bhai ngal heeq kivq naol. Naol neq, aqcoevq iqsanl maq ngel, aqlaol iqsanl maq ngel. Naol aqcoevq maq ngel haq neq, aqlaol pevq nail bhai ngal oil movq-ail nial. 
REV.3.16	Thailhai ngaol-aoq, aqlaol iqsanl maq ngel, aqcoevq iqsanl naq ngel dai, aqloil loil dai taivq-ail pevq nail ngel-i mail, ngal naoq bhai peivq ha naol. 
REV.3.17	Naol neq, yovqgavq bhai yovqgavq, Ngal neq, hulmeeq hulbhao ngaol. Nlmaoq yalkav maodai halpov jil-ai thaq naol. Ngal khul teevq phaq iqsanl maq loq yaoq-aol dai, ge khi ngaol-aoq, naol khadai haq aoq nl heeq phaq-ail jiav nail bhai maqkhaiq, khadai gaoqhaq lal heeq phaq-ail pevq nail bhai maqkhaiq, khaq dai haq nail bhai maqkhaiq, naol maq heeq nia-ail. Naol maivpeivq peivq nail nee ovqtavq, naoq nail aqmaol neq, maoldeq lavqnel dai jaol nail bhai iqsanl, naol maq heeq nia-il laq. 
REV.3.18	Alheel ngel-i mail, ngal naoq bhai niailhai tsiqtsoe lavq bhel. Naol hulmeeq hulbhao bhao lal dai, poiv haol-ai thaq nail heel ngal jaol nail bha ul lal yaoq. Naol maoldeq lavqnel-ail jaol nail bhai yu maq ya moel dai, naol maq ya haqsil nail khe-ai, aqgaq aqdoi aqphul ul doi lal yaoq. Naol maivneev moel lal dai, maivneev moel lal nail jagaq ul lal yaoq.
REV.3.19	Ngal khal gaiq-a nail tsaol-aq bhai, ngal khaq khaq-ail khi aqmeeq-ai cavq bhiq cov bhiq nail ngaol. Alheel ngel-i mail, oeqbal noeq pov nail lavqkhoel nee laijai dal laivq yaoq. 
REV.3.20	Heldaiq dei-eiq, ngal lolgov bhai thulphaol khi kov thailthaiq nail ngaol. Ngaq nail daoq gaiq khi lolgov phao lavq nail khul gaq bhai maqkhaiq, ngal aivq jaol nail bha aol lai khi, aivq nee mail jaq tavq daol tavq nail ngaol. Aivq iqsanl, ngaq-ai nee jaq tavq daol tavq nail ngaol.
REV.3.21	Ngal neq, gaq lai-a nail gaq pevq khi, ngaq nail Aqbhu nail joiqjaq doiqbev bev ma bhai ngaq nail Aqbhu nee jaoldeel-nvq thaq nail khe-ai, gaq lai-a nail tsaol-aq bhai iqsanl, ngaq nail joiqjaq doiqbev bev ma bhai ngaq-ai nee mail bhi jaoldeel nail ngaol. 
REV.3.22	Naqkhaol khal covq nail tsaol-aq, Aqhaqlal Miqyail Khali yaq munl juq bhai ge bhiq nail daoq bhai, aqmeeq-ai naldaiq yaoq’ ” dai, ge bhiq-a nail ngaol.
REV.4.1	A bhai nee ngal-aq, ngal heldaiq gai-aivq-u phao, nqtavq kovtavq nail lolgov phao-ai thaq nail bhai ya moel-a nail ngaol. Iqmoeq-u phao, ngaq bhai daoq ge lavq khi ngal ya gaiq-a nail nqbho aqthel khe-ai kav nail aqthel al, niailhai ge nail ngaol: “Niilniai dav lal yaoq. Yaqhao pevq lal nail juq nail ganl naoq bhai ge bhiq naol” dai, ngaq bhai teevq pov gaoq ge lavq-a nail ngaol.
REV.4.2	Aq-u phao, teevq pov taivq-ail, Aqhaqlal Miqyail ngaq bhai uvthaiq lee-a nail ngaol. Heldaiq dei-eiq. Nqtavq kovtavq bhai doiqbev bev ma jiav nail bhai maqkhaiq, doiqbev bev ma al bhai teevq gaq jaoldeel-nvq thaq nail bhai maqkhaiq, ngal ya moel-a nail ngaol. 
REV.4.3	A bhai jaoldeel-nvq thaq nail al gaq, sainl aqnel nail lovmav khi mail aqbhaq mee nia phaq aol nail neltsaiq deel sainl lovmav khe-ai, dul nail ngaol. Aqniul niul nav nav nail sainl lovmav khe-ai dul nail haildallalkov, doiqbev bev ma al nail teevq jaoq jiav nail ngaol. 
REV.4.4	Doiqbev bev ma al nail teevq jaoq, doiqbev nvq tsel liq bev jiav nail ngaol. Doiqbev al nvq tsel liq bev bhai joiqmaoq mavmaoq nvq tsel liq gaq jaoldeel-nvq thaq nail ngaol. Aqyu juq neq, aqgaq aqdoi aqphul doi-nq khi, heel uqtsaoq tsaoq-nq thaq nail ngaol. 
REV.4.5	Doiqbev bev ma a bhai nee mail, nqmeivq meivq khi nqjaiq jaiq nail aqthel mee nia phaq meel dol leevq-a nail ngaol. Doiqbev bev ma al nail sivtavq bhai, phalmanq sivq heeq tovq-ai thaq nail ngaol. Phalmanq al sivq heeq neq, Miqyail nail aqhaqlal sivq gaq ngaol. 
REV.4.6	Doiqbev bev ma al nail sivtavq bhai sainl khe-ai dul nail phaoqdaiq ngaqkha teevq kha jiav nail ngaol. Doiqbev bev ma al nail gaoltsi bhai maqkhaiq, jaoq jaoq dai maqkhaiq, aqdoevq phaq liq maol jaol nail ngaol. Al juq neq, sivtavq phao maqkhaiq, haoqnaol phao maqkhaiq, maivneev teevq bhee covq nail ngaol. 
REV.4.7	Iqmoeq khe maol neq, allaqjaqsil khe-ai dul nail ngaol. Nvq maol teevq maol neq, niaoqnel niaoqkhal khe-ai dul nail ngaol. Hail maol teevq maol neq, tsaol-aq nail maivphaoq covq nail ngaol. Liq maol teevq maol neq, bhail nail joelma maol ma khe-ai dul mail ngaol. 
REV.4.8	Aqdoevq phaq al liq maol neq, yaoq maol yaoq-ao nee aqdaol kovq daol covq nail ngaol. Lavqkhoel phao maqkhaiq, lavqniil phao maqkhaiq, maivneev teevq bhee covq nail ngaol. Aqyu juq nqkiv n-gaol maqkhaiq, gaqnaq maq naq dai, niailhai gul nail ngaol:
REV.4.8	“Iqsanl nail kovtavq bhai
REV.4.8	uvthaiq nail bhaqaoq eeq nail
REV.4.8	Heeqphaq Miqyail neq,
REV.4.8	meeq dee haol deedee nail ngaol.
REV.4.8	Meeq dee haol deedee nail ngaol.
REV.4.8	Meeq dee haol deedee nail ngaol.
REV.4.8	Aivq neq, milnee uqnee iqsanl,
REV.4.8	niil aq-il iqsanl doevq khi,
REV.4.8	yaqhao iqsanl yavq kha lee nail
REV.4.8	nqmaq maqluv halyeel
REV.4.8	doevq nail Miqyail ngaol” dai,
REV.4.8	khaq mao iqsanl gul nail ngaol.
REV.4.9	Aqdoevq phaq al liq maol neq, doiqbev bev ma bhai jaoldeel-nvq thaq nail, nqmaq maqluv halyeel doevq nail gaq bhai tsiqeeq tsiqheel nail nee ovqtavq, aivq bhai ev ev-ail, “Seiqleiq khaoqsail jiav dei-eiq” dai, gul-u phao, 
REV.4.10	joiqmaoq mavmaoq al nvq tsel liq gaq iqsanl, doiqbev bev ma bhai jaoldeel-nvq thaq nail al gaq nail sivtavq bhai peevqceevq kovdoiq doiq nail lavqkhoel nee gaolbeiv khi, nqmaq maqluv halyeel doevq nail al gaq bhai uqhuq thaoq-a nail ngaol. Doiqbev bev ma al nail sivtavq bhai aqyu juq nail heel uqtsaoq loev thaq khi ge nail:
REV.4.11	“Nvjuq nail
REV.4.11	Heeqphaq Miqyail-ol,
REV.4.11	yu naoq bhai tsiqeeq
REV.4.11	tsiqheel nail maqkhaiq,
REV.4.11	ev nail maqkhaiq,
REV.4.11	naol bhaqaoq
REV.4.11	ya dai maqkhaiq,
REV.4.11	geel-nvq nail ngaol.
REV.4.11	Khul khi mail dai
REV.4.11	ngal-aq neq,
REV.4.11	yaoq phaq yaoq-ao nee,
REV.4.11	naoq-i mail
REV.4.11	teivq-ai thaq nail ngaol.
REV.4.11	Naoq nail neenoeq
REV.4.11	needul bhaqda nee,
REV.4.11	naol al juq bhai
REV.4.11	teivq-ai thaq khi,
REV.4.11	al juq pevq lal-a nail ngaol” dai,
REV.4.11	ge bhiq-a nail ngaol.
REV.5.1	Joiqjaq doiqbev bev ma bhai jaoldeel-nvq thaq nail gaq nail lavqmal lavq phao pavqyov yov-ai thaq nail haoqgavq teevq yov aol nail bhai, ngal ya moel-a nail ngaol. Haoqgavq al yov nail kovtavq phao maqkhaiq, lavqkhoel phao maqkhaiq, haoqgavq gevq-ai thaq nail ngaol. Haoqgavq al yov nail kovtavq bhai junq sivq dao deeq khi pheethaiq-ai thaq nail ngaol. 
REV.5.2	Aq-u phao, gaq mao-ail kav nail nqtavq gaqkhoel teevq gaq aqthel aqkav kav dai gul nail: “Haoqgavq niil yov bhai phao khi, junq deeq-ai thaq nail juq bhai oil ha nail, khaq sil gaq geel-nvq nail-aiq” dai, gul nail bhai, ngal ya gaiq ya moel-a nail ngaol. 
REV.5.3	Haoqgavq al yov bhai neq, nqtavq kovtavq bhai jaol nail juq maqkhaiq, miltsaq kovtavq bhai jaol nail juq maqkhaiq, miltsaq nail kov-uvq bhai jaol nail juq maqkhaiq, teevq gaq-ail maq phao nia-ail, maq heldaiq nia-ail. 
REV.5.4	Haoqgavq al yov bhai phao nail maqkhaiq, ge nail maqkhaiq, geel-nvq nail tsaol-aq teevq gaq bhai iqsanl maq halpov moel-a nail ngel-i mail, ngal nioil deedee-a nail ngaol. 
REV.5.5	Aq-u phao, joiqmaoq mavmaoq nail lavqkhoel khe teevq gaq ngaq bhai niailhai ge lavq-a nail ngaol: “Thaq nioil. Yuldav nail tsaol-aq nail jeq-e jaq-a lavqkhoel nee dov lal-a nail, allaqjaqsil dai khul nail, Daqbhil nail daoqtsail pevq nail gaq, gaq lai-aoq nail ngaol. Alheel ngel-i mail, haoqgavq al yov bhai iqsanl, junq deeq-ai thaq nail sivq laiq bhai iqsanl, aivq phao nia nail ngaol” dai, ge lavq-a nail ngaol.
REV.5.6	A bhai nee ngal-aq, doiqbev bev ma khi mail aqdoevq phaq al liq maol nail gaoltsi bhai maqkhaiq, joiqmaoq mavmaoq al juq nail gaoltsi bhai maqkhaiq, thulphaol-nvq thaq nail yaol yaq bhai ngal ya moel-a nail ngaol. Yaol yaq al maol neq, deeq heivq nail bhai ya daq daiq-a nail khe-ai dul nail ngaol. Aivq neq, uqkheel sivq kheel covq khi, maivneev sivq neev covq nail ngaol. Maivneev al sivq neev neq, miltsaq kovtavq bhai doi dai, Miqyail-i mail khoel-ai leevq-a nail, aqhaqlal sivq gaq bhai ge nail ngaol. 
REV.5.7	Aq-u phao, Yaolyaq al gaq lai khi, doiqbev bev ma bhai jaoldeel-nvq thaq nail gaq nail lavqmal lavq bhai aol nail yov-ai thaq nail haoqgavq al yov oil lai-a nail ngaol. 
REV.5.8	Aivq laiqyov-ai thaq nail haoqgavq al yov oil-u phao, aqdoevq phaq al liq maol khi mail joiqmaoq mavmaoq al nvq tsel liq gaq Yaolyaq nail sivtavq bhai peevqceevq kovdoiq doiq nail lavqkhoel nee gaolbeiv-a nail ngaol. Aqyu juq yaoq gaq yaoq-ao nee mail dil-nvq aol khi, tovq khi danq nail huqbhiq nil nail phaq teevq bhee aol nail heel maiqgaoq iqsanl, tsinq-ai thaq nail ngaol. Huqbhiq nil nail al phaq neq, Miqyail nail tsaol-aq juq nail geeqlaoq hal daoq ngaol. 
REV.5.9	Aqyu juq tsiqeeq nail daoqsel aqsivq niailhai gul nail ngaol:
REV.5.9	“Haoqgavq pavqyov
REV.5.9	al yov oil khi
REV.5.9	junq deeq-ai thaq nail
REV.5.9	juq bhai phao nail neq,
REV.5.9	naol geel-nvq nail ngaol.
REV.5.9	Khul khi mail dai
REV.5.9	ngal-aq neq,
REV.5.9	naol deeq heivq nail bhai
REV.5.9	ya daq-a nail ngaol.
REV.5.9	Khul phaq nail
REV.5.9	jeq-e bhai maqkhaiq,
REV.5.9	khul phaq nail daoq ge nail
REV.5.9	tsaol-aq bhai maqkhaiq,
REV.5.9	jeq-e jaq-a
REV.5.9	iqsanl bhai maqkhaiq,
REV.5.9	milkhaoq yaoq khaoq
REV.5.9	yaoq-ao nee maqkhaiq,
REV.5.9	naol naoq nail aqsivq-i mail
REV.5.9	Miqyail nail haqbhoil
REV.5.9	tsaol-aq yaq bhai
REV.5.9	ul kovq-a nail ngaol.
REV.5.10	Naol aqyu juq bhai
REV.5.10	Miqyail Milkhaoq
REV.5.10	lavqkhoel bhai
REV.5.10	heeqphaq
REV.5.10	pevq lal dai maqkhaiq,
REV.5.10	aivq nail Philma
REV.5.10	pevq lal dai maqkhaiq,
REV.5.10	nl bhiq-a nail ngaol.
REV.5.10	Aqyu juq
REV.5.10	miltsaq kovtavq bhai
REV.5.10	ya uvthaiq nail ngaol” dai,
REV.5.10	gul nail ngaol.
REV.5.11	Ngal gaoq heldaiq gai-aivq-u phao, mao deedee nail nqtavq gaqkhoel nail aqthel ya gaiq-a nail ngaol. Aqyu juq neq, aqdoevq phaq liq maol khi mail joiqmaoq mavmaoq al nvq tsel liq gaq bhai maqkhaiq, doiqbev bev ma al bhai maqkhaiq, teevq jaoq jaoljaoq-ai thaq nail ngaol. Aqyu juq neq, aqsainv aqlanv gaq bhee nail ngaol. 
REV.5.12	Aqyu juq aqthel aqkav kav dai, niailhai gul nail ngaol:
REV.5.12	“Deeq heivq nail bhai
REV.5.12	ya daq-a nail Yaolyaq neq,
REV.5.12	bhaqaoq maqkhaiq,
REV.5.12	phul heel ildaoq
REV.5.12	maoqgaiq maqkhaiq,
REV.5.12	neenoeq neekha maqkhaiq,
REV.5.12	gaq kav nail phaq maqkhaiq,
REV.5.12	ev nail phaq maqkhaiq,
REV.5.12	seiqleiq khaoqsail maqkhaiq,
REV.5.12	tsiqeeq nail phaq maqkhaiq,
REV.5.12	ya nail geel-nvq nail ngaol” dai,
REV.5.12	gul nail ngaol.
REV.5.13	A bhai nee ngal-aq, nqtavq kovtavq bhai jaol nail juq maqkhaiq, miltsaq kovtavq bhai jaol nail juq maqkhaiq, miltsaq kov-uvq bhai jaol nail juq maqkhaiq, iqyaq iqma bhai jaol nail juq maqkhaiq, al juq iqsanl mail niailhai ge nail bhai ngal ya gaiq-a nail ngaol:
REV.5.13	“Joiqjaq doiqbev bev ma bhai
REV.5.13	jaoldeel-nvq thaq nail
REV.5.13	gaq bhai maqkhaiq,
REV.5.13	Yaolyaq bhai maqkhaiq,
REV.5.13	nqmaq maqluv halyeel
REV.5.13	tsiqeeq nail phaq,
REV.5.13	ev nail phaq,
REV.5.13	seiqleiq khaoqsail
REV.5.13	khi mail uvthaiq nail
REV.5.13	bhaqaoq jiav dei-eiq” dai,
REV.5.13	aqyu juq gul nail ngaol.
REV.5.14	Aq-u phao, aqdoevq phaq al liq maol, “Aqmiq” dai, ge-a nail ngaol. Joiqmaoq mavmaoq al juq neq, peevqceevq kovdoiq doiq nail lavqkhoel nee gaolbeiv khi uqhuq thaoq-a nail ngaol.
REV.6.1	A bhai nee ngal-aq, Yaolyaq neq, junq deeq-ai thaq nail al sivq laiq nail lavqkhoel khe teevq laiq bhai phao nail bhai, ngal ya moel-a nail ngaol. Aqdoevq phaq al liq maol nail lavqkhoel khe teevq maol nqjaiq jaiq nail aqthel khe-ai, “Lal yaoq” dai, mailma-ail khul nail bhai, ngal ya gaiq-a nail ngaol. 
REV.6.2	Ngal heldaiq gai-aivq-u phao, moeqphaq aqphul teevq maol bhai, ya moel-a nail ngaol. Moeqphaq al maol bhai jeeq-nq thaq nail gaq, heeqnav teevq khaoq bavq-nvq thaq nail ngaol. Aivq bhai heel uqtsaoq bhi tsaoq khi, aivq neq, gaq lai-a nail gaq bhi pevq-a nail khe-ai, neejiav jiav nail juq bhai gaq lai dai, dov ail-a nail ngaol.
REV.6.3	Yaolyaq neq, junq deeq-ai thaq nail nvq laiq teevq laiq bhai phao-u phao, aqdoevq phaq nvq maol teevq maol, “Lal yaoq” dai, khul nail bhai, ngal ya gaiq-a nail ngaol. 
REV.6.4	Aq-u phao, moeqphaq aqnel teevq maol dov lee-a nail ngaol. Moeqphaq al maol bhai jeeq-nq thaq nail gaq, miltsaq kovtavq bhai tsaol-aq yaq nail gaiqlaq bhai, tsaq lai jil lai nail phaq bhai oil dov khi, aqyu juq teevq gaq nee teevq gaq bhi deeq heivq nia nail aqkhaoqanq bivq-a nail ngaol. Al ovqtavq, aivq bhai thaoma keiv ma teevq keiv bivq-a nail ngaol.
REV.6.5	Yaolyaq junq deeq-ai thaq nail hail laiq teevq laiq bhai phao-u phao, aqdoevq phaq hail maol teevq maol, “Lal yaoq” dai, khul nail bhai ngal ya gaiq-a nail ngaol. Ngal heldaiq gai-aivq-u phao, moeqphaq aqnav teevq maol bhai ya moel-a nail ngaol. Moeqphaq al maol bhai jeeq-nq thaq nail gaq, jaluq teevq laiq oil-nq thaq nail ngaol. 
REV.6.6	Aqdoevq phaq al liq maol nail gaoltsi bhai, daoq ge nail khe-ai dul nail aqthel bhai ngal ya gaiq-a nail ngaol. Aqthel al neq, niailhai ge nail ngaol: “Moevq nail sivq nail phaq kev lee khi, gov teevq bhanq bhai teevq bavq ngaol. Laoqloil hail bhanq bhai teevq bavq ngaol. Aqtseel khi aqheeq tsilju nail ullul thaq bhi cov-ail” dai, ge nail gaol.
REV.6.7	Yaolyaq neq, junq deeq-ai thaq nail liq laiq teevq laiq bhai phao-u phao, aqdoevq phaq liq maol teevq maol, “Lal yaoq” dai, khul nail bhai, ngal ya gaiq-a nail ngaol. 
REV.6.8	Ngal heldaiq gai-aivq-u phao, aqheel heel nav nav nail moeqphaq teevq maol bhai ya moel-a nail ngaol. Moeqphaq al maol bhai jeeq-nq thaq nail gaq bhai, sil nail heeqphaq dai khul nail ngaol. Sil nail milkhaoq nail heeqphaq aivq nail haoqnao tsaothe jaol nail ngaol. Aqyu nvq gaq bhai miltsaq niil liq bhoil teevq bhoil bhai uvthaiq nail aqkhaoqanq bivq-a nail ngaol. Thaoma, moevq nail sivq nail, nal nail goel nail khi, haqeiv nail jaiqyaq juq, niil juq bhai juq juq-ail yu bhai lav heivq dai iqsanl, aqyu nvq gaq aqkhaoqanq ya-a nail ngaol.
REV.6.9	Yaolyaq neq, junq deeq-ai thaq nail ngaq laiq teevq laiq bhai phao-u phao, laol duq nail kov-uvq bhai aqhaqlal juq jaol nail bhai ngal ya moel-a nail ngaol. Aqhaqlal al juq neq, Miqyail nail daoq cavq-a nail bhaqda nee maqkhaiq, salkhil khanq-a nail bhaqda nee maqkhaiq, deeq heivq nail bhai ya daq-a nail tsaol-aq nail aqhaqlal ngaol. 
REV.6.10	Aqyu juq aqthel aqkav kav dai, gul nail: “Tsaq nail phaq aol khi meeq nail haol nail, bhaqaoq eeq nail Heeqphaq-ol, nvjuq nail aqsivq bhai bhi il dov gil lavq-a nail miltsaq kovtavq bhai jaol nail tsaol-aq bhai, yalkhaq dal khi khoeq bhiq jiovq bhiq nail, khaq mao kev dai, jiav-ai haq nail-aiq” dai, gul nail ngaol. 
REV.6.11	Aq-u phao, aqyu juq yaoq gaq yaoq-ao nee bhai phulleq deel phailkhaoq heelma teevq gaq bhai teevq keiv bivq-a nail ngaol. “Nuljuq khe-ai deeq heivq-a nail bhai ya daq-a nail, nuljuq khe-ai Khali nail yaqkav jiovq khi nuljuq nail aqivq jaqbheq pevq nail, nuljuq iqsanl nail munl bhee lal dai neq, teevq yanq daonq haq lao” dai, aqyu juq bhai ge bhiq-a nail ngaol.
REV.6.12	Yaolyaq junq deeq-ai thaq nail kovq laiq teevq laiq bhai phao nail bhai ngal heldaiq gai-aivq-u phao, milluv luv deedee nail bhai ya gaiq, ya moel-a nail ngaol. Nlma navtsee deel jinq daqiq khe-ai pevq-ail khi, bhala iqsanl aqsivq khe-ai, pevq ail-a nail ngaol. 
REV.6.13	Lilmoel lil ma bhoe lal khi, heeqguq aqheeq aqjiq ga nail khe-ai, nqtavq bha jiav nail aqgil juq miltsaq kovtavq bhai ga lee-a nail ngaol. 
REV.6.14	Haoqgavq aqpavq laiqyov nail khe-ai, nqtavq peivq ail-a nail ngaol. Gaoqjaoq iqsanl khi, eeljaol laol-n iqsanl yovqgavq nail jaol duq nee jiiv dov ail-a nail ngaol.
REV.6.15	A bhai nee ngal-aq, milkhaoq khe heeqphaq juq maqkhaiq, eeq nail heel nail juq maqkhaiq, genl dev nail kovtavq bhai uvthaiq nail aqivq juq maqkhaiq, hulmeeq meeq khi bhaqaoq jiav nail juq maqkhaiq, yaoq juq yaoq maqkhaiq, yaqkav juq khi yaqkav maq ngel nail juq maqkhaiq, lovphail khaoqbhaoq lavqkhoel khi gaoqjaoq bhai jiav nail lovmav juq nail gaiqlaq bhai tsaoq uvq-ai thaq nail ngaol. 
REV.6.16	Aqyu juq gaoqjaoq juq khi lovmav juq bhai khul khul-ail khi, “Doiqbev bev ma bhai jaoldeel-nvq thaq nail gaq, nvjuq bhai maq ya moel dai maqkhaiq, Yaolyaq neema phail nail bhai, nvjuq ya jel-ail dai maqkhaiq, nvjuq bhai uvthaiq lee lavq yaoq. 
REV.6.17	Khul khi mail dai ngal-aq neq, geesil deedee lal heeq phaq-ail pevq nail aqyu nvq gaq neema phail nail aqn kev lee-aoq thaq nail bhai, khaq sil gaq khanq tsaol heeq” dai, gul nail ngaol.
REV.7.1	A bhai nee ngal-aq, milma liq phaoq liq khoel bhai nqtavq gaqkhoel liq gaq thulphaol nail bhai, ngal ya moel-a nail ngaol. Aqyu juq neq, miltsaq kovtavq bhai maqkhaiq, iqyaq iqma bhai maqkhaiq, aqbhaol iqsanl juq bhai maqkhaiq, lilmoel maq bhi bhoe dai, milma liq phaoq liq khoel nail lilmoel bhai nieivq thaiq-ai thaq nail ngaol. 
REV.7.2	Aq-u phao, nqtavq gaqkhoel yaoq gaq yaoq, nlma dovkhoeq phao nee dav lal nail bhai, ngal ya moel-a nail ngaol. Aivq neq, doevq nail Miqyail nail junq aol nail ngaol. Aivq miltsaq khi mail iqyaq iqma bhai khoeq bhiq jiovq bhiq nail bhaqaoq ya-a nail nqtavq gaqkhoel al liq gaq bhai, niailhai gul bhiq-a nail ngaol: 
REV.7.3	“Ngadao nail Miqyail nail yaqkav juq nail neeqthel bhai aivq nail junq maq deeq gaq-u neq, miltsaq bhai maqkhaiq, iqyaq iqma bhai maqkhaiq, aqbhaol juq bhai maqkhaiq, thaq khoeq thaq jiovq bhiq haq lao” dai, ge bhiq-a nail ngaol.
REV.7.4	Aq-u phao, junq deeq-ai thaq nail tsaol-aq khadai gaq jaol nail-aiq dai, ngal yaq gaiq-a nail ngaol. Ilsaqleiqlal nail jeq-e jaq-a iqsanl nail lavqkhoel, junq deeq-ai thaq nail tsaol-aq teevq sainv liq meel-nvq liq hinl gaq jaol nail ngaol.
REV.7.5	Yuldav nail jeq-e jaq-a
REV.7.5	lavqkhoel khe
REV.7.5	teevq meel-nvq nvq hinl gaq.
REV.7.5	Lulbheiq nail jeq-e jaq-a
REV.7.5	lavqkhoel khe
REV.7.5	teevq meel-nvq nvq hinl gaq.
REV.7.5	Gav nail jeq-e jaq-a
REV.7.5	lavqkhoel khe
REV.7.5	teevq meel-nvq nvq hinl gaq.
REV.7.6	Aqsaqnail jeq-e jaq-a
REV.7.6	lavqkhoel khe
REV.7.6	teevq meel-nvq nvq hinl gaq.
REV.7.6	Naqtaqlil nail jeq-e jaq-a
REV.7.6	lavqkhoel khe
REV.7.6	teevq meel-nvq nvq hinl gaq.
REV.7.6	Maqnaqseiq nail jeq-e jaq-a
REV.7.6	lavqkhoel khe
REV.7.6	teevq meel-nvq nvq hinl gaq.
REV.7.7	Silmiqoq nail jeq-e jaq-a
REV.7.7	lavqkhoel khe
REV.7.7	teevq meel-nvq nvq hinl gaq.
REV.7.7	Leiqbhil nail jeq-e jaq-a
REV.7.7	lavqkhoel khe
REV.7.7	teevq meel-nvq nvq hinl gaq.
REV.7.7	Ilsaqkhaq nail jeq-e jaq-a
REV.7.7	lavqkhoel khe
REV.7.7	teevq meel-nvq nvq hinl gaq.
REV.7.8	Seiqbhulloq nail jeq-e jaq-a
REV.7.8	lavqkhoel khe
REV.7.8	teevq meel-nvq nvq hinl gaq.
REV.7.8	Yaolsai nail jeq-e jaq-a
REV.7.8	lavqkhoel khe
REV.7.8	teevq meel-nvq nvq hinl gaq.
REV.7.8	Bheiqyaqmiq nail jeq-e jaq-a
REV.7.8	lavqkhoel khe
REV.7.8	teevq meel-nvq nvq hinl gaq.
REV.7.8	Tsaol-aq niidai gaq bhai junq deeq-ai thaq nail ngaol.
REV.7.9	A bhai nee ngal-aq, ngal heldaiq gai-aivq-u phao, milkhaoq yaoq khaoq yaoq-ao nee nail lavqkhoel bhai maqkhaiq, khul phaq nail jeq-e bhai maqkhaiq, jeq-e jaq-a iqsanl nail lavqkhoel bhai maqkhaiq, khul phaq nail daoq ge nail tsaol-aq juq nail lavqkhoel bhai maqkhaiq, teevq gaq iqsanl maq ge gil tsaol nail tsaol-aq munl munl ma bhai, ngal ya moel-a nail ngaol. Aqyu juq neq, phulleq deel phailkhaoq heelma doi khi, aqyu juq nail aqlavq lavqkhoel bhai neq, dal-aol lavqmeiv bavq-nvq thaq khi, doiqbev bev ma nail sivtavq bhai khi, Yaolyaq nail sivtavq bhai thulphaol-nvq thaq nail ngaol. 
REV.7.10	Aqyu juq aqthel aqkav kav dai gul nail:
REV.7.10	“Joiqjaq doiqbev bev ma bhai
REV.7.10	jaoldeel-nvq thaq nail
REV.7.10	ngadao nail Miqyail khi mail,
REV.7.10	Yaolyaq bhaqda nee,
REV.7.10	hevqkovq nail phaq
REV.7.10	ya-a nail ngaol” dai,
REV.7.10	gul nail ngaol.
REV.7.11	Nqtavq gaqkhoel iqsanl mail, doiqbev bev ma bhai maqkhaiq, joiqmaoq mavmaoq juq bhai maqkhaiq, aqdoevq phaq liq maol bhai maqkhaiq, teevq jaoq thulphaol-nvq thaq nail ngaol. Aq-u phao, nqtavq gaq khoel al juq, doiqbev bev ma nail sivtavq phao peevqceevq kovdoiq doiq nail lavqkhoel nee gaolbeiv khi, Miqyail bhai uqhuq thaoq-a nail ngaol. 
REV.7.12	Aqyu juq ge nail:
REV.7.12	“Aqmiq!
REV.7.12	Geeqlaoq eeq nail
REV.7.12	phaq maqkhaiq,
REV.7.12	seiqleiq khaoqsail maqkhaiq,
REV.7.12	neenoeq neekha maqkhaiq,
REV.7.12	tsiqeeq nail phaq maqkhaiq,
REV.7.12	ev nail phaq maqkhaiq,
REV.7.12	bhaqaoq khi mail
REV.7.12	gaq kav nail phaq maqkhaiq,
REV.7.12	ngadao nail Miqyail nail
REV.7.12	kovtavq bhai nqmaq maqluv
REV.7.12	halyeel jiav dei-eiq.
REV.7.12	Aqmiq” dai,
REV.7.12	ge nail ngaol.
REV.7.13	Aq-u phao, joiqmaoq mavmaoq nail lavqkhoel bhai aol nail teevq gaq ngaq bhai, “Phulleq dai phailkhaoq heelma doi-nq thaq nail tsaol-aq niil juq, khaq sil gaq. Aqyu juq khaq bha nee mail lal-a nail-aiq” dai, naldaiq lavq-a nail ngaol.
REV.7.14	Ngal neq, aivq bhai, “Heeqphaq-ol, naol heeq nia nail ngaol” dai, ge kovq bhiq-a nail ngaol. Aq-u phao, aivq ge nail: “Tsaol-aq niil juq neq, kav deedee nail khoeq nail jiovq nail lavqkhoel nee dov lal-a nail ngaol. Aqyu juq neq, yovqgavq nail phailkhaoq heelma bhai, Yaolyaq nail aqsivq-i mail phulleq dai, tsiq haol-ai thaq nail ngaol. 
REV.7.15	Alheel ngel-i mail, aqyu juq Miqyail nail doiqbev bev ma nail sivtavq phao jaol khi, aivq nail uqhuq thaoq nail ilkhaol il ma lavqkhoel, nqkiv n-gaol maqkhaiq, aivq nail ganl nl thailthaiq nail ngaol. Doiqbev bev ma bhai jaoldeel-nvq thaq nail gaq, aqyu juq nee mail jaol khi, aqyu juq bhai heldaiq phail bhiq nail ngaol. 
REV.7.16	Aqyu juq neq, aoq iqsanl, ulcuvq iqsanl, maq moevq lal yaoq-aol. Nltsal covq nail bhai maqkhaiq, aqlaol haquvq nail khul phaq bhai maqkhaiq, maq ya daq yaoq-aol. 
REV.7.17	Khul khi mail dai ngal-aq neq, doiqbev bev ma nail gaoltsi bhai jaol nail Yaolyaq neq, yaol bhai lovq phail bhiq nail khe-ai, aqyu juq bhai heldaiq phail bhiq nail ngaol. Aqdoevq bhi doevq lal nail ulcuvq eelbev jiav nail bhai, aqyu juq bhai hel-aivq nail ngaol. Miqyail aqyu juq nail maivbhil iqsanl bhai siv bhiq nail ngaol” dai, ngaq bhai ge lavq-a nail ngaol.
REV.8.1	Yaolyaq junq deeq-ai thaq nail sivq laiq teevq laiq bhai phao-u phao, naqli teevq khaoqaiq niidai, nqtavq kovtavq bhai aqtsi tsu dai pevq ail-a nail ngaol.
REV.8.2	Aq-u phao, Miqyail nail sivtavq bhai thulphaol-nvq thaq nail nqtavq gaqkhoel sivq gaq bhai, ngal ya moel-a nail ngaol. Nqtavq gaqkhoel al sivq gaq bhai, teevq gaq bhai nqbho teevq bhao bivq-a nail ngaol.
REV.8.3	A bhai nee ngal-aq, heel iqlaoq tsiq-nq thaq nail nqtavq gaqkhoel yaoq gaq yaoq dov lee khi, laol duq aqjail bhai thulphaol-nvq thaq nail ngaol. Doiqbev bev ma nail sivtavq bhai jiav nail heel-i mail lav sav-ai thaq nail laol duq nail kovtavq bhai, Miqyail nail tsaol-aq iqsanl nail geeqlaoq nee mail laol bhai nail dai khi, tovq khi danq nail huqbhiq nil nail phaq maodai, aivq bhai bivq-a nail ngaol. 
REV.8.4	Aq-u phao, nqtavq gaqkhoel nail aqlavq lavqkhoel bhai aol nail tovq khi danq nail huqbhiq nil nail phaq nail miqkhoiq neq, aivq nail tsaol-aq nail geeqlaoq hal daoq nee mail teevq gaq khe-ai, Miqyail nail sivtavq bhai dav lai-a nail ngaol. 
REV.8.5	Nqtavq gaqkhoel al gaq, iqlaoq al heeq bhai tsiq khi, laol duq bhai tovq thailthaiq nail miqjaq teevq bhoi tsiq bhoel khi, miltsaq kovtavq bhai liv kha gai-aivq-a nail ngaol. Aq-u phao, nqjaiq jaiq nail mee nia phaq nail aqthel meel dol leevq-a nail ngaol. Nqmeivq iqsanl meivq, milluv iqsanl luv lal-a nail ngaol.
REV.8.6	Nqbho sivq laiq oil-nq thaq nail nqtavq gaqkhoel al sivq gaq, nqbho jiiv nail dai khi, lainq-ai thaq nail ngaol.
REV.8.7	Nqtavq gaqkhoel iqmoeq khe gaq nqbho jiiv-u phao, aqsivq kheq nail ollov khi miqjaq, miltsaq kovtavq bhai ga lee-a nail ngaol. Miqjaq al-i mail miltsaq hail bhoil teevq bhoil bhai maqkhaiq, aqbhaol hail bhoil teevq bhoil bhai maqkhaiq, niul jiaovq deel moeqgaq iqsanl maqkhaiq, poiv jaq gil-a nail ngaol.
REV.8.8	Nqtavq gaqkhoel nvq gaq teevq gaq nqbho jiiv-u phao, miqjaq tovq nail gaoqjaoq jaoq ma khe-ai dul nail teevq phaq, iqyaq iqma bhai liv puvq-a nail ngaol. Iqyaq iqma hail bhoil teevq bhoil aqsivq pevq ail-a nail ngaol. 
REV.8.9	Iqyaq iqma lavqkhoel khe aqdoevq juq, hail bhoil teevq bhoil sil-a nail ngaol. Laovq hail bhoil teevq bhoil iqsanl, cov ail-a nail ngaol.
REV.8.10	Nqtavq gaqkhoel hail gaq teevq gaq nqbho jiiv-u phao, miqjaq jaibhoil khe-ai tovq nail aqgil gil ma teevq heeq nqtavq nee ga lee khi, ulcuvq laol jaol hail bhoil teevq bhoil nail kovtavq bhai maqkhaiq, ulcuvq eelbev juq nail kovtavq bhai maqkhaiq, ga dav-a nail ngaol. 
REV.8.11	Aqgil al heeq bhai, aqkhaq khaq deedee nail aqbhaol dai khul nail ngaol. Ulcuvq hail bhoil teevq bhoil bhai neq, aqkhaq pevq-ail khi dov lal-a nail ngel-i mail, tsaol-aq maodai gaq sil-a nail ngaol.
REV.8.12	Nqtavq gaqkhoel liq gaq teevq gaq nqbho jiiv-u phao, nlma hail bhoil teevq bhoil, bhala hail bhoil teevq bhoil khi aqgil hail bhoil teevq bhoil cov ail-a nail ngel-i mail, al juq nail aqbhaq hail bhoil teevq bhoil navtsee dai, pevq ail-a nail ngaol. N-gaol hail bhoil teevq bhoil aqbhaq maq bhaq mail, nqkiv hail bhoil teevq bhoil iqsanl alhai dul dai, aqbhaq maq bhaq-ail.
REV.8.13	Ngal heldaiq gai-aivq-u phao, nqtavq nail gaoltsi bhai joelma maol ma teevq maol bhail nail ngaol. Joelma al maol mailma-ail kav nail aqthel nee ge nail: “Allol-oq, nqbho maq ya jiiv-a nail nqtavq gaqkhoel al hail gaq, nqbho jiiv lal-a nail aqthel bhaqda nee, miltsaq kovtavq bhai jaol nail tsaol-aq yaq geeqlaoq aqdoil, geeqlaoq aqdoil, geeqlaoq aqdoil ya nail ngaol” dai, gul nail bhai ngal ya gaiq-a nail ngaol.
REV.9.1	Nqtavq gaqkhoel ngaq gaq teevq gaq nqbho jiiv-u phao, nqtavq nee mail miltsaq kovtavq bhai ga lee thaq nail aqgil teevq heeq bhai ngal ya moel-a nail ngaol. Aqgil al heeq bhai mao-ail navq nail khaqduq nail taovq taovqphoil bivq-a nail ngaol. 
REV.9.2	Aq-u phao, aqgil al heeq mao-ail navq nail khaqduq al duq bhai phao-a nail ngaol. Miqjaq jaibhoil bhoil ma nail miqkhoiq khe-ai, khaqduq al duq nee miqkhoiq dov lal-a nail ngaol. Miqkhoiq al bhaqda nee, nlma navtsee dai pevq-ail khi, lilmoel lavqkhoel bhai iqsanl navtsee dai, pevq ail-a nail ngaol. 
REV.9.3	Miqkhoiq al nail lavqkhoel nee, noelbhoel maodai dov lal khi, miltsaq kovtavq bhai ga lee-a nail ngaol. Noelbhoel al juq bhai miltsaq kovtavq khe bhoiqkeiv lavqmav nail bhaqaoq khe-ai dul nail bhaqaoq bivq-a nail ngaol. 
REV.9.4	“Miltsaq kovtavq bhai doevq nail moeqgaq bhai maqkhaiq, aqpavq aqniul khal niul nail yaoq phaq yaoq-ao nee bhai maqkhaiq, aqbhaol iqsanl bhai maqkhaiq, thaq lav cov dei-eiq, neeqthel bhai Miqyail nail junq maq deeq-ai thaq nail tsaol-aq bhai taivq-ail lav cov yaoq” dai, noelbhoel al juq bhai ge bhiq-a ngaol. 
REV.9.5	Thailhai ngaol-aoq, noelbhoel al juq, tsaol-aq bhai lav heivq nail aqkhaoqanq maq ya-al. Bhala ngaq heeq bhee dai, khoeq bhiq jiovq bhiq nail aqkhaoqanq taivq-ail ya-a nail ngaol. Noelbhoel-i mail keivq nail bhai ya daq nail gaq neq, bhoiqkeiv lavqmav-i mail keivq-a nail khe-ai, nal nail ngaol. 
REV.9.6	Aqyanq al yanq nail lavqkhoel neq, tsaol-aq yaq juq sil nail phaq bhai halpov khi ngaol-aoq, maq halpov moel nia-ail. Aqyu juq sil movq deedee khi ngaol-aoq, sil nail phaq aqyu juq nee mail tsaoq dol-aivq nail ngaol.
REV.9.7	Noelbhoel al juq neq, genl dev nail dai khi, lainq-ai thaq nail moeqphaq khe-ai dul nail ngaol. Heel uqtsaoq khe-ai dul nail phaq noelbhoel al juq nail uqhuq bhai tsaoq-nq thaq nail ngaol. Aqyu juq nail maivphaoq neq, tsaol-aq nail maivphaoq khe-ai dul nail ngaol. 
REV.9.8	Aqyu juq nail tsailkheel neq, yaqmai-aq nail tsailkheel khe-ai dul khi, aqyu juq nail aqhaoq neq, allaqjaqsil nail aqhaoq khe-ai dul nail ngaol. 
REV.9.9	Aqyu juq nail neema bhai doeqdaq nail phaq neq, hail-i mail lav sav-ai thaq nail khe-ai dul nail ngaol. Aqyu juq nail aqdaol daol deedee nail aqthel neq, genl dev nail bhai tsaol-aivq nail moeqphaq lalaoq maodai nail aqthel khe-ai dul nail ngaol. 
REV.9.10	Aqyu juq nail daoqmiq neq, bhoiqkeiv lavqmav nail daoqmiq khe-ai dul khi, daoqmiq bhai bhaiqnieivq covq khi dovq aol nail ngaol. Aqyu juq nail daoqmiq lavqkhoel bhai, bhala ngaq heeq bhee dai, tsaol-aq yaq bhai khoeq bhiq jiovq bhiq nail bhaqaoq aol nail ngaol. 
REV.9.11	Aqyu juq nail heeqphaq neq, mao-ail navq nail khaqduq nail gaqkhoel ngaol. Aivq nail aqmil neq, Heiqbhail daoq Aqbhaqdoq dai, khul khi, Heiqlaqsal daoq neq, Aqphaollil-oq dai, mil-ai thaq nail ngaol. Daoqceevq neq, lav luq lav seil nail gaq dai, ge nail ngaol.
REV.9.12	Geeqlaoq aqdoil iqmoeq khe phaq gil-aoq nail ngaol. Geeqlaoq aqdoil nvq phaq gaoq kev lee-ai haq nail ngaol.
REV.9.13	Nqtavq gaqkhoel kovq gaq teevq gaq nqbho jiiv-u phao, Miqyail nail sivtavq bhai jiav nail heel-i mail lav sav-ai thaq nail laol duq nail uqkheel liq kheel nee mail aqthel meel dol leevq-a nail bhai, ngal ya gaiq-a nail ngaol. 
REV.9.14	Aqthel al neq “Ulbhaqlal laoljaol jaol ma nail jail-nq bhai pheethaiq-ai thaq nail nqtavq gaqkhoel liq gaq bhai phaiq bhiq yaoq” dai, nqbho oil-nq thaq nail nqtavq gaqkhoel kovq gaq teevq gaq bhai ge bhiq-a nail ngaol. 
REV.9.15	Alheel ngel-i mail, miltsaq tsaol-aq yaq juq bhai hail bhoil teevq bhoil heivq nail dai khi, lainq-ai thaq nail nqtavq gaqkhoel al liq gaq bhai Miqyail-i mail phaiq bhiq khi, aqyanq al yanq nail haqbhoil, aqkovq al kovq nail haqbhoil, bhala al heeq nail haqbhoil, aqn al n nail haqbhoil, bhi jaol-ai thaq nail ngaol. 
REV.9.16	Moeqphaq jeeq-nq thaq nail genl dev nail juq khadai gaq bhee nail dai, ngal ya gaiq-a ngaol. Aqyu juq neq, nvq yal lanv gaq bhee nail ngaol.
REV.9.17	Aqhaqlal lavqkhoel nee ngaq-i mail ya moel-a nail moeqphaq khi mail, moeqphaq jeeq-nq thaq nail juq neq, niailhai ngaol. Moeqphaq jeeq-nq thaq nail al juq neq, neema bhai doeqdaq duq doi-nq thaq nail ngaol. Doeqdaq duq al neq, miqjaq khe-ai neltsaiq dai nel khi, lenl lenl nav khi mail miqjal jalheel khe-ai heel tsaiq deel ngaol. Moeqphaq al juq nail uqhuq neq, allaqjaqsil nail uqhuq khe-ai dul nail ngaol. Al ovqtavq, moeqthaoq lavqkhoel bhai miqjaq miqlail, miqjaq nail miqkhoiq khi mail miqjal jalheel dov lal thailthaiq nail ngaol. 
REV.9.18	Moeqthaoq lavqkhoel nee dov lal thailthaiq nail miqjaq miqlail, miqjaq miqkhoiq khi mail, miqjal jalheel kheq nail, khoeq nail jiovq nail niil hail phaq bhaqda nee, miltsaq tsaol-aq hail bhoil teevq bhoil sil-a nail ngaol. 
REV.9.19	Moeqphaq al juq nail bhaqaoq neq, aqyu juq nail moeqthaoq khi mail daoqmiq nail lavqkhoel bhai aol nail ngaol. Aqyu juq nail daoqmiq neq, eellel khe-ai dul khi, uqhuq iqsanl covq nail ngaol. Uqhuq al nee mail yu bhai khoeq bhiq jiovq bhiq-a nail ngaol.
REV.9.20	Thailhai ngaol-aoq, khoeq nail jiovq nail al hail phaq nail kov-uvq bhai maq sil dai jel ail-a nail tsaol-aq, yovqgavq nail aqlavq-i mail nl-ai thaq nail juq bhai maq noeq pov-ail, aqyu juq neq, neivq bhai uqhuq thaoq nail maqkhaiq, phul, heel, giqheel, lovmav khi mail aqbhaol-i mail lav sav-ai thaq nail maq moel nia, maq gaiq nia, gailkhaol iqsanl maq tsao nia nail thaoqphaoq aqma maolkhoel bhai uqhuq thaoq nail maqkhaiq, aqyu juq maq khaonq ha-al. 
REV.9.21	Tsaol-aq al juq neq, yu bhai heivq nail phaq bhai maqkhaiq, neivq bhai laol nail sail nail phaq maqkhaiq, khaqmiq sev nail phaq maqkhaiq, yu nail nlmaoq bhai khoiq nail phaq bhai maqkhaiq, maq noeq pov-ail.
REV.10.1	Aq-u phao, gaq mao-ail kav nail nqtavq gaqkhoel teevq gaq nqdil doi khi, nqtavq nee mail yavq kha lee thailthaiq nail bhai, ngal ya moel-a nail ngaol. Aivq neq, haildallalkov uqjeeq jeeq-nq thaq nail ngaol. Aivq nail maivphaoq neq, nlma khe-ai dul khi, aivq nail aqkhil neq, miqjaq nail ilkhel khe-ai, dul nail ngaol. 
REV.10.2	Aivq nail aqlavq lavqkhoel bhai phao-ai thaq nail haoqgavq pavqyov yov yaq teevq yov aol nail ngaol. Aivq nail lavqmal phao khe aqkhil neq, iqyaq iqma bhai naoq thaiq-ai thaq nail ngaol. Lavqtsel phao khe aqkhil neq, miltsaq bhai naoqthaiq-ai thaq nail ngaol. 
REV.10.3	Allaqjaqsil geeq nail khe-ai, aivq aqthel mailma-ail gul nail ngaol. Aq-u phao, nqjaiq jaiq nail aqthel sivq thel meel dol leevq-a nail ngaol. 
REV.10.4	Nqjaiq jaiq nail aqthel meel dov-ai leevq gaq-u phao, ngal aqthel al bhai gevq thaq-ai nail khi ngaol. Thailhai ngaol-aoq, nqtavq nee mail aqthel meel dov-ai leevq khi, “Nqjaiq jaiq nail aqthel sivq thel meel dov-ai leevq nail bhai junq deeq yaoq. Al bhai thaq gevq” dai, ge lavq nail bhai ngal ya gaiq-a nail ngaol.
REV.10.5	Aq-u phao, iqyaq iqma khi miltsaq bhai naoqthaiq-ai khi thulphaol-nvq thaq nail bhai ngaq-i mail ya moel-a nail nqtavq gaqkhoel al gaq, aivq nail lavqmal lavq nqtavq phao bhaqdil-a nail ngaol. 
REV.10.6	A bhai nee ngal-aq, nqmaq maqluv halyeel doevq nail gaq pevq nail, nqtavq, miltsaq, iqyaq iqma khi al juq nail lavqkhoel khe khal doevq khal jaol nail phaq iqsanl bhai teivq-a nail Miqyail nail aqmil kov-uvq nee niailhai ge nail ngaol: “Aqyanq maq jiav yaoq-aol. 
REV.10.7	Nqtavq gaqkhoel sivq gaq teevq gaq, aivq nail nqbho jiiv nail aqthel meel dol leevq nail aqyanq kev lee-u phao, Miqyail-i mail oil tsail-ai thaq nail phaq bhee lal nail ngaol. Oil tsail-ai thaq nail al phaq neq, Miqyail nail yaqkav pevq nail aivq nail haqbhoil gedan nail juq bhai ge-ai thaq nail khe-ai pevq lal naol” dai, khanq-a nail ngaol.
REV.10.8	Aq-u phao, nqtavq nee mail meel dov-ai leevq nail bhai, ngaq-i mail ya gaiq-a nail aqthel al, ngaq bhai niailhai gaoq ge lavq-a nail ngaol: “Iqyaq iqma khi miltsaq nail kovtavq bhai naoqthaiq khi thulphaol-nvq thaq nail nqtavq gaqkhoel al gaq nail aqlavq lavqkhoel bhai aol nail, phao-ai thaq nail haoqgavq al yov oil lai yaoq” dai, ge lavq-a nail ngaol.
REV.10.9	Alheel ngel-i mail, “Ngaq bhai haoqgavq yov yaq thoil yov bivq lavq yaoq” dai, nqtavq gaqkhoel al gaq bhai ge bhiq lai-a nail ngaol. Aivq ge nail: “Oil khi jaq yaoq. Naoq nail ovqmav lavqkhoel bhai aqkhaq ngaol. Thailhai ngaol-aoq, naoq nail moeqthaoq lavqkhoel bhai neq, bhaiqtsil bhaiqeel khe-ai tsilju gaoq deel ngaol” dai, ge lavq-a nail ngaol. 
REV.10.10	Aq-u phao, ngal nqtavq gaqkhoel al gaq nail aqlavq lavqkhoel bhai aol nail haoqgavq yov yaq al yov bhai oil jaq-a nail ngaol. Ngaq nail moeqthaoq lavqkhoel bhai neq, bhaiqtsil bhaiqeel khe-ai tsilju gaoq dai, pevq-ail nial. Thailhai ngaol-aoq, haoqgavq al yov jaq gaq-u phao, ngaq nail ovqmav lavqkhoel bhai neq, aqkhaq khaq lal-a nail ngaol. 
REV.10.11	Aq-u phao, aivq ngaq bhai gaoq ge lavq-a nail: “Tsaol jeq-e maodai jeq-e nail ganl maqkhaiq, milkhaoq maodai khaoq nail ganl maqkhaiq, daoq mee nia phaq nail ganl maqkhaiq, heeqphaq maodai gaq nail ganl maqkhaiq, Miqyail naoq bhai bhi ge lavq nail khe-ai, naol ya ge bhiq nail ngaol” dai, ge lavq-a nail ngaol.
REV.11.1	A bhai nee ngal-aq, tsa daiq nail phaq khe-ai dul nail lunl aqkhaoq teevq khaoq ngaq bhai bivq lavq khi ge lavq-a nail: “Thul yaoq. Miqyail nail uqhuq thaoq nail ilkhaol il ma bhai maqkhaiq, laol duq bhai maqkhaiq, tsa daiq khi, uqhuq thaoq nail ilkhaol il ma nail lavqkhoel bhai uqhuq thaoq lal-a nail juq bhai, ge daiq yaoq. 
REV.11.2	Thailhai ngaol-aoq, uqhuq thaoq nail ilkhaol il ma nail khainl lavqkhoel jaoq jaoq dai jiav nail jaol duq
REV.11.3	Ngaq nail salkhil khanq nail tsaol-aq nvq gaq bhai ngal bhaqaoq bivq khi bhi lee naol. Aqyu nvq gaq daqiq doi-nq thaq khi, teevq hinl nvq yal kovq tsel n bhee dai, Miqyail nail daoq cavq bhiq nail ngaol” dai, ge lavq-a nail ngaol. 
REV.11.4	Aqyu nvq gaq neq, miltsaq bhai uvthaiq nail iqsanl nail Heeqphaq pevq nail gaq nail sivtavq bhai doevq nail saqloq aqbhaol nvq bhaol pevq nail nee ovqtavq, phalmanq nvq heeq iqsanl pevq nail ngaol. 
REV.11.5	Tsaol-aq teevq gaq ganav, aqyu nvq gaq bhai khoeq bhiq jiovq bhiq nail khi-u phao, aqyu nvq gaq nail moeqthaoq nee mail miqjaq dov lal khi, aqyu nvq gaq bhai neejiav jiav nail juq bhai poiv ha nail ngaol. Tsaol-aq teevq gaq ganav aqyu nvq gaq bhai khoeq bhiq jiovq bhiq nail dai, laijai haq neq, alhai ya sil nail ngaol. 
REV.11.6	Aqyu nvq gaq Miqyail nail daoq cavq bhiq thailthaiq-u phao, maoq-aol maq bhi aol lee dai, nqtavq bha lav tsoiq nia nail bhaqaoq, aqyu nvq gaq aol nail ngaol. Ulcuvq bhai aqsivq bhi pevq lal nia nail bhaqaoq iqsanl, aol nail ngaol. Aqyu nvq gaq khadai pov nl movq khi ngaol-aoq, khoeq nail jiovq nail yaoq phaq yaoq-ao nee, miltsaq kovtavq bhai kev lee dai, nl nia nail bhaqaoq aol nail ngaol.
REV.11.7	Aqyu nvq gaq salkhil khanq gaq haq neq, mao-ail navq nail khaqduq nee dov lal-a nail haqeiv nail jaiqyaq al maol, aqyu nvq gaq bhai genl dev nail ngaol. Aivq aqyu nvq gaq bhai genl dev nail gaq lai khi heivq nail ngaol. 
REV.11.8	Aqyu nvq gaq nail aqmaol bhai, meenq meenq ma nail gailkhaol bhai he ha-ai thaq nail ngaol. Meenq al meenq neq, aqyu nvq gaq nail Heeqphaq lavqyavq kovtavq bhai tavq heivq-a nail meenq ngaol. Aqhaqlal phao nee tsiqceiv dai haq neq, Saoldoq meenq khi mail Iljiltuv milkhaoq ngaol. 
REV.11.9	Aq-u phao, khul phaq nail jeq-e lavqkhoel bhai aol nail tsaol-aq juq bhai maqkhaiq, jeq-e jaq-a iqsanl nail lavqkhoel bhai aol nail tsaol-aq juq maqkhaiq, daoq khul phaq ge nail tsaol-aq maqkhaiq, milkhaoq juq nail lavqkhoel bhai jaol nail tsaol-aq maqkhaiq, tsaol-aq niil juq neq, hail n ovqtavq, teevq pav aqyu nvq gaq nail aqmaol bhai heldaiq lal-a nail ngaol. Aqyu nvq gaq bhai maq bhi duqpheeq dai, lav tsoiq-a nail ngaol. 
REV.11.10	Aqyu nvq gaq sil-a nail ngel-i mail, miltsaq kovtavq bhai khal jaol nail tsaol-aq juq lavqkhiq tsail deedee khi bhaoqaiq lav sav-a nail ngaol. Aqyu juq teevq gaq nee teevq gaq, kovpavq bivq nail ngaol. Khul khi mail dai ngal-aq neq, Miqyail nail haqbhoil gedan nail al nvq gaq neq, miltsaq kovtavq bhai jaol nail tsaol-aq yaq juq bhai haq dee aoq deedee nail phaq bhi kev lee-a nail ngaol.
REV.11.11	Thailhai ngaol-aoq, hail n ovqtavq teevq pav bhee lal-u phao, Miqyail nee mail dov lee-a nail bhi doevq lal nia nail aqhaq aqyu nvq gaq nail lavqkhoel bhai aol lee khi, aqyu nvq gaq thul lal-a nail ngaol. A bhai ya moel-a nail juq geesil deedee lal bhiq-a nail ngaol. 
REV.11.12	Aq-u phao, nqtavq nee mail aqthel meel dov-ai leevq khi, “Niilniai dav lal yaoq” dai, aqyu nvq gaq bhai khul nail bhai, aqyu nvq gaq ya gaiq-a nail ngaol. Aqyu nvq gaq, aqyu nvq gaq bhai neejiav jiav nail tsaol-aq nail sivtavq nee nqdil bhai jeeq khi nqtavq kovtavq bha dav lai-a nail bhai iqsanl aqyu juq ya moel-a nail ngaol.
REV.11.13	Yanq al yanq nail lavqkhoel milluv luv deedee lal-a nail bhaqda nee meenq al meenq tsel bhoil nee teevq bhoil cov-ail khi, tsaol-aq sivq hinl gaq sil-a nail ngaol. Jail-ail ceevq-a nail tsaol-aq, geesil deedee lal bhiq khi, nqtavq kovtavq khe jaol nail Miqyail bhai tsiqeeq tsiqheel-a nail ngaol.
REV.11.14	Geeqlaoq aqdoil nvq phaq teevq phaq gil-aoq nail ngaol. Heldaiq dei-eiq. Geeqlaoq aqdoil hail phaq teevq phaq lavqtsail mail kev lee nail ngaol.
REV.11.15	A bhai nee ngal-aq, nqtavq gaqkhoel sivq gaq teevq gaq nqbho jiiv-u phao, nqtavq nee mail kav deedee nail aqthel niailhai meel dol leevq-a nail ngaol:
REV.11.15	“Miltsaq bhai
REV.11.15	uvthaiq nail bhaqaoq neq,
REV.11.15	ngadao nail Heeqphaq Miqyail
REV.11.15	khi mail aivq nail Khali nail
REV.11.15	pevq lal-a nail ngaol.
REV.11.15	Aivq neq, nqmaq maqluv
REV.11.15	halyeel uvthaiq nail ngaol” dai,
REV.11.15	meel dol leevq-a nail ngaol.
REV.11.16	Aq-u phao, Miqyail nail sivtavq-ai yovqgavq nail doiqbev bev ma bhai yovqgavq jaoldeel-nvq thaq nail joiqmaoq mavmaoq nvq tsel liq gaq peevqceevq kovdoiq doiq nail lavqkhoel nee gaolbeiv khi, Miqyail bhai uqhuq thaoq thaoq-ail ge nail:
REV.11.17	“Aq-u iqsanl,
REV.11.17	niil aq-il iqsanl doevq khi,
REV.11.17	iqsanl nail kovtavq bhai
REV.11.17	uvthaiq nail bhaqaoq eeq nail
REV.11.17	Heeqphaq Miqyail-ol,
REV.11.17	eeq deedee nail
REV.11.17	naoq nail bhaqaoq oil khi
REV.11.17	niil aq-il uvthaiq lee-aoq nail
REV.11.17	ngel-i mail,
REV.11.17	naoq bhai tsiq eeq naol.
REV.11.18	Milkhaoq yaq juq
REV.11.18	neema phail lal khi,
REV.11.18	naol iqsanl neema phail
REV.11.18	deedee lal-a nail ngaol.
REV.11.18	Sil-a nail tsaol-aq bhai
REV.11.18	yalkhaq dal nail aqyanq
REV.11.18	kev lee-aoq nail ngaol.
REV.11.18	Naoq nail haqbhoil
REV.11.18	gedan nail yaqkav
REV.11.18	juq bhai maqkhaiq,
REV.11.18	naoq nail tsaol-aq
REV.11.18	juq bhai maqkhaiq,
REV.11.18	naoq nail aqmil bhai ev nail
REV.11.18	eeq yaq nil yaq
REV.11.18	iqsanl bhai maqkhaiq,
REV.11.18	geeqlaoq bivq nail aqyanq
REV.11.18	kev lee-aoq nail ngaol.
REV.11.18	Miltsaq bhai
REV.11.18	lav cov-a nail juq bhai
REV.11.18	lav cov nail aqyanq iqsanl
REV.11.18	kev lee-aoq nail ngaol” dai,
REV.11.18	ge nail ngaol.
REV.11.19	A bhai nee ngal-aq, nqtavq bha jiav nail Miqyail nail uqhuq thaoq nail ilkhaol il ma phao lal khi, al nail lavqkhoel Miqyail nail daoqma saljial nail thunq ya moel-a nail ngaol. Aq-u phao, nqmeivq meivq nail phaq khi, nqjaiq jaiq nail aqthel gaiq lee-a nail nee ovqtavq, milluv luv deedee khi, ollov aqheeq ga deedee nail niil juq pevq lal-a nail ngaol.
REV.12.1	A bhai nee ngal-aq, bhi heeq bhi moel nail eeq deedee nail phaq nqtavq bha, ngal ya moel-a nail ngaol. Yaqmai-aq teevq gaq nlma doi khi, bhala bhai naoqthaiq-ai thaq nail ngaol. Aivq neq, aqgil tsel-nvq heel covq nail uqtsaoq tsaoq-nq thaq nail ngaol. 
REV.12.2	Yaqmai-aq al gaq yaqbeiv uvq thailthaiq nail ngaol. Aivq yaq tsiq nail dai khi, nal deedee nail ngel-i mail, gul thailthaiq nail ngaol. 
REV.12.3	Bhi heeq bhi moel nail yaoq phaq yaoq nqtavq bha, ngal gaoq ya moel-a nail ngaol. Neltsaiq deel baivyaovq maol ma teevq maol dov lee-a nail ngaol. Aivq neq, uqhuq sivq huq covq khi, uqkheel tsel kheel covq nail ngaol. Aivq nail uqhuq bhai heel uqtsaoq sivq tsaoq tsaoq-nq thaq nail ngaol. 
REV.12.4	Aivq nail daoqmiq-i mail nqtavq bha jiav nail aqgil hail bhoil teevq bhoil bhai jiivq jil khi, miltsaq kovtavq bhai liv bhoel-ai leevq-a ngaol. Yaq tsiq nail dai, lainq-ai thaq nail yaqmai-aq al gaq nail yaq doevq lee-u phao, yaq al gaq bhai ya jaq dai, baivyaovq al maol yaqmai-aq al gaq nail sivtavq bhai thulphaol-nvq thaq nail ngaol. 
REV.12.5	Yaqmai-aq al gaq yaqyov tsiq-a nail ngaol. Yaqyov niil gaq neq, yaqhao hail nail joiqniovq nee milkhaoq iqsanl bhai, uvthaiq nail gaq ngaol. Yaqyov al gaq bhai Miqyail jaol nail bha khi Miqyail nail joiqjaq doiqbev bev ma bhai teevq pov taivq-ail tsiq dal laivq-a nail ngaol. 
REV.12.6	Yaqmai-aq al gaq haqtsoiq haqyal bha tsaol-aivq-a nail ngaol. A bhai, teevq hinl nvq yal kovq tsel n bhee dai, aivq bhai heldaiq phail bhiq nail dai, Miqyail aivq nail haqbhoil jaol duq lav sav-ai thaq nail ngaol.
REV.12.7	Aq-u phao, nqtavq kovtavq bhai genl genl ma dev nail thaiq lal-a nail ngaol. Milgeiqlal khi aivq nail nqtavq gaqkhoel juq baivyaovq al maol bhai dev pheeljaq-a nail ngaol. Baivyaovq al maol khi aivq nail nqtavq gaqkhoel iqsanl, aqyu juq bhai genl dev lal-a nail ngaol. 
REV.12.8	Thailhai ngaol-aoq, baivyaovq al maol khi aivq nail nqtavq gaqkhoel juq maq gaq lai-ail khi, aqyu juq nqtavq kovtavq bhai jaol duq maq jiav yaoq-aol. 
REV.12.9	Aq-u phao, neivq heeqphaq maq ngel haq neq, Saqdaq dai mil-ai thaq nail baivyaovq maol ma al maol bhai, miltsaq kovtavq bhai bavq ha-ai leevq-a nail ngaol. Aivq neq, milnee uqnee khe haqeiv nail eellel al maol iqsanl, ngel nail ngaol. Aivq bhai miltsaq kovtavq bhai bavq ha-ai leevq-u phao, aivq nail nqtavq gaqkhoel bhai iqsanl, aivq nee mail teevq gaq khe-ai, bavq ha-ai leevq-a nail ngaol.
REV.12.10	Nqtavq kovtavq bhai aqthel meel deedee nail bhai, ngal niailhai ya gaiq-a nail ngaol:
REV.12.10	“Niil aq-il ngadao nail Miqyail
REV.12.10	hevqkovq nail yanq
REV.12.10	kev lee-aoq nail ngaol.
REV.12.10	Niil aq-il aivq bhaqaoq
REV.12.10	kav deedee nail lavqkhoel nee
REV.12.10	uvthaiq nail yanq
REV.12.10	kev lee-aoq nail ngaol.
REV.12.10	Niil aq-il aivq nail Khali
REV.12.10	uvthaiq nail yanq
REV.12.10	kev lee-aoq naol.
REV.12.10	Khul khi mail dai
REV.12.10	ngal-aq neq,
REV.12.10	Miqyail nail sivtavq bhai
REV.12.10	ngadao nail aqivq jaqbheq
REV.12.10	Khali yaq juq bhai
REV.12.10	nqkiv n-gaol maqkhaiq
REV.12.10	oeqbal thaq nail gaq bhai,
REV.12.10	gaq lai-aoq nail ngaol.
REV.12.11	Yaolyaq nail aqsivq
REV.12.11	bhaqda nee maqkhaiq,
REV.12.11	aqyu juq-i mail
REV.12.11	salkhil khanq nail
REV.12.11	bhaqda nee maqkhaiq,
REV.12.11	aqyu juq oeqbal thaq nail
REV.12.11	al gaq bhai
REV.12.11	gaq lai-a nail ngaol.
REV.12.11	Khul khi mail dai
REV.12.11	ngal-aq neq,
REV.12.11	aqyu juq neq,
REV.12.11	al nail haqbhoil sil iqsanl,
REV.12.11	sil tseq nail ngaol.
REV.12.12	Alheel ngel-i mail,
REV.12.12	nqtavq khi mail
REV.12.12	nqtavq kovtavq bhai
REV.12.12	jaol nail juq-ol,
REV.12.12	lavqkhiq tsail yaoq.
REV.12.12	Thailhai ngaol-aoq,
REV.12.12	miltsaq khi iqyaq iqma neq,
REV.12.12	geeqlaoq aqdoil ya nail ngaol.
REV.12.12	Khul khi mail dai
REV.12.12	ngal-aq neq,
REV.12.12	neivq heeqphaq neq,
REV.12.12	nuljuq nee mail
REV.12.12	jaol nail ngaol.
REV.12.12	Aivq nail haqbhoil aqyanq
REV.12.12	micil maq ngel nail neq,
REV.12.12	maq jiav yaoq-aol dai,
REV.12.12	heeq nia nail ngel-i mail,
REV.12.12	neema phail
REV.12.12	deedee nail ngaol” dai,
REV.12.12	ge nail bhai, ngal ya gaiq-a nail ngaol.
REV.12.13	“Ngaq bhai miltsaq kovtavq bhai bavq ha-ai leevq thaq nail niil” dai, baivyaovq al maol heeq nia-u phao, yaqyov tsiq-a nail yaqmai-aq al gaq bhai khoeq bhiq jiovq bhiq nail khi the thailthaiq nail ngaol. 
REV.12.14	Yaqmai-aq al gaq, baivyaovq al maol nail aqlavq lavqkhoel bhai ya jel-ail dai, joelma maol ma nail aqdaol nvq daol ya-a nail ngaol. Aqdaol al-i mail haqtsoiq haqyal bha bhail-aivq khi, a bhai hail kovq ovqtavq teevq pav, Miqyail aivq bhai heldaiq phail bhiq-a nail ngaol. 
REV.12.15	Yaqmai-aq al gaq bhai bhi daq jal-aiq nail dai khi, baivyaovq al maol aivq nail moeqthaoq nee mail ulcuvq laoljaol jaol ma khe-ai yaqmai-aq al gaq nail haoqnaol phao peivq ha gaiq-a nail ngaol. 
REV.12.16	Thailhai ngaol-aoq, miltsaq neq, yaqmai-aq al gaq bhai tsaojao-ai bhiq-a nail ngaol. Miltsaq pav lal khi, baivyaovq-i mail peivq ha-ai leevq-a nail ulcuvq al bhai suv gee gil-a nail ngaol. 
REV.12.17	Baivyaovq al maol, yaqmai-aq al gaq bhai neema phail deedee lal bhiq khi, jaol-ail ceevq-a nail aivq nail yaq juq bhai genl dev ail-a nail ngaol. Yaq al juq neq, Miqyail-i mail bivq-a nail daoq bhai naldaiq khi, Yeiqsul nail ganl salkhil khanq nail tsaol-aq ngaol. 
REV.12.18	Baivyaovq al maol, iqyaq iqma nail daolbhaq haqaiq mildai daikhaoq bhai thulphaol-nvq thaq nail ngaol.
REV.13.1	Aq-u phao, iqyaq iqma lavqkhoel nee mail haqeiv nail jaiqyaq teevq maol dov lal nail bhai, ngal ya moel-a nail ngaol. Jaiqyaq al maol neq, uqkheel tsel kheel covq khi, uqhuq sivq huq covq nail ngaol. Uqkheel al juq bhai heel uqtsaoq tsel tsaoq tsaoq-nq thaq nail ngaol. Al ovqtavq, Miqyail bhai khal ge movq-ail ge nail aqmil juq aivq nail uqhuq juq bhai, gevq thaq-ai thaq nail ngaol. 
REV.13.2	Ngaq-i mail ya moel-a nail jaiqyaq al maol neq, jaqlaq aqgevq khe-ai dul nail ngaol. Aivq nail aqkhil neq, aqoel nail aqkhil khe-ai dul khi, aivq nail moeqthaoq neq, allaqjaqsil nail moeqthaoq khe-ai dul nail ngaol. Baivyaovq al maol, jaiqyaq al maol bhai bhaqaoq bivq khi, aivq nail doiqbev bev ma bhai jaoldeel nail aqkhaoqanq iqsanl bivq-a nail ngaol. 
REV.13.3	Haqeiv nail jaiqyaq al maol nail uqhuq bhai neq, sil heeq phaq-ail deeq pav-ai thaq nail bhai, ngal ya moel-a nail ngaol. Thailhai ngaol-aoq, malbavq al meeq lai-a nail ngaol. Miltsaq yaq iqsanl mail jaiqyaq al maol bhai, noeq-u maq dov dai pevq-ail khi, aivq nail haoqnao tsaothe-a nail ngaol. 
REV.13.4	Haqeiv nail jaiqyaq al maol bhai bhaqaoq bivq-a nail baivyaovq bhai, aqyu juq uqhuq thaoq-a nail ngaol. Al ovqtavq, aqyu juq haqeiv nail jaiqyaq al maol bhai iqsanl uqhuq thaoq thaoq-ail khi ge nail: “Jaiqyaq niil maol khe-ai khaq sil gaq dul nail-aiq. Khaq sil gaq aivq bhai genl dev tseq nail-aiq” dai, ge nail ngaol.
REV.13.5	Haqeiv nail jaiqyaq al maol neq, neema eeq nail heel nail daoq ge khi, Miqyail bhai khal ge movq-ail ge-a nail ngaol. Aivq bhai bhala liq tsel-nvq heeq bhee dai, bhi uvthaiq-a nail ngaol. 
REV.13.6	Haqeiv nail jaiqyaq al maol Miqyail bhai maqkhaiq, Miqyail nail aqmil bhai maqkhaiq, Miqyail nail jaol duq bhai maqkhaiq, nqtavq kovtavq bhai jaol nail juq iqsanl bhai maqkhaiq, khal ge movq-ail ge-a nail ngaol. 
REV.13.7	Al ovqtavq, Miqyail nail tsaol-aq juq bhai genl dev gaq nia dai, aivq aqkhaoqanq ya-a nail ngaol. Khul phaq nail jeq-e bhai maqkhaiq, jeq-e jaq-a iqsanl bhai maqkhaiq, khul phaq nail daoq ge nail tsaol-aq juq bhai maqkhaiq, milkhaoq yaoq khaoq yaoq-ao nee bhai maqkhaiq, uvthaiq nail aqkhaoqanq iqsanl, ya-a nail ngaol. 
REV.13.8	Nqtavq khi mail miltsaq maq teivq-u nee mail, aqdoevq bhi doevq nail haoqgavq phaldoiq lavqkhoel bhai aqmil maq gevq bhoel-ai thaq nail tsaol-aq iqsanl mail, haqeiv nail jaiqyaq al maol bhai uqhuq thaoq nail ngaol. Haoqgavq phaldoiq al doiq neq, deeq heivq nail bhai ya daq-a nail Yaolyaq nail haoqgavq phaldoiq ngaol.
REV.13.9	Naqkhaol khal covq nail tsaol-aq, aqmeeq-ail naldaiq yaoq.
REV.13.10	Yu bhai bhi
REV.13.10	pheel-aivq nail dai khi,
REV.13.10	doevq lee-a nail gaq neq,
REV.13.10	ya bhi pheel-aivq nail ngaol.
REV.13.10	Yu bhai thaoma-i mail
REV.13.10	bhi heivq nail dai khi,
REV.13.10	doevq lee-a nail gaq neq,
REV.13.10	thaoma-i mail heivq nail
REV.13.10	bhai ya daq nail ngaol.
REV.13.10	Ganl niil bhaqda nee,
REV.13.10	Miqyail nail tsaol-aq juq
REV.13.10	oltsaol khi
REV.13.10	neema thaqtsaol lal nail
REV.13.10	loq nail ngaol.
REV.13.11	A bhai nee ngal-aq, miltsaq nee mail haqeiv nail jaiqyaq yaoq maol yaoq dov lal nail bhai, ngal ya moel-a nail ngaol. Jaiqyaq al maol neq, yaol yaq nail uqkheel khe-ai dul nail uqkheel covq nail ngaol. Thailhai ngaol-aoq, baivyaovq khe-ai daoq ge nail ngaol. 
REV.13.12	Haqeiv nail jaiqyaq niil maol neq, iqmoeq-u khe pov dov lal-a nail jaiqyaq al maol nail bhaqaoq aqsanl oil khi, aivq nail sivtavq bhai yuq-a nail ngaol. Jaiqyaq niil maol neq, sil nail bhai kev dai bhi deeq khi meeq lai-a nail jaiqyaq iqmoeq khe maol bhai, miltsaq yaq iqsanl mail uqhuq thaoq dai, nl-a nail ngaol. 
REV.13.13	Haqeiv nail jaiqyaq nvq maol teevq maol neq, bhi heeq bhi moel nail eeq nail phaq nl daiq bhiq-a nail ngaol. Tsaol-aq nail sivtavq bhai iqsanl nqtavq nee nail miltsaq bhai kev dai, miqjaq bhi ga lee-a nail ngaol. 
REV.13.14	Jaiqyaq iqmoeq khe maol nail sivtavq bhai bhi heeq bhi moel nail mee nia phaq nl daiq bhiq nail bhaqaoq ya-ai thaq nail bhai juq khi, miltsaq kovtavq bhai khal jaol nail tsaol-aq iqsanl bhai hevq bheel-aivq a nail ngaol. “Thaoma-i mail bhi heivq khi ngaol-aoq, maq sil dai doevq nail jaiqyaq iqmoeq khe al maol bhai, thaqeeq thaqheel nail lavqkhoel, jaiqyaq al maol nail maolkhoel lav sav yaoq” dai, miltsaq yaq bhai jaiqyaq nvq maol teevq maol daoq bivq-a nail ngaol. 
REV.13.15	Haqeiv nail jaiqyaq iqmoeq khe maol nail maolkhoel al daoq ge nia lal dai, bhi doevq lal nail bhaqaoq, jaiqyaq nvq maol teevq maol aivq ya-a nail ngaol. Maolkhoel al khoel bhai uqhuq maq thaoq nail tsaol-aq bhai, aivq heivq nail bhaqaoq iqsanl ya-a nail ngaol. 
REV.13.16	Eeq yaq nil yaq juq maqkhaiq, hulmeeq hulbhao juq maqkhaiq, haq nail aoq nail juq maqkhaiq, yaqkav juq maqkhaiq, yaqkav maq ngel nail juq maqkhaiq, lavqmal lavq bhai maq ngel haq neq, neeqthel bhai haqeiv nail jaiqyaq niil maol-i mail junq ya deeq naol dai, ge nail khe-ai, maq deeq dai, teevq gaq-ail maq jel-ail nia-ail. 
REV.13.17	Junq maq deeq-ai thaq nail tsaol-aq teevq gaq iqsanl, yalkav maq ya gaoq maq ya ul dai, haqeiv nail jaiqyaq niil maol lav sav-ai thaq nail ngaol. Junq deeq-ai thaq nail al neq, haqeiv nail jaiqyaq niil maol nail aqmil maq ngel haq neq, aivq nail nanqpav ngaol.
REV.13.18	Ganl niil heeq kivq dai, neenoeq neekha ya aol nail ngaol. Noeq heeq noeq dov nia nail tsaol-aq neq, haqeiv nail jaiqyaq niil maol nail nanqpav bhai saol-nvq nia nail ngaol. Aivq nail nanqpav neq, tsaol-aq nail nanqpav ngaol. Nanqpav al neq, kovq yal kovq tsel kovq ngaol.
REV.14.1	Ngal heldaiq gai-aivq-u phao, Yaolyaq Yeel-ovq gaoqjaoq bhai thulphaol-nvq thaq nail bhai, ya moel-a nail ngaol. Yaolyaq nee mail tsaol-aq teevq sainv liq meel-nvq liq hinl gaq thulphaol-nvq thaq nail ngaol. Aqyu juq nail neeqthel bhai Yaolyaq nail aqmil khi aivq nail Aqbhu nail aqmil gevq-ai thaq nail ngaol. 
REV.14.2	Aqthel mao-ail meel nail laoljaol khe-ai meel nail aqthel khi, kav deedee nail nqjaiq jaiq nail aqthel khe-ai, nqtavq kovtavq nee aqthel meel dol leevq nail bhai, ngal ya gaiq-a nail ngaol. Aqthel al neq, dil-nvq deeq nail tsaol-aq dil-nvq deeq nail aqthel khe-ai dul nail ngaol. 
REV.14.3	Aqyu neq, doiqbev bev ma nail sivtavq bhai maqkhaiq, aqdoevq phaq liq maol khi joiqmaoq mavmaoq al juq nail sivtavq bhai maqkhaiq, daoq aqsivq phaq nee daoqsel gul thailthaiq nail ngaol. Miltsaq kovtavq nail lavqkhoel khe ul kovq-ai thaq nail tsaol-aq al teevq sainv liq meel-nvq liq hinl gaq maq ngel nail neq, daoq aqsivq phaq nee daoqsel gul nail al, teevq gaq-ail maq gul nia-ail. 
REV.14.4	Tsaol-aq al juq neq, yaqmai-aq juq nee mail maq bheeq maq leel daiq-al. Aqyu juq neq, aqhaol haol dai doevq nail yaqyov-aq juq ngaol. Aqyu juq neq, Yaolyaq khal tsao nail bhai tsaothe jaol nail ngaol. Miqyail khi Yaolyaq nail haqbhoil iqmoeq heeq lee-a nail aqheeq pevq lal dai, aqyu juq bhai tsaol-aq yaq nail lavqkhoel nee ul kovq-ai thaq nail ngaol. 
REV.14.5	Aqyu juq nail moeqthaoq lavqkhoel-ai goiqbhaoq bhaoq nail phaq teevq peivq-ail maq aol-ail, oeqbal thaq duq iqsanl maq jiav-ail.
REV.14.6	Aq-u phao, nqtavq nail gaoltsi bhai nqtavq gaqkhoel teevq gaq bhail nail bhai, ngal ya moel-a nail ngaol. Aivq neq, milkhaoq yaoq khaoq yaoq-ao nee bhai maqkhaiq, jeq-e jaq-a iqsanl bhai maqkhaiq, khul phaq nail daoq ge nail tsaol-aq bhai maqkhaiq, miltsaq kovtavq bhai jaol nail tsaol-aq iqsanl bhai cavq bhiq nail dai khi, nqmaq maqluv halyeel ivq nail lavqkhiq tsail nail geeqlaoq daoq phi-nq thaq nail ngaol. 
REV.14.7	Aivq mailma-ail aqthel gul kav khi ge nail: “Miqyail bhai geesil khi, aivq bhai ev yaoq. Aivq yalkhaq dal nail aqyanq kev lee-aoq nail ngaol. Nqtavq kovtavq khi miltsaq bhai maqkhaiq, iqyaq iqma khi ulcuvq eelbev dov duq bhai maqkhaiq, al juq bhai teivq-a nail gaq bhai uqhuq thaoq yaoq” dai, gul-a nail ngaol.
REV.14.8	Nqtavq gaqkhoel nvq gaq teevq gaq, iqmoeq khe gaq nail haoqnao tsaothe tsaothe-ail khi ge nail: “Aqmil dov nail Bhaqbhulloq meenq ga peiv gil-ail nail ngaol. Ga peiv gil-ail nail ngaol. Khul khi mail dai ngal-aq neq, meenq al meenq khaqmiq sev dai, jeq-e jaq-a iqsanl bhai jilpheeq bhi daol-a nail ngaol” dai, gul-a nail ngaol.
REV.14.9	Nqtavq gaqkhoel hail gaq teevq gaq, al nvq gaq nail haoqnao tsaothe tsaothe-ail, aqthel gul kav khi ge nail: “Haqeiv nail jaiqyaq al maol khi aivq nail maol khoel bhai uqhuq thaoq khi, yovqgavq nail neeqthel bhai maqkhaiq, yovqgavq nail aqlavq bhai maqkhaiq, jaiqyaq al maol nail junq deeq-ai thaq nail khul gaq bhai maqkhaiq, 
REV.14.10	khaoqanq bhai hoel bhoel-ai thaq nail Miqyail nail neema phail nail aqheeq tsilju nail ullul ya daol nail ngaol. Meeq nail haol nail nqtavq gaqkhoel nail sivtavq bhai maqkhaiq, Yaolyaq nail sivtavq bhai maqkhaiq, miqjaq khi miqjal jalheel-i mail, tsaol-aq al juq bhai khoeq dee jiovq deedee bhiq nail ngaol. 
REV.14.11	Aqyu juq bhai khoeq bhiq jiovq bhiq-u phao, dov lal-a nail miqkhoiq al neq, nqmaq maqluv halyeel dav lai nail ngaol. Haqeiv nail jaiqyaq al maol khi aivq nail maolkhoel bhai uqhuq thaoq khi, aivq nail aqmil-i mail, junq deeq-ai thaq nail tsaol-aq, nqkiv n-gaol maqkhaiq, gaqnaq maq ya naq-ail. 
REV.14.12	Alheel ngel-i mail, Miqyail-i mail bivq-a nail daoq naldaiq khi Yeiqsul bhai neema thaqtsaol nail Miqyail nail tsaol-aq juq, oltsaol nail phaq loq nail ngaol” dai, ge nail ngaol.
REV.14.13	Aq-u phao, nqtavq nee mail aqthel meel dov-ai leevq nail bhai, ngal niailhai ya gaiq-a nail ngaol: “Niailhai gevq yaoq. Niai nee pultavq, Yeiqsul nail lavqkhoel bhai sil-a tsaol-aq geeqlaoq eeq nail ngaol.” Aqhaqlal Miqyail iqsanl ge nail: “Ngel naol. Aqyu juq ganl nl doil hal doil khi gaqnaq ya naq nail ngaol. Khul khi mail dai ngal-aq neq, aqyu juq-i mail nl-a hal-a nail phaq bhai, Miqyail maq nioilpeivq-ail” dai, ge nail ngaol.
REV.14.14	Ngal heldaiq gai-aivq-u phao, phulleq deel nqdil bhai ya moel-a nail ngaol. Tsaol-aq nail Yaqyov khe-ai dul nail teevq gaq, nqdil al bhai jaoldeel-nvq thaq nail ngaol. Aivq neq, heel uqtsaoq tsaoq khi, gaiqaoq aqtav teevq keiv nieivq thaiq-ai thaq nail ngaol. 
REV.14.15	Nqtavq gaqkhoel yaoq gaq yaoq, uqhuq thaoq nail ilkhaol il ma nee dov lee khi, nqdil bhai jaoldeel-nvq thaq nail al gaq bhai gul gul-ail khi ge bhiq nail: “Miltsaq kovtavq-ai gov mi lal-aoq thaq nial. Gov gaiq mao lal-aoq thaq nail ngel-i mail, gaiqaoq oil khi gaiq ail yaoq” dai, ge bhiq-a nail ngaol. 
REV.14.16	Aq-u phao, nqdil bhai jaoldeel-nvq thaq nail al gaq, aivq nail gaiqaoq-i mail miltsaq kovtavq khe gov iqsanl bhai, lav leel khi gaiq gil-a nail ngaol.
REV.14.17	Nqtavq gaqkhoel yaoq gaq yaoq, nqtavq kovtavq khe uqhuq thaoq nail ilkhaol il ma nee dov lee-a nail ngaol. Aivq iqsanl, gaiqaoq aqtav teevq keiv aol nail ngaol. 
REV.14.18	Aq-u phao, miqjaq nail kovtavq-ai bhaqaoq jiav nail nqtavq gaqkhoel teevq gaq laol duq nee dov lee khi, gaiqaoq aqtav aol nail al gaq bhai gul gul-ail khi ge bhiq nail: “Gaiqaoq aqtav oil khi, miltsaq kovtavq khe aqheeq tsil juq nail dailphul bhai gaiq yaoq. Khul khi mail dai ngal-aq neq, aqheeq tsil juq aqheeq mi lal-aoq thaq nial” dai, ge bhiq-a nail ngaol. 
REV.14.19	Nqtavq gaqkhoel al gaq, aivq nail gaiqaoq-i mail miltsaq kovtavq khe aqheeq tsilju aqheeq iqsanl bhai, gaiq gil gaq-al ngal-aq neq, aqheeq tsilju nail ullul naoq dov duq bhai hoel bhoel-a nail ngaol. Aqheeq tsilju nail ullul naoq dov duq al neq, Miqyail neema phail nail phaq pevq nail ngaol. 
REV.14.20	Aqheeq tsilju nail ullul naoq dov duq al bhai, meenq meenq jail bhai naoq naoq-ail naoq dol-aivq-u phao, aqsivq dov lee-a nail ngaol. Aqsivq al neq, nvq yal lal kev dai deq khi, moeqphaq nail moeqkeivq bhai kev dai, navq nail ngaol.
REV.15.1	Aq-u phao, noeq-u maq dov nail bhi heeq bhi moel nail eeq nail phaq nqtavq bha, ngal ya moel-a nail ngaol. Bhi heeq bhi moel nail al phaq neq, khoeq nail jiovq nail sivq phaq aol nail nqtavq gaqkhoel sivq gaq ngaol. Khoeq nail jiovq nail al juq neq, haoqnao naosaq khe juq ngaol. Al juq gil haq neq, Miqyail neema phail nail phaq gil-aoq nail ngaol. 
REV.15.2	A bhai nee ngal-aq, miqjaq khi ulcuvq lav kheq-ai thaq nail phaoqdaiq nail ngaqkha khe-ai dul lai nail teevq phaq bhai, ngal ya moel-a nail ngaol. Haqeiv nail jaiqyaq al maol bhai maqkhaiq, aivq nail maolkhoel bhai maqkhaiq, aivq nail nanqpav bhai maqkhaiq, gaq lai nail tsaol-aq juq Miqyail nail dil-nvq bavq khi, ngaqkha al kha nail jail-nq bhai thulphaol-nvq thaq nail ngaol. 
REV.15.3	Aqyu juq Miqyail nail yaqkav Molseiq nail daoqsel khi mail Yaolyaq nail daoqsel gul gul-ail khi ge nail:
REV.15.3	“Iqsanl nail kovtavq bhai
REV.15.3	uvthaiq nail bhaqaoq eeq nail
REV.15.3	Heeqphaq Miqyail-ol,
REV.15.3	naoq-i mail nl-a
REV.15.3	hal-a nail phaq neq,
REV.15.3	eeq dee heel
REV.15.3	deedee nail ngaol.
REV.15.3	Jeq-e jaq-a
REV.15.3	iqsanl nail Heeqphaq-ol,
REV.15.3	naoq nail gailkhaol neq,
REV.15.3	tsaq dee daol deedee nail ngaol.
REV.15.4	Heeqphaq Miqyail-ol,
REV.15.4	naoq bhai maq geesil dai,
REV.15.4	naoq nail aqmil bhai
REV.15.4	maq tsiqeeq nail
REV.15.4	khaq sil gaq jaol nail-aiq.
REV.15.4	Khul khi mail dai
REV.15.4	ngal-aq neq,
REV.15.4	naol teevq gaq taivq-ail
REV.15.4	meeq nail haol nail ngaol.
REV.15.4	Jeq-e jaq-a iqsanl mail
REV.15.4	naol jaol nail bha lal khi,
REV.15.4	naoq bhai uqhuq
REV.15.4	thaoq lal nail ngaol.
REV.15.4	Khul khi mail dai
REV.15.4	ngal-aq neq,
REV.15.4	naoq-i mail aqtsaq aqdaol dai
REV.15.4	nl-a hal-a nail juq,
REV.15.4	bhaqlaoq kheq dai,
REV.15.4	dov lal-a nail ngaol” dai,
REV.15.4	ge bhiq-a nail ngaol.
REV.15.5	A bhai nee ngal-aq, ngal heldaiq gai-aivq-u phao, salkhil pevq nail uqhuq thaoq nail ilkhaol il ma nqtavq kovtavq bhai phao-ai thaq nail bhai, ya moel-a nail ngaol. Uqhuq thaoq nail ilkhaol il ma al neq, haqphal saiqgov gov ma ngaol. 
REV.15.6	Khoeq nail jiovq nail sivq phaq aol nail nqtavq gaqkhoel sivq gaq uqhuq thaoq nail ilkhaol il ma al il nee dov lee-a nail ngaol. Aqyu juq neq, haoltaiv deel haqphal aqphul doi-nq thaq nail ngaol. Aqyu juq nail neema bhai heel nail jiovqpavq pavq-nvq thaq nail ngaol. 
REV.15.7	Aqdoevq phaq al liq maol nail lavqkhoel khe teevq maol neq, nqtavq gaqkhoel sivq gaq bhai teevq gaq-ai, heel nail iqlaoq teevq heeq tsiq bhiq-a nail ngaol. Heel iqlaoq al juq nail lavqkhoel bhai nqmaq maqluv halyeel doevq nail Miqyail nail neema phail nail phaq, teevq bhee aol nail ngaol. 
REV.15.8	Aq-u phao, Miqyail nail seiqleiq khaoqsail khi mail aivq nail bhaqaoq bhaqda nee, uqhuq thaoq nail ilkhaol il ma al il nail lavqkhoel, miqkhoiq teevq bhee aol nail ngaol. Nqtavq gaqkhoel al sivq gaq nail khoeq nail jiovq nail sivq phaq maq gil-u kev dai, tsaol-aq teevq gaq iqsanl, uqhuq thaoq nail ilkhaol il ma al il bhai maq aol lai nia-ail.
REV.16.1	A bhai nee ngal-aq, uqhuq thaoq nail ilkhaol il ma al il nail lavqkhoel nee kav deedee nail aqthel niailhai gul dov-ai leevq-a nail bhai, ngal ya gaiq-a nail ngaol. “Miqyail neema phail nail phaq aol nail iqlaoq sivq heeq bhai miltsaq kovtavq bhai hoeldav ail bhiq yaoq” dai, nqtavq gaqkhoel al sivq gaq bhai, ge bhiq-a nail ngaol. 
REV.16.2	A bhai nee ngal-aq, nqtavq gaqkhoel iqmoeq khe gaq aivq nail iqlaoq miltsaq kovtavq bhai hoeldav ail-a nail ngaol. Aq-u phao, haqeiv nail jaiqyaq al maol-i mail junq deeq-ai thaq nail juq khi mail, aivq nail maolkhoel bhai uqhuq thaoq nail tsaol-aq juq neq, doil deedee nail malyal daol lal bhiq-a nail ngaol.
REV.16.3	Nqtavq gaqkhoel nvq gaq teevq gaq iqsanl, aivq nail iqlaoq iqyaq iqma bhai hoel puvq-a nail ngaol. Aq-u phao, iqyaq iqma neq, sil-ai thaq nail tsaol-aq nail aqsivq khe-ai pevq lal khi, iqyaq iqma lavqkhoel khe khal doevq nail phaq iqsanl mail, sil gil-a nail ngaol.
REV.16.4	Nqtavq gaqkhoel hail gaq teevq gaq, aivq nail iqlaoq laoljaol juq khi mail ulcuvq eelbev juq bhai hoel bhoel gai-aivq-u phao, ulcuvq al juq aqsivq pevq-ail gil-a nail ngaol. 
REV.16.5	Aq-u phao, ulcuvq bhai heldaiq nail nqtavq gaqkhoel al gaq niailhai ge nail ngaol:
REV.16.5	“Aq-u iqsanl,
REV.16.5	niil aq-il iqsanl,
REV.16.5	doevq nail
REV.16.5	meeq nail haol nail gaq-ol,
REV.16.5	naol tsaol-aq al juq bhai
REV.16.5	niailhai yalkhaq dal nail neq,
REV.16.5	tsaq nail daol nail ngaol.
REV.16.6	Aqyu juq neq,
REV.16.6	Miqyail nail tsaol-aq juq nail
REV.16.6	aqsivq khi mail,
REV.16.6	naoq nail haqbhoil gedan nail
REV.16.6	juq nail aqsivq
REV.16.6	bhi dov lee-a nail ngel-i mail,
REV.16.6	naol aqyu juq bhai aqsivq
REV.16.6	bhi daol-a nail ngaol.
REV.16.6	Aqyu juq alhai
REV.16.6	ya daq nail neq,
REV.16.6	tsaq nail ngaol” dai,
REV.16.6	ge nail bhai, ngal ya gaiq-a nail ngaol.
REV.16.7	Al ovqtavq, laol duq nee mail aqthel meel dol leevq khi ge nail:
REV.16.7	“Ngel naol.
REV.16.7	Iqsanl nail kovtavq bhai
REV.16.7	uvthaiq nail bhaqaoq eeq nail
REV.16.7	Heeqphaq Miqyail-ol,
REV.16.7	naol yalkhaq dal nail neq,
REV.16.7	maldil tsaq nail
REV.16.7	daol nail ngaol” dai,
REV.16.7	ge nail bhai ngal ya gaiq-a nail ngaol.
REV.16.8	A bhai nee ngal-aq, nqtavq gaqkhoel liq gaq teevq gaq, aivq nail iqlaoq nlma bhai hoel dav-a nail ngaol. Aq-u phao, nlma nail miqjaq al, tsaol-aq yaq bhai bhi laol lal nail aqkhaoqanq ya-a nail ngaol. 
REV.16.9	Aqlaol haquvq khi laol deedee nail al, tsaol-aq yaq bhai bhi poiv khul laivq nail ngaol. Thailhai ngaol-aoq, khoeq nail jiovq nail niil juq nail kovtavq bhai bhaqaoq jiav nail Miqyail bhai, aqyu juq iqkhail yavq-a nail ngaol. Aqyu juq oeqbal maq noeq pov nail nee ovqtavq, Miqyail bhai maq tsiqeeq maq tsiqheel-ail.
REV.16.10	A bhai nee ngal-aq, nqtavq gaqkhoel ngaq gaq teevq gaq aivq nail iqlaoq haqeiv nail jaiqyaq al maol nail doiqbev bev ma bhai, hoel dav-a nail ngaol. Aq-u phao, haqeiv nail jaiqyaq al maol-i mail uvthaiq-ai thaq nail milkhaoq navtsee dai, pevq-ail khi, a bhai jaol nail tsaol-aq juq nal deedee nail ngel-i mail, moeqlal bhai keivq thaiq-ai thaq nail ngaol. 
REV.16.11	Aqyu juq nal dee goel deedee nail phaq bhai maqkhaiq, malyal daol nail phaq bhai maqkhaiq, ya daq-a nail ngel-i mail, nqtavq kovtavq bhai jaol nail Miqyail bhai aqyu juq iqkhail yavq-a nail ngaol. Al ovqtavq, aqyu juq-i mail nl laiq hal laiq-a nail phaq bhai neq, maq noeq pov maq noeqphal-al.
REV.16.12	Nqtavq gaqkhoel kovq gaq teevq gaq, aivq nail heel iqlaoq Ulbhaqlal nail laoljaol jaol ma bhai hoel puvq-a nail ngaol. Aq-u phao, nlma dovkhoeq phao jaol nail heeqphaq juq nail haqbhoil gailkhaol daol lal dai, laoljaol al jaol sivq ail-a nail ngaol. 
REV.16.13	Aq-u phao, baivyaovq nail moeqthaoq lavqkhoel nee maqkhaiq, haqeiv nail jaiqyaq al maol nail moeqthaoq lavqkhoel nee maqkhaiq, Miqyail nail haqbhoil gedan naol dai, ge khi ngaol-aoq, maldil maq ngel nail gaq nail moeqthaoq lavqkhoel nee maqkhaiq, neivq aqcavq hail maol dov lee nail bhai, ngal ya moel-a nail ngaol. Neivq al hail maol neq, phaqyaq khe-ai dul lai nail ngaol. 
REV.16.14	Neivq al hail maol neq, bhi heeq bhi moel nail phaq nl daiq bhiq nail neivq al juq nail aqheel ngaol. Aqyu juq neq, Iqsanl nail kovtavq bhai uvthaiq nail bhaqaoq eeq nail Miqyail nail aqn n-gaol, genl dev nail haqbhoil, miltsaq doi dai jaol nail, heeqphaq juq bhai bhi jil lal nail dai khi, neivq al juq dov lee-a nail ngaol.
REV.16.15	Yeiqsul ge nail: “Naldaiq yaoq. Khoiqbhaoq bhaoq lee nail khe-ai, ngal lee naol dei-eiq. Aqgeel geel dai jaol khi, yovqgavq nail aqgaq aqdoi bhai heldaiq phail khi doi-nq thaq nail tsaol-aq neq, geeqlaoq eeq nail ngaol. Tsaol-aq maoldeq laqnel-ail maq jaol nail ngel-i mail, yu nail sivtavq bhai maq ya haqsil-ail” dai, ge bhiq-a nail ngaol.
REV.16.16	Neivq al hail maol neq, heeqphaq juq bhai, Aqmaqgeiqdoq dai khul nail dao bhai bhi jil lal-a nail ngaol. Aqmil al neq, Heiqbhail daoq ngaol.
REV.16.17	Nqtavq gaqkhoel sivq gaq teevq gaq, aivq nail iqlaoq lilmoel nail lavqkhoel bhai thaoq ha gai-aivq-a nail ngaol. Aq-u phao, uqhuq thaoq nail ilkhaol il ma lavqkhoel bhai jiav nail joiqjaq doiqbev bev ma nee mail kav deedee nail aqthel, “Gil-aoq naol” dai, gul dol-ai leevq-a nail ngaol. 
REV.16.18	Aq-u phao, nqmeivq meivq lal khi nqjaiq jaiq nail aqthel mee nia phaq khi mail milluv luv deedee nail niil juq, pevq lal-a nail ngaol. Tsaol-aq yaq bhai teivq-u n-gaol nee yanqgaol kev dai, niidai dai-ail milluv teevq pov iqsanl, maq luv lal daiq haq-al. 
REV.16.19	Meenq meenq ma al meenq hail pav pav ail-a nail ngaol. Milkhaoq yaoq khaoq yaoq-ao nee nail lavqkhoel bhai jiav nail meenq juq iqsanl, cov-ail gil-a nail ngaol. Miqyail neq, aivq neema phail deedee nail aqheeq tsilju nail ullul deq nail khaoqanq, aqmil dov nail Bhaqbhulloq meenq bhai bhi peivq gil-ail khi, teevq thal-iq maq nioilpeivq-ail. 
REV.16.20	Eeljaol laol-n iqsanl mail peivq-ail gil khi, gaoqjaoq iqsanl teevq thal-iq maq jiav yaoq-aol. 
REV.16.21	Hail tsel jao-ai jaiq dai bhee nail ollov aqheeq nee mail tsaol-aq yaq nail kovtavq bhai ga lee-a nail ngaol. Miqyail aqyu juq bhai ollov aqheeq bhi ga bav bhi ga bav-ail, khoeq bhiq jiovq bhiq-a nail ngel-i nail, aqyu juq Miqyail bhai iqkhail yavq-a nail ngaol. Khul khi mail dai ngal-aq neq, khoeq nail jiovq nail al phaq neq, haq deedee nail ngaol.
REV.17.1	Aq-u phao, heel iqlaoq sivq heeq aol nail nqtavq gaqkhoel sivq gaq nail lavqkhoel khe teevq gaq lee khi, “Lal yaoq. Ulcuvq maodai nail kovtavq-ai jaoldeel-nvq thaq nail mao-ail eeq nail maimaqlal gaq bhai yalkhaq dal bhiq thailthaiq nail, ngal naoq bhai cavq naq lavq bhel. 
REV.17.2	Miltsaq kovtavq khe jaol nail heeqphaq juq aivq nee mail bheeq-a nail ngaol. Miltsaq yaq juq iqsanl mail khaqmiq sev dai, aivq nail jilpheeq daol bol laivq thaq nail ngaol” dai, ngaq bhai ge lavq-a nail ngaol.
REV.17.3	A bhai nee ngal-aq, nqtavq gaqkhoel al gaq ngaq bhai, Aqhaqlal Miqyail nail lavqkhoel nee tsaol-aq maq jaol nail haqtsoiq haqyal bhai hel-aivq lavq-a nail ngaol. A bhai yaqmai-aq teevq gaq haqeiv nail jaiqyaq neltsaiq deel teevq maol bhai jeeq-nq thaq nail bhai, ngal yaq moel-a nail ngaol. Haqeiv nail jaiqyaq al maol neq, uqhuq sivq huq khi uqkheel tsel kheel covq nail ngaol. Aqmaol maol lao-ail Miqyail bhai khal ge movq-ail ge nail aqmil juq, gevq-ai thaq nail ngaol. 
REV.17.4	Yaqmai-aq al gaq neq, nel nav nav nail khi neltsaiq deel aqgaq aqdoi doi-nq khi, heel sainl khi laoqpav laolpav nail sainl goe-nq thaq nail ngaol. Aivq neq, yu nee mail bheeq nail leel nail bhai tavq lai nail aqjiivq aqcavq phaq khi maq heldaiq nul nail phaq teevq bhee aol nail heel maiqgaoq tsiq-nq thaq nail ngaol. 
REV.17.5	Aivq nail neeqthel bhai oil-uvq-ai thaq nail daoqceevq bhao nail aqmil niailhai gevq-ai thaq nail ngaol:
REV.17.5	“aqmil dov nail
REV.17.5	Bhaqbhulloq meenq neq,
REV.17.5	maimaqlal juq nail
REV.17.5	aqma pevq khi
REV.17.5	miltsaq kovtavq khe
REV.17.5	aqjiivq aqcavq juq nail
REV.17.5	aqma ngaol” dai,
REV.17.5	gevq-ai thaq nail ngaol.
REV.17.6	Yaqmai-aq al gaq, Miqyail nail tsaol-aq juq nail aqsivq maqkhaiq, Yeiqsul nail haqbhoil salkhil khanq nail juq nail aqsivq maqkhaiq daol bov-a nail bhai, ngal ya moel-a nail ngaol. Ngal aivq bhai ya moel-u phao, noeq-u maq dov dai, pevq ail-a nail ngaol. 
REV.17.7	Aq-u phao, nqtavq gaqkhoel al gaq ngaq bhai ge lavq-a nail: “Naol khul khi noeq-u maq dov dai, pevq ail nail-aiq. Yaqmai-aq al gaq nail ganl maqkhaiq, uqhuq sivq huq khi uqkheel tsel kheel nail ganl maqkhaiq, aivq-i mail jeeq-nq thaq nail haqeiv nail jaiqyaq al maol nail ganl maqkhaiq, oil tsail-ai thaq nail al, ngal naoq bhai ge daiq lavq bhel dei-eiq. 
REV.17.8	Naoq-i mail moel thailthaiq nail haqeiv nail jaiq yaq al maol neq, milnee uqnee jaol khi ngaol-aoq niil aq-il maq jaol yaoq-aol. Aivq neq, mao-ail maq maoq lal mail, mao-ail navq nail khaqduq nee dov lal khi ngaol-aoq, ya luq ya seil-ail nail ngaol. Nqtavq khi miltsaq teivq-u nee mail, aqdoevq bhi doevq nail haoqgavq phaldoiq lavqkhoel-ai aqmil maq gevq bhoel-ai thaq nail miltsaq kovtavq bhai jaol nail tsaol-aq, haqeiv nail jaiqyaq al maol bhai ya moel-u phao, noeq-u maq dov dai, pevq-ail nail ngaol. Khul khi mail dai ngal-aq neq, milnee uqnee jaol khi ngaol-aoq, niil aq-il maq jaol mail, yaqhao gaoq jaol lal nail ngel-i mail ngaol.
REV.17.9	Ganl niil heeq kivq dai, neenoeq neekha ya aol nail ngaol. Uqhuq al sivq huq neq, yaqmai-aq al gaq-i mail jaoldeel-nvq thaq nail gaoqjaoq sivq jaoq ngaol. Heeqphaq sivq gaq iqsanl ngel nail ngaol. 
REV.17.10	Thailhai ngaol-aoq, ngaq gaq neq, sil-aoq nail ngaol. Teevq gaq neq, niil aq-il uvthaiq thailthaiq nail ngaol. Teevq gaq neq, maq dov lal haq-al. Aivq dov lal-u phao, teevq yanq taivq-ail ya jaol-ail teevq-eel ngaol. 
REV.17.11	Milnee uqnee jaol khi ngaol-aoq, niil aq-il maq jaol nail, haqeiv nail jaiqyaq al maol neq, eivq gaq teevq gaq ngaol. Aivq neq, al sivq gaq bhai tavq nail ngaol. Aivq iqsanl, ya luq ya seil-ail nail ngaol.
REV.17.12	Naoq-i mail ya moel-a nail uqkheel al tsel kheel neq, milkhaoq bhai maq ya uvthaiq haq nail heeqphaq tsel gaq ngaol. Aqyu juq neq, haqeiv nail jaiqyaq al maol nee mail naqli teevq lavq bhee dai, heeqphaq nail alyaq ya nail ngaol. 
REV.17.13	Heeqphaq al juq, neema teevq heeq taivq-ail tavq khi, haqeiv nail jaiqyaq al maol nail aqlavq lavqkhoel-ai yovqgavq nail bhaqaoq khi yovqgavq nail alyaq av bhiq nail ngaol. 
REV.17.14	Aqyu juq Yaolyaq bhai genl dev nail ngaol. Dev-u phao, Yaolyaq aqyu juq bhai dev gaq nail ngaol. Khul khi mail dai ngal-aq neq, aivq neq, uvthaiq nail juq nail kovtavq bhai uvthaiq nail gaq pevq khi, heeqphaq nail kovtavq bhai heeqphaq iqsanl, pevq nail ngaol. Aivq nee mail jaol nail tsaol-aq juq neq, khul-ai thaq nail tsaol-aq, tsel dov-ai thaq nail tsaol-aq khi, saljial ivq nail tsaol-aq neq, aivq nee mail teevq gaq khe-ai gaq lai nail ngaol” dai, ngaq bhai ge lavq-a nail ngaol.
REV.17.15	Nqtavq gaqkhoel al gaq ngaq bhai teevq pov gaoq ge lavq-a nail: “Naoq-i mail ya moel-a nail maimaqlal al gaq-i mail jaoldeel-nvq thaq nail ulcuvq al neq, jeq-e jaq-a juq, tsaol-aq munl munl ma juq, milkhaoq juq khi daoq mee nia phaq ge nail tsaol-aq juq ngaol. 
REV.17.16	Naoq-i mail ya moel-a nail uqkheel al tsel kheel khi haqeiv nail jaiqyaq al maol neq, maimaqlal al gaq bhai neejiav jiav lal nail ngaol. Aqyu juq aivq khe khal jiav nail iqsanl bhai oil gil bhiq khi, maoldeq lavqnel-ail bhi jaol nail ngaol. Aqyu juq aivq nail haqjoil jaq khi, aivq bhai miqjaq-i mail kheqpoiv nail ngaol. 
REV.17.17	Khul khi mail ngal-aq neq, aqyu juq Miqyail neema tsaq nail khe-ai nl lal dai, Miqyail aqyu juq nail neema bhai bhi noeq dov-a nail ngaol. Bhi noeq dov-a nail al neq, aivq nail daoq bhee lal-u phao kev dai, neema teevq heeq taivq-ail tavq tavq-ail, haqeiv nail jaiqyaq al maol nail aqlavq lavqkhoel-ai yovqgavq nail aqyaq yovqgavq av bhiq-a nail ngaol. 
REV.17.18	Naoq-i mail ya moel-a nail yaqmai-aq al gaq neq, miltsaq kovtavq khe heeqphaq juq bhai uvthaiq nail meenq meenq ma ngaol” dai, ge lavq-a nail ngaol.
REV.18.1	A bhai nee ngal-aq, nqtavq gaqkhoel yaoq gaq yaoq nqtavq nee mail yavq kha lee thailthaiq nail bhai, ngal ya moel-a nail ngaol. Aivq neq, eeq deedee nail bhaqaoq aol khi, aivq nail seiqleiq khaoqsail bhaqda nee miltsaq kovtavq bhai aqbhaq bhaq nail ngaol. 
REV.18.2	Aivq aqthel aqkav kav dai gul nail:
REV.18.2	“Aqmil dov nail
REV.18.2	Bhaqbhulloq meenq,
REV.18.2	ga peiv gil-ail naol,
REV.18.2	ga peiv gil-ail naol.
REV.18.2	Meenq al meenq neq,
REV.18.2	haqeiv nail neivq nail
REV.18.2	jaol duq khi,
REV.18.2	aqjiivq aqcavq phaq nail
REV.18.2	aqheel yaoq phaq
REV.18.2	yaoq-ao nee nail
REV.18.2	tsaoq uvq duq
REV.18.2	pevq lal-a nail ngaol.
REV.18.2	Aqjiivq aqcavq
REV.18.2	cavq deedee khi
REV.18.2	yu maq heldaiq nul nail
REV.18.2	keivq-avq iqsanl mail,
REV.18.2	a bhai jaol nail ngaol.
REV.18.3	Khul khi mail dai
REV.18.3	ngal-aq neq,
REV.18.3	tsaol-aq iqsanl mail
REV.18.3	aivq nee mail
REV.18.3	khaqmiq sev nail dai
REV.18.3	jilpheeq daol bol
REV.18.3	laivq-a nail ngaol.
REV.18.3	Miltsaq khe heeqphaq juq
REV.18.3	aivq nee mail bheeq khi,
REV.18.3	miltsaq kovtavq-ai
REV.18.3	jaiqgaiq gaiq nail juq neq,
REV.18.3	meenq al meenq nail
REV.18.3	hulmeeq hulbhao bhao nail
REV.18.3	phaq bhai juq khi,
REV.18.3	hulmeeq hulbhao
REV.18.3	bhao lal-a nail ngaol” dai,
REV.18.3	ge nail ngaol.
REV.18.4	A bhai nee ngal-aq, nqtavq kovtavq nee mail daoq yaoq daoq yaoq niailhai ge dov-ai leevq-a nail bhai, ngal ya gaiq-a nail ngaol. “Ngaq nail tsaol-aq juq-ol, aivq nail oeqbal nail haoqnao maq ya tsaothel-aivq dai maqkhaiq, aivq-i mail ya daq nail khoeq nail jiovq nail juq bhai maq ya daq dai maqkhaiq, meenq al meenq nee dov lal yaoq. 
REV.18.5	Khul khi mail dai ngal-aq neq, aivq nail oeqbal neq, nqtavq kovtavq bha kev dai, jiav tuv-ai thaq nail ngaol. Aivq-i mail nl-a hal-a nail laiq nail tsa nail juq bhai, Miqyail maq nioilpeivq-ail.
REV.18.6	Aivq yu bhai nl bhiq-a nail khe-ai, aivq bhai nl kovq bhiq yaoq. Aivq-i mail nl thaq hal thaq-ai thaq nail khe-ai, aivq bhai nvq bhoil nl kovq bhiq yaoq. Aivq-i mail kheq-ai thaq nail khaoqanq bhai, a bhai nee maqtsil nvq bhoil kheq khi aivq bhai bhi daol yaoq. 
REV.18.7	Aivq neq, aivq bhai aivq thaqeeq thaqheel khi, hulmeeq hulbhao bhao nail lavqkhoel nee neekhaol sil nail ngaol. A dai nail khoeq nail jiovq nail phaq khi noeqhaq noeqaoq nail phaq aivq nail kovtavq bhai bhi kev lee yaoq. Aivq nail neema lavqkhoel bhai niailhai ge thailthaiq nail ngaol: ‘Ngal neq, heeqphaqma jiovq khi jaoldeel-nvq thaq nail ngaol. Ngal miqtsiq miqma maq ngel. Ngal haq nail aoq nail phaq bhai teevq thal-iq maq ya thaoqphuq-ail’ dai, ge nail ngaol. 
REV.18.8	Alheel ngel-i mail, sil nail phaq, nioilkhaoq khaoq nail phaq, moevq nail sivq nail phaq, khoeq bhiq jiovq bhiq nail niil juq, teevq n nail lavqkhoel bhai taivq-ail aivq nail lavqkhoel bhai kev lee khi, miqjaq poiv ha nail bhai ya daq nail ngaol. Khul khi mail dai ngal-aq neq, aivq bhai yalkhaq dal nail Heeqphaq Miqyail neq, bhaqaoq eeq deedee nail ngaol.
REV.18.9	Meenq al meenq nee mail bheeq khi, hulmeeq hulbhao bhao nail lavqkhoel nee neekhaol sil nail miltsaq kovtavq khe heeqphaq juq neq, meenq al meenq bhai miqjaq poiv nail miqkhoiq bhai ya moel-u phao, meenq al meenq nail haqbhoil nioilkhaoq khaoq nail ngaol. 
REV.18.10	Aqyu juq meenq al meenq-i mail ya daq thailthaiq nail khoeq nail jiovq nail phaq bhai, geesil deedee nail ngel-i mail, eqyal bha thulphaol khi niailhai ge nail ngaol: ‘Aqmil dov khi bhaqaoq mao-ail eeq nail Bhaqbhulloq meenq-ol, naol geeqlaoq aqdoil ya nail ngaol. Naqli teevq lavq lavqkhoel bhai taivq-ail naoq bhai yalkhaq dal nail phaq kev lee-aoq nial’ dai, ge nail ngaol.
REV.18.11	Miltsaq kovtavq-ai jaiqgaiq gaiq nail juq iqsanl, meenq al meenq nail haqbhoil nioilkhaoq khaoq nail ngaol. Khul khi mail dai ngal-aq neq, teevq gaq-ail aqyu juq nail yalkav maq ul yaoq-aol. 
REV.18.12	Yalkav al juq neq, phul, heel, sainl, laoqpav laolpav nail sainl, mao-ail meeq nail haqphal phal phul, nel nav nav nail haqphal, bhoiqkheel nail haqphal, neltsaiq deel haqphal, huqbhiq nil nail aqbhaol yaoq phaq yaoq-ao nee, yavmav nail aqjeel khi aqphoiq phoiq deedee nail aqbhaol-i mail lav sav-ai thaq nail yalkav, giqheel, hail khi lovmav-i mail lav sav-ai thaq nail nlmaoq iqsanl aol nail ngaol. 
REV.18.13	Tsaoqgaoq laqphil, jaltsoiq bhai goe jaq nail phaq, thaoq nuv-ai thaq nail huqbhiq nil nail phaq, huqbhiq nil nail ulcuvq, huqbhiq nil nail ulcuvq aqheel, aqheeq tsilju nail ullul, aqtseel, khaqmul aqthail, gov, niaoqnel, yaol, moeqphaq lalaoq, yaqkav khi tsaol-aq nail yeel, niil juq ngaol.
REV.18.14	Naol maivjeel jeel deedee lai nail aqheeq allu peivq gil-aoq nail ngaol. Naoq-i mail kheel deedee nail phaq khi meeq deedee nail yalkav juq iqsanl, luq-ail seil-ail khi, naol yaqhao teevq thal-iq maq ya moel yaoq-aol.
REV.18.15	Yalkav al juq gaoq khi ul khi, meenq al meenq bhaqda nee hulmeeq hulbhao bhao lal-a nail jaiqgaiq gaiq nail juq neq, meenq al meenq ya daq thailthaiq nail phaq bhai geesil deedee nail ngel-i mail, eqyal bha thulphaol thailthaiq nail ngaol. Aqyu juq nioilkhaoq khaoq khaoq-ail niailhai ge nail ngaol:
REV.18.16	‘Mao-ail meeq nail
REV.18.16	haqphal phal phul,
REV.18.16	nel nav nav nail haqphal khi,
REV.18.16	neltsaiq deel haqphal dai khi,
REV.18.16	heel, sainl khi,
REV.18.16	laoqpav laolpav nail sainl
REV.18.16	goe-nq thaq nail
REV.18.16	aqmil dov nail meenq neq,
REV.18.16	geeqlaoq aqdoil ya nail ngaol.
REV.18.17	A dai mao nail
REV.18.17	yalkav iqsanl mail,
REV.18.17	naqli teevq lavq nail
REV.18.17	lavqkhoel bhai taivq-ail
REV.18.17	peiv gil ail-aoq nial laq’ dai,
REV.18.17	ge nail ngaol.
REV.18.17	Laovq nail aqheel juq iqsanl, laovq bhai heldaiq phail nail aqivq juq iqsanl, laovq lavqkhoel bhai ganl nl nail tsaol-aq iqsanl khi, iqyaq iqma lavqkhoel bhai jaiqgaiq gaiq nail tsaol-aq iqsanl mail, eqyal bha thulphaol-nvq thaq nail ngaol. 
REV.18.18	Aqyu juq meenq al meenq poiv thailthaiq nail miqkhoiq bhai ya moel-u phao, ‘Aqmil dov nail meenq thoil meenq khe-ai dul nail meenq khul meenq jiav nail-aiq’ dai, gul deedee nail ngaol. 
REV.18.19	Aqyu juq yovqgavq bhai yovqgavq khaqlail hoel dav hoel dav-ail nioilkhaoq khaoq-a nail ngaol. Aqyu juq gul deedee nail:
REV.18.19	‘Aqmil dov nail meenq neq,
REV.18.19	geeqlaoq aqdoil ya nail ngaol.
REV.18.19	Meenq al meenq nail
REV.18.19	lavqkhoel bhai
REV.18.19	yalkav jiav
REV.18.19	deedee nail ngel-i mail,
REV.18.19	iqyaq iqma lavqkhoel bhai
REV.18.19	tsao nail laovq juq nail
REV.18.19	aqheel iqsanl mail
REV.18.19	hulmeeq hulbhao
REV.18.19	bhao lal-a nail ngaol.
REV.18.19	Thailhai ngaol-aoq,
REV.18.19	naqli teevq lavq nail
REV.18.19	lavqkhoel taivq-ail,
REV.18.19	meenq al meenq
REV.18.19	peiv ail-a nail ngaol’ dai,
REV.18.19	gul nail ngaol.
REV.18.20	Nqtavq kovtavq bhai jaol nail juq-ol, meenq al meenq peiv ail-a nail ngel-i mail, lavqkhiq tsail yaoq. Miqyail nail tsaol-aq juq, gaqkhoel juq khi, Miqyail nail haqbhoil gedan nail juq-ol, meenq al meenq peiv ail-a nail ngel-i mail, nuljuq iqsanl lavqkhiq tsail yaoq. Khul khi mail dai ngal-aq neq, Nuljuq nail haqbhoil nl kovq bhiq nail dai khi, Miqyail meenq al meenq bhai yalkhaq dal bhiq-a nail ngaol” dai, ngal ya gaiq-a nail ngaol.
REV.18.21	A bhai nee ngal-aq, gaq mao-ail kav nail nqtavq gaqkhoel teevq gaq, lovmav heeq ma teevq heeq bavq khi, iqyaq iqma bhai bav puvq gai-aivq khi ge nail:
REV.18.21	“Niailhai dul dai,
REV.18.21	aqmil dov nail
REV.18.21	Bhaqbhulloq meenq bhai
REV.18.21	maq ya moel yaoq-aol.
REV.18.22	Dil-nvq deeq nail aqthel,
REV.18.22	daoqsel gul nail aqthel,
REV.18.22	bhaoqlao jiiv nail aqthel,
REV.18.22	nqbho jiiv nail aqthel,
REV.18.22	naoq nail lavqkhoel bhai
REV.18.22	maq ya gaiq yaoq-aol.
REV.18.22	Lavqmaoq nl nail tsaol-aq
REV.18.22	teevq gaq iqsanl,
REV.18.22	naoq nail lavqkhoel bhai
REV.18.22	maq jaol yaoq-aol.
REV.18.22	Gov thaoq nail aqthel iqsanl,
REV.18.22	naoq nail lavqkhoel bhai
REV.18.22	maq ya gaiq yaoq-aol.
REV.18.23	Phalmanq nail aqbhaq iqsanl,
REV.18.23	naoq nail lavqkhoel bhai
REV.18.23	maq bhaq yaoq-aol.
REV.18.23	Khaqma hevq nail,
REV.18.23	maol ail nail aqthel iqsanl,
REV.18.23	naoq nail lavqkhoel-ai
REV.18.23	maq ya gaiq yaoq-aol.
REV.18.23	Milnee uqnee
REV.18.23	naoq nail lavqkhoel bhai
REV.18.23	jaiqgaiq gaiq-a nail juq,
REV.18.23	miltsaq niil
REV.18.23	teevq heeq heeq lao bhai,
REV.18.23	eeq nail heel nail juq
REV.18.23	pevq nail ngaol.
REV.18.23	Naol neivq bhai
REV.18.23	laol bhiq sail bhiq-a nail
REV.18.23	bhaqda nee,
REV.18.23	jeq-e jaq-a iqsanl mail
REV.18.23	laiq ail-a nail ngaol.
REV.18.24	Miqyail nail haqbhoil
REV.18.24	gedan nail juq nail aqsivq,
REV.18.24	Miqyail nail
REV.18.24	tsaol-aq nail aqsivq dai khi,
REV.18.24	miltsaq kovtavq-ai
REV.18.24	heivq nail bhai ya daq-a nail
REV.18.24	tsaol-aq iqsanl nail aqsivq,
REV.18.24	naoq nail lavqkhoel bhai
REV.18.24	ya moel-a nail ngaol” dai,
REV.18.24	nqtavq gaqkhoel al gaq ge lavq-a nail ngaol.
REV.19.1	A bhai nee ngal-aq, nqtavq nee mail tsaol-aq munl munl ma nail aqthel khe-ai kav deedee nail aqthel bhai, ngal ya gaiq-a nail ngaol. Aqthel al neq, niailhai gul nail ngaol:
REV.19.1	“Haqleiqlulyaq!
REV.19.1	Hevqkovq nail phaq,
REV.19.1	seiqleiq khaoqsail
REV.19.1	khi mail bhaqaoq,
REV.19.1	ngadao nail Miqyail
REV.19.1	taivq-ail jiav nail ngaol.
REV.19.2	Aivq yalkhaq dal nail neq,
REV.19.2	maldil tsaq nail daol nail ngaol.
REV.19.2	Eeq nail maimaqlal al gaq
REV.19.2	yu nee mail khaqmiq sev khi
REV.19.2	miltsaq yaq luq-ail
REV.19.2	seil ail-a nail ngel-i mail,
REV.19.2	Miqyail aivq bhai
REV.19.2	yalkhaq dal bhiq-a nail ngaol.
REV.19.2	Al ovqtavq,
REV.19.2	sil-a nail aivq nail
REV.19.2	yaqkav juq nail haqbhoil
REV.19.2	Miqyail yaqmai-aq al gaq bhai
REV.19.2	nl kovq bhiq-a nail ngaol” dai,
REV.19.2	gul nail ngaol.
REV.19.3	Aqyu juq gaoq gul nail:
REV.19.3	“Haqleiqlulyaq!
REV.19.3	Meenq al meenq bhai
REV.19.3	miqjaq tovq thailthaiq nail
REV.19.3	miqkhoiq neq,
REV.19.3	nqmaq maqluv halyeel
REV.19.3	dav lai nail ngaol” dai,
REV.19.3	gul nail ngaol.
REV.19.4	Aq-u phao, joiqmaoq mavmaoq nvq tsel liq gaq khi mail aqdoevq phaq al liq maol peevqceevq kovdoiq doiq nail lavqkhoel nee gaolbeiv khi, joiqjaq doiqbev bev ma bhai jaoldeel-nvq thaq nail Miqyail bhai uqhuq thaoq thaoq-ail:
REV.19.4	“Aqmiq.
REV.19.4	Haqleiqlulyaq” dai,
REV.19.4	gul-a nail ngaol.
REV.19.5	A bhai nee ngal-aq, doiqbev bev ma nee aqthel meel dov-ai leevq nail bhai, ngal ya gaiq-a nail ngaol. Aqthel al neq,
REV.19.5	“Miqyail nail yaqkav pevq khi,
REV.19.5	Miqyail bhai ev nail
REV.19.5	eeq yaq nil yaq juq iqsanl-ol,
REV.19.5	ngadao nail Miqyail bhai
REV.19.5	tsiqeeq bhel” dai,
REV.19.5	ge nail ngaol.
REV.19.6	Al ovqtavq, tsaol-aq munl munl ma nail aqthel khe-ai maqkhaiq, ulcuvq laoljaol nail aqthel khe-ai maqkhaiq, kav deedee nail nqjaiq jaiq nail aqthel khe-ai maqkhaiq, ngal ya gaiq-a nail ngaol. Aqthel al neq, niailhai gul nail ngaol:
REV.19.6	“Haqleiqlulyaq!
REV.19.6	Iqsanl nail kovtavq bhai
REV.19.6	uvthaiq nail bhaqaoq eeq nail
REV.19.6	ngadao nail
REV.19.6	Heeqphaq Miqyail neq,
REV.19.6	joiqjaq nail heeqphaq
REV.19.6	pevq lal-a nail ngaol.
REV.19.7	Ngadao lavqkhiq
REV.19.7	tsail deedee bhel.
REV.19.7	Ngadao aivq bhai
REV.19.7	tsiqeeq tsiqheel bhel.
REV.19.7	Khul khi mail dai
REV.19.7	ngal-aq neq,
REV.19.7	Yaolyaq khaqma
REV.19.7	hevq nail yanq
REV.19.7	kev lee-aoq nail ngaol.
REV.19.7	Aivq bhai maol ail nail dai khi,
REV.19.7	yaqmai-aq yaqnoil
REV.19.7	aivq nail aqmaol aqmeeq-ai
REV.19.7	lainq-ai thaq nail ngaol.
REV.19.8	Yaqmai-aq al gaq bhai,
REV.19.8	haoltaiv deel
REV.19.8	haqphal phal phul
REV.19.8	doi nail aqkhaoqanq
REV.19.8	bivq-a nail ngaol.
REV.19.8	Haqphal phal phul al neq,
REV.19.8	Miqyail nail
REV.19.8	tsaol-aq juq-i mail
REV.19.8	nl-a hal-a nail
REV.19.8	tsaq nail daol nail
REV.19.8	phaq ngaol” dai,
REV.19.8	ge nail ngaol.
REV.19.9	A bhai nee ngal-aq, “Yaolyaq khaqma hevq nail bhai lal yaoq dai, bhi khul-a nail tsaol-aq neq, geeqlaoq eeq naol dai, gevq yaoq” dai, nqtavq gaqkhoel al gaq ngaq bhai ge lavq-a nail ngaol. “Daoq niil daoq neq, maldil tsaq nail Miqyail nee dov lee-a nail daoq ngaol” dai iqsanl, ge lavq-a nail ngaol.
REV.19.10	Aq-u phao, ngal aivq bhai uqhuq thaoq nail dai khi, aivq nail aqkhil daoqthaoq bhai peevqceevq kovdoiq doiq-a nail ngaol. Thailhai ngaol-aoq, aivq ngaq bhai ge lavq-a nail: “Thailhai thaq khi. Naol khi naoq nail aqivq jaqbheq Yeiqsul nail salkhil khanq nail juq nee ngal iqsanl nuljuq khe-ai, Miqyail nail yaqkav ngaol. Miqyail bhai uqhuq thaoq yaoq. Khul khi nail dai ngal-aq neq, Yeiqsul nail ganl salkhil khanq nail phaq neq, Miqyail nail haqbhoil gedan nail juq bhai Aqhaqlal Miqyail-i mail bhi ge-a nail phaq pevq nail ngaol” dai, ge lavq-a nail ngaol.
REV.19.11	A bhai nee ngal-aq, nqtavq phao-ai thaq nail bhai, ngal yaq moel-a nail ngaol. A bhai moeqphaq aqphul teevq maol jaol khi, al maol bhai jeeq-nq thaq nail gaq neq, saljial ivq khi tsaq nail gaq dai, khul nail ngaol. Aivq neq, tsaq nail daol nail lavqkhoel nee yalkhaq dal khi genl dev nail gaq ngaol. 
REV.19.12	Aivq nail maivneev neq, miqjaq miqlail khe-ai dul nail ngaol. Aivq nail uqhuq bhai heel uqtsaoq maodai tsaoq tsaoq-nq thaq nail ngaol. Aivq teevq gaq taivq-ail heeq nia nail aqmil aivq nail kovtavq bhai teevq mil gevq-ai thaq nail ngaol. 
REV.19.13	Aivq aqsivq bhai he deev-a nail phailkhaoq heelma teevq keiv doi-nq thaq nail ngaol. Aivq nail aqmil neq, Miqyail nail Daoq dai, mil-ai thaq nail ngaol.
REV.19.14	Aq-u phao, nqtavq kovtavq khe genl dev nail munl munl ma juq moeqphaq aqphul jeeq khi, aivq nail haoqnao tsaothel-aivq-a nail ngaol. Aqyu juq neq, haoltaiv deel haqphal phal phul doi-nq thaq nail ngaol. 
REV.19.15	Milkhaoq juq nee genl dev nail dai khi, aivq nail moeqthaoq lavqkhoel nee, tav deedee nail thaoma teevq keiv dov lal-a nail ngaol. Aivq aqyu juq bhai hail nail joiqniovq-i mail uvthaiq nail ngaol. Iqsanl nail kovtavq bhai uvthaiq nail bhaqaoq eeq nail Miqyail nail neema phail deedee nail aqheeq tsilju nail ullul naoq dov duq bhai, aivq naoq nail ngaol. 
REV.19.16	Aivq nail phailkhaoq heelma bhai maqkhaiq, aqbhaq bhai maqkhaiq, aqmil niailhai gevq-ai thaq nail ngaol.
REV.19.16	“Heeqphaq nail
REV.19.16	kovtavq bhai heeqphaq,
REV.19.16	uvthaiq nail
REV.19.16	juq nail kovtavq bhai
REV.19.16	uvthaiq nail gaq” dai,
REV.19.16	gevq-ai thaq nail ngaol.
REV.19.17	Aq-u phao, nlma bhai nqtavq gaqkhoel teevq gaq thulphaol-nvq thaq nail bhai, ngal ya moel-a nail ngaol. Nqtavq bhai bhail nail keivq-avq juq bhai aivq mailma-ail gul bhiq-a nail: “Lal yaoq. Jaq tavq daol tavq nail haqbhoil Miqyail-i mail lav sav-ai thaq nail aqduq bhai jil lal yaoq. 
REV.19.18	Heeqphaq juq nail haqjoil, genl dev nail munl munl ma bhai heldaiq nail aqivq juq nail haqjoil, gaq mao-ail kav nail tsaol-aq juq nail haqjoil, moeqphaq khi mail al nail kovtavq bhai jeeq-nq thaq nail tsaol-aq juq nail haqjoil, yaqkav khi yaqkav maq ngel nail juq nail haqjoil, eeq yaq nil yaq juq iqsanl nail haqjoil jaq lal yaoq” dai, gul bhiq-a nail ngaol.
REV.19.19	Aq-u phao, haqeiv nail jaiqyaq al maol neq, miltsaq bhai uvthaiq nail heeqphaq juq khi mail aivq nail genl dev nail munl munl ma juq nee mail moeqphaq jeeq-nq thaq nail gaq khi mail aivq nail genl dev nail munl munl ma juq bhai genl dev nail dai khi, jil lai nail bhai, ngal ya moel-a nail ngaol. 
REV.19.20	Thailhai ngaol-aoq, haqeiv nail jaiqyaq al maol bhai nieivq khi, Miqyail nail haqbhoil gedan naol dai ge khi ngaol-aoq, maldil maq ngel nail gaq bhai iqsanl, aivq nee mail teevq gaq khe-ai nieivq-a nail ngaol. Tsaol-aq al gaq neq, haqeiv nail jaiqyaq al maol nail junq deeq-ai thaq khi, al maol nail maolkhoel bhai uqhuq thaoq nail tsaol-aq bhai hevq bheel-aivq dai, haqeiv nail jaiqyaq al maol nail aqmil bhai juq khi bhi heeq bhiq moel nail juq nl daiq bhiq-a nail al gaq ngaol. Aqyu nvq gaq bhai miqjaq tovq nail miqjal jalheel nail ngaqkha bhai bavq puvq bhiq-a nail ngaol. 
REV.19.21	A bhai nee ngal-aq, moeqphaq jeeq-nq thaq nail gaq nail moeqthaoq nee dov lee-a nail thaoma-i mail jail-ail ceevq-a nail tsaol-aq juq bhai iqsanl, heivq gil-a nail ngaol. Aq-u phao, keivq-avq iqsanl mail, aqyu juq nail haqjoil teevq bov ya jaq-a nail ngaol.
REV.20.1	A bhai nee ngal-aq, nqtavq gaqkhoel teevq gaq nqtavq kovtavq nee yavq kha lee nail bhai, ngal ya moel-a nail ngaol. Aivq neq, mao-ail navq nail khaqduq nail taovq taovqphoil khi mail hailcav deeq ma, oil-nq thaq nail ngaol. 
REV.20.2	Nqtavq gaqkhoel al gaq, neivq heeqphaq khi mail neivq Saqdaq dai khul nail baivyaovq al maol bhai nieivq khi, teevq hinl kovq bhee dai khil cuvq lavq cuvq cuvq khi, pheethaiq-ai thaq nail ngaol. (Baivyaovq al maol neq, aq-u khe haqeiv nail eellel al maol ngaol.) 
REV.20.3	Teevq hinl kovq maq bhee lal-a nail gaiqlaq bhai, aivq jeq-e jaq-a juq bhai jalmul maq ya mul ya nia-ail dai, mao-ail navq nail khaqduq al duq nail lavqkhoel nqtavq gaqkhoel al gaq aivq bhai bavq bhoel khi, taovq taovq thaiq khi mail, al nail kovtavq bhai junq deeq-ai thaq nail ngaol. Teevq hinl kovq bhee lal haq neq, teevq yanq taivq-ail aivq bhai phaiq dov bhiq nail ngaol.
REV.20.4	Aq-u phao, ngal doiqbev bev ma juq bhai ya moel-a nail ngaol. Doiqbev bev ma al juq bhai jaoldeel-nvq thaq nail tsaol-aq juq neq, yalkhaq dal nail aqkhaoqanq ya-a nail ngaol. Yeiqsul nail ganl salkhil khanq nail nee ovqtavq, Miqyail nail daoq cavq nail bhaqda nee, uqhuq bhi tsilceiv nail bhai ya daq-a nail tsaol-aq juq nail aqhaqlal bhai iqsanl, ngal ya moel-a nail ngaol. Aqyu juq neq, haqeiv nail jaiqyaq al maol bhai maqkhaiq, maolkhoel bhai maqkhaiq, uqhuq maq thaoq-al. Al ovqtavq, yovqgavq nail neeqthel bhai maqkhaiq, yovqgavq nail aqlavq bhai maqkhaiq, haqeiv nail jaiqyaq al maol nail junq maq deeq-ai thaq-al. Aqyu juq gaoq doevq kovq lal khi, Khali nee mail teevq hinl kovq bhee dai, uvthaiq-a nail ngaol. 
REV.20.5	Jail nail sil-a nail tsaol-aq yaoq juq yaoq neq, teevq hinl kovq maq bhee lal-u neq, maq doevq kovq lal-ail. Niil neq, iqmoeq ilmoeq khe gaoq doevq kovq lal-a nail pov ngaol. 
REV.20.6	Iqmoeq ilmoeq khe pov doevq kovq lal-a nail bhai aol lai-a nail tsaol-aq juq neq, geeqlaoq eeq deedee khi, meeq nail haol nail tsaol-aq ngaol. Nvq pov teevq pov sil nail phaq, aqyu juq nail kovtavq bhai bhaqaoq maq jiav yaoq-aol. Aqyu juq neq, Miqyail khi mail Khali nail Philma pevq khi, Khali nee mail teevq hinl kovq bhee dai, ya uvthaiq nail ngaol.
REV.20.7	Teevq hinl kovq bhee lal haq neq, thaonq nee mail neivq Saqdaq bhai phaiq dov bhiq nail ngaol. 
REV.20.8	Aivq dov ail khi milma liq phaoq liq khoel bhai jaol nail jeq-e jaq-a juq bhai hevq bheel-aivq khi genl dev nail haqbhoil bhi jil lal nail ngaol. Jeq-e jaq-a al juq bhai, Gaolgav khi mail Maqgaolgav dai khul nail ngaol. Aqyu juq neq, iqyaq iqma khe tsalhail khe-ai mao nail ngaol. 
REV.20.9	Aqyu juq miltsaq kovtavq bhai jaol bhee gil khi, Miqyail nail tsaol-aq juq nail naq duq khi mail Miqyail mailma-ail gaiq-a nail meenq bhai ga jaoq-ai thaq nail ngaol. Thailhai ngaol-aoq, nqtavq nee miqjaq ga lee khi, aqyu juq bhai poiv jaq gil-a nail ngaol. 
REV.20.10	Al ovqtavq, aqyu juq bhai hevq bheel-aivq-a nail neivq Heeqphaq bhai iqsanl miqjaq khi mail miqjal jalheel nail ngaqkha bhai bavq puvq nail ngaol. Ngaqkha al nail lavqkhoel haqeiv nail jaiqyaq al maol khi mail Miqyail nail haqbhoil gedan naol dai, ge khi ngaol-aoq, maldil maq ngel nail al gaq aol nail ngaol. Aqyu juq neq, nqmaq maqluv halyeel, nqkiv n-gaol maqkhaiq, khoeq nail jiovq nail bhai ya daq nail ngaol.
REV.20.11	A bhai nee ngal-aq, phulleq deel joiqjaq doiqbev bev ma khi a bhai jaoldeel-nvq thaq nail gaq bhai, ngal ya moel-a nail ngaol. Nqtavq khi miltsaq aivq nail sivtavq nee peivq-ail khi, teevq thal-iq maq ya moel dai, peiv ail-a nail ngaol. 
REV.20.12	Sil-a nail eeq yaq nil yaq iqsanl mail, doiqbev bev ma al nail sivtavq bhai thulphaol-nvq thaq nail bhai, ngal ya moel-a nail ngaol. Aq-u phao, haoqgavq juq phao-ai thaq nail ngaol. Aqdoevq bhi doevq nail haoqgavq phaldoiq iqsanl phao-ai thaq nail ngaol. Sil-a nail tsaol-aq juq-i mail nl-a hal-a nail juq, haoqgavq al juq nail lavqkhoel bhai gevq bhoel-ai thaq nail khe-ai, gevq bhoel-ai thaq nail al juq bhai heldaiq heldaiq-ail, aqyu juq bhai yalkhaq dal bhiq nail ngaol. 
REV.20.13	Iqyaq iqma neq, aivq nail lavqkhoel sil-ai thaq nail tsaol-aq juq bhai Miqyail nail aqlavq lavqkhoel bhai av bhiq nail ngaol. Sil nail phaq khi mail sil nail milkhaoq iqsanl, aqyu juq nail lavqkhoel bhai sil-ai thaq nail tsaol-aq juq bhai Miqyail nail aqlavq lavqkhoel bhai av bhiq nail ngaol. Tsaol-aq yaq yaoq gaq yaoq-ao nee mail, yovqgavq-i mail khal nl khal hal-a nail khe-ai, yalkhaq dal lavq nail bhai ya daq nail ngaol. 
REV.20.14	Aq-u phao, Miqyail sil nail phaq bhai maqkhaiq sil nail milkhaoq bhai maqkhaiq, miqjaq nail ngaqkha bhai bavq puvq nail ngaol. Miqjaq nail ngaqkha al kha neq, nvq pov teevq pov sil nail phaq pevq nail ngaol. 
REV.20.15	Aqdoevq bhi doevq nail haoqgavq phaldoiq lavqkhoel bhai aqmil gevq bhoel-ai thaq nail tsaol-aq iqsanl bhai, miqjaq nail ngaqkha bhai, bavq puvq nail ngaol.
REV.21.1	Aq-u phao, ngal nqtavq aqsivq khi miltsaq aqsivq bhai ya moel-a nail ngaol. Khul khi mail dai ngal-aq neq, nqtavq aqlil khi miltsaq aqlil neq, peiv ail-aoq nail ngaol. Iqyaq iqma iqsanl, maq jiav yaoq-aol. 
REV.21.2	Aq-u phao, meeq nail haol nail Yeiqlulsaqlaiq meenq aqsivq Miqyail jaol nail nqtavq kovtavq nee yavq kha lee thailthaiq nail bhai, ngal ya moel-a nail ngaol. Meenq al meenq neq, maol ail nail yaqmai-aq yaqnoil khe-ai, aqmeeq-ai lainq-ai thaq nail ngaol. 
REV.21.3	Doiqbev bev ma nee mail, kav deedee nail aqthel gul dov-ai leevq nail bhai, ngal ya gaiq-a nail ngaol. Aqthel al neq, niailhai gul nail ngaol: “Heldaiq dei-eiq. Miqyail nail jaol duq tsaol-aq jaol nail bha jiav lee khi, aivq tsaol-aq yaq nee mail jaol nail ngaol. Aqyu juq neq, Miqyail nail tsaol-aq pevq khi, Miqyail iqsanl, aqyu juq nee mail jaol nail ngaol. 
REV.21.4	Aivq aqyu juq nail maivbhil iqsanl mail siv bhiq nail ngaol. Sil nail phaq maq jiav yaoq-aol. Noeqhaq nail phaq, nioilkhaoq khaoq nail phaq, nal nail goel nail phaq, niil juq iqsanl maq jiav yaoq-aol. Khul khi mail dai ngal-aq neq, iqmoeq-u phao jiav-a nail juq peivq gil ail-aoq nail ngaol” dai, ge nail ngaol.
REV.21.5	Doiqbev bev ma bhai jaoldeel-nvq thaq nail gaq ge nail: “Heldaiq. Ngal yaoq phaq yaoq-ao nee aqsivq lav phal-aoq nail ngaol” dai, ge nail ngaol. Aivq teevq pov gaoq ge nail: “Niil juq gevq thaq-ai yaoq. Khul khi mail dai ngal-aq neq, daoq niil juq neq, maldil tsaq khi saljial ivq nail daoq pevq nail ngaol” dai, ge nail ngaol.
REV.21.6	Al ovqtavq, aivq teevq pov gaoq ge nail: “Gil-aoq naol. Ngal neq, Aqlaqphal khi Aolmeiqgal ngaol. Iqmoeq ilmoeq khi haoqnao naosaq khe gaq iqsanl pevq nail ngaol. Ulcuvq khal moevq nail tsaol-aq bhai, aqdoevq bhi doevq lal nail ulcuvq eelbev nee dov lee-a nail ulcuvq ngal aqnieivq-ail bhi daol naol. 
REV.21.7	Gaq lai-a nail tsaol-aq jaiqbhoil niil juq ya nail ngaol. Ngal aivq nail Miqyail pevq khi, aivq ngaq nail yaq pevq nail ngaol. 
REV.21.8	Thailhai ngaol-aoq, geesil nail neema aol nail tsaol-aq, neema maq thaqtsaol nail tsaol-aq, aqjiivq aqcavq phaq nl nail tsaol-aq, tsaol-aq bhai heivq-a nail tsaol-aq, khaqmiq sev nail tsaol-aq, neivq bhai laol nail sail nail tsaol-aq, thaoqphaoq aqma maolkhoel bhai uqhuq thaoq nail tsaol-aq khi, goiqbhaoq bhaoq nail tsaol-aq iqsanl mail, miqjaq khi miqjal jalheel tovq nail ngaqkha bhai ya daq nail ngaol. Al neq, nvq pov teevq pov sil nail phaq pevq nail ngaol” dai, ngaq bhai ge lavq-a nail ngaol.
REV.21.9	Aq-u phao, haoqnao naosaq khe khoeq nail jiovq nail sivq phaq teevq bhee aol nail, iqlaoq sivq heeq tsiq-nq thaq nail nqtavq gaqkhoel sivq gaq nail lavqkhoel khe teevq gaq lee khi: “Lal yaoq. Yaolyaq nail khaqma pevq nail yaqmai-aq yaqnoil ngal naoq bhai cavq naq lavq bhel” dai, ngaq bhai ge lavq-a nail ngaol. 
REV.21.10	Aivq ngaq bhai Aqhaqlal Miqyail nail lavqkhoel nee eeq dee moe deedee nail gaoqjaoq bhai hel-aivq lavq-a nail ngaol. Aq-u phao, Miqyail jaol nail nqtavq kovtavq nee yavq kha lee thailthaiq nail meeq nail haol nail Yeiqlulsaqlaiq meenq, ngaq bhai cavq naq lavq-a nail ngaol. 
REV.21.11	Meenq al meenq neq, Miqyail nail seiqleiq khaoqsail teevq bhee aol nail ngaol. Meenq al meenq nail aqbhaq bhaq nail neq, aqphoiq phoiq deedee nail sainl khe-ai pevq khi, phaoq daiq khe-ai aqbhaq mee nia phaq aol nail neltsaiq deel sainl khe-ai iqsanl, dul nail ngaol. 
REV.21.12	Meenq al meenq neq, eeq dee moe deedee nail khainl jiav khi, govkhoiq tsel-nvq khoiq daol nail ngaol. Govkhoiq al tsel-nvq khoiq bhai, nqtavq gaqkhoel teevq khoiq bhai teevq gaq lovq nail ngaol. Lolgov bhai neq, Ilsaqleiqlal nail jeq-e tsel-nvq jeq-e nail aqmil gevq-ai thaq nail ngaol. 
REV.21.13	Govkhoiq al juq neq, nlma dovkhoeq phao hail khoeq, pultavq phao hail khoeq, pul-nvq phao hail khoeq khi, nlma ga khoeq phao hail khoeq daol nail ngaol. 
REV.21.14	Khainl al bhai, iqmoeq ilmoeq kaovq-a nail lovmav tsel-nvq heeq jiav nail ngaol. Lovmav al juq bhai Yaolyaq nail gaqkhoel tsel-nvq gaq nail aqmil gevq-ai thaq nail ngaol.
REV.21.15	Ngaq bhai daoq ge tsaoq lavq-a nail nqtavq gaqkhoel al gaq, meenq bhai maqkhaiq, khainl bhai maqkhaiq, khainl nail lolgov juq bhai maqkhaiq, tsa daiq nail haqbhoil heel nail lunl aqkhaoq aol nail ngaol. 
REV.21.16	Meenq al meenq neq, liq phaoq liq khoel ngaol. Nqtavq gaqkhoel al gaq, heel nail lunl aqkhaoq al-i mail meenq al meenq bhai tsa daiq-u phao, teevq hinl liq yal lal bhee nail ngaol. Heelma phao, laiqma phao, daqmoe phao iqsanl teevq gaq kheel ngaol. 
REV.21.17	A bhai nee ngal-aq, aivq khainl bhai tsa daiq-u phao, tsaol-aq nail lavqcav nee saol-nvq haq neq, teevq yal liq tsel liq cav moe nail ngaol. Tsaol-aq nail lavqcav khi nqtavq gaqkhoel nail lavqcav neq, teevq gaq kheel ngaol.
REV.21.18	Meenq al meenq nail khainl neq, neltsaiq deel sainl-i mail kaovq-ai thaq nail ngaol. Meenq neq, haoltaiv deel heel-i mail kaovq-ai thaq khi, phaoqdaiq khe-ai haoltaiv deel ngaol. 
REV.21.19	Meenq nail khainl daoqthaoq bhai kaovq-ai thaq nail lovmav al juq neq, aqphoiq mao-ail phoiq nail sainl mee nia phaq-i mail kaovq-ai thaq nail ngaol. Iqmoeq ilmoeq khe heeq neq, neltsaiq deel sainl ngaol. Nvq heeq teevq heeq neq, aqpheel pheel nail sainl ngaol. Hail heeq teevq heeq neq, phulleq deel sainl ngaol. Liq heeq teevq heeq neq, aqniul niul nav nav nail sainl ngaol. 
REV.21.20	Ngaq heeq teevq heeq neq, gevq lavq yaovq deel nail sainl ngaol. Kovq heeq teevq heeq neq, aqnel nel deel sainl ngaol. Sivq heeq teevq heeq neq, aqheel heel nel nel nail sainl ngaol. Eivq heeq teevq heeq neq, aqniul niul heel heel nail sainl ngaol. Goiq heeq teevq heeq neq, heel tsaiq deel nail sainl ngaol. Tsel heeq teevq heeq neq, aqheel heel niul niul nail sainl ngaol. Tsel teevq heeq teevq heeq neq, aqnel bhai boivq boivq kheq nail sainl ngaol. Tsel-nvq heeq teevq heeq neq, aqnel bhai aqpheel kheq nail sainl ngaol. 
REV.21.21	Khainl lolgov tsel-nvq gov neq, laoq pav laol pav nail sainl tsel-nvq heeq-i mail lav sav-ai thaq nail ngaol. Lolgov teevq gov bhai neq, laoqpav laolpav nail sainl teevq heeq ngaol. Meenq al meenq nail gaoltsi bhai daol nail gailkhaol neq, haoltaiv deel heel-i mail lav sav-ai thaq khi phaoqdaiq khe-ai haol nail ngaol.
REV.21.22	Meenq al meenq nail lavqkhoel-ai uqhuq thaoq nail ilkhaol il ma jiav nail bhai, ngal maq moel-al. Khul khi mail dai ngal-aq neq, iqsanl nail kovtavq bhai uvthaiq nail bhaqaoq eeq nail Heeqphaq Miqyail khi Yaolyaq neq, meenq al meenq nail uqhuq thaoq nail ilkhaol il ma pevq nail ngaol. 
REV.21.23	Meenq al meenq nail lavqkhoel bhai nlma nail aqbhaq khi bhala nail aqbhaq maq loq-ail. Khul khi mail dai ngal-aq neq, Miqyail nail seiqleiq khaoqsail meenq al meenq bhai aqbhaq bhaq khi, Yaolyaq neq, meenq al meenq nail phalmanq pevq nail ngaol. 
REV.21.24	Jeq-e jaq-a iqsanl mail aqbhaq al nail lavqkhoel bhai tsao nail ngaol. Miltsaq khe heeqphaq juq, meenq nail lavqkhoel bhai yovqgavq nail seiqleiq khaoqsail yovqgavq oil lavq nail ngaol. 
REV.21.25	Meenq al meenq nail khainl lolgov juq neq, teevq n n lao-ail maq pheethaiq-ail. Al ovqtavq, a bhai neq, nqkivq maq kivq lai-ail. 
REV.21.26	Jeq-e jaq-a iqsanl nail seiqleiq khaoqsail khi aqyu juq nail aqphoiq kav nail phaq, aqyu juq meenq al meenq nail lavqkhoel bhai oil lavq nail ngaol. 
REV.21.27	Aqjiivq aqcavq khul phaq maqkhaiq, meenq al meenq bhai maq ya oil bhoel laivq-ail. Aqjiivq aqcavq phaq nl-a nail tsaol-aq khi goiqbhaoq bhaoq-a nail tsaol-aq khul gaq maqkhaiq, meenq al meenq bhai maq ya aol lai-ail. Yaolyaq nail aqdoevq bhi doevq nail haoqgavq phaldoiq lavqkhoel bhai aqmil gevq bhoel-ai thaq nail tsaol-aq taivq-ail, ya aol lai nail ngaol.
REV.22.1	A bhai nee ngal-aq, nqtavq gaqkhoel al gaq, aqdoevq bhi doevq nail laoljaol ngaq bhai cavq naq lavq-a nail ngaol. Miqyail khi Yaolyaq nail joiqjaq doiqbev nee il dov lee khi, sainl khe-ai dul nail haoltaiv deel laoljaol pevq nail ngaol. 
REV.22.2	Laoljaol al jaol neq, meenq nail gailkhaol gaoltsi nvq pav-ail il khal leevq thaq nail ngaol. Laoljaol al jaol nail nvq phao bal-nvq, nvq phao bal-nvq-ail, aqdoevq bhi doevq nail aqbhaol doevq nail ngaol. Aqheeq aqbhaol al bhaol neq, aqheeq tsel-nvq phaq heeq khi, bhala yaoq heeq yaoq-ao nee aqheeq heeq lee nail ngaol. Aivq nail aqpavq juq neq, jeq-e jaq-a iqsanl nail nalgoel bhai meeq lai nail haqbhoil ngaol. 
REV.22.3	Niai nee pultavq neq, khul phaq maqkhaiq iqkhail yavq nail bhai maq ya daq yaoq-aol. Meenq al meenq bhai Miqyail khi Yaolyaq nail joiqjaq doiqbev bev ma jiav khi, aivq nail yaqkav juq aivq bhai uqhuq thaoq nail ngaol. 
REV.22.4	Aqyu juq aivq nail maivphaoq bhai ya moel khi, aqyu juq nail neeqthel bhai aivq nail aqmil gevq-ai thaq nail ngaol. 
REV.22.5	Niai nee pultavq neq, nqkivq maq kivq-ail yaoq-aol. Phalmanq nail aqbhaq maqkhaiq, nlma nail aqbhaq maqkhaiq, aqyu juq maq loq yaoq-aol. Khul khi mail dai ngal-aq neq, Heeqphaq Miqyail aqyu juq bhai aqbhaq bhaq bhiq nail ngaol. Aqyu juq neq, nqmaq maqluv halyeel ya uvthaiq nail ngaol. 
REV.22.6	A bhai nee ngal-aq, nqtavq gaqkhoel al gaq teevq pov gaoq ge nail: “Daoq niil juq neq, maldil tsaq khi saljial ivq nail daoq ngaol. Miqyail nail haqbhoil gedan nail juq bhai Aqhaqlal Miqyail bivq-a nail Heeqphaq Miqyail neq, mao-ail maq maoq lal mail pevq lal nail juq aivq nail yaqkav juq bhai phaodaiq bhiq nail dai khi, aivq nail nqtavq gaqkhoel bhai khoel-ai leevq-a nail ngaol” dai, ge bhiq-a nail ngaol.
REV.22.7	“Ngal lavqtsail mail yavq kha lee naol dei-eiq. Haoqgavq niil nail lavqkhoel bhai gevq-ai thaq nail Miqyail nail daoq bhai naldaiq nail tsaol-aq, geeqlaoq eeq nail ngaol” dai, Yeiqsul ngaq bhai ge lavq-a nail ngaol.
REV.22.8	Ngal neq, Yaolhaq ngaol. Ngal ganl niil juq iqsanl bhai ya gaiq ya moel-a nail ngaol. Ganl niil juq bhai ya gaiq ya moel gaq-u phao, ngaq bhai cavq naq lavq-a nail nqtavq gaqkhoel al gaq bhai uqhuq thaoq nail dai khi, aivq nail aqkhil daoqthaoq bhai peevqceevq kovdoiq doiq-a nail ngaol. 
REV.22.9	Thailhai ngaol-aoq, aivq ge nail: “Thailhai thaq khi. Ngal iqsanl, naoq-ai kheel Miqyail nail yaqkav ngaol. Naoq nail aqivq jaqbheq pevq nail, Miqyail nail haqbhoil gedan nail juq nee maqkhaiq, haoqgavq niil keiv nail lavqkhoel bhai gevq-ai thaq nail daoq juq bhai naldaiq nail tsaol-aq juq iqsanl nee maqkhaiq, ngal iqsanl aqyu juq kheel yaqkav ngaol. Miqyail bhai taivq-ail uqhuq thaoq yaoq” dai, ngaq bhai ge lavq-a nail ngaol.
REV.22.10	A bhai nee ngal-aq, aivq ngaq bhai gaoq ge lavq-a nail: “Haoqgavq nail lavqkhoel bhai gevq-ai thaq nail Miqyail nail daoq bhai junq thaq deeq. Khul khi mail dai ngal-aq neq, aqyanq kev lee-aiq nail ngaol. 
REV.22.11	Haqeiv nail phaq nl nail tsaol-aq haqeiv nail phaq nl dal laivq khi, aqjiivq aqcavq phaq nl nail tsaol-aq iqsanl aqjiivq aqcavq phaq nl dal laivq naol. Tsaq nail daol nail phaq nl nail tsaol-aq tsaq nail daol nail phaq nl dal laivq khi, meeq nail haol nail tsaol-aq juq iqmoeq phao aqmeeq aqhaol haol dai doevq dal laivq nail ngaol” dai, ge lavq-a nail ngaol.
REV.22.12	Yeiqsul ge nail: “Ngal lavqtsail mail yavq kha lee naol dei-eiq. Tsaol-aq yaoq gaq yaoq-ao nee bhai, yovqgavq-i mail khal nl khal hal-a nail khe-ai geel-nvq dai bivq nail dai khi, ngal kovpavq oil leevq naol. 
REV.22.13	Ngal neq, Aqlaqphal khi Aolmeiqgal ngaol. Iqmoeq ilmoeq khe khi haoqnao naosaq khe gaq iqsanl ngel naol. Iqmoeq ilmoeq iqsanl, haoqnao naosaq khe iqsanl pevq nail ngaol.
REV.22.14	Yovqgavq nail aqgaq aqdoi bhai tsiq haol-a nail tsaol-aq, geeqlaoq eeq nail ngaol. Aqyu juq neq, aqdoevq bhi doevq nail aqbhaol al nail aqheeq ya jaq dai maqkhaiq, meenq nail lolgov lavqkhoel nee aol lal nail aqkhaoqanq ya-a nail ngaol. 
REV.22.15	Thailhai ngaol-aoq, meenq nail lavqniil phao neq, kheeq khe-ai dul nail tsaol-aq, neivq bhai laol nail sail nail tsaol-aq, khaqmiq sev nail tsaol-aq, tsaol-aq bhai lav heivq-a nail tsaol-aq, thaoqphaoq aqma maolkhoel bhai uqhuq thaoq-a nail tsaol-aq khi, goiqbhaoq bhaoq nail tsaol-aq juq jaol nail ngaol.
REV.22.16	Ngal neq, Yeiqsul ngaol. Khali yaq munl juq bhai, ganl niil salkhil bhi khanq bhiq nail dai khi, ngal ngaq nail nqtavq gaqkhoel bhai khoel-ai leevq-a nail ngaol. Ngal neq, Daqbhil nail jeq-e jaq-a ngaol. Nqhao khe aqbhaq bhaq deedee nail aqgil iqsanl ngel naol” dai, ge lavq-a nail ngaol.
REV.22.17	Aqhaqlal Miqyail khi, maol ail nail dai, lainq-ai thaq nail yaqmai-aq al gaq, “Lal yaoq” dai, khul nail ngaol. Khal ya gaiq-a nail tsaol-aq juq iqsanl mail “Lal yaoq” dai, khul nail ngaol. Ulcuvq khal moevq nail tsaol-aq lal yaoq. Khal daol movq nail tsaol-aq juq aqdoevq bhi doevq nail ulcuvq aqnieivq-ail daol lal yaoq.
REV.22.18	Haoqgavq niil keiv nail lavqkhoel Miqyail nail haqbhoil gedan-ai thaq nail daoq niil juq bhai ya gaiq-a nail yaoq gaq yaoq-ao nee bhai, ngal daoq niailhai bivq nail ngaol. Tsaol-aq teevq gaq ganav haoqgavq niil nail lavqkhoel khe gevq-ai thaq nail juq bhai gaoq gevq laoq haq neq, haoqgavq niil nail lavqkhoel bhai gevq-ai thaq nail khoeq nail jiovq nail niil juq Miqyail aivq bhai bhi daq nail ngaol. 
REV.22.19	Tsaol-aq teevq gaq ganav haoqgavq niil keiv nail lavqkhoel Miqyail nail haqbhoil gedan-ai thaq nail daoq niil juq bhai oil ha haq neq, haoqgavq niil nail lavqkhoel bhai gevq-ai thaq nail aqdoevq bhi doevq nail aqbhaol nail aqheeq khi meeq nail haol nail meenq lavqkhoel khe aivq ya heeq phaq-ail tsaq nail juq bhai, Miqyail oil ha nail ngaol.
REV.22.20	“Ngal maldil lavqtsail mail yavq kha lee naol” dai, ganl niil salkhil khanq nail gaq ge nail ngaol. Ngel naol. Heeqphaq Yeiqsul-ol, yavq kha lee yaoq.
REV.22.21	Heeqphaq Yeiqsul nail geeqlaoq eeljaol nuljuq iqsanl nail kovtavq bhai bhi jiav dei-eiq.
